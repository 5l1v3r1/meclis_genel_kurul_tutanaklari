



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 38’inci
Birleşim
 20
Aralık 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN
TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) 
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41): 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11)

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,TBMM Başkanı Binali
Yıldırım’ın doğum gününü kutladığına ilişkin konuşması
2.- Oturum Başkanı TBMM Başkan Vekili Levent Gök’ün, Yalova Çınarcık’ta
meydana gelen 4,5 şiddetinde deprem nedeniyle geçmiş olsun dileğinde
bulunduğuna ilişkin konuşması
3.- Oturum Başkanı TBMM Başkan Vekili Levent Gök’ün, İç Tüzük
değişikliği çerçevesinde 62’nci maddede yürütmenin nasıl temsil edileceğinin
ifade edildiğine dolayısıyla Meclis Başkan Vekili olarak şu an yapabileceği bir
şey bulunmadığına ilişkin konuşması
4.- Oturum Başkanı TBMM Başkan Vekili Levent Gök’ün, vefat eden
Kırklareli Milletvekili Türabi Kayan’ın ağabeyine Allah’tan rahmet dilediğine
ilişkin konuşması
5.- Oturum Başkanı TBMM Başkan Vekili Levent Gök’ün, Sanal oyun
konusunun önemli olduğuna ve değerlendirilmesi gerektiğine ilişkin konuşması
6.- Oturum Başkanı TBMM Başkan Vekili Levent Gök’ün, görevinin
özgürlükçü bir anlayışla herkese eşit ve adil yaklaşarak söz hakkı tanımak
olduğuna ilişkin konuşması
7.- Oturum Başkanı TBMM Başkan Vekili Levent Gök’ün, Bütçe
görüşmelerinin on birinci günü olan 38’inci Birleşimde 133 milletvekilinin söz
alarak rekor kırıldığına ve teşekkür ettiğine ilişkin konuşması

V.- AÇIKLAMALAR
1.- Manisa Milletvekili Özgür Özel’in, bütçenin Cumhurbaşkanı tarafından
savunulmasını beklediklerine, sorulara Plan ve Bütçe Komisyon temsilcilerinin
cevap vermesinin yürütmenin Meclisi işlevsiz gördüğünün, önemsemediğinin
itirafı olduğuna ilişkin açıklaması
2.- Denizli Milletvekili Cahit Özkan’ın, bütçe kanun teklifinin Genel
Kurula geldiği andan itibaren Komisyonun görev ve sorumluluğunda olduğuna
ilişkin açıklaması
3.- Manisa Milletvekili Özgür Özel’in, maddeler görüşülürken ilgili
bakanın Genel Kurula gelmemesinin tesadüfi olmadığına ilişkin açıklaması
4.- İstanbul Milletvekili Yavuz Ağıralioğlu’nun, sitemlerimizin muhatabı
olmaları cihetiyle bakanların burada olmaları gerektiğine ilişkin açıklaması
5.- Denizli Milletvekili Cahit Özkan’ın, Levent Gök’ün İç Tüzük’ün
62’nci maddesine ilişkin değerlendirmesine katıldıklarına ancak yaklaşımının
64’üncü maddenin birinci fıkrasındaki hükme uygun olmadığına ilişkin açıklaması
6.- Manisa Milletvekili Özgür Özel’in, Denizli Milletvekili Cahit
Özkan’ın yerinden sarfettiği bazı ifadelerine ve yerleşen teamüllerin bazen İç
Tüzük’ün önüne geçtiğine ilişkin açıklaması 
7.- Kars Milletvekili Ayhan Bilgen’in, konunun teknik boyutu ile siyasi
sorumluluk boyutunun ayrı tartışılması gerektiğine ilişkin açıklaması 
8.- Manisa Milletvekili Erkan Akçay’ın, Cumhurbaşkanlığı hükûmet
sistemini yasama, yürütme ve yargı arasında kuvvetler ayrılığının daha belirgin
hâle geldiği bir sistem olarak ifade ettiklerine ilişkin açıklaması 
9.- Kars Milletvekili Ayhan Bilgen’in, kürsüdeki her konuşmaya görüş
beyan etme sürecine girilirse verimli çalışma yapılamayacağına ilişkin
açıklaması
10.- Denizli Milletvekili Cahit Özkan’ın, terör örgütlerinin arzu ettiği
gibi birbirimize düşerek değil, birlik ve beraberliğe sahip çıkmak suretiyle
saldırıların bertaraf edilebileceğine ilişkin açıklaması
11.- Manisa Milletvekili Erkan Akçay’ın, Malatya Milletvekili Veli
Ağbaba’nın sataşma nedeniyle yaptığı konuşmasındaki bazı ifadelerine ilişkin
açıklaması
12.- Manisa Milletvekili Özgür Özel’in, Cumhuriyet Halk Partisinin
baştan beri tutumunun kumpası deşifre etmek ve kumpas mağdurlarının yanında
durmak olduğuna ilişkin açıklaması 
13.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
14.- Manisa Milletvekili Özgür Özel’in, sorulan sorular ne olursa olsun
Plan ve Bütçe Komisyonu Başkanının elindeki metni okumasını sivil itaatsizlik
eylemi saydığına ilişkin açıklaması 
15.- Ankara Milletvekili Filiz Kerestecioğlu Demir’in, maddeler
görüşülürken Hazine ve Maliye Bakanının Genel Kurulda olması gerektiğine ve
işçi alacaklarının konuşulmasının da bütçe konuşmak olduğuna ilişkin açıklaması
16.- Kocaeli Milletvekili Fikri Işık’ın, Kocaeli Milletvekili Haydar
Akar’ın 10 sıra sayılı 2019 Yılı Bütçe Kanun Teklifi’nin 15’inci maddesi
üzerindeki soru-cevap işleminde yaptığı açıklamasındaki bazı ifadelerine
ilişkin açıklaması
17.- Kocaeli Milletvekili Haydar Akar’ın, Kocaeli Milletvekili Fikri
Işık’ın yaptığı açıklamasındaki bazı ifadelerine ilişkin açıklaması
18.- Kocaeli Milletvekili İlyas Şeker’in, Kocaeli Milletvekili Haydar
Akar’ın yaptığı açıklamasındaki bazı ifadelerine ilişkin açıklaması
19.- Kocaeli Milletvekili Haydar Akar’ın, Kocaeli Milletvekili İlyas
Şeker’in yaptığı açıklamasındaki bazı ifadelerine ilişkin açıklaması
20.- Kocaeli Milletvekili Fikri Işık’ın, Kocaeli Milletvekili Haydar
Akar’ın yaptığı açıklamasındaki bazı ifadelerine ilişkin açıklaması
21.- Manisa Milletvekili Özgür Özel’in, Manisa Milletvekili Erkan
Akçay’ın “Bizim ilk günden beri Gezi’ye karşı tavrımız belliydi.” ifadesine ve
Devlet Bahçeli’nin 7 Hazirandaki il başkanları toplantısında yaptığı konuşmasına
ilişkin açıklaması
22.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
23.- Manisa Milletvekili Özgür Özel’in, Cumhuriyet Halk Partisinin,
yaşam tarzına müdahale, despotik yönetim biçimi ve çevre duyarlılığı konusunda
Gezi olaylarının içinde de yanında da olduğuna ilişkin açıklaması
24.- Manisa Milletvekili Erkan Akçay’ın, Gezi hadisesinin
değerlendirilmesi ile iktidarın veya diğer partilerin Gezi olayları karşısındaki
konum ve tutumunun değerlendirilmesinin ayrı bahis olduğuna ilişkin açıklaması
25.- Manisa Milletvekili Özgür Özel’in, Devlet Bahçeli’nin sözlerini
aktardığına ilişkin açıklaması
26.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
27.- Çankırı Milletvekili Muhammet Emin Akbaşoğlu’nun, her türlü
toplantı ve gösteri yürüyüşünün ilgili mevzuat çerçevesinde demokratik bir hak
olduğuna, Vandalizme, teröre, kaosa yönelik hiçbir hareketin meşru
görülemeyeceğine ilişkin açıklaması
28.- Kars Milletvekili Ayhan Bilgen’in, Gezi’ye katılanlar faiz
lobisinin ve dış güçlerin aleti olmuşsa faizleri çıkaranların nasıl siyaset
yaptığını, kimin adına yaptığını öğrenmek istediğine ilişkin açıklaması 
29.- Çankırı Milletvekili Muhammet Emin Akbaşoğlu’nun, uluslararası
işgal ve darbe girişiminin ön adımları olarak Gezi olaylarının ortada olduğuna
ilişkin açıklaması
30.- İstanbul Milletvekili Hüda Kaya’nın, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
31.- Manisa Milletvekili Özgür Özel’in, Kocaeli Milletvekili İlyas
Şeker’in 10 sıra sayılı 2019 Yılı Bütçe Kanun Teklifi’nin 16’ncı maddesi
üzerindeki soru-cevap işleminde yaptığı açıklamasındaki bazı ifadelerine
ilişkin açıklaması
32.- İstanbul Milletvekili Arzu Erdem’in, Bursa ilinde yaşayan 12
yaşındaki Emirhan’ın Mavi Balina oyunu sebebiyle intihar ettiğinden
şüphelenildiğine ve sanal oyunlara yönelik Meclis araştırma komisyonu kurulması
çalışmalarının olduğuna ilişkin açıklaması
33.- Trabzon Milletvekili Salih Cora’nın, Trabzon Milletvekili Hüseyin
Örs’ün 10 sıra sayılı 2019 Yılı Bütçe Kanun Teklifi’nin 16’ncı maddesi üzerinde
İYİ PARTİ Grubu adına yaptığı konuşmasındaki bazı ifadelerine ilişkin
açıklaması
34.- Kocaeli Milletvekili Haydar Akar’ın, Kocaeli Milletvekili Fikri
Işık’ın “Suçluluk psikolojisinin bir dışa yansımasını gördük.” ifadesine
ilişkin açıklaması
35.- Kars Milletvekili Ayhan Bilgen’in, hâlâ kan akmaya devam ediyorsa
siyasetçinin kınamanın ötesinde siyasi sorumluk alması gerektiğine ilişkin
açıklaması
36.- Manisa Milletvekili Erkan Akçay’ın, aslolanın açık, net, hiçbir
tereddüde mahal bırakmayacak şekilde terör örgütlerine ve teröre karşı çıkmak
olduğuna ilişkin açıklaması
37.- Kars Milletvekili Ayhan Bilgen’in, teröristle mücadele ile terörle
mücadele arasındaki farka dikkat edilmesi ve şiddeti doğuran ortamın ortadan
kaldırılmasının önemsenmesi gerektiğine ilişkin açıklaması
38.- Kars Milletvekili Ayhan Bilgen’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ve İhsan
Eliaçık’ın gözaltına alındığına ilişkin açıklaması
39.- Denizli Milletvekili Cahit Özkan’ın, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
40.- İstanbul Milletvekili Yavuz Ağıralioğlu’nun, AK PARTİ’nin HDP’nin
ayetlerle mesuliyetlerinin hatırlatıldığı parti durumuna gelmesinin düşünülmesi
gerektiğine ilişkin açıklaması
41.- İstanbul Milletvekili Engin Altay’ın, çevre ve doğa duyarlılığıyla
başlatılmış barışçıl bir eylem olan Gezi’de 8 masum genci öldürenin devlet
olduğuna ve o devletin de AK PARTİ’nin FETÖ’ye teslim ettiği devlet olduğuna
ilişkin açıklaması
42.- Denizli Milletvekili Cahit Özkan’ın, ülkenin istiklal ve
istikbalini koruma mücadelesinde dâhilî ve haricî bedhahlara karşı tavırlarını
net bir şekilde ortaya koyacaklarına ilişkin açıklaması
43.- İstanbul Milletvekili Engin Altay’ın, ayetlerin siyasete malzeme
yapılmaması gerektiğine ve demokrasi çalışıyorsa ülkeyi yönetenlerin sokaktan
korkmaması gerektiğine ilişkin açıklaması
44.- İstanbul Milletvekili Hüda Kaya’nın, yalanlar üzerinden politika
yapmanın çirkin olduğuna ilişkin açıklaması
45.- Denizli Milletvekili Cahit Özkan’ın, Kürtlerin, Arapların, Türklerin
barış ve kardeşlik içerisinde yaşayacağı bu coğrafyaya yeniden fitne tohumları
ektirmeyeceklerine, ülkenin istikbaline sahip çıkacaklarına ilişkin açıklaması 
46.- Kars Milletvekili Ayhan Bilgen’in, İstanbul Milletvekili Hüda
Kaya’nın 10 sıra sayılı 2019 Yılı Bütçe Kanun Teklifi’nin 16’ncı maddesi
üzerinde HDP Grubu adına yaptığı konuşmasında herhangi bir ayetten
bahsetmediğine ilişkin açıklaması
47.- İstanbul Milletvekili Engin Altay’ın, siyaset kurumunun milletin
aklıyla alay etmemesi gerektiğine ilişkin açıklaması
48.- İstanbul Milletvekili Nazır Cihangir İslam’ın, Maraş katliamını
kınadığına, Gencay Gürsoy ve Şebnem Korur Fincancı’nın en üst seviyeden ceza
aldıklarına, İhsan Eliaçık’ın gözaltına alındığına, baskı altında kalan
muhalefetin münafıklıkla test edilemeyeceğine ve her siyasi partinin
eleştirisinin muteber olduğuna ilişkin açıklaması
49.- Manisa Milletvekili Özgür Özel’in, Bolu Milletvekili Arzu Aydın’ın
11 sıra sayılı 2017 Yılı Merkezi Yönetim Kesin Hesap Kanunu Tasarısı’nın 5’inci
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
50.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
51.- Çankırı Milletvekili Muhammet Emin Akbaşoğlu’nun, bugüne kadar
Romanlar için ne yapılmışsa AK PARTİ iktidarları tarafından yapıldığına ilişkin
açıklaması
52.- Manisa Milletvekili Özgür Özel’in, Romanlara yapılan ayrımcılığın,
haksızlığın, ötekileştirmenin ve yozlaştırmanın AK PARTİ iktidarları tarafından
yapıldığına ilişkin açıklaması
53.- İzmir Milletvekili Cemal Bekle’nin, “İnsanoğlunun hakikati,
unutmaktır.” denildiğine ve Romanlarla ilgili ön yargının oluşmasında etkili
olan 2510 sayılı Yasa’da AK PARTİ Hükûmeti döneminde değişiklik yapıldığına
ilişkin açıklaması
54.- İzmir Milletvekili Özcan Purçu’nun, çadırda doğmuş büyümüş bir
Roman çocuğu olarak çadırda yaşamanın ne demek olduğunu iyi bildiğine ilişkin
açıklaması
55.- Siirt Milletvekili Meral Danış Beştaş’ın, Romanların ülkenin eşit
ve özgür vatandaşı olması gerektiğine ve yüzde 92 engelli Aziz Kanar’ın
durumuna ilişkin açıklaması
56.- Denizli Milletvekili Cahit Özkan’ın, herhangi bir suçtan
soruşturulanlar hariç Uygur Türklerinin ülkede serbestçe dolaştıklarına ilişkin
açıklaması
57.- Denizli Milletvekili Cahit Özkan’ın, demokrasilerde kararı milletin
verdiğine ve istisnasının olmadığına ilişkin açıklaması
58.- Denizli Milletvekili Cahit Özkan’ın, mahkemelerin vermiş olduğu
kararlar çerçevesinde gözaltı, tutukluluk ve hükümlülük süresini cezaevinde
geçirenlerle ilgili “tutsak” kelimesini kabul etmediklerine ilişkin açıklaması
59.- Siirt Milletvekili Meral Danış Beştaş’ın, İmralı Adası’nın tarihin
en ağır tecrit uygulaması olduğuna ilişkin açıklaması
60.- Denizli Milletvekili Cahit Özkan’ın, Muğla Milletvekili Süleyman
Girgin’in 11 sıra sayılı 2017 Yılı Merkezi Yönetim Kesin Hesap Kanunu
Tasarısı’nın 7’nci maddesi üzerinde CHP Grubu adına yaptığı konuşmasındaki bazı
ifadelerine ilişkin açıklaması
61.- Şanlıurfa Milletvekili Halil Özşavlı’nın, Siirt Milletvekili Meral
Danış Beştaş’ın yaptığı açıklamasındaki bazı ifadelerine ilişkin açıklaması
62.- Sivas Milletvekili Ahmet Özyürek’in, belediye ve il özel
idarelerinde çalıştırılan taşeron işçilerin kadro alamadığına ve Türkiye Futbol
Federasyonuna teşekkür ettiğine ilişkin açıklaması
63.- Konya Milletvekili Tahir Akyürek’in, Konya Milletvekili Fahrettin
Yokuş’un 11 sıra sayılı 2017 Yılı Merkezi Yönetim Kesin Hesap Kanunu
Tasarısı’nın 6’ncı maddesi üzerinde şahsı adına yaptığı konuşmasındaki bazı
ifadelerine ilişkin açıklaması
64.- Hatay Milletvekili Barış Atay Mengüllüoğlu’nun, Kırıkkale
Milletvekili Ramazan Can’ın canlı yayında yaptığı açıklamasından kimin FETÖ’cü
olduğunun net anlaşıldığına ilişkin açıklaması
65.- Diyarbakır Milletvekili Adnan Selçuk Mızraklı’nın, yıl sonu
itibarıyla gayrisafi millî hasılanın kaç lira olarak öngörüldüğünü ve kişi
başına düşen millî gelirin ne kadar olduğunu öğrenmek istediğine ilişkin
açıklaması 
66.- İzmir Milletvekili Tamer Osmanağaoğlu’nun, özel güvenlik sektörü
üzerinde daha fazla durulması gerektiğine ilişkin açıklaması


VI.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Iğdır Milletvekili Habip
Eksik’in 10 sıra sayılı 2019 Yılı Bütçe Kanun Teklifi’nin 15’inci maddesi
üzerinde HDP Grubu adına yaptığı konuşmasında AK PARTİ Grubuna sataşması
nedeniyle konuşması
2.- Denizli Milletvekili Cahit Özkan’ın, Malatya Milletvekili Veli
Ağbaba’nın 10 sıra sayılı 2019 Yılı Bütçe Kanun Teklifi’nin 15’inci maddesi
üzerinde CHP Grubu adına yaptığı konuşmasında AK PARTİ Grubuna sataşması
nedeniyle konuşması
3.- Malatya Milletvekili Veli Ağbaba’nın, Denizli Milletvekili Cahit
Özkan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
4.- Denizli Milletvekili Cahit Özkan’ın, Malatya Milletvekili Veli
Ağbaba’nın sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
5.- Malatya Milletvekili Veli Ağbaba’nın, Denizli Milletvekili Cahit
Özkan’ın sataşma nedeniyle yaptığı konuşmasında CHP Grubuna sataşması nedeniyle
konuşması
6.- Denizli Milletvekili Cahit Özkan’ın, İstanbul Milletvekili Hüda
Kaya’nın 10 sıra sayılı 2019 Yılı Bütçe Kanun Teklifi’nin 16’ncı maddesi
üzerinde HDP Grubu adına yaptığı konuşmasında AK PARTİ Grubuna sataşması
nedeniyle konuşması

VII.- YAZILI SORULAR VE CEVAPLARI
1.- Kütahya Milletvekili Ali Fazıl Kasap'ın, Kütahya için 2019 yılı
bütçesinden ayrılan yatırım ödeneğine ilişkin sorusu ve Cumhurbaşkanı
Yardımcısı Fuat Oktay’ın cevabı (7/5784)
2.- Manisa Milletvekili Özgür Özel'in, Plan ve Bütçe Komisyonunda
yaşanan bir tartışmayla ilgili habere erişim yasağı getirilmesine ilişkin
sorusu ve Türkiye Büyük Millet Meclisi Başkanvekili Mustafa Şentop’un cevabı
(7/6357)





20 Aralık 2018 Perşembe
BİRİNCİ OTURUM
Açılma Saati: 11.02
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Türkiye Büyük Millet Meclisinin 38’inci Birleşimini açıyorum.
Toplantı
yetersayısı vardır, görüşmelere başlıyoruz. 
Sayın
milletvekilleri, programa göre, 2019 Yılı Merkezî Yönetim Bütçe Kanun Teklifi
üzerindeki görüşmelere devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (x) 
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi
ve Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (x) 
BAŞKAN
– Komisyon? Yerinde.
Değerli
milletvekilleri, bugün, dünden bugüne aktarılan 1 maddeyle beraber 9 maddeyi
görüşeceğiz. Her madde sonunda soru-cevap işlemi var. Soru-cevap işleminden
faydalanacak arkadaşlarımızın 9 madde sonunda aşağı yukarı 45 ile 55 arasındaki
bir sayıdaki arkadaşımızın soru sorması mümkündür. Bu nedenle 60’a göre söz
taleplerini değerli arkadaşlarım, soru-cevap işlemi gerçekleşeceğinden ancak
birleşimin sonuna doğru makul bir sayıdaki arkadaşlarımla paylaşacağım çünkü
yaklaşık 50-55 civarında arkadaşımızın soru sistemine girmesi mümkündür. 
Geçen
birleşimde 2019 Yılı Merkezi Yönetim Bütçe Kanun Teklifi’nin 13’üncü maddesi
kabul edilmişti.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, TBMM Başkanı Binali
Yıldırım’ın doğum gününü kutladığına ilişkin konuşması
BAŞKAN
- Şimdi, görüşmelere başlamadan önce bir doğum günü kutlamasıyla güne başlamak
istiyorum. Bugün, değerli milletvekilleri, Değerli Meclis Başkanımız Sayın
Binali Yıldırım’ın doğum günü. Sayın Meclis Başkanımızın doğum gününü kutlar,
kendisine sağlıklı, mutlu, huzurlu bir yaşam dilerim. (AK PARTİ, CHP, MHP ve
İYİ PARTİ sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, 14’üncü maddeyi okutuyorum. 
Yetki 
MADDE 14- (1)
Bu Kanunda ve diğer kanunlarda Cumhurbaşkanına veya Cumhurbaşkanlığına bütçenin
uygulanmasına yönelik verilen yetkilerin kullanımı ve devrine ilişkin hususlar
Cumhurbaşkanı tarafından belirlenir.
BAŞKAN
– Değerli milletvekilleri, şimdi madde üzerinde söz isteyen gruplar adına
arkadaşlarımıza sırasıyla söz vereceğim.
İlk
söz, İYİ PARTİ Grubu adına Manisa Milletvekilimiz Sayın Tamer Akkal’a aittir. 
Buyurun
Sayın Akkal. (İYİ PARTİ sıralarından alkışlar) 
Süreniz
on dakika.
İYİ
PARTİ GRUBU ADINA TAMER AKKAL (Manisa) – Sayın Başkan, değerli milletvekilleri;
2019 yılı Plan ve Bütçe görüşmeleri çerçevesinde İYİ PARTİ Grubu adına söz
almış bulunmaktayım. 
Türkiye,
yıllardan beri cari açığa, tüketime ve krediyle suni büyümeye dayalı bir
ekonomik anlayışla yönetildi. Ülkemiz
büyük bir şantiye gibi görülerek ekonomimiz, rantçı küçük bir azınlığın elinde
paramparça bir hâle getirildi. Yanlış ekonomi politikalarıyla Türkiye bir borç
bataklığına sürüklendi. Borçları finanse etmek için Hükûmet, kamu mallarını
rehin gösterecek duruma geldi. 
2003-2017
arası tam 718 milyar dolar mal ticaretinden açık vermişiz, tam 532 milyar dolar
cari işlemlerden de açık vermişiz. AK PARTİ hükûmetleri döneminde 1 trilyon 840
milyar dolar mal satmışız ama karşılığında 2 trilyon 558 milyar dolar mal
almışız. Yabancılar da bu açığı kapatmak için bize sürekli borç para vermişler.
150 milyar dolar portföy yatırımı olarak tahvillerimizi almışlar, 300 milyar
dolar da kurumlar üzerinden borç vermişler. Kısacası, yabancılar bize 581
milyar dolar para verirken biz de onların mallarından fazladan 718 milyar
dolarlık alım yapmışız. Borç almışız ama o borçla da verenlerin mallarını satın
almışız.
Hükûmet
sürekli olarak “haçlılar” “dış güçler” “finans lobisi” diyerek sorumluluktan
kaçamaz. Küresel vurguncuları “hain” ilan ederek hiçbir sonuca varamazsınız. AK
PARTİ’den hiç kimse çıkıp da şunu demiyor: “Neden bu kadar dış açığa, ithalata
ve tüketime dayalı ekonomi politikası uyguluyoruz?” Bir milletvekili bile bunu
sormuyor, sorgulamıyor. Hiç kimse “Neden her yıl 30-40 milyar dolar cari açık
vererek yabancıların avucunun içine bakıyoruz?” demiyor. Dolar 5.30 sınırında,
euro 6 TL’yi geçti. Bankalarda kaynak maliyeti arttı. Uzun vadeli tahvil faizi
inanılmaz rakamlara ulaştı. Bankalar altı aya kadar mevduata yüzde 22 üzerinden
faiz veriyor. 
Geldiğimiz
noktada yüksek faizin olması ve yatırımların bitme noktasına gelmesi neyin
sonucudur? Yüksek enflasyonun, ağır borç yükünün, rekor cari açığın, yarı
yarıya azalan yabancı sermaye girişlerinin, hukuk devletinden uzaklaşmanın,
otoriter zihniyetin mezhepçi politikaları yüzünden Orta Doğu bataklığında
sürüklenmenin bir sonucudur. Ve bu faizlere rağmen döviz durmuyor.
Enflasyonumuz yüzde 25 sınırında. Maliyet ve çekirdek enflasyonlarda rekorlar
kırılıyor. Tüm bunlara rağmen, hâlâ, ekonomiyi tüketimle nasıl büyütürüz arayışına devam ediyorsunuz. Her sorun
çıktığında ithalata başvurup yerli üreticiyi paramparça ettiğinizi görmüyor
musunuz? Sonra da “Düşman dışarıda.” diyerek kendi kendinizi avutuyorsunuz. 
Durum
böyleyken gelir yaratma kapasitesi sınırlı olan yol, köprü ve beton ekonomisine
dayanarak içinde olduğumuz ekonomik krizi aşamayacağımızı artık lütfen anlayın.
Türkiye’de bir ERDEMİR, bir PETKİM, bir TÜPRAŞ benzeri gerçek sanayi ve üretim
tesisi kuramamış olan yap, sat ve rantçı, dar görüşlü âdeta miyop bakan bakış
açınızı artık değiştirin. Attığınız her bir yanlış adım, Türkiye
Cumhuriyeti’nin ekonomisini daha kırılgan hâle getirmekte ve uluslararası
arenada saygınlığımızı zedelemektedir. 
Türk
siyasi tarihine milletimiz adına utanç verici vakalardan biri olarak geçen
rahip Brunson örneği, ekonomik kırılganlığımızın açık bir göstergesidir. Bu,
aslında on altı yıldan bu yana AK PARTİ tarafından sürdürülen Lale Devri
ekonomisinin dış borca dayalı, yüksek faize dayalı ekonominin bir sonucudur;
üretim ekonomisini sonlandıran ve yalnızca yandaşları kalkındırmayı amaçlayan
ekonomik tercihlerin bir sonucudur. Esasen Merkez Bankanızda güçlü bir döviz
stokunuz varsa, üreten bir ekonominiz varsa, katma değeri olan ihracat
kalemleriniz varsa bir değil, elli rahip tutuklasanız hatta Papa’yı
tutuklasanız dahi hiçbir şey olmaz. Ama tüm bunlara sahip olunmadığında sonucun
ne olduğunu hep birlikte gördük. 
“Amerika,
teröristi vermiyor, bahaneler uyduruyor. O zaman sen de bizden hiçbir teröristi
alamazsın. Bu fakir bu görevde olduğu sürece bu teröristi alamazsın.” diyen AK
PARTİ Genel Başkanı, casuslukla yargılanan teröristi uçağa bindirip kuzu kuzu
ülkesine gönderdi. 
İşte
biz “Türkiye’de liyakat.” derken, “Parti devleti değil, hukuk devleti.” derken,
“Tüketim ekonomisi değil, üretim ekonomisi.” derken “güçlü devlet, güçlü ülke”
hedefiyle hareket ediyoruz. Öyle ki bu ülkede Cumhurbaşkanı sıfatını taşıyan
bir kişi, Amerika’ya 11 Ocakta rest çekip 12 Ekimde jest yapmak zorunda
kalmasın. 
Bütçe
teklifinde 2018’de 845 milyon lira olan Cumhurbaşkanlığı bütçesinin 2019
yılında 2 milyar 818 milyon liraya yükseltilmesi planlanıyor. Cumhurbaşkanlığı
bütçesinde yüzde 233 oranında bir artış öngörülmesi, israf ve şatafat
ekonomisinin devam edeceğinin de bir kanıtıdır. Sayın Cumhurbaşkanı sarayda
görkemli bir yaşam sürerken sırtına yüklenen ağır vergilerle vatandaşlarımız
hangi günahının bedelini ödemektedir? Türkiye’de 46 milyon vatandaşımız
yoksulluk sınırının altında yaşıyor, tam 7 milyona yakın vatandaşımızsa açlık
sınırının altında yaşıyor. Bu ülke, saray harcamaları için bir ayda tam 54
milyon lira, bir günde ise 1,8 milyon lira harcama yapacak kadar zengin bir
ülke değildir. Bunu söylediğimizde aldığımız cevap: “İtibardan tasarruf olmaz.”
Hayır, doğrusu şu: İsrafla itibar olmaz, israfla. AK PARTİ Hükûmetiyle
birlikte, bu ülke, itibarının saraylarla, uçaklarla ve şatafatla
sağlanamadığını görmüştür. 
Ekonomide
artık şu gerçeği görmemiz gerekiyor: Ülkelerin ileri teknoloji piyasalarındaki
rekabet gücü, dünya ekonomisindeki gücünü etkileyen en hayati faktördür. Dünya
ekonomisine baktığınızda, az gelişmiş ülkelerin ihracatları büyük ölçüde ham
madde ve ucuz tarım ürünleri ağırlıklı iken gelişmiş ülkelerin ihracatlarında
ileri teknoloji ürünleri büyük yer tutuyor. 
Değerli
milletvekilleri, Türkiye’nin yaşadığı ekonomik zorlukların temelinde ne var?
Bakınız, 1960’lı yıllarda Türkiye’nin kişi başına millî geliri 380 dolar civarındaydı.
Güney Kore’nin ise aynı yıllarda kişi başına düşen millî geliri 80 dolardı. Şu
anda Türkiye’de kişi başına düşen millî gelir 10 bin dolar civarındayken Güney
Kore’nin ise tam 30 bin doların üzerinde. 
Peki,
nasıl oldu, nasıl oldu da elli yılda bu kadar büyük bir değişim yaşandı, biz
nerede yanlış yaptık, onlar nerede doğru yaptı? Türk milletinin refah ve
zenginliğe kavuşması noktasındaki en hayati soru işte budur. Bu sorunun cevabı
ise iki ülkenin ihraç ettikleri ürünlerde saklı. Güney Kore’nin teknoloji
ihracatı yüzde 29, bizim ise teknoloji ihracatımız yüzde 1 bile değil. Tam da
bu sebepten dolayı Türk ekonomisi, katma değer üretemiyor; Türk lirası, yabancı
para birimlerinin karşısında değer kazanamıyor; Türk lirası, uluslararası
finans piyasasının baskısı altında eziliyor, tam da bu sebepten dolayı Türk
toplumu refah içinde yaşayamıyor. 
Bilim
ve teknoloji üretecek ve bu ürettiği katma değerli ürünleri ihraç edecek
politikaları uygulamanız gerekirdi. Bu ise ancak bütçeden kaynak aktararak
gerçekleştirilebilir. Siz ise şunu yapıyorsunuz: Cumhurbaşkanlığının artan lüks
tüketimini karşılamak için bütçesini yüzde 233 artırıyorsunuz. Diyanet İşleri
Başkanlığının bütçesini yüzde 34 artışla bütün tasarruf tedbirlerini altüst
ederek 7,7 milyar liradan 10,5 milyar liraya çıkartıyorsunuz. Bütçe
teklifinizde Diyanetin bütçesi, TÜBİTAK’ı tam 3’e katlıyor. Diyanetin bütçesi
artarken Bilim ve Teknoloji, Ulaştırma ve Altyapı, Enerji Bakanlıklarının
bütçelerinde de büyük kesintiler yapıyorsunuz.
Ülkenin
üretim damarlarını zayıflatıp Türkiye’yi tefecilere, faiz lobilerine teslim
ettiniz, yetmedi, devletin değerli varlıklarını Varlık Fonu’na aktararak borç
bulabilmek adına ipotek ettiniz. Türkiye, son yedi yılda tam yarım trilyon
dolarlık beton yatırımı yaptı. Son on altı yılda yandaşlara tam 150 milyar
doların üzerinde ihale dağıttı. Devletin gelecekteki gelirleri bugünden
satılarak yapılan ihalelerle kamu, milyarca dolar zarara uğratıldı. Bu
kaynakların yandaş inşaat firmaları yerine eğitim, sağlık, teknoloji ve AR-GE’ye
dayalı hizmet sektörlerine aktarılacağı bir Türkiye’yi biz bugün tahayyül
ediyoruz, ancak yarın İYİ PARTİ iktidarında Yüce Allah’ın izniyle bu hayali de
gerçekleştireceğiz. 
Son
olarak değinmek istediğim husus, Türk millî kimliğinin önündeki en büyük tehdit
olan Suriyeli sığınmacılar meselesidir. Suriyeli sığınmacı sayısı, Türkiye’nin
kültürel ve etnik dokusunu değiştirecek hızla artıyor. Bugün Türkiye’de yaşayan
her 20 kişiden 1’i Suriyeli. Bu nüfus artışı devam ederse 2040 yılına
geldiğinizde, Türkiye’de yaşayan her 13 kişiden 1’i Suriyeli olacak.
Türkiye’nin belirli kentlerinde Suriyeliler, nüfus üstünlüğünü ele geçirmiş
durumdalar. Özellikle Kilis’te 131 bin Türk vatandaşına karşı 132 bin Suriyeli
var. Böyle giderse Şanlıurfa, Gaziantep ve Hatay’ın kaderi de yakında Kilis
gibi olacak. Buradan açıkça söylüyorum, bu kadar büyük bir Suriyeli nüfusla
Türkiye’de millî devletin ayakta kalması mümkün değildir. 
(Mikrofon
otomatik cihaz tarafından kapatıldı)
BAŞKAN
- Sayın Akkal, bir dakika ilave ediyorum.
TAMER
AKKAL (Devamla) – Hiç kimse bize hümanizm dersi vermeye kalkışmasın. Bugün
Türkiye’de askerlik çağında 815 bin Suriyeli var. Bizim Mehmetçik’imiz
Suriye’de Suriye’nin toprak bütünlüğü için şehit olurken Suriyeli gençler,
ülkemizde nargile kafelerde geziyor, bunu kabul etmek mümkün değildir. Neden
Batı dünyası Suriyelilerin Türkiye’de kalmasını istiyor, neden Soros, neden
Avrupa Birliği, Suriyeli sığınmacıların Türkiye’ye yerleşmesi için çalışıyor?
Kuzey Suriye’de 5 milyon Suriyelinin Türkiye’ye taşınması, ilk aşamada onların
boşalttıkları yerin PKK’nın eline geçmesine, orada bir PKK’istan’ın kurulmasına
sebep olacaktır. Bu gerçeği göremeyen Dışişleri Bakanlığı, bu gerçeği göremeyen
İçişleri Bakanlığı Türkiye’yi bir felakete sürüklemektedir. 
İçişleri
Bakanı Süleyman Soylu “Benim ülkemde 380 bin Suriyeli çocuk doğdu. Meclis de
yardımcı olsa, keşke bu 380 bin çocuğu doğar doğmaz Türkiye Cumhuriyeti
vatandaşı yapsak.” diyor. “Keşke doğduklarında vatandaşlık versek de memlekete
döndüklerinde ceplerinde ay yıldızlı kimlik olsa.” diyor. 
(Mikrofon
otomatik cihaz tarafından kapatıldı)
BAŞKAN
– Toparlayalım. 
TAMER
AKKAL (Devamla) – Sayın Bakan, Türk vatandaşlığı sizin Suriyelilerin cebine
koyacağınız harçlık değildir, aklınızı başınıza devşirin. Vatandaşlık vereceğiniz
Suriyeliler, bu memleketi terk etmeyecektir; bunu da lütfen iyi anlayın.
Suriyelilere vatandaşlık vermek, Türkiye’nin yalnızca bugününe değil, aynı
zamanda geleceğine yapılmış bir ihanet olacaktır. Böyle bir ihanetin hesabını
tarih ve millet karşısında veremezsiniz. Başbuğ Alparslan Türkeş’in de dediği
gibi “Beceriksizlik ile ihanet arasında kıldan ince bir çizgi vardır.” 
Saygılarımla.
(İYİ PARTİ sıralarından alkışlar)
CAHİT
ÖZKAN (Denizli) – Sayın Başkanım, kayıtlara geçmesi açısından ifade etmek istiyorum.

BAŞKAN
– Buyurun Sayın Özkan.
CAHİT
ÖZKAN (Denizli) – Sayın hatip, konuşmasında bütçeyle ilgili -en temel
eleştirisi- Diyanet İşleri Başkanlığına ayrılan bütçenin TÜBİTAK’a ayrılan
bütçenin 3 katı olduğundan bahisle eleştiri yöneltmiştir. Oysaki İYİ PARTİ’nin
programının 32’nci sayfasında Diyanet İşleri Başkanlığının “ülkemizin anayasal
düzeni çerçevesinde kurulmuş cumhuriyet kurumlarından” olduğu bahsedilmiştir.
Sayın hatibin Diyanet İşleri Başkanlığına ayrılan bütçeden neden bu kadar
rahatsız olduğu merak konusu olmuştur ve maksatlı bir ifade olduğu ortadadır.
Özellikle bütçemizin eğitim, sağlık ve sosyal politikalara öncelik veren ve
özellikle de AR-GE araştırma çalışmaları ve bilimsel çalışmalara ayrılan paylar
açısından en büyük desteğin ayrıldığı bütçe olarak kayıtlara geçmesini ifade
etmek için söz aldım.
Teşekkür
ediyorum.
BAŞKAN
– Teşekkür ederim. 
TAMER
AKKAL (Manisa) – Keşke o Diyanet İşleri Başkanını da daha düzgün seçseydiniz,
keşke. 
İMRAN
KILIÇ (Kahramanmaraş) – Gücünüz yetiyorsa kapatın. Diyanet İşleri Başkanlığını
kapatın, kurtulun.
BAŞKAN
– Madde üzerinde söz sırası, Milliyetçi Hareket Partisi Grubu adına Tokat
Milletvekilimiz Sayın Yücel Bulut’a aittir.
Buyurun.
(MHP sıralarından alkışlar)
Süreniz
on dakika Sayın Bulut.
MHP
GRUBU ADINA YÜCEL BULUT (Tokat) – Sayın Başkan, değerli milletvekilleri; yüce
heyetinizi en kalbî duygularımla selamlıyorum. Bütçe görüşmeleri boyunca siyasi
üslup ve nezaket içerisinde değerli görüşleriyle ufkumuzu aralayan tüm
milletvekillerimize de ayrı ayrı şükranlarımı sunuyorum. Görüşülmekte olan
bütçe kanunu teklifinin milletimiz ve memleketimiz için hayırlara vesile
olmasını diliyorum. 
Değerli
milletvekilleri, bugün yüce Meclise, bir çözüm umuduyla, Anadolu için bir sancı
hâline gelmiş bir konuyu hatırlatmak ve istişareyle ulaşmış olduğumuz çözüm
önerilerimizi sizinle paylaşmak istiyorum.
Bütçe
içerisinde yer alan ve devletin muhtemel ve müstakbel bir geliri olarak kabul
edilen ama -ben buradan söylüyorum- hiçbir zaman tahsil edilemeyecek olan sözde
bir gelir kalemi, Anadolu’daki köylü için âdeta bir zulüm hâlini aldı ve
dolayısıyla bir an önce çözülmesi gerekiyor. Nedir bu? Sulama birliklerinin
Sosyal Güvenlik Kurumuna olan prim borçlarından bahsediyorum. 
Biliyorsunuz,
yıllara sâri bir şekilde bu sulama birlikleri -sadece AK PARTİ Hükûmetini
kastederek söylemiyorum- yıllarca siyasi iktidarların, maalesef, denetimi
dışında kaldı; yeterince ilgi ve alaka gösterilmedi. Yıllar süren bu ilgisizlik
neticesinde trilyonları bulan, onlarca trilyonu bulan bir borç batağına
sürüklendiler ve fiilen iflas ettiler. Sayın Cumhurbaşkanımız bu konuya müdahil
oldu, Allah razı olsun, yerinde ve zamanında bir tespit yaptı ve sulama
birliklerinin içinde bulunduğu hâl ve şartların yeniden düzenleneceğini ifade
etti. Devlet Su İşleri Teşkilatı Yasası’nda bir düzenlemeye gidildi ve sulama
birliklerinin meclisleri feshedildi, yönetimleri feshedildi; 350’nin üzerindeki
sulama birliğine Devlet Su İşlerinden ağırlık olarak mühendis olarak görev
yapan isimler başkan olarak görevlendirildiler. Yeni bir yönetime kavuştu
sulama birlikleri, devletin kontrolü altına alındı. Sayın Veysel Eroğlu buradan
müjdeledi, “Yeni bir sayfa açıyoruz.” dedi. Köylülerin sulama birliklerine olan
borçlarının terkini, yapılandırmasıyla ilgili çalışmalar yapılacağı söylendi.
Yeni bir sayfayı açtık, yeni yöneticileri koyduk sistemin başına ancak sulama
birliklerini o hâliyle bıraktık. 
Şimdi,
değerli milletvekilleri, sadece Sosyal Güvenlik Kurumuna dönük sulama
birliklerinin 223 trilyonluk prim borcu var, 223 trilyon. Bunun 113 trilyonu
asıl alacak, 100 trilyonu gecikme faizi. Bakın, şimdi, her fırsatta faiz
lobisine atıf yapıyoruz, faiz lobisini lanetliyoruz ancak böyle bir faizi, bu
“faiz lobisi” diye işaret ettiğimiz odaklar dahi görse iştahları kabarır. 100 trilyona
100 trilyon daha faiz yürütülmüş durumda. 223 trilyonluk bir alacak kalemi,
Sosyal Güvenlik Kurumu tarafından sulama birliklerinden tahsil edilmeye
çalışıyor. Sulama birliklerinin tamamı iflas hâlinde, fiilen iflas hâlinde,
tahsili mümkün değil. Bu defa da ne yapıldı? Sulama birliklerinde son yirmi yıl
içerisinde görev yapmış tüm yöneticilerin mal varlıklarına bu 223 trilyonun
tahsili için haciz konuldu. Sulama birliklerinin yöneticileri kimler, yirmi yıl
boyunca görev yapmış olanlar? Birçoğu muhtar ve gariban köylüler. Çoğu mevzuatı
bilmeyen, çoğu orada nasıl bir işlem yapıldığını bilmeyen, demetleme imkânı
olmayan, üç ay, beş ay sulama birliklerinin yönetimlerinde ve meclislerinde
görev yapmış olan bu insanların bugün tüm mal varlıkları hacizli hâle geldi. 
Şimdi,
somut örnek istenebilir birinci vakayla ilgili. Tokat Erbaa Erek Sulama
Birliğinin 2 trilyona yakın bir borcu olduğu söyleniyor ve bundan dolayı çözüm
olarak devlet şunu bulmuş: Sulama birliği bu parayı ödeyemeyince 55 muhtarın
mal varlığına haciz konuldu; kapısındaki 1996 model, satsanız 3 bin lira
etmeyecek traktörüne, 2 dönüm tarlasına, bomboş banka hesabına ve hasbelkader
tarım sigortasından almış olduğu maaşına haciz geldi. Şimdi, 100 trilyonluk bir
faiz yükünden bahsediyorum. Bu, aynı zamanda şu anlama gelir: Bu gariban
muhtarların ve köylünün maaşından alacağınız aylık 200 lirayla bu borcun tahsil
edilmesi imkânsız. Dolayısıyla elde edilen para, gecikme zammının 10’da 1’ine
dahi denk gelmiyor. Dolayısıyla devlet, bir alacağı tahsil etmekten ziyade,
burada zaten imkânları günden güne kısıtlı hâle gelen köylüye zulmetmekten
başka bir şey yapmıyor. 
Şimdi
sıkıntının bir başka boyutu daha var, onu da sizlerle paylaşmak istiyorum. Bazı
sulama birlikleri de diyor ki: Ben bu borcu yapılandırayım, bu borcu ödeyeyim,
en azından geçmişte benim yönetimlerimde görev alan köylülerin mal varlıklarına
haciz gitmesin. Bunu deneyenler de var. Kim bunu deneyen? Tokat Gümenek Sulama
Birliği, gitmiş borcunu yapılandırmış. Bu defa da söyle bir açmazla karşı
karşıya kalıyoruz: Sulama birliklerinin bütçeleri zaten çok sınırlı, köylüden
topladıkları su paralarıyla bir bütçe oluşturmaya çalışıyorlar. Toplanan para,
olduğu gibi Sosyal Güvenlik Kurumu prim borcunun yapılandırma taksitine gittiği
için kasa boşalmış durumda. Bu defa da sulama pompalarıyla ilgili tadilat
işlemi, onarım işlemi gibi hiçbir şey yapılamadığı gibi, mesela örnek verdiğim
Gümenek Sulama Birliği çalışan insanların maaşlarını dahi ödeyemez durumda. Bu
sulama birliğinde çalışan emekçi insanlarımız, aylardır şu anda maaşını
alamıyorlar. 
Dolayısıyla
Allah razı olsun Cumhurbaşkanımız önayak oldu, yeni bir sayfa açtık ama
açtığımız sayfayı o şekilde bıraktık. Yeni sayfamız nedir? Devlet Su İşlerinden
mühendisleri bu sulama birliklerinin başına koyduk, sayfayı o şekilde kapattık
ve unuttuk. Dolayısıyla bir enkaz, Anadolu’da günden güne büyüyerek köylünün
üzerindeki bir yük hâlini almaya başladı. 
Geçen
bu Meclis kürsüsünden şunu ifade etmiştim, dedim ki: Türkiye'nin nüfusu 50
milyonken köyde yaşayan insan sayımız 21,5 milyondu, şu anda nüfusumuz 80
milyonu aşmış durumda, köy nüfusumuz 6,5 milyonun altına düştü. Bu sayıları da
sağ olsun Tokat Milletvekilimiz Kadim Durmaz Bey burada, ondan almıştım,
kendisine teşekkür ediyorum. Günden güne köylü nüfusumuz azalıyor. Bakın,
köylerdeki insanlar 21,5 milyondan 6,5 milyona düşmüş, şehirler üzerinde bir
baskı oluşturmaya başladılar. 
Siyasi
iktidar buna bir formül bulmaya çalıştı, neyi buldu? İŞKUR’u çıkardınız ve
köylerden kentlere gelen, köylerde geçimini idame ettiremediği için kent
merkezlerine gelen insanları, İŞKUR kadrosundan, İŞKUR imkânlarıyla bir yerlere
geçici de olsa istihdam etmeye çalışıyorsunuz. İyi niyetle hareket ettiğinizi
biliyorum ama buna başka bir formülün eklenmesi gerek. Nedir başka formül? Size
şunu ifade etmek istiyorum: İŞKUR’dan yapılan yerleştirmelerin önemli bir
kısmıyla ilgili, kamuoyu tatmin olmuyor, birinci sıkıntı bu. 
İkincisi,
İŞKUR’dan yerleştirmelerin önemli bir kesimi -size de geliyor bu bilgiler,
farkındayım- devletin ilgili biriminin ihtiyacı olmayan kadrolar oralara
gönderilip devletin imkânları, mali imkânları önemli bir şekilde heba ediliyor.
Bunun yerine şöyle bir formül bulabiliriz: Köyde yaşamı özendirecek, bu bütçeyi
köyde ikamet eden insanlara tahsis edebileceğimiz başka formülleri hayata
geçirebiliriz; aksi takdirde şu olacak: Burada birçok milletvekilimiz var ve
ben bu Parlamentonun en az yarısının köy çocuğu, köylü çocuğu olduğunun
farkındayım. Oy devşirmek niyetiyle yahut da buralardan bir yerlere mesaj
vermek niyetiyle söylemiyorum, vicdanım emrettiği için söylüyorum. Ben 630 köyü
olan bir memleketin milletvekiliyim ve köylerimizin, bugün kış mevsimi başladı,
en az 300 tanesinde, iddia ediyorum, ışık dahi yok çünkü köyler bomboş, şehir
merkezlerine geldiler. Tokat’ta 400 gönüllü köy korucusu var. Bunlar yıllardır
hiçbir karşılık beklemeden orada duruyorlar. İstiyoruz ki ve diliyoruz ki
bakın, bu iş, bu imkânlar köylerde ikamet eden insanlar için kullanılsın.
İstiyoruz ki bu gönüllü köy korucuları, köyde oturmayı teşvik edebilmek adına,
en azından kadroya alınsınlar, bir maaşa bağlansınlar.
Şimdi,
sulama birlikleri meselesini neden açtık? 6,5 milyon köylü, bu ülkede direniyor
“Ben köyde yaşayacağım ve üretime devam edeceğim.” diye. Biz de devlet olarak
onlara diyoruz ki: “Seni orada yaşatmayız, bu 223 trilyonu senden tahsil
edeceğiz.”
Şimdi,
değerli milletvekilleri, siyasi istismar yapmıyorum, kimseyi eleştirmiyorum, bu
Meclisin ortak aklıyla buna bir çözüm bulunması lazım. Bu Parlamentoda hayatını
şehirde geçirmiş, köyü hiç bilmeyen insanlar olabilir, onlar için sulama
birlikleri çok sıradan bir konu olabilir, ben Anadolu’nun bir gerçeğinden
bahsediyorum. Bir kısır döngüye dönüştü durum. Sulama birlikleri, sigorta prim
borcunu ödeyebilmek için köylünün üstüne yüklenmeye başladı, köylüden
alacakları tahsil etmek için bütün köyü hacizli hâle getirdi, icra takibi
yapıyor. Diğer sulama birliği diyor ki: “Köylünün üzerine gitmeyeyim.” O da
borcu ödeyemez hâle geldi, iflasa sürüklendi. Orada da Sosyal Güvenlik Kurumu
bütün köylünün maaşına haciz koydu.
Şimdi,
dolayısıyla bunu nasıl çözeceğiz? Bu, benim şahsi fikrim değil, siyasi
iktidarın göreve getirmiş olduğu Sosyal Güvenlik bürokratlarının hepsiyle tek
tek görüşerek, onların fikirlerini alarak sizinle paylaşıyorum. Özellikle AK
PARTİ’nin grup başkan vekili arkadaşlarımıza sesleniyorum: Bu, siyasi iktidarın
göreve getirdiği bürokratların görüşüdür, hepsiyle görüştüm. Bu sosyal güvenlik
prim borçları, sulama birliklerinin, bir an önce bir yasayla, müşterek akılla
terkin edilmelidir, silinmelidir. Şimdi, bu memlekette tarihî vazifemiz ve
misyonumuza uygun olarak, tarihî kimliğimize uygun olarak, evet savaştan kaçan
Suriyelileri aldık ve takriben… 
(Mikrofon
otomatik cihaz tarafından kapatıldı)
YÜCEL
BULUT (Devamla) – Toparlayayım efendim hemen.
BAŞKAN
– Buyurun. 
YÜCEL
BULUT (Devamla) – …30 milyar dolara yakın bir para harcamışken -gecikme faizini
hiç dikkate almıyorum- 100 trilyonluk bir borçtan dolayı, Anadolu’daki bu
sulama birliklerinin borcundan dolayı köylüler hacizlik hâle gelmişse, inim
inim inliyorsa bu devletin vazifesi, onlarca iş adamının nasıl ki vergi
borçlarında indirime gidilmişse, terkin edilmişse, anlaşmaya gidilmişse bu
gariban köylüye bu kadar üst üste ekonomik kriz yaşanırken, sıkıntı yaşanırken
gelin el birliğiyle bir jest yapalım, tahsili zaten mümkün olmayan bu alacak
kalemlerini bir yasayla terkin edelim. Tekrar söylüyorum, bu, Milliyetçi
Hareket Partisinin bir milletvekilinin şahsi görüşü değildir, birçok bürokrat
da bu aklı temsil etmektedir, desteklemektedir. Bu borcu ortadan kaldırdıktan
sonra ancak yeni bir sayfa açabiliriz. 
Şimdi
tekrar söylüyorum, konuşmamın başında da ifade ettim: Sayın Veysel Eroğlu’nun
kendisi, sulama birlikleriyle ilgili mevzuat değişirken buna işaret etmiş ve
bunu müjdelemişti. Bunun arkasında durmanızı rica ediyoruz. Bu konuda
desteğinizi ve ortak akıl oluşturma konusundaki gayretlerinizi istiyoruz. 
Beni
sabırla dinlediğiniz için çok teşekkür ediyorum. 
Tekrar
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Bulut. 
AYHAN
EREL (Aksaray) – Sayın Başkanım, AK PARTİ grup başkan vekilinin açıklamasına
istinaden madde 60’a göre kısa bir açıklama yapmak istiyorum, kayıtlara geçmesi
açısından. 
BAŞKAN
– Grup başkan vekiliniz yok herhâlde? 
AYHAN
EREL (Aksaray) – Ben grup yöneticisiyim efendim. 
BAŞKAN
– Kayıtlara geçmesi açısından buyurun. 
AYHAN
EREL (Aksaray) – Sayın AK PARTİ grup başkan vekili, İYİ PARTİ sanki Diyanete
karşıymış gibi bir beyanda bulundu. Bizler, “Kanımız aksa da zafer İslam’ın.”
diyerek 5 bin şehit verip bayrakların inmemesini, ezanın dinmemesini sağlayan
bir kuşağın temsilcisi olarak, Diyanet bütçesine karşı gelmemiz mümkün değil.
Ancak “İlim nerede olsa gidip alınız.” diyen bir Peygamber’in ümmeti olarak da
netice itibarıyla eğer devletin imkânı varsa, Diyanet bütçesine ayrılan miktar
kadar, oran kadar TÜBİTAK’a da ayrılsın. Bizim burada ifade ettiğimiz mana
budur. Devletin imkânları varsa, mademki İslam dininin Peygamber’i “İlim Çin’de
dahi olsa gidip alınız.” diyor, ilmin en büyük kurumlarından biri olan
TÜBİTAK’a da bu oranda bir bütçe ayrılsın dedik. Yoksa biz kesinlikle Diyanet
bütçesinin bu kadar artırılmasına karşı değiliz.
Çok
teşekkür ediyorum. 
BAŞKAN
– Teşekkür ederim. 
CAHİT
ÖZKAN (Denizli) – Başkanım, müsaade eder misiniz.
AYHAN
EREL (Aksaray) – Sataşma yok efendim. 
BAŞKAN
– Bir şey yok ama burada Sayın Özkan. 
CAHİT
ÖZKAN (Denizli) – Ben de kayıtlara geçmesi açısından ifade etmek istiyorum. 
BAŞKAN
– Lütfen…
CAHİT
ÖZKAN (Denizli) – Ben de iş uzamasın diye kısa kestim. 
Ancak,
tabii, bütçe kalemleri arasında bir mukayese yapılacak olursa bu Diyanet İşleri
Başkanlığı ile TÜBİTAK, Savunma ile TÜBİTAK, Eğitim ile TÜBİTAK, Sosyal
Politikalar ile TÜBİTAK arasında yapılabilir ancak bütün bu bütçe kalemlerinin
içerisinde özellikle Diyanetin seçilip alınarak onun TÜBİTAK’la
karşılaştırılması manidardır. Bakınız, özellikle ve özellikle ben İYİ PARTİ’nin
parti programının 32’nci sayfasına da atıf yaparak söyledim. 
BAŞKAN
– İfade etmiştiniz onu, evet. 
CAHİT
ÖZKAN (Denizli) – Orada din hizmetlerinin önemini kendileri de vurguluyorlar. 
AYHAN
EREL (Aksaray) – İnkâr etmiyoruz. 
CAHİT
ÖZKAN (Denizli) – Ve cumhuriyet kurumu olduğunu ifade ediyorlar ve bu noktada
anayasal kurumun güçlendirilmesini istiyorlar. Hâl böyleyken acaba neden
Diyanet İşleri Başkanlığı vurgulanmıştır? 
AYHAN
EREL (Aksaray) – En çok artış orada olduğu için onu vurguluyoruz. Netice
itibarıyla Savunmada, Sağlıkta, Millî Eğitimde oranlarda indirim varken
Diyanette yüzde 34 artış var. 
BAŞKAN
– Sayın Erel, lütfen oturalım.
CAHİT
ÖZKAN (Denizli) – Bakınız, net söylüyorum. Bugüne kadar cumhuriyet tarihinde
görülmemiş ihanet odağı FETÖ terör örgütünün bu ülkeye saldırdığı nokta da din
hizmetlerinin verimli yürütülememiş olmasından kaynaklanmaktadır. Bizim
istiklalimizi bir taraftan ekonomik politikalarla, bir taraftan eğitim
politikalarıyla, diğer taraftan savunmada askerimizin elini, teçhizatını
güçlendirerek yapacağımız gibi, en az bir o kadar bizi bütün dünya
milletlerinden ayıran, kendi kültürel ve millî, manevi değerlerimizi koruyarak
yapacağımızı ifade etmek isterim. 
Teşekkür
ediyorum. 
BAŞKAN
– Teşekkür ederim.
Değerli
milletvekilleri, madde üzerinde söz sırası Halkların Demokratik Partisi Grubu
adına Hakkâri Milletvekilimiz Sayın Sait Dede’ye aittir. (HDP sıralarından
alkışlar) 
Süreniz
on dakika Sayın Dede. 
HDP
GRUBU ADINA SAİT DEDE (Hakkâri) – Sayın Başkan, değerli milletvekilleri;
görüşülmekte olan bütçe kanun teklifinin 14’üncü maddesi üzerine söz almış
bulunmaktayım. 
Tam
manasıyla bir rejim değişikliğine neden olan yeni Anayasa’yla birlikte, zaten
aksak ve eksik yürütülen bütçe süreçleri tamamen kötüleşmiştir. Yeni Anayasa
öncesinde Kalkınma Bakanlığıyla başlayan, Maliye Bakanlığı, Meclis Plan Bütçe
Komisyonu ve Meclis Genel Kuruluyla ilerleyen bütçe yapım süreçleri değişerek
Cumhurbaşkanlığı tarafından Meclise sunulan bütçe kanun teklifi şeklinde bir
işleyişe dönüşmüştür. Yeni sistemde, Cumhurbaşkanı tarafından hazırlanan bütçe
kanun teklifi Meclise sunulmaktadır. Mevcut Anayasa’nın 161’inci maddesinde “Bütçe
kanununun süresinde yürürlüğe konulamaması halinde, geçici bütçe kanunu
çıkarılır. Geçici bütçe kanununun da çıkarılamaması durumunda, yeni bütçe
kanunu kabul edilinceye kadar bir önceki yılın bütçesi yeniden değerleme
oranına göre artırılarak uygulanır. Türkiye Büyük Millet Meclisi üyeleri, Genel
Kurulda kamu idare bütçeleri hakkında düşüncelerini her bütçenin görüşülmesi
sırasında açıklarlar, gider artırıcı veya gelirleri azaltıcı önerilerde
bulunamazlar.” ifadeleri yer almaktadır. İlgili maddeden de anlaşılacağı üzere,
Meclisin sunulan bütçe kanun teklifi kalemlerinde bir değişiklik yapma hakkı
yoktur. Yani teklif ya ret ya kabul edilmek zorundadır. Bütçeler bir anlamıyla
Meclisin hükûmetlere verdiği güvenoyu niteliği taşıdığı için reddedilmesi siyasal
olarak yürütme erkini istifaya davet anlamına gelmektedir. Ancak Türkiye’deki
yeni sistemde bütçe reddedilse bile ödenekler bir önceki yılın artış oranları
üzerinden artırılarak yürürlüğe girmektedir. Bakanlar Kurulu veya hükûmet yeni
sistemde olmadığı için de istifa edecek bir hükûmet yoktur. Dolayısıyla yeni
sistemin bütçe kanunuyla ilgili öngördüğü işleyiş mekanizması 1215 yılından
bugüne bütçe hakkını elinde bulunduran halktan bu hakkın alındığının resmî
kanıtıdır. Bir anlamıyla Türkiye’de halkın seçimler aracılığıyla vekâletlerini
verdiği milletvekillerinin işlevsiz kılındığının anayasal bağlayıcılıkla
gerçekleştiği antidemokratik bir eksende bulunmaktayız.
Değerli
milletvekilleri, rejim değişikliği bu ülkenin bütün kurumlarının işlevselliğini
ortadan kaldırmıştır. Bu yok oluş ilk olarak yıllardır var olan ekonomik krizi
derinleştirmeye ve buna bağlı olarak siyasal bir belirsizliğe neden olmaktadır.

Bakın,
ekonomik krizin tüm göstergeleri mevcuttur. Türk lirası dolar karşısında sadece
bu yılın başından bu yana yüzde 40 civarında değer kaybetmiştir. İşsizlik çift
haneli rakamlarda seyretmektedir. Cari açık yıllık 50 milyar doları aşmıştır.
Enflasyon yüzde 20’lerle son yılların en yüksek seviyesine ulaşmıştır. Buna
bağlı olarak, kira ve ulaşımdaki fiyat artışları yoksulların geçim koşullarını
daha da zorlaştırmaktadır. Asgari ücretli emekçilerin reel ücretleri sürekli
erimektedir. Öyle ki 24 Haziran 2018’den önce 340 dolara denk düşen asgari
ücret, son kur artışı nedeniyle 240 dolara kadar düşmüştür. Bu şartların apaçık
yaşandığı bir ortamda hâlâ sorumlu olduklarını kabul etmeyen AKP iktidarı,
kendi dünyasında yaratmış olduğu hayalî düşmanlarını sorumlu olarak ilan edip
Türkiye halklarından bu hayale inanmasını beklemektedir. Ancak bilinmektedir ki
ekonomik krizin siyasi sorumlusu saray rejimi ve AKP iktidarlarıdır. AKP,
doğaya, canlıya ve insana yönelen emek karşıtı saldırısını bıkmadan, usanmadan
devam ettirmektedir.
Evet,
Erdoğan ve AKP iktidarı, krizin faturasını emekçilere ödetebilmek, krizin
harekete geçirebileceği toplumsal muhalefet dinamiklerini de etkisiz hâle
getirebilmek için rejimi hızla otoriterleştirmektedir. Özellikle 2016 yılından
bu yana rejimle ilgili olarak yapılan değişiklikler ve Halkların Demokratik
Partisine uygulanan siyasi operasyonlar bunun da net göstergesidir. 
Değerli
milletvekilleri, 2019 Bütçe Kanun Teklifi, AKP’nin kaynakları nerelere
harcadığı üzerinden politik tercihlerini de göstermektedir. Türkiye’nin en
büyük sorunu olan Kürt sorunu ve demokrasi sorununa kaynak ayırmak yerine
silaha, israfa, vergi aflarıyla yandaş sermaye birikimine kaynak ayırmaktadır.
Ayrıca, Kürt sorununa yönelik yaklaşımın çatışmayı esas aldığı; doksan yıllık
devlet geleneğinin devamı olan, Kürt sorununu bir demokrasi ve özgürlükler
sorunu kapsamında değil ret ve inkâr sorunu kapsamında gördüğü gerçekliğine
işaret etmektedir. Söz konusu yaklaşımıyla, Kürt sorununun çözümünden ziyade
çözümsüzlüğünü derinleştirerek, Türkiye’nin demokratikleşmesine de ket vurma
amacı taşımakta, otoriterleştirme düzeyini artırmaktadır. 
Unutulmamalıdır
ki Türkiye siyasi tarihinde Kürt sorunu ve demokrasi sorunu paralel olarak
devam etmiş, birbirleriyle ilişkili olarak iktidarların politikalarıyla
çözümsüzlüğe terk edilmek istenmiştir. Kürt sorunu ve demokrasi sorununun diğer
yüzünde ise bu sorunları çözmek için mücadele eden halkın gerçek siyasi tarihi
vardır. Bu kapsamda demokratik, toplumsal talepler ve mücadeleler süreklilik
arz edecek şekilde iktidarların baskı ve zor politikalarıyla karşılaşmış, bu
politikaların hayata geçirilmesi için halktan alınan vergilerden oluşan mali
kaynaklar halka karşı harcanmıştır. 
Oysa
24 Haziran seçim bildirgemizde de belirttiğimiz gibi, Türkiye halklarının
huzura, güvene, refaha kavuşmasının yegâne yolu Kürt sorununda kalıcı barışı
sağlamaktır. Kürt sorununun çözümü demokrasi sorununun çözümüdür. Barış sadece
çatışmaların, ölümlerin ve acıların olmaması değil, aynı zamanda erdeme,
iyiliğe, bir arada yaşamaya en büyük adım olacaktır. Barış mücadelesi demokrasi
mücadelesidir, özgürlük mücadelesidir. 
Değerli
milletvekilleri, işçilerin, emekçilerin sömürüldüğü, Cumartesi Annelerinin
ülkenin kolluk kuvvetleri tarafından saldırıya uğradığı, milletvekillerinin
cezaevinde bulunduğu, cezaevlerinde işkence iddialarının ayyuka çıktığı, iş
cinayetlerinin artarak yoğunlaştığı bir süreçte, bakın, 2018 yılının ilk altı
ayında sadece 907 işçi yaşamını yitirmiştir, AKP’nin on altı yıllık iktidarı
döneminde ise bu rakam yaklaşık 21 bindir. Emeğin, emekçinin, yoksulun
esamesinin okunmadığı, çiftçiden değil tüccardan yana, işverenden, sermayeden,
karanlık emellerden yana bir bütçe teklifi görüşmelerinin sonlarına doğru
yaklaşmaktayız. Borç stokları alarm verirken bütçenin her kalemi ayrı bir
israf, ayrı bir sömürü kalemidir. Cumhurbaşkanlığı bütçesinde kâr amacı
gütmeyen kuruluşlara 12,5 milyon tutarında bir kaynak ayrılırken yüzlerce
yurttaşa istihdam yaratabilecek bu kaynağın nereye harcanacağı belli değil,
neyin amaçlandığı belli değil.
Yine
”İtibardan tasarruf olmaz.” anlayışıyla “temsil ve tanıtma” adı altında 101
milyon 500 bin TL’lik bir harcama kalemi; benzer şekilde, günlük harcaması 1,8
milyon TL olan bir saray gerçeğiyle karşı karşıyayız. Sarayın bir günlük
masrafıyla bir asgari ücretliye doksan üç yıl maaş ödenebilmektedir. 
2018
yılı Cumhurbaşkanlığı örtülü ödenek bütçesi 1 milyar 308 milyon TL iken 2019
yılında ödenek tutarının belirtilmesine dahi gerek duyulmamış, bir nevi açık
çek verilmiş; muhatabının halk, keşidecisinin ve hamilinin Cumhurbaşkanı olduğu
bir çek. Oysaki bütçe, yurttaşların başta sosyal hakları olmak üzere, siyasal,
ekonomik, hukuki haklarını gözetmekle yükümlü olup, sermayenin çıkarlarına
hizmet eden, savaşın sürmesine neden olan, insan hayatını, yaşamını önemsemeyen
bir araç olma hâlinden çıkarılmalıdır. 
Yoksulların,
emekçilerin, çiftçilerin, öğrencilerin, kısacası bütün yurttaşların ağır vergi
yükü altında ezildiği, Avrupa Birliği standartlarına göre 41 milyon insanın
yoksulluk sınırı altında yaşadığı, servet ve gelir eşitsizliğinin had safhada
olduğu bir dönemde, toplumsal bir katılım ve uzlaşı süreci işletilmeden tüm
kesimlerin taleplerinin bütçeye yansıtılmadığı, antidemokratik ve otoriter bir
yaklaşımla hazırlanan, eşitlik ve adalet anlayışından yoksun, aksine
adaletsizliği ve eşitsizliği daha da derinleştirecek olan bütçe kanun teklifini
kabul etmediğimizi belirtmek istiyorum. Çünkü 2019 Yılı Merkezî Yönetim Bütçe
Kanun Teklifi bütün tercihleriyle vicdansız ve adaletsiz bir bütçedir; emekten
yana değildir, emekçiyi, yoksulu, doğayı görmemektedir; işverenden, sermayeden,
zalimden yana saf tutmaktadır; toplumsal cinsiyet bütçelemesi yapmamaktadır;
insan haklarından, eşitlikten yana değildir; Kürt sorunu başta olmak üzere,
demokrasi, özgürlük ve barış istememektedir.
Genel
Kurulu saygıyla selamlıyorum. (HDP sıralarından alkışlar) 
BAŞKAN
- Teşekkür ederim Sayın Dede. 
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Yalova Çınarcık’ta
meydana gelen 4,5 şiddetinde deprem nedeniyle geçmiş olsun dileğinde
bulunduğuna ilişkin konuşması
BAŞKAN
- Değerli milletvekilleri, bu sabah saat 09.34 sıralarında Yalova Çınarcık’ta
4,5 şiddetinde bir deprem meydana geldi. Sayın Yalova Valisinin
açıklamalarından herhangi can ve mal kaybı olmadığına dair haberleri
memnuniyetle öğrendik. Tüm Yalovalı hemşehrilerimize, yurttaşlarımıza geçmiş
olsun dileklerimizi de Meclis adına iletmek isterim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Söz sırası Cumhuriyet Halk Partisi Grubu adına Tokat Milletvekilimiz Sayın
Kadim Durmaz’a aittir. (CHP sıralarından alkışlar) 
Süreniz
on dakika Sayın Durmaz. 
CHP
GRUBU ADINA KADİM DURMAZ (Tokat) – Sayın Başkanım, değerli milletvekilleri ve
bizi izleyen aziz milletimiz; hepinizi saygıyla selamlıyorum.
Tabii,
bu kürsüde bütçeyi -yaklaşık olarak on günü aştı- konuşuyoruz, eleştiriler
yapılıyor, öneriler söyleniyor. Ama iktidar hep övündüğü on altı yıl sonunda şu
yapılan eleştirilerden birazcık nasibini almayı denese bu ülkede belki bu
bütçeyi konuşurken güzellikleri söyleyecektik arkadaşlar. Tabii, geriye doğru
tek başına iktidar, aslında tek adam iktidarı devam ediyordu. Bu süreçte
eksiklikleri, yapılan hataları hiç böyle onarma, tamir etme yok; sürekli
yanlışlarını savunmaktan da bizar oldunuz ama hikmeti ilahi, bir türlü
öğrenemediniz aynı şeyleri yaparak farklı bir sonucun bu ülkede ya da
yeryüzünde elde edilemeyeceğini. Ama arkadaşlar, lütfen, bu hatalardan ders
alalım ve yüzleşelim. Hani sık sık böyle gündeme geliyor, gruplar birbiriyle
konuşuyor, sonuçta gelinen noktada “Ya evet, bu bir hataydı, bunu bir kez daha
yinelemememiz gerekiyor.” dedik, ama hep yapılıyor.
Arkadaşlar,
bu ülkede, aziz millet adına Parlamentoda, yüce Meclis bu ülkenin bütçesini
denetliyor, kontrol ediyor ve bu bütçe hakkında görüş beyan ediyordu. Tabii,
Türkiye’nin saygın kurumlarından Sayıştay da Türkiye Büyük Millet Meclisi adına
bu bütçeyi, kamu kurum ve kuruluşlarını, bu aziz milletten toplanan, o emek
kokan paranın nasıl harcandığını denetleniyor, yüce Meclise de rapor veriyordu.
Tabii, yedi sekiz yıl geriye doğru Sayıştayı, hesapları denetleyen bir kurum
değil, âdeta badana boya yapan bir kurum hâline dönüştürdünüz, yüce Meclise o
raporlar da gelmedi. Son zamanlarda gelmeye başladı. Gerek komisyonlarda
gerekse Mecliste bütün arkadaşlar bunları sık sık grubunuza, bakanlarınıza,
ilgili komisyonlara söylemiş olsa da bunlara çok dikkat edilmediğini gördük.
Ama bütün görevler, makamlar, mevkiler gelip geçici, aslolan, şöyle,
vicdanınızla baş başa kaldığınız zaman, bu ülkenin kaynaklarının, tüyü bitmemiş
yetim hakkının doğru, verimli ve bu ülkeyi hak ettiği hedefe götürecek şekilde
kullanılıp kullanılmadığını vicdanlarınıza havale ediyorum. Bu ülkede sizden
önceki birçok hükûmetin, bu ülkenin kurucusu Cumhuriyet Halk Partisinin Genel
Başkanı Gazi Mustafa Kemal Atatürk ve daha sonra gelen millî duruşlu
hükûmetlerin yaptığı birçok fabrikaları bir bir sattınız ama bütçeye bakıyorum,
böyle, özelleştirme kaleminde dişe değer bir şey yok çünkü bir şey de
bırakmadınız arkadaşlar. Bunlardan en önemlisi, çok böyle basite indirgenip
Türkiye’deki 24 şeker fabrikası gibi gözükse de 81 milyonun mutfağında, elinin
altında olan şekeri üreten şeker fabrikaları ve şeker pancarıydı. Bu
fabrikaları da özelleştirirken -o söylediğimiz millî duruştan uzak- artık
kimlere, ne bahşedildi bilemiyoruz ama usulüne uygun bir süreci de yaşamadık. 
BURCU
KÖKSAL (Afyonkarahisar) – Amerika’nın isteğiyle yandaşa peşkeş çektiler o
fabrikaları. 
KADİM
DURMAZ (Devamla) – Özelleştirme İdaresinden sık sık takip ettik. Ortaya
sorunlar yumağının yenisi eklendi arkadaşlar. Ama şeker pancarının önemi,
bakın, o günlerde Gazi Mustafa Kemal Atatürk tarafından şöyle vurgulanıyor, 17
Kasım 1937’de: “Şeker fabrikalarının sayısını 20’ye çıkarmaz ve şekeri ekmek
kadar kolay alınır hâle getiremezsek gürbüz çocuklara bu ülkede hasret
kalacağız.” diyor. Yani yaşamımıza yaklaşık 20 bine yakın gıdayla giren bir
ürün arkadaşlar. Bunlardan bir fabrika da benim yaşadığım topraklarda, Tokat
Turhal’da var. 
VELİ
AĞBABA (Malatya) – Satanların eli kırılsın, eli!
BURCU
KÖKSAL (Afyonkarahisar) – Şeker vatandır, vatan satılmaz dedik, anlamadılar. 
BAŞKAN
– Değerli arkadaşlar, hatibi dinleyelim.
KADİM
DURMAZ (Devamla) – Ve Genel Başkan Yardımcımız Veli Ağbaba başkanlığındaki
şeker komisyonu olarak 30’a yakın milletvekili arkadaşımızla Türkiye’deki bütün
fabrikaları dolaştık. 
BURCU
KÖKSAL (Afyonkarahisar) – Evet, gittik, uyarmaya çalıştık. 
KADİM
DURMAZ (Devamla) – Turhal Şeker Fabrikası Türkiye’nin 4’üncü büyük şeker
fabrikası. 
MEHMET
DOĞAN KUBAT (İstanbul) – “Sattınız.” demeyin bari. 
BURCU
KÖKSAL (Afyonkarahisar) – Sattınız, siz sattınız. 
BAŞKAN
– Değerli arkadaşlar, hatibimiz konuşuyor, lütfen, bir değerli hatip konuşuyor.

KADİM
DURMAZ (Devamla) – Arkadaşlar, bu fabrikanın özelliği şu: Topraklarımıza
fabrika yapılıyor diye o kentin insanları devlete arazisini bağışlamış, ülkemiz
bir fabrika kazansın diye. Turhal, o zaman, arkadaşlar, 2.600 nüfuslu bir
nahiye merkezi; daha sonra, nüfusu 100 binlere dayanan Turhal’ı, ne acı ki, AK
PARTİ iktidarlarının öngörüsüz ve bu ülkenin geleceğini planlamayan
politikalarıyla yeniden nüfusu 50 binlere düşmüş, daha da düşmekte olan bir
ilçe hâline getirdiniz. İşte, o fabrikayı özelleştirdiniz arkadaşlar. Bu
fabrikanın yanında, çok fonksiyonel kurulmuş bir de makine fabrikamız vardı.
BURCU
KÖKSAL (Afyonkarahisar) - İşçileri işten attılar, pancarcıları perişan ettiler.

KADİM
DURMAZ (Devamla) - Şu anda orada 32 işçiyle o koskoca makine fabrikası yaşamını
sürdürmeye devam ediyor. Amacının ne olduğu belli değil. Gelinen nokta bu. 
Fabrikamız,
yaklaşık olarak 612 dönüm arazisiyle satıldı. Tabii ki özel sektör hemen
buradan bir bölüm işçiyi, çalışanı, memuru devletin sırtına yükledi. 
BURCU
KÖKSAL (Afyonkarahisar) – Çıkarttı. 
KADİM
DURMAZ (Devamla) – Kalanı, kendi, nitelikliymiş gibi düşünüp tasarladığı
insanları Turhal’a getirip yerleştirdi, fabrikayı çalıştırmaya çalışıyor.
Ancak, süre beş yıl ama Tokatlı bu filmi seyretti arkadaşlar. TEKEL sigara
fabrikamız vardı; hepiniz bilirsiniz, TEKEL 2000 ve Tokat Sigarası böyle, çok
itibar gören -sigarayı da böyle methetmeyi çok istemiyorum ama- bir sigaraydı.
O zaman da satış sözleşmesinde şu vardı: “Fabrika beş yıl çalışacak.” İktidar
partisi milletvekilleri Tokatlı 37 bin tütün üreticisine, orada çalışan işçiye,
nakliyeciye, kooperatif sahiplerine ve üyelerine şunu diyordu: “Arkadaşlar, bu
beş yılın o sözleşmede olduğuna dikkat etmeyin. Biz söz verdik, Sayın
Cumhurbaşkanımız söz verdi, o fabrika kapanmayacak.” Arkadaşlar, fabrika 463
dönüm; şu anda orada, Tokat-Turhal yolunun kenarında büyük bir tabela var,
“İtinayla hurda alınır.” yazıyor. Ve tabii ki, buna bağlı 37 bin aile Tokat’tan
göçtü; AK PARTİ iktidarları sayesinde de Tokat, son on yılın en çok göç veren
ili oldu. 
Arkadaşlar,
tabii, bu Şeker Fabrikasının özelleştirilmesiyle sadece Tokat Turhal’da değil,
Türkiye’nin birçok yerinde sorunlar yaşandı. Hatta Elbistan’da fabrika “Çiftçi
ekmesin, ben buradaki kotayı başka şekilde değerlendireyim.” diye pancarı
söktürmedi, kış şartlarında köylüyü çamura sapladı, permeperişan durumda köylü
pancarını teslim edemiyor. Artık teslim ettiği şeker pancarındaki -keyfiyete
dayalı, ekmemeye zorlayan- o çamur fireleri de bir kenarda dursun. 
Şu
anda, arkadaşlar, mağdur 800 şeker işçisi yargıya gitmiş, işine iade için
davanın sonucunu bekliyor. Yine, 964 işçiyi zoraki emekli ettiniz, bu insanlar
sonucunu yargıda beklemekte. Yine, 81 milyonun sağlığını ilgilendiren,
ŞEKER-İŞ’in açtığı bir dava var arkadaşlar, çok ilginç. Bakın, dava da aynen
şöyle: Eğer şeker pancarı üretimi bu ülkede yapılmaz, şeker fabrikalarında
şeker üretilmezse sektörde sağlıklı gıda olamayacağı yönünde bir dava ve bu
dava kabul görmüş, şu anda Danıştayda görülüyor. İnanıyorum, az da olsa
sayıları, bu ülkenin yargıcı olanlar 81 milyonun sağlığını 15-20 özel sektörden
daha doğru görüp daha doğru düşünerek karar vereceklerdir diye düşünüyorum.
Yine
Bor’da usulsüz şekilde bir devir oldu ama gözleri görmeyen Özelleştirme Kurumu
ne acı ki bu devri de onayladı. Bunun da yargıya gidip düzeltilmesi noktasında
gerekli mücadeleyi vereceğiz. 
Arkadaşlar,
Tokat dedik. Tokat, bütçeden yeteri kadar nasibini almayan ama 3 Kasım 2002’den
bu yana, hani sizin “milat” dediğiniz tarihten bu yana karşılıksız severcesine
size oy vermiş bir il. Ama gidin o köylüye, çiftçiye, Kazovalıya, Artovalıya,
Erbaa’ya, Yeşilyurt’a, Niksar’a, Turhal’a, Zile’ye sorun, artık şartlar değişti
arkadaşlar. Esnafta kan alacak damar, fabrikatörde ayakta duracak mecal
bırakmadınız. Kapanmayan, kapatılmayan işletmeler ancak şöyle yürüyor:
İşçilerinin maaşlarını öteleyerek. Sizin aldığınız bu tedbirlerle o işçilerin,
o fabrikatörlerin, o küçük esnafın, sanayicinin, KOBİ’nin kendini toparlayıp
-hani dinamik dediğimiz, Anadolu kaplanı dediğimiz bu firmaların- ülke
ekonomisine katkı sunması oldukça zor. 
(Mikrofon
otomatik cihaz tarafından kapatıldı)
KADİM
DURMAZ (Devamla) – Sayın Başkanım, toparlıyorum.
BAŞKAN
– Sayın Durmaz, bir dakika ilave ediyorum, toparlayalım.
KADİM
DURMAZ (Devamla) – Çözüm? Arkadaşlar, çözüm şu: Bu bütçe önce 81 milyonun
dinamiklerini masaya yatıracak. Hani güç sarhoşluğuyla önemsemediğiniz sivil
toplum örgütleri, meslek odaları var ya, onlarla bir masaya oturup ülkenin şöyle
bir envanterini yapacak. Hani müflis esnaf gibi satıp verimli kullanmadığınız,
kısa sürede geri dönüşü olmayan şekilde heba ettiğiniz o kaynakların hesabını
31 Martta sandıkta da soracağına inanıyorum ve Gazi Meclisi saygıyla
selamlıyorum. (CHP ve İYİ PARTİ sıralarından alkışlar) 
BAŞKAN
– Teşekkür ederim Sayın Durmaz.
Değerli
milletvekilleri, şahıslar adına söz taleplerini yerine getireceğim.
Şahıslar
adına ilk söz, Gaziantep Milletvekilimiz Sayın Müslüm Yüksel’e aittir.
Süreniz
beş dakika Sayın Yüksel.
Buyurun.
(AK PARTİ sıralarından alkışlar) 
MÜSLÜM
YÜKSEL (Gaziantep) – Sayın Başkan, değerli milletvekilleri; 2019 Yılı Merkezi
Yönetim Bütçe Kanun Teklifi’nin 14’üncü maddesi üzerinde şahsım adına konuşmak
üzere söz almış bulunmaktayım. Heyetinizi ve Gazi Meclisi saygıyla
selamlıyorum.
Değerli
milletvekilleri, 10 Aralıkta başlamış olduğumuz bütçe görüşmelerinin sonuna
yaklaşmış bulunuyoruz. Cumhurbaşkanlığı hükûmet sistemimizin ilk bütçesini 1
Ocak 2019’dan itibaren uygulamaya başlayacağız. Yeni bütçeyle ekonomimizi
hedeflerimize uygun bir büyüme performansına kavuşturmakta kararlıyız. 2019
yılı bütçesi, Yeni Ekonomi Programı’nda ortaya konulan dengelenme sürecinin en
temel destekleyicisi olacaktır. Maliye politikası, para politikasıyla eş
güdümlü olarak, enflasyon başta olmak üzere, cari açık ve büyümeye ilişkin
hedeflerle uyumlu olarak yürütülecektir. Cumhurbaşkanlığı hükûmet sisteminin
sağlayacağı hızlı ve etkin karar alma mekanizması ve ekonominin daha koordineli
yönetilmesi bu dönemin en önemli avantajları olacaktır. Önümüzdeki dönemde AK
PARTİ hükûmetleri olarak kararlılıkla uyguladığımız mali disiplin
politikamızdan asla taviz vermeyeceğiz. Mali disiplin, dengelenme sürecinin en
temel destekleyicisi olacaktır. Yapılacak tasarrufların yapısal değişikliklerle
kalıcı hâle gelmesi sağlanacaktır. 
Değerli
milletvekilleri, AK PARTİ hükûmetleri olarak cumhuriyetimizin 100’üncü yıl
dönümü olan 2023’e giderken ortaya koyduğumuz hedefleri gerçekleştirerek
bugünlere gelmenin haklı mutluluğunu yaşıyoruz. Bu bağlamda, liderimiz
Cumhurbaşkanımız Sayın Recep Tayyip Erdoğan’ın öncülüğünde 2023, 2053 ve 2071
hedeflerine milletimizle birlikte emin adımlarla yürümekteyiz. Attığımız her
adım ülkemizin aydınlık geleceği, milletimizin huzuru ve refahı içindir.
Cumhuriyetimizi güçlü bir demokrasiyle gelecek nesillere emanet etmek için var
gücümüzle çalışmaktayız. Birlik ruhu içinde ülkemizi demokrasiyle güçlendirmeye
büyük çaba sarf ediyoruz. Güçlü bir siyasi idareyle bir yandan siyasi istikrarı
korumaya, diğer yandan da Türkiye’yi dünyanın güçlü ekonomileri arasında
tutmaya gayret ediyoruz. “Her şey Türkiye için, her şey milletimiz için.”
diyerek durmadan, yorulmadan çalışmaya devam ediyoruz. Ellerini ovuşturarak
Türkiye’nin sıkıntıya düşmesini, diz çökmesini, pes etmesini bekleyenleri
bugüne kadar sevindirmedik, yarın da Allah’ın izniyle sevindirmeyeceğiz.
Bölgesindeki
ve tüm dünyadaki mağdurların ve mazlumların ümidi olan Türkiye’nin dimdik
ayakta durması, bununla kalmayıp sürekli güçlenmesi, 81 milyon vatandaşımızla
birlikte yüzlerce milyon insanın da beklentisidir. Türkiye’yi köşeye
sıkıştırmak için yapılan her hamle, ülke olarak yaptığımız daha büyük
atılımlarla karşılık bulmuştur. Her hâl ve şart altında çareyi milletimizde,
demokraside, millî iradenin üstünlüğünde aradık. Ülkemizi vesayet bataklığına
itmek istediler, çözümü milletimize gitmekte bulduk. Uluslararası alanda
ülkemizi kuşatmaya çalıştılar, gücümüzü milletimizden alarak yolumuza devam
ettik. Milletimizin huzuruna her çıktığımızda milletimizin güçlü desteğini
arkamızda hissettik. Sokakları karıştırarak milletimizi birbirine düşürmeye
çalıştılar, fitneye fırsat vermedik. Terör örgütlerini kullanarak ülkemize diz
çöktürmeye çalıştılar, bunu da milletimizin desteği ve Cumhurbaşkanımız Sayın
Recep Tayyip Erdoğan’ın kararlı duruşuyla bertaraf ettik. 
Sayın
Başkan, değerli milletvekilleri; 2002’den bu yana süregelen AK PARTİ
hükûmetleri döneminde ülkemizde her alanda önemli gelişmeler yaşanmıştır.
Siyasi istikrar, ekonomik istikrarı da beraberinde getirmiş, milletimizin refah
düzeyi önemli oranda yükselmiştir. Aynı zamanda, AK PARTİ hükûmetleri döneminde
Türkiye, bölgesinde lider ülke konumuna gelmiştir. Bizler, milletimizin
hizmetkârları olarak, milletimizin hassasiyetleri doğrultusunda hizmet etme
azim ve kararlılığı içerisinde çalışmalarımızı hız kesmeden devam ettireceğiz. 
Bu
düşüncelerle sözlerime son verirken, 2019 Yılı Merkezi Yönetim Bütçe Kanun
Teklifi’nin hazırlanmasında emeği geçen başta Hazine ve Maliye Bakanımıza,
bakanlarımıza ve bürokratlarına, Plan ve Bütçe Komisyonu Başkan ve üyelerine
teşekkürlerimi sunuyor, 2019 yılı bütçesinin hayırlı olmasını diliyor, aziz
milletimizi ve sizleri saygıyla selamlıyorum. (AK PARTİ ve MHP sıralarından
alkışlar) 
BAŞKAN
– Teşekkürler Sayın Yüksel. 
Değerli
milletvekilleri, madde üzerinde şahıslar adına son söz İstanbul Milletvekilimiz
Sayın Erkan Baş’a aittir. (HDP sıralarından alkışlar)
ERKAN
BAŞ (İstanbul) – Teşekkür ediyorum Sayın Başkan. 
Genel
Kurulu selamlıyor, ekranları başında bizleri izleyen işçi kardeşlerimize,
emekçilere, alın teriyle yaşayan bu ülkenin tüm onurlu insanlarına yürekten
sevgilerimi sunuyorum. 
Değerli
arkadaşlar, neresinden başlayacağım gerçekten bilemiyorum. Hani deveye
sormuşlar “Boynun niye eğri?” diye “Nerem doğru ki?” demiş. Bu bütçenin doğrusu
yok arkadaşlar, tümden yanlış. Tartıştığımız bütçe teklifi tümden yanlış olduğu
gibi, en hafif bir tabirle, çirkin bir hesabın ürünüdür. Bu bütçede temel amaç,
ülkemizde alın teriyle, emeğiyle yaşayan milyonların yarattıkları değeri, alın
terinden süzülüp damla damla oluşan devlet bütçesini halka değil de bir avuç
para babasına, patronlara ve onların siyasi temsilcisi olarak saraya
aktarmaktır. Arkadaşlar, daha acısı, bir aydır burada tartışıyoruz ve tek
virgülünü bile değiştirmemek için inat ediliyor. 
SALİH
CORA (Trabzon) – Halk inanmıyor bunlara. Bunlara Nişantaşı’ndaki kafelerdeki
birkaç kişi inanır, başkası inanmaz. 
ERKAN
BAŞ (Devamla) – İnat ediliyor çünkü bu suçu hepimiz işlersek, bu suçu bütün
Meclis işlerse bu suçtan kendileri kurtulacak. Bu suç, sarayın suçu olmayacak,
hepimizin suçu olacak. Ama yağma yok arkadaşlar.
ŞİRİN
ÜNAL (İstanbul) – Saray kadar taş düşsün başına be! 
ERKAN
BAŞ (Devamla) – Her şeyden önce, bu suça ortak olmayacağımızı ve bütçeye en
kararlı biçimde “hayır” diyeceğimizi ifade etmek istiyorum. Böylesine emek ve
halk düşmanı bir bütçeyi bu ülkenin işçilerinin, emekçilerinin kabul etmesi
düşünülemez, tüm varlığını işçi sınıfına adamış Türkiye İşçi Partisinin kabul
etmesiyse hiç düşünülemez. 
Tekrar
söylüyorum: Bu bütçe büyük patronlara hizmet bütçesidir. Bunları söylerken de
AKP’ye, saraya bir suçlamada falan bulunmuyorum.
Bakın,
değerli arkadaşlar… (AK PARTİ sıralarından gürültüler)
TAMER
DAĞLI (Adana) – Hangi saray ya, Galatasaray mı? 
ERKAN
BAŞ (Devamla) – Kaçak saray Beyefendi, kaçak saray!
BAŞKAN
– Sayın Baş, Genel Kurula hitap edin.
Değerli
arkadaşlar, lütfen…
ERKAN
BAŞ (Devamla) – Arkadaşlar, bağıran haklı olsaydı Meclisi Esenler Otogarı’na
kurardık, burada niye konuşuyoruz? (AK PARTİ sıralarından gürültüler) 
BAŞKAN
– Sayın Baş, siz Genel Kurula hitap edin lütfen. 
Değerli
arkadaşlar, lütfen sataşmayalım. 
ERKAN
BAŞ (Devamla) – Arkadaşlar, perşembenin gelişi çarşambadan bellidir. Bu sizin
yaptığınız ilk bütçe değil. Bu, daha önce hazırladığınız bütçelerin sonucu ve
bakın, sonuç ortada. 2002’de ilk bütçeyi hazırladığınızda nüfusun sadece yüzde
1’ini oluşturan para babaları patronlar var ya, onlar servetin yüzde 38’ini
alıyordu. Şimdi, on altı yıldır siz iktidardasınız, bugün o para babaları, o
sömürücüler, nüfusun sadece yüzde 1’ini oluşturanlar bu bütçenin yüzde 60’ını
alıyor. Arkadaşlar, on altı yılda zenginleri daha fazla zengin eden bu
uygulamadan ar damarı çatlamamış olan herkesin utanması gerekir. On altı yıldır
hazırladığınız bütçelerin özeti şudur: Emekçiler, yoksullar çalışıyor,
üretiyor; patronların servetine servet katılıyor. Hani “Yol yapıyoruz."
diyorsunuz ya, işte siz bunun yolunu yapıyorsunuz. 
RAMAZAN
CAN (Kırıkkale) – Hadi oradan be!
ERKAN
BAŞ (Devamla) – Değerli arkadaşlar, uzun uzun konuşmak mümkün ama vaktimiz az. 
Büyük
sermayeye, emperyalist güçlere hizmet iktidarların fıtratında vardır. Parti
kurulurken icazet almak için Amerika’ya gidip -defalarca gidip- Amerika’yla her
istediğini yapıp sonra, lafa gelince Amerika’ya laf atmak, atıp tutmak kolay
tabii. Yıllarca FETÖ’yle kardeş kardeş yaşayıp giden ortaklık bozulduktan
sonra, üstelik sadece ortaklık bozulduktan sonra yapılanları suç olarak
göstermek kolay tabii. 
“Biz
bu ülkenin zencileriyiz.” diye gelip ülkenin en zenginleri hâline gelince
ülkeyi bataklıktan bataklığa sürüklemek kolay tabii. Böyle yaşayanların
emekçilerin bütçesini düşünmesi mümkün değil. 
Arkadaşlar,
bakın, bu ülke halkı, emekçiler, yoksullar yüce gönüllüdür. Hepiniz
duymuşsunuzdur “Bilmemek ayıp değil, öğrenmemek ayıp.” denir. Ha, doğru mu?
Tartışırız ama halkımız böyle diyor diye biz kabul edeceğiz. 
RECEP
ÖZEL (Isparta) – Kürsüye çıkıp farklı konulardan konuşuyorsun ya!
BAŞKAN
– Sayın Özel…
ERKAN
BAŞ (Devamla) – Biliyorum, biliyorum.
On
altı yıldır pek çok yanlışa imza attınız, sonra çıktınız “Kandırıldık,
bilmedik, hata yaptık, Allah affetsin, millet affetsin.” dediniz mi? Dediniz.
SALİH
CORA (Trabzon) – Hiç doğru bir şey yapmadık mı ya?
ERKAN
BAŞ (Devamla) – Bakın, arkadaşlar, sonra “Demedi.” demeyin. 
SALİH
CORA (Trabzon) – Hiç doğru bir şey yapmadık mı?
ERKAN
BAŞ (Devamla) – Buradan, Meclis kürsüsünden, halkımızın şahitliğinde
gözlerinizin içine bakarak söylüyorum. Türkiye işçi sınıfı adına, bu ülkenin
devrimcileri adına sizleri uyarıyorum…
RAMAZAN
CAN (Kırıkkale) – Neyi devireceksin?
ALİ
ÖZKAYA (Afyonkarahisar) – Neyi devireceğini söyle.
ERKAN
BAŞ (Devamla) – İktidarınızı devireceğiz.
BAŞKAN
– Dinleyelim değerli arkadaşlar, dinleyelim.
ERKAN
BAŞ (Devamla) – Bu bütçeye “evet” demek “Ben bilmem, saray bilir.” demektir. Bu
bütçeye “evet” demek “Ben bu ülkenin işçilerinin, emekçilerinin, işsizlerinin
dertleriyle ilgilenmiyorum.” demektir. Bu bütçeye “evet” demek “Bir stadyum
dolusu asgari ücretlinin bir aylık gelirini saray bir günde harcasın.”
demektir. Bu bütçeye “evet” demek…
RAMAZAN
CAN (Kırıkkale) – “En hayırlı iş.” demektir. 
ERKAN
BAŞ (Devamla) – ... “Emeklilikte yaşa takılanlar şimdi de AKP’ye takılsınlar,
emekli maaşına el konulanlar ölümün kucağına atılsın.” demektir. Bu bütçeye
“evet” demek “Kadınlara yönelik eşitsizliğin ve erkek şiddetinin devlet
kasasından desteklenmesi.” demektedir.
(Mikrofon
otomatik cihaz tarafından kapatıldı)
BAŞKAN
– Sayın Baş, bir dakika ilave ediyorum.
ERKAN
BAŞ (Devamla) – Değerli arkadaşlar, bu bütçeye “evet” demek “Gençlerin gelecek
umutlarının karartılması, birbirine düşman edilmesi.” demektir. Bu bütçeye
“evet” demek, ataması yapılmayan öğretmenlere, sağlık emekçilerine “Mesleğini
yaptırmıyorum, ister limon sat ister intihar et.” demektir.
YAŞAR
KIRKPINAR (İzmir) – Zamanını boşa harcıyorsun, boş konuşuyorsun.
ERKAN
BAŞ (Devamla) – Bu bütçeye “evet” demek Kürt emekçilerine “Dilin, kültürün,
siyasi iraden değil; üzerine yollayacağımız mermiler, bombalar devlet güvencesi
altında.” demektir. Bu bütçeye “evet” demek, Alevilere “Sünni Diyanet İşleri
Başkanına trilyonluk makam aracı alacağız ama senin eşit yurttaşlık talebini
zerre umursamıyoruz.” demektir. Bu bütçeye “evet” demek “Gencecik askerlerin
sadece iktidarda kalmanız için üretilen savaş politikalarına kurşunla olmuyorsa
soğuktan donarak ölmesi.” demektir. Ve arkadaşlar, bu bütçeye “evet” demek
“Aydınların, gazetecilerin, akademisyenlerin, sanatçıların, hukukçuların AKP
gericiliğine karşı özgürlüğü, gerçeği, bilimi savunan insanların işsiz
bırakılması, tutuklanması.” demektir.
Sayın
Başkan, bitireyim. 
BAŞKAN
–Devam ediyor süreniz. 
Buyurun.

ERKAN
BAŞ (Devamla) –Değerli arkadaşlar… 
(Mikrofon
otomatik cihaz tarafından kapatıldı) 
YAŞAR
KIRKPINAR (İzmir) – Boş konuşuyorsun, boş!
BAŞKAN
– Şimdi ilave edeyim. 
Toparlayalım
Sayın Baş. Her zaman kürsüye çıkmıyorsunuz, size bir dakika ilave ediyorum. 
Buyurun.

ERKAN
BAŞ (Devamla) – Sevgili arkadaşlar, “Boş konuşuyorsun.” diyorsunuz da şu
sıralara… Bana laf atacağınıza… 
BAŞKAN
– Değerli arkadaşlar… 
Sayın
Baş… 
ERKAN
BAŞ (Devamla) – Sayın Başkan, bunun kayıtlara geçmesi gerekiyor. 
BAŞKAN
- Siz Genel Kurula hitap edin.
ERKAN
BAŞ (Devamla) – Arkadaşlar, bunun kayıtlara geçmesi gerekiyor. 
1’inci
partinin 290 milletvekili var, yüzde 95’i bütçe tartışılırken burada değil. (AK
PARTİ sıralarından gürültüler) Bu millet size buraya gelin diye para veriyor.
Bu millet size buraya gelin diye görev veriyor, dışarıda yatın diye değil. 
YAŞAR
KIRKPINAR (İzmir) – Hiç kimse seni dinlemez, boş konuşuyorsun! 
ERKAN
BAŞ (Devamla) – Tamam, sizinle konuşmuyorum, bu ülkenin işçilerine
sesleniyorum, bu ülkenin emekçilerine sesleniyorum: Patronların ve
emperyalistlerin hizmetindeki bir iktidar tarafından yönetiliyoruz kardeşler.
Fakat bu karanlık günler er ya da geç mutlaka bitecek ve bu, Türkiye işçi
sınıfının eseri olacak. Onlar teslim olmadığı sürece biz de teslim olmayacağız.

Patronlara
da sesleniyorum: Son uyarımız. Bu zevküsefanın, bu iktidarla al gülüm ver gülüm
ilişkisinin sonsuza kadar gitmeyeceğini bilin. Bu “han-ı yağma” düzeni sona
erecek, eşitlik ve özgürlük kazanacak! (HDP ve CHP sıralarından alkışlar) 
SALİH
CORA (Trabzon) – Bir defa sen işçi değilsin ya! 
YAŞAR
KIRKPINAR (İzmir) – Senin partinin oyu kaç?
CAHİT
ÖZKAN (Denizli) – Sayın Başkan… 
SALİH
CORA (Trabzon) - Bir defa sen işçi değilsin, patron görünümlüsün. 
BAŞKAN
– Sayın Cora, bir saniye lütfen… 
Sayın
Özkan, buyurun.
CAHİT
ÖZKAN (Denizli) – Kayıtlara geçmesi için söylüyorum. 
Sayın
hatip hiç endişe etmesin, işçi, köylü, esnaf bizlere emanet. (CHP sıralarından
“Tabii, tabii!” sesleri) Hamdolsun, on altı yıllık bütçemizle, on altı yıldan
beri huzur içinde…
GARO
PAYLAN (Diyarbakır) – Cengiz, Kolin, Limak…
CAHİT
ÖZKAN (Denizli) - …rahat içerisinde girdiğimiz bir çevre varsa o da işçilerin,
köylülerin, esnafın çevresidir. 
GARO
PAYLAN (Diyarbakır) – Açlık sınırında!
HASAN
SUBAŞI (Antalya) – Herkes huzur içinde yaşamakta, merak etme!
CAHİT
ÖZKAN (Denizli) - Hamdolsun, bugün, sosyal politikalarla, işçimize vermiş
olduğumuz sosyal haklarla bu ülkenin ezilen çevreleri ilk kez… 
GARO
PAYLAN (Diyarbakır) – Açlık sınırının altında yaşıyor işçiler. 
CAHİT
ÖZKAN (Denizli) - Dün denilmişti ya “…”(x)
“devrim” denildi. İşçi devrimi on altı yıl önce yapıldı ve hamdolsun, bugün
huzur içerisinde… 
GARO
PAYLAN (Diyarbakır) – Açlık sınırın altında yaşıyor. 
CAHİT
ÖZKAN (Denizli) - Ancak sizler konuşmaya devam edin, sadece konuşmaya. 
Susma,
sustukça sıra sana gelecek! (AK PARTİ sıralarından alkışlar) 
GARO
PAYLAN (Diyarbakır) – Eyvallah! Tam oturdu. 
BAŞKAN
– Değerli milletvekilleri, şimdi 14’üncü madde üzerinde soru-cevap işlemini başlatıyoruz.
Süremiz on dakika. Bu süreyi sayın milletvekilleri ve Komisyon eşit olarak
paylaşacaktır. 
Şimdi,
soru-cevap işlemini başlatıyorum. 
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Uyguladığınız
ekonomi politikalarından kim kazandı gerçekten merak ediyorum. Kazananlar
aslında belli: Türkiye'ye kim faiz karşılığı para sattıysa onlar kazandı.
Özelleştirilen o güzelim kamu kuruluşlarını çok ucuza kimler kapattıysa onlar
kazandı. Siz, bütün borç aldığınız bu paralarla fabrikalar yapacağınıza, tarıma
destek vereceğinize, esnafa düşük faizli krediler sağlayacağınıza, bir avuç
yandaşa bu paraları betona çevirmesi için teslim ettiniz. Ekonomi krize
giriyor, hâlâ yandaşlarınızı düşünüyorsunuz, kamu bankaları aracılığıyla konut
kredisi faizlerini onlara kanalize ediyorsunuz. Hâlbuki yapmanız gereken,
işçiyi, emekliyi, çiftçiyi, esnafı düşünmenizdi, emeklilikte yaşa takılan
milyonlarca insanın mağduriyetini düşünmenizdi. Yoksul kesimlerin gelirini
artırabilseydiniz şimdiye kadar ekonomimiz yeniden rayına otururdu hatta
dünyada ilk 15’e çoktan girerdik. Ekonomi politikalarını değiştirmeyi düşünüyor
musunuz?
BAŞKAN
– Sayın Köksal…
BURCU
KÖKSAL (Afyonkarahisar) – Sayın Başkan, Konya Bölge Müdürlüğüne bağlı olarak
Afyonkarahisar Karayollarında çalışan 100 taşeron işçi yaklaşık elli gündür
maaşlarını alamıyorlar, altı ayda sadece iki kez maaş alabilmişler. Ev
geçindiren, çoluk çocuk okutan bu işçiler Karoyollarında esas işi yaptıkları
hâlde kadro dışı kaldılar. Yetkililerle görüştüğümüzde, devletten ödenek
alamadıkları için işçilerin maaşını ödeyemediklerini belirtiyorlar. Buradan
“IMF’ye borç veren konuma geldik.” diyenlere, millet kıraathanelerine ve millet
bahçelerine 3 milyonun üzerinde para ayıranlara, sarayın serasına bile yüz binlerce
lira kaynak ayıranlara, AKP’li Konya Belediyesinde yapılmamış köprüyü yapılmış
gibi göstererek milyonlarca lira para akıtanlara sesleniyorum: Taşeron işçinin
hakkını verin, çekin elinizi taşeron işçinin ekmeğinden. Taşeronun kadrosunu,
maaşını, hakkını teslim edin. (CHP sıralarından alkışlar)
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Değerli
milletvekili arkadaşlarım, Hatay’da hazine arazisi sorunu hâlâ devam ediyor.
Bakın, Türkiye'de on beş, yirmi yıldır hazine arazisi üzerinde kurulu ev
sahipleri sadece Hatay’da haklarını alamıyor, tapularını alamıyor. Çünkü Hatay
bunun dışındadır, bu kapsamın dışındadır. Bu, Anayasa’nın eşitlik ilkesine
aykırıdır. Buradan AK PARTİ Hatay milletvekillerine de sesleniyorum: Sizler bu
konuda öncü olun, gelin Hatay’daki hazine arazilerini birlikte çözelim çünkü
Hatay halkı bu sorunun çözülmesini istiyor; Hatay halkı mağdur, bir an önce
bunu çözelim.
Teşekkür
ediyorum. 
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Buradan
Hükûmete ve iktidar partisine seslenmek istiyorum: Taşeron işçilerine
“Koşulsuz, şartsız kadro.” dediniz, bir sürü söz verdiniz! Kadroya geçen
arkadaşlar bugün ne yazık ki kadro aldıklarına sevinemediler bile, ağlar duruma
geldiler, taşeron hâlini neredeyse arar hâle geldiler, bir sürü hakkından
vazgeçmek zorunda kaldılar. Kadro bekleyenler ayrı ağlıyor şu anda, onların
ciddi sıkıntıları var “Verilen sözler hâlâ tutulmadı.” diye isyan ediyorlar.
Kadro bekleyenlerin dışında bir de işsiz kalanlar var, yüzde 70 şartına takılıp
da saçma sapan bir şarta takılıp da bugün sözleşmeleri yenilenmediği için işsiz
kalan arkadaşlarımız var; onların sorunları da apayrı bir dert. Ne yazık ki bu
taşeron konusunu elinize yüzünüze bulaştırdınız, insanları daha da mağdur
ettiniz, çözüm üretelim derken daha da çözümsüzlüğe ittiniz.
Gerçekten,
buradan sizi kutlamak istiyorum, bu kadar insanı aynı anda nasıl ağlatmayı
başarabiliyorsunuz, bu kadar insanı nasıl mağdur etmeyi başarabiliyorsunuz?
Alkışlıyorum sizi! 
BAŞKAN
– Sayın Gürer yerine Sayın Özer…
AYDIN
ÖZER (Antalya) – Teşekkür ederim Sayın Başkan.
Ulaştırma
Bakanına soruyorum: Antalya Kemer-Kumluca bölünmüş yolu niçin bitirilemiyor? O
bölgede daha önce heyelanlar olmuştu, yol yeni yapıldı, aylarca yol kapalı
kaldı, yine heyelanlar devam ediyor. Bu yolların kabulünü kim yapıyor?
Yine,
aynı yol üzerindeki Beycik tünelinin az bir işlemi kalmasına rağmen, müteahhit
firma bütün sistemini söküp gitti, şantiyeyi söküp gitti; niye bitirilemiyor?
Yine,
Antalya Korkuteli-Elmalı yoluna bir asfalt dökümü yapılıyor; millet
Kızılcadağ’dan gitmek zorunda bırakılıyor. “Kriz yok.” diyorsunuz, bu yolları
keyfekeder mi yapmıyorsunuz, bunu anlamak istiyoruz.
Teşekkür
ederim. 
BAŞKAN
– Sayın Özalan yerine Sayın Şanverdi…
Sayın
Komisyon, Sayın Şanverdi’den sonra size söz vereceğim.
Buyurun.
HÜSEYİN
ŞANVERDİ (Hatay) – Sayın Başkan, değerli milletvekilleri; biz, bu bütçeye
“evet” diyoruz çünkü Türkiye ekonomisi, 2002’den bu yana, gelişmiş ve
gelişmekte olan ülkelerden daha yüksek oranda büyümektedir. Enflasyonla
mücadele ederken ekonomisini sürekli büyüten Türkiye, bu süreçte örnek
gösterilen bir ülke olmuştur. Ülkemiz, AK PARTİ iktidarında, kişi başına düşen
millî geliri 3’e katlamıştır. Biz, bu bütçeye “evet” diyoruz çünkü global
ekonomide sıkıntı yaşanırken, çevresi ateş çemberine dönmüşken büyümesini devam
ettiren bir Türkiye vardır. Hain işgal girişimine maruz kalan, terör belasıyla
mücadeleye devam ederken bile ekonomisini sağlam zemine oturtan bir Türkiye
vardır. Ekonomimiz büyümeye devam edecektir. 
Durmak
yok, yola devam diyor, hepinizi saygıyla selamlıyorum. (AK PARTİ sıralarından
alkışlar)
BAŞKAN
– Sayın Komisyon…
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
V.- AÇIKLAMALAR
1.- Manisa Milletvekili Özgür Özel’in, bütçenin Cumhurbaşkanı tarafından
savunulmasını beklediklerine, sorulara Plan ve Bütçe Komisyon temsilcilerinin
cevap vermesinin yürütmenin Meclisi işlevsiz gördüğünün, önemsemediğinin
itirafı olduğuna ilişkin açıklaması
ÖZGÜR
ÖZEL (Manisa) – Tam bu aşamada bir şey söylemem lazım. 
Şimdi
bütçe görüşmelerini yapıyoruz. Bu, yapılan Anayasa değişikliğinden sonra ilk
bütçe görüşmesi ve bu bütçe görüşmelerinde, hep birlikte oturduk ve yürütmenin
nasıl temsil edileceğini tarif ettik. 
Şöyle
bir gerçeklikle karşı karşıyayız: Bütçe, yürütme tarafından, Cumhurbaşkanı
tarafından Meclise sunulabilen, milletvekilleri dışında tek teklif. İlk baştan
beri en üst düzeyde bütçenin burada savunulmasını, bütçenin sahibi olan
Cumhurbaşkanıysa Cumhurbaşkanı tarafından savunulmasını hep bekledik,
Cumhurbaşkanı Yardımcısının ve ilgili bakanların buradaki temsilini önemsedik.
Çok önemli konularda çok önemli tartışmalar oldu. Zaman zaman, bakanlar, bu
sorulardan ne kadar faydalandıklarını kendileri bizzat ifade ettiler. 
Şu
anda, bütçenin olmazsa olmazı maddeleri üzerinde görüşüyoruz, bir iki madde
sonra da geçen yılın kesin hesabını görüşeceğiz. Burada yöneltilen sorular
yürütmeyedir ancak görüyoruz ki -şahsına bir itirazımız olmamakla birlikte-
Cemal Bey soruları cevaplamaya hazırlanıyor. Cemal Bey Plan ve Bütçe
Komisyonunda görevlidir, Plan ve Bütçe Komisyonu adına sözcülük görevi yapıyor.
Herhangi bir kanun teklif ya da tasarısının komisyon tarafından
benimsenmesinden sonra Komisyon tarafından savunulması başka bir şeydir ama
yürütmenin Mecliste vatandaşın vergilerini nasıl harcayacağıyla ilgili en temel
ve Parlamentonun doğuşuna sebep olan bütçe hakkı üzerinden sorulacak sorulara
Cemal Bey’in cevap vermesi doğru bir yaklaşım değildir. Bu, açıkça yürütmenin
Meclisi nasıl işlevsiz gördüğünün, nasıl önemsemediğinin ve bütün görevleri
yani Hazineyi, Maliyeyi, ekonomiyle ilgili bütün görevleri bir tek adamın
damadına vermesinden sonra o damadın yükü taşıyamadığının ve Parlamentoya karşı
gerekli saygıyı göstererek gelip burada maddelerde milletvekillerinin
sorularını cevaplayamadığının itirafıdır. Bu, rejime kasteden Anayasa
değişikliğinin aksaklığı, topallığı, kötürümlüğü, yürümezliğini gösterdiği
gibi, yürütmenin yeni rejimde halkın teker teker doğrudan seçtiği
temsilcilerine karşı atadığı bakanlarının nasıl bir vurdumduymazlık ve Meclise
küçümserlik gösterdiğini de ifade etmektedir. 
Sizden
talebimiz; soru-cevabı bu aşamada keselim. 1’inci grup bakanla irtibata geçsin.
Cumhurbaşkanı Yardımcısı ya da bakan -ya da büyük bir imkânsızlık varsa
herhâlde yürütmeyi temsil edecek bir başka bakancık vardır, ne kadar atanmış
olsalar da- gelsinler ve burada yürütme adına soruları cevaplasınlar. “Yok, biz
soruları cevaplamayacağız, bütçede sorular sorulacak, cevabı yine Meclisin
içinden Plan ve Bütçe Komisyonu Sözcüsü verecek.” Bu, meseleyi, küçümsemek,
önemsiz hâle getirmek, Meclisi bir kat daha itibarsızlaştırmak anlamına
gelecektir. Bu aşamada bu uygulamaya itirazlarımızı belirtiyoruz Sayın
Başkanım. (CHP sıralarından alkışlar) 
BAŞKAN
– Teşekkür ederim Sayın Özel.
Buyurun
Sayın Özkan.
2.- Denizli Milletvekili Cahit Özkan’ın, bütçe kanun teklifinin Genel
Kurula geldiği andan itibaren Komisyonun görev ve sorumluluğunda olduğuna
ilişkin açıklaması
CAHİT
ÖZKAN (Denizli) – Sayın grup başkan vekilinin özellikle 24 Haziran
seçimlerinden sonra Parlamentonun çalışma düzenine ilişkin, sürekli
tartıştığımız hususlara ilişkin yeni bir ifadesini görüyoruz. Ancak sayın grup
başkan vekilinin mutlaka Parlamentonun çok daha iyi çalışması için bu görüşleri
sunduğuna da inanmak istiyoruz.
Ancak
bakınız, evet, dedikleri gibi, bütçe Hükûmet tarafından getirilen tek
tekliftir. Yani yeni anayasal düzen içerisinde Hükûmetin sadece ve sadece bütçe
kanununu teklif etme görev ve sorumluluğu vardır, bu da gelmiştir. Komisyonda
bu bütçe görüşülmüş, bakanlar ve bütün bürokratik erkân orada bütün
milletvekillerinin, Komisyondaki milletvekillerinin bütçeyle ilgili sorularını
yanıtlamış ve tartışılmıştır. Komisyondan bütçe kanunu Genel Kurula geldiği
andan itibaren, Hükûmetin başlattığı bu süreç artık Komisyonun görev ve
sorumluluğunda devam etmektedir.
MEHMET
BEKAROĞLU (İstanbul) – Niye mikrofonu açmıyorsunuz Sayın Başkan? Duymuyoruz.
Açın şu mikrofonu.
CAHİT
ÖZKAN (Denizli) – Bugün, burada Komisyon Başkanı veya Komisyon adına bütçe
kanununu savunacak herhangi bir kişi 1’inci parti grubundan olmasa dahi -örnek
veriyorum, Cemal Bey veya Sadi Bey- burada Komisyonu temsilen başka bir
partiden birisi olsa dahi, artık bu Komisyonun kabul ettiği kanun teklifi
olarak tartışılmakta ve görüşülmektedir. Onun için, sayın bakanlarımızın bu
hususta sekiz günden beri ortaya koyduğu ve tartıştığı meseleler, yanıtlanan
sorular artık bakanların görevleriyle ilgili sorulardır. 
Burada,
Genel Kurulda sayın milletvekillerimizin artık Komisyonun tasarrufu olan bütçe
kanununa ilişkin sorularını yanıtlamak üzere Komisyon temsilcisi bulunmaktadır.
Ve özellikle bakanlarımızı Genel Kurulda itibarsızlaştırma gayretlerini de
kabul etmediğimizi ifade etmek istiyorum. Ayinesi iştir kişinin, lafa bakılmaz.
Sayın bakanlarımızın, bugün gayretli çalışmalarının milletimiz nezdinde nasıl
bir teveccühle hüsnükabul gördükleri de ortadadır.
Bakanlarımızın
sorumluluğu, Sayın Cumhurbaşkanımızın ataması ve 2023’te gerçekleşecek seçimde
de siyasi olarak hesaplarını vereceğini ve bunun da siyasi denetimle olacağını
ifade ediyor, Genel Kurulu saygıyla selamlıyorum: (AK PARTİ sıralarından
alkışlar)
3.- Manisa Milletvekili Özgür Özel’in, maddeler görüşülürken ilgili
bakanın Genel Kurula gelmemesinin tesadüfi olmadığına ilişkin açıklaması
ÖZGÜR
ÖZEL (Manisa)- Sayın Başkanım, temel durumumuz şu: Cumhurbaşkanının, seçimi
kazandıktan sonra dilediği kadar bakanlık, dilediği kadar bakan ve
Cumhurbaşkanı yardımcısı görevlendirme imkânı var. 
SALİH
CORA (Trabzon) – Yaptı mı? Yapmadı. 
ÖZGÜR
ÖZEL (Manisa) – Bir tasarrufta bulundu ve bu kadar bakan görevlendirdi ama
yürütmenin bugün içinde bulunduğu acziyet…
SALİH
CORA (Trabzon) – Hiç âciz değil. 
ÖZGÜR
ÖZEL (Manisa) – …buraya bir bakan gönderememe noktasındaysa bir bakan daha
atasaymış. (CHP sıralarından alkışlar) 
SALİH
CORA (Trabzon) – Maddelere geçtik, Strateji ve Bütçe Başkanının gelmesi
yeterlidir.
KEMAL
ÇELİK (Antalya) – Ne ilgisi var ya? 
BAŞKAN
– Bir saniye değerli arkadaşlar… 
ÖZGÜR
ÖZEL (Manisa) – Eğer bakan yeter sayımız varsa nerede bu adamlar, neden
gelmiyorlar? 
SALİH
CORA (Trabzon) – Hiç alakası yok! Gelme zorunluluğu yok. 
ÖZGÜR
ÖZEL (Manisa) – O zaman, ayağa kalkan sayın grup başkan vekilini ben yasamanın
bir temsilcisi olarak görürüm ve en çok sandalyesi olan grubun grup başkan
vekili kalktığında, gerçekten Parlamentoyu, gerçekten demokrasiyi ve buradaki
müzakereyi önemseyen…
SALİH
CORA (Trabzon) – Yasama ile yürütmenin ayrıldığının farkında değilsiniz. 
ÖZGÜR
ÖZEL (Manisa) – …ve odağa alan bir yaklaşımla “Doğru söylüyor, bakanların
buraya gelmesi lazım. Yürütmenin yasama karşısındaki bu duyarsızlığı
anlamsızdır. Ben de gerekli görevi yapmak üzere süre istiyorum.” deyip,
kapatıp, partisinin bakanlarını arayıp getirebilir. Maddeler görüşülürken
buraya bakan gelmemesi tesadüfi bir iş değil. Aynı maddeye göre sunuma da
gelmeyebilir, aynı maddeye göre bakanlıkların görüşüldüğü sırada da
gelmeyebilir; Komisyona bunu… Ondan sonra biz otururuz, burada birbirimizi
ağırlarız. Böyle bir şey yok; yürütme gelecek, oraya oturacak, soruları
cevaplayacak. Verecek cevabı yoksa da “Cevabım yok.” diyecek. 
BAŞKAN
– Sayın Özel, toparlayalım.
ÖZGÜR
ÖZEL (Manisa) – Yanıtlayamıyorsa “Yazılı olarak cevaplarım.” diyecek.
ALİ
ÖZKAYA (Afyonkarahisar) – Bağırmadan konuş ya. Kulaklarımıza zarar veriyorsun
ya. 
ŞİRİN
ÜNAL (İstanbul) – Uygulama, Anayasa’ya ve İç Tüzük’e uygundur. 
ÖZGÜR
ÖZEL (Manisa) – Bu yaklaşım doğru değildir, bu yaklaşım Meclisi hiçleştiren bir
yaklaşımdır. Bunu kabul etmemiz mümkün değil. Sizden ricam, oturuma ara
verelim…
CAHİT
ÖZKAN (Denizli) – Ne alakası var ya? 
ÖZGÜR
ÖZEL (Manisa) – …1’inci parti kendi bakanlarını arasın. Meclis Başkanımız
aracılığıyla burada bakanların bulunmasının münasip olduğunu ifade edelim. 
HAKAN
ÇAVUŞOĞLU (Bursa) – Sayın Başkan, yeni Anayasa’da sözlü soru yok, yazılı soru
var; okuyun Anayasa’yı. 
ÖZGÜR
ÖZEL (Manisa) – Aksi takdirde, bu doğru bir yaklaşım değil, ilk uygulamada ilk
günden kötü örnek oluşturulur. Bunu kabul etmemiz mümkün değil Sayın Başkanım.
(CHP sıralarından alkışlar) 
BAŞKAN
– Teşekkür ederim. 
Değerli
milletvekilleri… 
CAHİT
ÖZKAN (Denizli) – Sayın Başkanım, son bir cümle, sadece kayda geçsin. 
Bakın,
zannediyorum, sayın grup başkan vekili ve diğer grup başkan vekilleri ve
gruplar da kabul edeceklerdir ki Parlamentonun gücü, egemenliği kullanırken
buraya bakanların gelmesiyle olmaz. 
ARSLAN
KABUKCUOĞLU (Eskişehir) – Olur, olur!
HASAN
SUBAŞI (Antalya) – Bakan yasamaya karşı sorumludur ya! 
CAHİT
ÖZKAN (Denizli) – Her şeyden önce, millî iradeyi temsil eden milletvekilleri
olarak, bizler seçilmiş milletvekilleri olarak “Bakanlar buraya gelirse
Parlamento değerlidir, gelmezse Parlamento değerli değildir.” anlayışı asla
kabul edilmez.
ÖZGÜR
ÖZEL (Manisa) – Bütçe, bütçe, bütçe, bütçe bu!
BURCU
KÖKSAL (Afyonkarahisar) – Bütçeyi konuşuyoruz, bütçeyi!
CAHİT
ÖZKAN (Denizli) – Bugün burada görüştüğümüz bütçe kanunu da artık
Komisyonumuzun tasarrufudur…
SALİH
CORA (Trabzon) – Maç bitmiştir, olay bitti. 
CAHİT
ÖZKAN (Denizli) – …ve bizler didik didik ederek, ince eleyip sık dokuyarak,
âdeta beyin cerrahı hassasiyetiyle, bu bütçeye karşı tasarruflarımızı,
yaklaşımlarımızı ortaya koyacağız.
ÖZGÜR
ÖZEL (Manisa) – Virgülünü bile değiştiremediniz. 
CAHİT
ÖZKAN (Denizli) – Kanun koyucu olarak, millî iradenin temsilcileri olarak
buradaki gerçek değeri bizler temsil ediyoruz, bakanların buraya gelmesiyle
Parlamento değer ve anlam kazanmıyor.
Genel
Kurulu saygıyla selamlıyorum. (AK PARTİ sıralarından alkışlar) 
SALİH
CORA (Trabzon) – Maç bitti, olay bitti, daha tartışılacak…
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, İç Tüzük
değişikliği çerçevesinde 62’nci maddede yürütmenin nasıl temsil edileceğinin
ifade edildiğine dolayısıyla Meclis Başkan Vekili olarak şu an yapabileceği bir
şey bulunmadığına ilişkin konuşması
BAŞKAN
– Değerli arkadaşlarım, bir sessizlik rica edeyim.
Şimdi,
değerli arkadaşlarım, Anayasa değişikliğinden sonra yapılan uygulamalarda,
özellikle de yürütmenin temsili konusunda yaşanan tartışmalar üzerine,
Meclisimiz bir İç Tüzük değişikliği gerçekleştirdi. Bu İç Tüzük değişikliği,
olması gereken bir İç Tüzük değişikliğiydi çünkü Anayasa değişikliği yapılırken
tabii, bunlar, yaşanacak sorunlar fark edilmediği için şimdi yeni
uygulamalarla, yeni sorunlarla karşı karşıya kalıyoruz. 
Yapılan
İç Tüzük değişikliğinde, yeni 62’nci maddeyle yürütmenin temsili Meclisimiz
tarafından şöyle kabul edildi: “Bütçe sunuş konuşmasını Yürütme adına
Cumhurbaşkanı yardımcısı veya bir bakan yapar.” denildi. Yani burada
“yapabilir” denilmedi “yapar” denildi.
İkinci
fıkrada ise bir ifade kullanıldı ve “Bütçe ve kesinhesap kanun tekliflerinin
görüşüldüğü Genel Kurul oturumlarına Yürütme adına Cumhurbaşkanı yardımcıları
ve bakanlar katılabilir ve görüş bildirebilir.” denildi.
SALİH
CORA (Trabzon) – “Katılır” demiyor, “Katılabilir” diyor.
BAŞKAN
– Birinci fıkradaki “yapar”ın aksine, ikinci fıkraya “bildirebilir” diye bir
ifade konuldu.
Üçüncü
fıkrada ise bir başka düzenleme yapıldı ve “Cumhurbaşkanı yardımcıları,
bakanlar veya zorunlu durumlarda bakan yardımcıları ve üst kademe kamu
yöneticileri Anayasanın 119 uncu maddesindeki hallerde -olağanüstü hâli
kastediyor- Meclis Başkanının daveti üzerine bilgilendirme yapmak üzere Genel
Kurul oturumlarına katılabilir.” hükmü eklendi. Dolayısıyla yakın zamanda kabul
edilmiş bir İç Tüzük değişikliği çerçevesinde, bütçe sunuş konuşmasını yürütme
adına Cumhurbaşkanı yardımcısı veya bir bakanın yapması, Cumhurbaşkanı
yardımcısı veya bakanın takdirinde değil zorunlu bir gerekliliktir. İkinci
fıkra, keşke öyle yazılmasaydı. Görüşlerinize ben katılıyorum. Burada bir bütçe
görüşülürken bir bakanın elbette bulunması gerekir. Ancak yazılan madde metni:
“… katılabilir ve görüş bildirebilir.” “Hangi hâllerde davet edilebilir”i de
üçüncü fıkra düzenliyor: Olağanüstü hâl gibi olağanüstü durumlarda “Meclis
Başkanının daveti üzerine” diye bir hüküm getirilmiştir. Dolayısıyla İç Tüzük
hükümlerinin sınırladığı çerçevede, bu, mutlaka düzeltilmesi gereken bir
konudur Sayın Özel: Ben bu görüşünüze katılıyorum ancak şu andaki mevcut, meri,
yürürlükte olan İç Tüzük çerçevesinde sayın bakanların gelip gelmemesi kendi
takdirlerine bırakılmış bir konu. Aslında, bu, düzeltilmesi gereken bir konu.
Yani doğal olarak bir bütçenin görüşüldüğü tabloda bunların bakanlarının da
bulunması kamunun artık takdir edeceği bir konudur. 
Bu
arada, bütçe görüşmelerini -yetki belgeleri de elimde- Maliye Bakanlığının ve
diğer üst düzey bürokratların bulunduğu bir bürokratlar grubu da izliyorlar.
Dolayısıyla İç Tüzük’ün çizdiği çerçeve içerisinde, bu oturumlara bakanların
katılması ve görüş bildirmeleri kendi takdirlerine bırakılmış gözüküyor.
Dolayısıyla Meclis Başkan Vekili olarak şu anda yapabileceğim bir konu maalesef
bulunmuyor. Doğrusu, bütçenin görüşüldüğü oturumlarda bir bakanın burada
bulunmasıdır, bu da Meclisimizin İç Tüzük’ünde yapılacak bir değişiklikle
çözülmesi gereken başlıca konulardan biridir. Anayasa değişikliği çerçevesinde,
İç Tüzük’te yer alan hükümlerle uygulamada karşılaşılan sorunları yaşadığımız
bir süreçten geçiyoruz. Ama ben de İç Tüzük’ü böyle yorumluyorum ve Komisyona
söz veriyorum.
CAHİT
ÖZKAN (Denizli) – Sayın Başkanım, müsaade eder misiniz?
YAVUZ
AĞIRALİOĞLU (İstanbul) - Başkanım, bir cümle…
BAŞKAN
– Lütfen, Komisyona söz veriyorum, daha sonra tartışırız.
CAHİT
ÖZKAN (Denizli) – Komisyondan sonra söz almak istiyorum.
YAVUZ
AĞIRALİOĞLU (İstanbul) - Başkanım, beni görmüyorsunuz sanırım.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Buyurun sayın Komisyon.
Beş
dakika süreniz var.
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Sayın Başkanım, teşekkür
ediyorum.
Son
İç Tüzük değişikliğiyle ilgili uygulamaya açıklık getirdiniz; ben de
katıldığımı ifade ederim. 
Aslında
bugün, 14’üncü maddeyi görüşüyoruz, Bütçe Kanun Teklifi’nin 14’üncü maddesini.
14’üncü maddeyi buradan aynen okumak istiyorum: “Bu Kanunda ve diğer kanunlarda
Cumhurbaşkanına veya Cumhurbaşkanlığına bütçenin uygulanmasına yönelik verilen
yetkilerin kullanımı ve devrine ilişkin hususlar Cumhurbaşkanı tarafından
belirlenir.” diyor. Dolayısıyla, burada yürütmenin temsilcisinin olup olmaması
zaten son İç Tüzük değişikliğine göre ihtiyaridir, onların isteğine bağlı.
Kaldı
ki bütçe kanununun Plan ve Bütçe Komisyonunda kabul edilen maddesinde de
belirtilmiş ve İç Tüzük’te de var bu: 45’inci madde uyarınca teklifin Genel
Kuruldaki görüşmelerinde Komisyonu temsil etmek üzere özel temsilciler atanmıştır.
Dolayısıyla ben burada Plan ve Bütçe Komisyonunun özel temsilcisi olarak
Komisyonumuzu temsil ediyorum.
Tabii,
soru-cevaplarda doğrudan yürütmeye ilişkin sorular geldi. Bu 14’üncü maddeyle
ilgili sorular olmadığı için, görüşme sırasında Cumhurbaşkanlığı hükûmet
sistemiyle ilgili bir yorum yapıldı, ben ona cevap vermek istiyorum. Bütçe
kanun teklifinin Meclis tarafından değiştirilebilme yetkisinin olmadığı ifade
edildi burada. Yani bütün bütçeyi Meclisin sadece ya “kabul” ya da “reddetme”
şeklinde yetkisi olduğu söylendi ki bu, gerçeği ifade etmemektedir çünkü
Cumhurbaşkanlığı hükûmet sistemine geçiş sürecinde yapılan Anayasa değişikliği
kapsamında, Anayasa’nın 161’inci maddesi Türkiye Büyük Millet Meclisi üyeleri,
Genel Kurulda gider artırıcı veya gelirleri azaltıcı önerilerde bulunamazlar.”
diyor. Bu hüküm aynen korunmuştur yeni sistemde de. Değişiklik yapabilmeye
yönelik hükmünde bir değişiklik yapılmamıştır Anayasa’da, aynen kalmıştır.
Kaldı
ki bütçe kanun teklifinin Plan ve Bütçe Komisyonundaki görüşmeleri sırasında da
bazı değişiklikler yapılmıştır. Daha önce Sayın Başkanımız bunu ifade etmişti
ama ben kayıtlara geçmesi açısından tekrar etmek istiyorum: Plan ve Bütçe
Komisyonunda 2019 yılı bütçe görüşmeleri sırasında toplam 20 adet önerge Komisyon
Başkanlığımıza verilmiş, sunulmuş; bu önergelerden 1 adedi 2017 Yılı Merkezi
Yönetim Kesin Hesap Kanunu Tasarısı, 1 adedi ise 2019 Yılı Merkezi Yönetim
Bütçe Kanun Teklifi üzerinde olmak üzere 2 adet değişiklik önergesi kabul
edilmiştir Komisyonumuzda; 18 adedi ise reddedilmiştir. Yine, Komisyonumuzca 3
madde üzerinde de redaksiyon mahiyetinde değişiklikler yapılmıştır. 
GARO
PAYLAN (Diyarbakır) – Teknik düzenleme onlar Cemal Bey ya, teknik düzenleme. 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Dolayısıyla bütçe kanun
teklifinin Meclis tarafından değiştirilebilme yetkisinin olmadığı ifadesi
gerçeği yansıtmamaktadır.
Ben,
sorular kapsamında, 14’üncü madde üzerinde sorular gelmediği için diğer
soruları yürütmeden sorumlu ilgili bakanlara tevdi etmek üzere şimdilik
sözlerime son veriyorum ve teşekkür ediyorum. Genel Kurulu da saygıyla
selamlıyorum.
BAŞKAN
– Değerli arkadaşlar, soru-cevap bölümünde bir dakikamız var. 
Son
olarak, Sayın Atay sistemdeyse konuşabilir.
SERMET
ATAY (Gaziantep) – Sayın Başkan, bugün 2018 LGS sonuçları açıklandı; Gaziantep,
eğitimdeki makûs talihini yine yenemedi. 2018 yılı LGS sınav sonuçlarına göre,
Gaziantep, Türkiye genelinde 63’üncü sırada yer aldı. Türkiye ortalamasının 12
puan altında yer alan Gaziantep, sadece güneydoğu illerini geride bırakabildi.
Eğitimdeki bu tablo Gaziantep için utanç kaynağıdır. Millî Eğitim Bakanımızı
gerekli tedbirleri almaya davet ediyoruz. Gaziantep’in eğitimde hak ettiği yer
63’üncü sıra değildir.
BAŞKAN
– Sayın Ağıralioğlu, bir talebiniz oldu.
Buyurun.

V.- AÇIKLAMALAR (Devam)
4.- İstanbul Milletvekili Yavuz Ağıralioğlu’nun, sitemlerimizin muhatabı
olmaları cihetiyle bakanların burada olmaları gerektiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; Özgür Bey’in
esastan itiraz ettiği işe usulen bir cümle söylemem lazım. Bu mevcut sistemi
yeni tecrübe ediyoruz, malumualiniz. Konuşmalarımızda yürütmenin burada
olmasını talep ederken aslında, bir taraftan -şimdi fark ediyorum- biz,
insanların gözlerinin içine baka baka konuşmaya alıştık Sevgili Başkanım; bu
yeni sistem, biraz dedikoducu bir sistem gibi oldu; bakanlar burada yok da biz
aleyhlerinde konuşuyormuşuz gibi oluyoruz. Şimdi, istiyoruz ki aslında, biz
konuşurken burada olsunlar, gözlerinin içine baka baka konuşalım. Mevcut sistem
Millet Meclisinin şahsiyetiyle alakalı da hani, burası insanların arkasından
konuşulacak bir yer değildir, burası irade olarak sözümüzü muhataplarına
bilerek, kastederek söylememiz gereken bir Meclis. Dolayısıyla burada
bakanların yokluğu birazcık karakterimize, mizacımıza kurulmuş tuzak gibi
oluyor, aleyhlerine konuşuyormuşuz gibi oluyor. 
Ben
arz ederim, hakikaten, en azından, bu sitemlerimizin muhatabı olmaları
cihetiyle burada olmaları lazım. Burada olmalarını biz zaten çok denk
getiremediğimiz için, sitemlerimizi 1’inci parti grubu üzerinden Hükûmete
iletmekten de biraz yoruluyoruz, Allah var! 
Teşekkür
ederim. 
BAŞKAN
– Değerli arkadaşlar, ben bu konuda…
CAHİT
ÖZKAN (Denizli) – Benim talebim vardı. 
AYHAN
BİLGEN (Kars) – Sayın Başkan…
BAŞKAN
– Sayın Özkan, buyurun. Ben konuştuğum için…
Buyurun.

5.- Denizli Milletvekili Cahit Özkan’ın, Levent Gök’ün İç Tüzük’ün
62’nci maddesine ilişkin değerlendirmesine katıldıklarına ancak yaklaşımının
64’üncü maddenin birinci fıkrasındaki hükme uygun olmadığına ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Sayın
Başkan, değerli milletvekilleri; öncelikle, Sayın Başkanım, sizin 62’nci
maddeye ilişkin değerlendirmelerinize sonuna kadar katılıyoruz. Zira, açık İç
Tüzük hükümleri çerçevesinde Parlamento da bütçe görüşmeleri sırasında
bakanların nasıl bulunacaklarına ilişkin açıklamalarınız nettir. O noktada,
sizin yaklaşımınızı doğru buluyoruz. Kaldı ki bu noktada karar vermeniz
gerekiyordu. 
Diğer
açıdan, ikinci bir mesele de: Özellikle Başkanın görüşme ve oylamalara
katılamamasına ilişkin 64’üncü madde şu şekilde bir hüküm sevk etmiştir: “Genel
Kurula başkanlık eden Başkan veya Başkanvekili, asıl konu görüşülürken ve
oylanırken hiçbir surette görüşünü açıklayamaz. Başkan veya başkanvekilleri,
görevlerinin yerine getirilmesinin gerektirdiği haller dışında –biraz önceki
62’nci madde dışında- tartışmalara katılamazlar; kişisel savunma hakları
saklıdır.” der. Bu noktada, Parlamentoda bütçe görüşmeleri sırasında bakanların
nasıl bulunup bulunmayacağına ve bu noktada yapılacak İç Tüzük hükümlerine
ilişkin değişiklik noktasındaki yaklaşımınızın 64’üncü maddeye uygun olmadığını
ifade etmek isterim. Biliyorsunuz, şahsınıza ilişkin güvenimiz tamdır.
Tarafsızlığınıza gölge düşürücü yaklaşımlardan kaçındığınızı da ifade etmek
isterim. 
Ancak
bir an için sizin teklifiniz diğer gruplar tarafından değerlendirilecek olsa
dahi son tahlilde şunu ifade etmek gerekir: Biraz önce Sayın Yavuz Ağıralioğlu
da kendi yaklaşımlarını ifade ettiler, 24 Haziran seçimlerinden sonra, 16 Nisan
Anayasa değişikliğinin gerektirdiği İç Tüzük değişiklikleri bütün grupların
oydaşlığıyla geçmiştir. Yani seçimlerden sonra bütün gruplar, grup başkan
vekilleri bir araya geldik ve bir İç Tüzük değişikliği yaptık; Parlamentomuzun
itibarına gölge düşmesin, eski İç Tüzük hükümleriyle yeni anayasal düzen
içerisinde yasama faaliyetini yerine getirirken sürekli tartışma yaşamayalım,
milletimiz nezdinde de bir kargaşaya sebebiyet vermeyelim diye Anayasa’nın
gerektirdiği İç Tüzük değişikliğini yaptık. Onun için, oy birliğiyle geçmiş,
komisyonlarda bütün grupların kabulüyle geçmiş bu İç Tüzük değişikliğinin bütün
grupların arzusu ve kabulüyle geçmiş olduğunu ifade ediyorum. Bu noktada,
tarafsızlığınıza gölge düşmemesi için de 62’nci maddede yapılacak bir
değişiklik varsa bu husustaki teklifleri de grupların takdirine bırakmak
gerektiğini ifade ediyor, Genel Kurulu saygıyla selamlıyorum.
AYHAN
BİLGEN (Kars) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Değerli arkadaşlar, konuyu uzatmayalım. Bakın, ben bu konudaki görüşümü ifade
ettim. Değerli arkadaşlarım, Meclis Başkan Vekili olarak elbette, bizim,
gruplarla her zaman bir araya gelerek varsa aksaklıkları gidermelerini tavsiye
etmemiz de bir makuldür. Şimdi bu tartışmaları uzatmayalım.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay Kanunu
Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– 14’üncü maddeyi oylarınıza sunuyorum: Kabul edenler… Kabul etmeyenler…
14’üncü madde kabul edilmiştir. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
V.- AÇIKLAMALAR (Devam)
6.- Manisa Milletvekili Özgür Özel’in, Denizli Milletvekili Cahit
Özkan’ın yerinden sarfettiği bazı ifadelerine ve yerleşen teamüllerin bazen İç
Tüzük’ün önüne geçtiğine ilişkin açıklaması 
ÖZGÜR
ÖZEL (Manisa) – Sayın Başkan, durumu netleştirmek açısından kısa bir söze
ihtiyacım var. 
Sayın
Başkan, bir kez, burada yaptığımız işin farkında olalım. Burada herhangi bir
işi, matematiksel, metrik bir işi sonuçlandırmaya gitmiyoruz “Maddeyi
bitirelim, evimize gidelim.” değil; biz tarihe izler bırakıyoruz. Bundan otuz
sene sonra, on beş sene sonra birileri dönecek, tutanaklara, uygulamaya, Sayın
Başkanın yaklaşımına bakacak aynı bizim şimdi o “Birlikte karar verdik.”
dediğimiz komisyonun tutanağına bakacağımız ve madde gerekçesine bakacağımız
gibi. 
Sayın
Başkan, bu maddenin gerekçesinde şöyle der ilk fıkra için: “Bütçe sunuş
konuşmasını Yürütme adına Cumhurbaşkanı yardımcısı veya bir bakan…” diyor ya,
“Yürütmenin bizzat sunuş yapmak istediğinde gelip bu sunuşu yapacağı açıktır.”
der yani “Cumhurbaşkanının burada bütçesini sunabileceği kesindir.” der ama
takdir ederlerse bir yardımcısı veya bir bakan… Ve bu, Cumhurbaşkanı adına
olduğu için ve kuvvetler ayrılığı gereği birbirimize emredici, hükmedici
ifadeler kullanmamız bir kuvvetin öbürüne üstünlüğü manasına geleceği için
“Gelir, yapar.” diyor, bu “Emrediyoruz, geleceksin, yapacaksın.” değil.
Cumhurbaşkanı ya kendisi ya takdir ettiği birisi gider, yapar. Bu, Parlamento
ile yürütme arasındaki birbirine üstün olmama ilkesi gereği böyle konuldu. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Özel.
ÖZGÜR
ÖZEL (Manisa) – İkinci paragrafta ise konu bakanlar olunca “yapabilir” diyor
çünkü hiçbir atanmış, seçilmişlerden müteşekkil burada yapacağı konuşmada gelip
“Ben yapıyorum arkadaş.” demez, siz takdir ederseniz söz verirsiniz ona. Buradaki
ifadeyi “Efendim, bakanların inisiyatifine bıraktık, damat bey de ilk fırsatta
kaçtı.” diye yorumlayamazsınız. Buradaki ifade şudur: Cumhurbaşkanı, kuvvetler
denkliği gereğince gelir, bütçesini sunar ya da sundurtur; biz de ona mâni
olamayız çünkü onun hakkı ve görevi, senede bir kez gelecek, yapacak;
“Yapabilir, edebilir, biz istersek yapar.” diyemiyoruz, kuvvetler denkliği var
ama atanmış bir bakan “Ben gelirim, soruları…” Cevabı için eğer Meclis Başkanı
adına Meclis Başkan Vekili takdir ederse ona söz veriyor. Buradaki ihtiyarilik,
bakanın kendi iradesine bırakılmış bir ihtiyarilik değil, Meclisin gündemine ve
kimi konuşturup konuşturmayacağına ve bir atanmışın Meclis üzerinde bir
tahakküm kuramayacağına yapılan vurgudur. 
Şimdi,
buradaki son durum şu, çok özür dileyerek tamamlıyorum Sayın Başkan: Senede bir
kez gelip yapacakları bir iş var. Buradaki cümledeki ifadeyi tersine, aleyhte
yorumlayıp suistimal ederek bu, senede bir kez olan böyle bir hak Meclise
gelmeme yönünde kullanılıyorsa demek ki fırsat verdiğinizde…
(Mikrofon
otomatik cihaz tarafından kapatıldı) 
BAŞKAN
– Açalım.
ÖZGÜR
ÖZEL (Manisa) – Tamamlıyorum.
BAŞKAN
– Tamamlayalım değerli arkadaşlar.
ÖZGÜR
ÖZEL (Manisa) – Demek ki fırsat verdiğinizde bu adamlar bu kadar önemli bir
görevde bile Parlamentoyu yok saymaya niyetliler. O zaman Sayın Başkan önemli
bir şey yapıyor. 
Ayrıca,
İç Tüzük teklifi Meclis Başkanının da teklif edebildiği, Meclis Başkanlık
Divanının da olgunlaştırabildiği bir çalışmadır. İç Tüzük’ün nasıl
hazırlanacağı... Burada Meclis Başkanına vekâlet eden Meclis Başkan Vekilinin
İç Tüzük’teki bir sorun alanını tespit edip “Bunun düzeltilmesi gerekir.”
ifadesi 64’ün yasakladığı değil aksine görevlendirdiği bir noktayı hallediyor;
bu, son derece önemlidir. 
Ayrıca,
Sayın Levent Gök, İç Tüzük 69’da bakanların cevap hakkı tanınmamış olduğu
eksikliğini de tespit edip hepimizi uyarmıştı ve hepimiz bir hakkın yazılmasa
dahi burada oluşturulacak bir teamülle çözülebileceği noktasına geldik ki
bakanlar yapılan sataşmalara cevap verdiler. Şimdi siz orada “yazmıyor”
derseniz yarın birisi de çıkar der ki: “İç Tüzük 69’da bakanın cevap hakkı da
yazmıyor.” Biz burada bakanı sıvarız, bakan oturur o zaman; orada birisi çıkar,
öyle uygular. O yüzden “yazıyordu” “yazmıyordu”ya değil; aklın, vicdanın
gereğine… İlk uygulamalarda yapılacak düzenlemelerde bazen yerleşen teamüllerin
yazılı İç Tüzük’ün önüne geçtiği örnekleri vardır, bugün de hâlâ uyguluyoruz.
Buna dikkat edelim, burada bir yanlışın içinde olmayalım.
Teşekkür
ediyorum.
BAŞKAN
– Sayın Bilgen, siz de toparlayın, 15’inci maddeye geçelim.
Buyurun.
7.- Kars Milletvekili Ayhan Bilgen’in, konunun teknik boyutu ile siyasi
sorumluluk boyutunun ayrı tartışılması gerektiğine ilişkin açıklaması 
AYHAN
BİLGEN (Kars) – Sayın Başkan, çok uzatmayacağım ama bence konunun teknik boyutu
ile siyasi sorumluluk boyutunu ayrı tartışmak gerekiyor. Evet, İç Tüzük’teki
ifade gelip gelmeme konusunda takdiri bakanlara bırakmakla birlikte, sonuçta
Maliye Bakanının Komisyonda maddeler görüşülürken de bulunmuş olması bir
tercihin beyanıdır. Sonuçta maddeler de bir kesin hesap çalışmasıdır ve o
döneme dair hesap sorulurken, hesap verilirken en azından şeklen nasıl
Komisyonda bulunmayı Sayın Bakan tercih etmişse, doğru yapmışsa Genel Kurulda
da bu beklenir. 
Burada
aslında mesele sadece teknik olarak İç Tüzük’te ne yazdığı ve bakanların neyi
tercih ettiği meselesi değildir, Parlamentonun bütçe görüşmelerinde nereye
oturtulduğu meselesidir. İki somut örnek vererek uzatmadan bitireceğim Sayın
Başkan: Başkanlık sistemlerinde en ideal örnek Amerika Birleşik Devletleri’dir.
Senatoda bakanların nasıl hesap verdiklerini ve üyelerin de bakana karşı nasıl
bir yaklaşım içerisinde, hesap soran bir yaklaşım içerisinde olduğunu hepimiz
çok rahatlıkla, en azından CNN yayınlarını biraz izlediğimizde görebiliyoruz.
Başka sistemler, Almanya örneği var. Sadece toplantı düzeni açısından bile,
meclisi yöneten başkanın Merkel’e nasıl müdahale ettiğini, Merkel’i nasıl
susturduğunu ve meclisin saygınlığını nasıl koruduğunu çok rahatlıkla birçok videodan,
sosyal medya görüntülerinden görüyoruz. 
Öyle
bir sistem kurduk ki ne başkanlık sistemindeki güçler ayrılığı var ne
parlamenter sistemdeki denetleme mekanizması var, ne başkanlığa benziyor ne
parlamenter sisteme benziyor. Bunun ilk krizlerini yaşıyoruz ama bundan sonraki
krizler buradaki teknik tartışma kadar kolay olmayacak ve kolay atlatılmayacak.
Teşekkür
ediyorum.
BAŞKAN
– Teşekkür ederim.
ERKAN
AKÇAY (Manisa) – Sayın Başkan...
BAŞKAN
– Sayın Akçay...
ERKAN
AKÇAY (Manisa) – Sayın Başkan, istirham ediyorum, benim de söz talebim var.
BAŞKAN
– Soru-cevaplar olduğu için en başta siz...
ERKAN
AKÇAY (Manisa) – Artık bütün grup başkan vekili arkadaşlarım görüşlerini ifade
ettiler.
BAŞKAN
– Buyurun.
8.- Manisa Milletvekili Erkan Akçay’ın, Cumhurbaşkanlığı hükûmet
sistemini yasama, yürütme ve yargı arasında kuvvetler ayrılığının daha belirgin
hâle geldiği bir sistem olarak ifade ettiklerine ilişkin açıklaması 
ERKAN
AKÇAY (Manisa) – Teşekkür ederim Sayın Başkan.
Öncelikle,
bu İç Tüzük uygulaması ve bu bütçe görüşmelerine ilişkin yapılan
değerlendirmeleri anlamlı ve faydalı bulduğumu da ifade etmek istiyorum. 
Gerek
İç Tüzük değişikliği sırasında gerekse 10 Aralıktaki bütçe üzerine Milliyetçi
Hareket Partisi adına yaptığım konuşmalarda da dile getirdiğim üzere; biz, bu
yeni sistemi, Cumhurbaşkanlığı hükûmet sistemini yasama, yürütme ve yargı
arasında kuvvetler ayrılığının daha belirgin hâle geldiği bir sistem olarak
ifade ediyoruz. Dolayısıyla bizim için esas olan, dikkat etmemiz gereken husus,
bu sistemin bütün kurum ve kurallarıyla yerleşmesi ve teamüllerin de bu
yerleşik kurallar doğrultusunda devam etmesi şeklindedir. Aslında bütçe üzerine
yaptığımız bu usule yönelik tartışmalar da buna yöneliktir. Öyle sanıyorum ki
bir süre daha, yeni bir İç Tüzük değişikliği yapılana kadar, o müzakereleri hem
tartışarak hem de uygulayarak ve yerinde, âdeta biraz da deneyerek görmüş
olacağız. 
Bu
vesileyle şunu da ifade etmek isterim ki kuvvetler ayrılığının daha belirgin
hâle gelmiş olması; yürütmenin kendi içinde, yasamanın kendi içinde daha güçlü
hâle gelmesi ve daha belirgin bir konumun ortaya çıkması iki erkin arasına kale
duvarları, kale surları örülmesi anlamına gelmiyor. Burada Cumhurbaşkanının iki
temel konuda Meclise sunumu söz konusu; biri bütçe, diğeri de işte OHAL’e
ilişkin tezkere sunumları söz konusu. Fakat bunun dışında da bu yüce Meclisten
çıkan her kanunun son maddesi “Bu kanunu Cumhurbaşkanı yürütür.” şeklinde
olduğuna göre ve buradan çıkan kanunları yürütme uygulayacağına göre, gerek
yürürlükteki kanunların uygulanması ve uygulama sonuçlarını…
(Mikrofon
otomatik cihaz tarafından kapatıldı)
BAŞKAN
– Toparlayalım. 
ERKAN
AKÇAY (Manisa) - …gerek Meclisten çıkan kanunların uygulama sonuçlarını gerekse
yürütmenin kendi Hükûmet ve yürütme faaliyetlerini yürütürken yaşadığı birtakım
sorunları Türkiye Büyük Millet Meclisine bildirme kurallarının formel hâle
getirilmesi, bu ilişkilerin daha kurumsal ve formel hâle getirilmesi
ihtiyacının da olduğu açıktır. 
Şimdilik
görüşlerimizi bu şekilde ifade ediyor, teşekkür ediyorum. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– 15’inci maddeyi okutuyorum: 
Yürürlük 
MADDE 15 - (1) Bu Kanun 1/1/2019 tarihinde yürürlüğe
girer.
BAŞKAN
– Değerli milletvekilleri, 15’inci madde üzerinde ilk söz İYİ PARTİ Grubu adına
söz isteyen Mersin Milletvekilimiz Sayın Zeki Hakan Sıdalı’ya aittir. (İYİ
PARTİ sıralarından alkışlar) 
Süremiz
on dakikadır Sayın Sıdalı. 
İYİ
PARTİ GRUBU ADINA ZEKİ HAKAN SIDALI (Mersin) - Sayın Başkan, değerli
milletvekilleri; yüce heyetinizi saygıyla selamlıyorum.
Günlerdir
2019 bütçesini konuşuyoruz. İktidar partisinin milletvekilleri ve Hükûmet öyle
bir tablo çiziyorlar ki sanki aynı ülkenin bütçe ve ekonomisinden
bahsetmiyoruz. Yeni sistemin ilk bütçesi olan 2019 bütçesini incelediğimizde,
maalesef, ülkeyi içinde bulunduğu ekonomik darboğazdan çıkaracak niteliklere
sahip olmadığını görüyoruz. Ekonomik ilerlemeleri öngören, gelir dağılımını
düzenleyen, katma değerli ürünler üretimini merkeze alan bir bütçe ise hiç
değil. 
Dolaylı
vergiler, 2019 bütçesindeki 756 milyar gelirin yüzde 70’ini karşılıyor. Bu
vergi türü, düşük gelirli vatandaşın bütçesini derinden sarstığı ve
adaletsizliğe yol açtığı hâlde yine en yüksek vergi kalemini oluşturuyor. Peki,
biz düşük gelirli vatandaşın sırtındaki yükü nasıl azaltacağız? 
Dünya
inovasyon çağında nesnelerin interneti, yapay zekâ, bunlardan hep bahsettik ama
Sanayi ve Teknoloji Bakanlığının bütçesinin 2018’e göre yüzde 4’lük bir düşüş
yaşaması da dikkat çekici. Katma değeri en yüksek olacak olan alanda enflasyon,
artı yüzde 4’lük düşüş, Hükûmetin vizyonunu ortaya koyuyor. 
Görünen
o ki o büyüme –tabii başarabilirsek- yine borçlanmayla sağlanmaya çalışılacak.
Lüks, israf ve gereksiz kamu harcamalarına devam edeceğiz. Bu kanıya nasıl
varıyoruz? “Tasarruf yapacağız, israfa son vereceğiz.” diyenler, yalnızca geçen
kasım ayında temsil ve tanıtma giderleri için 16 milyon, yine sadece kasım
ayında kiralık taşıtlar için 54 milyon lira ödediler. Bu nasıl tasarruf? Siz
her ne kadar “Kriz yok.” deseniz de Türkiye’nin içinde bulunduğu ekonomik kriz
çok boyutlu yapısal bir kriz hâlini aldı ve siz bu krizi yok saydıkça
derinleşmeye, ev ev, sofra sofra yayılmaya devam edecektir. Esnafı, çiftçiyi,
memuru, asgari ücretliyi rahatlatın; kriz tedbirlerini ve yapısal reformları
acilen yürürlüğe alın. Unutmayın, sizi, 2002 yılına kadar Türkiye Cumhuriyeti
hükûmetlerinin yapısal reform fedakârlığı başarılı yapmıştı; ne zaman “Ben
yaptım, ben oldum.” dediniz Türkiye ekonomisi inişe, sonra çöküşe geçti. Dünya
dengelerini doğru okuyamamanın bir sonucu olarak alınamayan doğru tedbirler,
şimdi de krizi saklamak hedefiyle alınamıyor. Gelecek sene meşhur dış güçler
ekonomimizi pas mı geçecek, yoksa dış güçlerle ilgili olumlu bir anlaşma mı
yaptık? Yabancı yatırım sermayesinin Türkiye’ye güveni kalmayışından artık
ekonomiye sıcak para pompalayıp piyasaları rahatlatma dönemi de sona erdi.
Taşıma suyla değirmenin dönmeyeceği sözüne bir kez daha şahitlik ediyoruz.
Gözüken o ki bu hüsran katlanarak büyüyecek. 
Bugünü
hep iktidarlarınızın öncesiyle kıyaslıyorsunuz ya hani, biz de bir kıyas yapalım:
2002’de Türkiye’nin brüt dış borcu 129 milyar dolar, Haziran 2018 verilerine
göre ise 457 milyar olmuş; borç o kadar fazla ki faizi faizle öder hâle geldik.
Bu kısır döngü bizi batırır. Altını çiziyorum, faizi faizle ödeyemeyiz.
Sayın
milletvekilleri, borç artıyor; peki, bütçe açığı ne durumda yani nereden
artırıp bu borcu ödeyeceğiz? Türkiye’nin bütçe açığı iç denge performansında
ciddi bir bozulmayı ifade ediyor. Yani cep delik cepken delik. Yurt dışından
para bulursanız çark dönecek ama borç artacak. 2018 mali yılı başında bütçe
açığı 66 milyar öngörüldü, 72 milyarla kapatacağımızı söylüyoruz; 2019
bütçesinin 80 milyar açık vereceği öngörüldü, muhtemelen onu da 100 milyarla
kapatacağız. Nihayetinde bu bütçe açıklarını nasıl kapatmayı düşünüyorsunuz?
Vatandaşın sırtına seçimden sonra yeni zamlar mı yükleyeceksiniz, yoksa son
günlerde yaptığınız gibi eski trafik cezalarının mı peşine düşeceksiniz? “Bu
sene ne denemeliyiz?” sorusunu sormak yerine aklın yolunu aramak ülke
menfaatinedir. 
2023
yılı hedefleri arasında dünyanın en büyük 10 ekonomisi arasına girmek vardı.
İddia hepimizi heyecanlandırmıştı fakat son verilere göre 18’inci sıradayız ve
-kıyas için söylüyorum- 10’uncu sıradaki Kanada’nın gayrisafi millî hasılası
bizim 3 katımız, nüfusuysa yarımız, yani bizden 6 kere daha zenginler; biz
nasıl o sıraya çıkacağız? Ayrıca, IMF’nin projeksiyonuna göre, 2019 millî
gelirimiz 631 milyar dolara gerileyecek, Türkiye listede 20’nci sıraya düşecek,
döneminiz “düşüş dönemi” olarak anılacak. Çöküş dönemi olmaması için sizi ortak
akla davet ediyoruz. Tasarruf ve üretim ekonomisinin tek çözüm olduğunda
birleşmemiz gerekiyor. Çözüm, soğan depolarını basmak değil; çözüm, çiftçiye
soğan üretecek imkânlar sağlayıp bu halka da soğan alacak ücret verebilmektir.
Türkiye’nin önümüzdeki dönemde kalkınma hamlesi yapması için gerekenler aslında
belli: Bilgiye ulaşmanın önündeki engelleri kaldırmalıyız; daha fazla
demokrasi, hukukun üstünlüğünün tesisi, daha fazla güven ortamı ve eğitim. En
temel haklar olarak saydığımız konularda bile dünyada ilk 100’e giremiyoruz.
2017 yılı hükûmet gücünün sınırlanması endeksinde 113 ülke arasında 111’inci
sıradayız. Temel haklar endeksinde 107’nci, kamu düzeni ve güvenliğinde
106’ncı, hukukun üstünlüğü endeksine baktığımızda 101’inci sıradayız. Bu ülke
hâlen dünyanın 18’inci ekonomisi ise, bunu halkımızın geçmişteki
fedakârlıklarına borçlu. Bunu unutmayın ama halktan daha fazla fedakârlık
istemeyin lütfen. 
Sayın
milletvekilleri, dünyadaki yeni modelin adı “beceri ekonomisi”. Bu yeni model,
kalifiye insan gücüne ve insan zekâsına dayanıyor. Artık, jeopolitik üstünlüğü,
yer altı, yer üstü kaynakları, nüfusu olan değil; çağın ihtiyaçlarını doğru
kavrayan, becerileri vatandaşlarına kazandıran ülkeler başarılı oluyor. Dünya
şirketler sıralamasının en büyük 6 şirketinin teknoloji ve iletişim şirketleri
olmasından da bunu anlıyoruz. Ekonomide 1’inci lige çıkmanın yolu da eğitim ve
ekonomi arasındaki ilişkiyi doğru ve faydalı kurgulamaktan geçiyor. Türkiye,
içerisinde bulunduğu orta gelir tuzağından, bugün alt gelir seviyesine
düşmüştür. 10 bin dolardan 7 bin dolarlar seviyesine geriledik. Ülkemiz buradan
“önce kalkınma, sonra eğitim” mantığıyla çıkamaz. Türkiye, eğitimi kalkınmanın
lokomotifi olarak görmek zorunda. Önce eğitim, sonra kalkınma; sırayı doğru
okuyun. Ülkemizin, dünyadaki yaşam standartlarına ulaşabilmesi için katma
değeri yüksek sektörlerde çalışacak gençler yetiştirmekten başka çaresi, yolu
yok çünkü doğru eğitim demek ekonomi demek, refah demek. Biz, eğitimin önemini
vurguluyoruz lakin görüyoruz ki Hükûmet, eğitimi ve kendini geliştirmeyi
bitirmeye niyetli. Dün Resmî Gazete’de yayımlanan karara göre kitap ve
kırtasiye ürünlerindeki KDV oranını yüzde 8’den 18’e çıkardık. Vergi artırımına
gidecek başka yerimiz kalmadı mı ki çocuklarımız kitap, gazete okumasın
istiyoruz?
OECD
Uluslararası Öğrenci Değerlendirme Programı olan PISA listesine baktığımızdaysa
72 ülke arasında 50’nci sırada olduğumuzu görüyoruz. Bu sıralama,
çocuklarımızın değil, on altı yıllık AK PARTİ iktidarının karnesidir, Türkiye’yi
sürüklediğiniz geleceğin göstergesidir. 
Ayrıca,
düne kadar “yerli ve millî para” söylemiyle vatandaşı döviz bozdurmaya
yönlendiren, döviz bozdurmayanları vatan haini ilan eden Hükûmet, bugün altın
ve döviz cinsinden devlet tahvili ihracına başladı. Yerli, bireysel yatırımcıya
iki yıl vadeli, yüzde 2,4 faizle tahvil satacaksınız; bu nasıl bir çelişkidir?
Bu hareketler güvensizliği artırıyor, tam olarak da bundan bahsediyoruz işte.
Türk lirası karşısında dolar ve euroyu cazip hâle getirerek dolarizasyona kendi
ellerinizle zemin hazırlıyorsunuz. Bu kararlardan sonra eğer lira tekrar yüksek
değer kaybı yaşarsa yine mi “dış güçler” diyeceksiniz? 
Sayın
milletvekilleri, AK PARTİ iktidarında vatandaşın borcu 80 kat artmış,
vatandaşlar ve KOBİ’ler borç batağına saplanmış. BDDK’nin Kasım 2018 Raporu’na
göre, yasal takibe giren tüketici kredisi ve kredi kartı borcu 29 milyar; 333
bin KOBİ, 36 milyar liralık borcu zamanında ödeyemediği için icralık;
vatandaşın banka borcu da toplamda 520 milyar liraya ulaşmış. 2002’de iktidara
geldiğinizde bu rakam 6,5 milyardı, sadece 6,5 milyar lira.
Borç
demişken 2018 yılındaki karşılıksız çek tutarında, geçen yıla göre, yıllık
yüzde 60’lık bir artış yaşandığını da hatırlatmak istiyorum. Bu tutar da 25
milyar liraya ulaşmış ama onlara konkordato yok. Tüccarda da borcunu ödeyecek
para yok, karşılıksız çeklerle süreç ötelemeye ve ekonomiyi sekteye uğratmaya
maalesef mecbur kalıyorlar. Taşıma suyla değirmen ancak bu kadar dönüyor onlar
için. 
(Mikrofon
otomatik cihaz tarafından kapatıldı) 
BAŞKAN
– Sayın Sıdalı, bir dakika ilave ediyorum, toparlayın.
ZEKİ
HAKAN SIDALI (Devamla) – Toparlıyorum.
Her
fırsatta eleştirdikleri cumhuriyetin ilk on beş yılında dış ticaret fazlamız
varken AK PARTİ’nin on beş yıllık ekonomik karnesine baktığımızda dış ticaret
açığımız toplam 820 milyar dolar olmuş, hep kaybetmişsiniz. Tekrar ediyorum:
Dünyaya karşı katma değerli ürünler ihraç edemedikçe bu açık da büyümeye devam
edecektir.
Değerli
milletvekilleri, son olarak da Mersin’in Anamur ilçesinde gerçekleşen doğal
afet olaylarına dikkat çekmek istiyorum. Yaşanan iklim değişikliklerinin de
etkisiyle Anamur’da son bir ayda 3 büyük hortum ve fırtına gerçekleşti,
yüzlerce çiftçimizin etkilendiği bu afetlerin toplam zararı 10 milyar lirayı
buldu. Mağdur çiftçimize en içten geçmiş olsun dileklerimi iletmekle birlikte,
Anamur ilçesine ve çevresinin afet bölgesi ilan edilmesine yardımlarını yüce
Meclisten talep ediyorum. 
Hepinizi
saygıyla selamlıyorum. Bu dönemin milletimize, vatanımıza hayırlar getirmesini
temenni ediyorum.
Saygılarımla.
(İYİ PARTİ sıralarından alkışlar)
BAŞKAN
– Teşekkürler Sayın Sıdalı.
15’inci
madde üzerine ikinci söz, Milliyetçi Hareket Partisi Grubu adına Kırıkkale
Milletvekilimiz Sayın Halil Öztürk’e aittir. (MHP sıralarından alkışlar)
Süreniz
on dakika Sayın Öztürk. 
MHP
GRUBU ADINA HALİL ÖZTÜRK (Kırıkkale) – Sayın Başkan, değerli milletvekilleri;
2019 Yılı Merkezi Yönetim Bütçe Kanun Teklifi’nin 15’inci maddesi üzerine
Milliyetçi Hareket Grubu adına söz almış bulunmaktayım. Genel Kurulu en derin
saygılarımla selamlıyorum.
Saygıdeğer
milletvekilleri, Türkiye atlatmış olduğu 15 Temmuz badiresinden sonra
Milliyetçi Hareket Partisinin tepeden tırnağa tüm teşkilatları ve tabanıyla
birlikte desteklediği Cumhurbaşkanlığı hükûmet sistemine 24 Haziran 2018 genel
seçimleriyle geçmiştir. Devamında ise devletimizin tüm kurum ve kuruluşları
hızla yeni sisteme Cumhurbaşkanlığı kararnameleriyle uyarlanmaya başlamıştır.
Bu kapsamda bugüne kadar 23 Cumhurbaşkanlığı kararnamesi yayınlanarak yeni
sistemin kurgusu hayata geçirilmeye başlanmıştır. 
Cumhurbaşkanlığı
hükûmet sistemi çerçevesinde hazırlanan ilk bütçe teklifi de 23 Ekim 2018’de
Meclise sunulmuş ve öncelikle Plan ve Bütçe Komisyonunda görüşülerek,
Milliyetçi Hareket Partisinin de ciddi katkı ve önerileriyle Genel Kurula
inmiştir. Yaklaşık 961 milyar TL’lik bir büyüklükle görüştüğümüz 2019 yılı
bütçesinin ülkemizin önünde bekleyen yatırımlara, temel sorunlara bir plan ve
program çerçevesinde çözüm sunacağına inanmaktayız. 
Ticari
savaşların ortaya çıktığı, ekonomik operasyonların kur, faiz, sıcak para
üzerinden tetiklendiği yakın dönemde ekonomik güvenliğimizin bu açıdan önceliğe
alınması gerektiğini düşünüyoruz. Küresel ve bölgesel ittifaklarla makyajların
döküldüğü ve ülkemize müttefik görünen ülkelerin terörist gruplarla dahi
işbirliği yaptığı bu süreçte yurt içinde millî birlik ve beraberliği temin edip
ilerletmek hepimizin bir vatan görevidir. 
Bu
bağlamda, Cumhur İttifakı’nı oluşturan Milliyetçi Hareket Partisi ile Adalet ve
Kalkınma Partisinin ana hedefi, temelini Sayın Genel Başkanımızın 1990’lı
yıllarda attığı 2023 lider ülke Türkiye’ye doğru yol alması ve
vatandaşlarımızın refah seviyesinin yükseltilmesidir. Her iki parti de Cumhur
İttifakı’nın ruhuna bağlı kalarak Türkiye’nin 2023, 2053, 2071 hedeflerine
güven içinde ulaşabilmesi adına kararlı ve tavizsiz duruşuna devam edecektir.
İttifak ruhunun tüm Türkiye’yi kucaklayan devlet ve millet sevdası, Türk
vatanının doğusundan batısına, kuzeyinden güneyine kadar hissedilecek güçlü
kalkınma seferi bu sevdayla gerçekleşecektir. Devletimizin sonsuza denk
yaşayabilmesi, ülkemizin güçlenmesi, milletimizin refah ve sorumluluğunun
sağlanması, geleceğimiz, kutsal değerlerimiz ve son olarak her şeyimiz için
Milliyetçi Hareket Partisi tüm cesareti ve gücüyle çalışma azmini bu kutsal
değerler adına sürdürecektir.
Saygıdeğer
milletvekilleri, 2019 merkezî yönetim bütçesinin kullanımında Milliyetçi
Hareket Partisinin milletimiz adına beklentileri ve takip edeceği öncelikleri
de bulunmaktadır. Bu kapsamda, ekonomiye ihtiyaç olan alanlarda yapısal
reformların hızla gerçekleştirilmesi; vatandaşlarımızın tüketici kredisi ve
kredi kartlarından kaynaklı borç ve yüksek faiz sarmalından kurtarılması; esnaf
ve sanatkârlarımızın vergi ve prim yükünün daha da hafifletilmesi;
çiftçilerimizin kullandığı mazot üzerindeki vergilerin kaldırılması; tohum,
fide, gübre ve ilaç gibi girdilerde vergi yükünün daha bir azaltılması; yine
sulama ve tarım işletmelerinde kullanılan elektrikten KDV alınmaması; asgari
ücretten vergi alınmaması, ücretlerin asgari ücret kadar gelirinin vergi dışı
bırakılması; kamu çalışanlarımızın ek göstergelerinin yükseltilmesi; kamuda
kadro alamayan taşeron işçiler 4/B’li, vekil, sözleşmeli, fahri ve geçici
statüde çalışan herkese kadro verilmesi; yardımcı hizmetler sınıfında
çalışanların genel idare hizmetleri sınıfına geçirilmesi; mübaşir, zabıt
kâtibi, infaz koruma gibi adalet hizmetlerinde çalışanların özlük haklarının
iyileştirilmesi; engelli ve engelli yakını aylığının yükseltilmesi, engelli
aylığı ödenmesinde aile geliri yerine kendi gelirinin esas alınması; malul
sayılmayan gazilerin mağduriyetlerini giderici kanun teklifimizin
desteklenmesi, yine gazilerimize üç bin altı yüz günde emekli olabilme
imkânının tanınması; atanamayan öğretmenlerimizin kademeli olarak atanmasının
sağlanması; işsiz her aileden bir kişiye asgari ücretin yarısı oranında bir
gelir desteği sağlanması; emeklilikte yaşa takılanların mağduriyetinin
giderilmesi yönündeki teklifimizin
değerlendirilmesi; yine, şartlı ceza indirimiyle ilgili kanun teklifimizin
yasalaşması konularında partimiz gerekli her adımı atacak ve bu konuda Sayın
Genel Kurulun desteğini bekleyecektir.
Sayın
milletvekilleri, seçim bölgem Kırıkkale’nin de 2019 yılı merkezî yönetim
bütçesinden ciddi manada beklentileri bulunmaktadır. Geriye doğru şöyle bir
bakıldığında, 2016 yılına göre, 2018 yılında kamu yatırımlarının yüzde 57
azaldığı görülmektedir. Yine, tarım sektörü yüzde 64, imalat sektörü kamu
yatırımları ise yüzde 43 azalmış durumdadır. 
27’nci
Dönem içerisinde yazılı soru önergelerine verilen cevaplardan da görmekteyiz ki
Kırıkkale’de her alanda geriye gidiş söz konusudur. Durum öyle bir hâl almıştır
ki Kırıkkale’ye kültür ve turizm projeleri için 2012 yılında ayrılan bütçe 2,1
milyon TL iken 2018 yılında Kırıkkale’ye bütçeden kültür ve turizm harcamaları
için sadece 128 bin TL ayrılabilmiştir.
Yine,
üniversitemizin şehirden uzak oluşu merkezdeki esnafımızın işlerini kötü
etkilemektedir. Yine, sayıları çok azalan sanayicimiz, yüksek vergi, prim ve
enerji ücretleri yüküyle mücadele etmeye devam etmektedir.
Çay
ocaklarında vakit geçiren gençlerimiz gelecek planları yapamazken bizler elimiz
bağlı durmamalı, bu konuya da kayıtsız kalmamalıyız ve onlara yeni hayal
kurabilecekleri iş fırsatları sağlayabilmeliyiz. Kapanan iş yeri sayısındaki
artışa da sırt dönemeyiz. Bu yüzden Kırıkkale’nin makûs talihini değiştirmek
için bir an önce atılması gereken adımları atabilmeliyiz.
Savunma
sanayimizin tarihi konumunda olan Makine ve Kimya Endüstrisi Kurumunun yapısı
bir an önce gözden geçirilerek modernizasyon konusunda gerekli kararlar
alınmalı, başta Makine ve Kimya Endüstrisine bağlı fabrikalarda kadro alamayan
işçilerimiz bir an önce, derhâl kadroya geçirilmelidir. Yine, son zamanlarda Makine ve Kimya Endüstrisinin özelleşeceği iddiasının
doğru olmadığı bir an evvel kamuoyuna açıklanmalıdır. Özellikle yine savunma
sanayisi yatırımları, Makine ve Kimya olan Kırıkkale ilimize getirilmeli ve
Kırıkkale Makine ve Kimyayla beraber savunma sanayisinin göz bebeği konumuna
yeniden ulaştırılmalıdır. Yine, TÜPRAŞ, PETKİM’in Kırıkkale’deki faaliyetleri
göz önünde bulundurularak petrol ve ürünleri sektörünün planladığı yatırımlar
ve özel teşvikler ilimize kazandırılmalıdır.
Kırıkkale’de
sanayicimizin talebi olan yatırım teşviklerinde 4’üncü bölgeden 6’ncı bölge
kapsamına alınması bir an önce gerçekleştirilmelidir. Tarım ve hayvancılık
alanında söz sahibi olabilecek konumda olan Kırıkkale, bu alanda yeteri kadar
desteklenirse merkez konumuna gelebilecektir. 
Yine,
Kırıkkale’nin 44 ili birbirine bağlayan ana kavşak konumunda olması da lojistik
sektöründe daha da önemli bir yer edineceği için önemli bir işarettir, bu da
yetkililer tarafından değerlendirilmelidir. 
Dile
getirdiğimiz çözüm bekleyen sorunlar Kırıkkale için çok afaki talepler değildir.
Başkentin hemen yanı başında bulunan Kırıkkale’miz hak ettiği konumu ve
yıllardır özlemini duyduğu yatırımları alabilmelidir. 
Saygıdeğer
milletvekilleri, kim ne şekilde eleştirirse eleştirsin, 2019 yılı merkezî
yönetim bütçemizin ülkemizin çok sayıda sorununa, kanayan meselesine çözüm
üreteceğine inanıyoruz. Bize göre ülkemizin karşı karşıya bulunduğu sorunların
aşılması, küresel meydan okumalara ve düşürülmek istenen tuzaklara karşı
durabilmesi millî birlik ruhunun güçlü bir şekilde devam etmesiyle mümkün
olabilecektir. Milletimizin gönlünde taht kuran Cumhur İttifakı’nın güçlü
duruşu bugün pek çok çevreyi çaresizliğe sürüklemiş ve denize düşen yılana
sarılmıştır. 
(Mikrofon
otomatik cihaz tarafından kapatıldı) 
HALİL
ÖZTÜRK (Devamla) – Bitiriyorum Başkanım. 
BAŞKAN
– Sayın Öztürk, tabii, buyurun. 
Bir
dakika ilave edelim arkadaşlar. 
HALİL
ÖZTÜRK (Devamla) – Milliyetçi Hareket Partisinin “Önce ülkem ve milletim, sonra
partim ve ben” şiarı anlaşıldıkça yılana sarılanların sayısı gittikçe azalacak,
gerçek millet sevdalılarının sayısı ise gittikçe çoğalacaktır. 
Tek
bayrak, tek devlet, tek millet, tek vatan, tek dil çatısı altında 2019 yılı
merkezî yönetim bütçesinin ülkemize ve milletimize hayırlı olmasını diliyor,
saygıdeğer Genel Kurulu bir kez daha saygıyla selamlıyorum. (MHP sıralarından
alkışlar)
BAŞKAN
– Teşekkürler Sayın Öztürk. 
15’inci
madde üzerinde söz isteyen, Halkların Demokratik Partisi Grubu adına Iğdır
Milletvekilimiz Sayın Habip Eksik. (HDP sıralarından alkışlar)
Süreniz
on dakika. 
HDP
GRUBU ADINA HABİP EKSİK (Iğdır) – Sayın Başkan, değerli milletvekilleri;
hepinizi saygıyla selamlıyorum. 
15’inci
maddeyle ilgili konuşmama başlamadan önce, üç gün önce Iğdır’da 25’inci Dönem
milletvekilimiz, belediye eş başkanlarımız ve birçok il yöneticilerimiz dâhil
mesnetsiz iddialarla, yalan yanlış iftiralarla gözaltına alındılar. Bu
yanlıştan bir an önce dönülmesini, partimize ve partililerimize karşı yürütülen
bu politikanın sonlandırılmasını, bu hukuksuzluktan derhâl dönülmesini
istiyoruz. Bu baskılar bizi yıldıramaz. 
Değerli
milletvekilleri, elli gündür yürüttüğümüz bütçe görüşmelerinde defalarca bu
bütçeyi niçin kabul etmediğimizi ifade ettik. Maalesef, halkın bütçesi olmayan,
herhangi bir vicdan barındırmayan, zenginlerin, sermayenin bütçesi olan bu
bütçede şu ana kadar hiçbir değişiklik yapılmadı. Bu bütçenin içeriğine
baktığımız zaman, bütçenin gelir tablosunun tamamıyla fakirin, yoksulun sırtına
yüklendiğini, bütçenin gider tablosunun ise tamamıyla sermayenin ve zenginin
hizmetine verildiğini görmekteyiz. Her bakanlığın bütçesine baktığımız zaman,
yürüttükleri politikanın ne kadar yanlış, ne kadar halktan uzak, ne kadar
demokrasiden uzak olduğunu görmekteyiz. Ben, bu bakanlıkların bütçelerini,
teker teker, dilimin döndüğü kadar, niçin kabul etmediğimizi, niçin yürürlüğe
girmemesi gerektiğini tekrar ifade etmeye çalışacağım.
İçişleri
Bakanlığının bütçesine baktığımız zaman, yürüttüğü politikanın kayyum
zihniyetini besleyen, kayyumun yaptığı talanları görmezden gelen, Sayıştay
raporlarındaki kayyum hırsızlıklarına seyirci kalan, muhalifleri sindirme
bakanlığına dönüşen, hemen hemen her gün birçok ilde HDP il örgütlerine
yıldırma amaçlı baskın yapan, haksız hukuksuz gözaltılarla partililerimizi
sindirmeye çalışan, barış dilinden uzak, Kürtleri yok sayan bu politikaları
yürüten İçişleri Bakanlığının bütçesini kabul etmiyoruz. 
İsraf
üzerine kurulu olan, “tek adam rejimi” anlayışını benimseyen, muhalifleri yok
sayan, sürekli doymak bilmeyen bir sarayın bütçesini isteyen, OHAL’le yönetme
anlayışından vazgeçmeyen, OHAL KHK’leriyle insanları işinden eden, “Ağaç kovuğu
yesinler.” diyen, dün “kardeş” dedikleri yüzünden bugün insanları suçlayan,
itham eden, barışa imza atan insanları terörist ilan eden, sürekli bütçesini
artıran bin odalı sarayın Cumhurbaşkanlığı bütçesini kabul etmiyoruz. 
Tüm
şehirleri betona çeviren, orman yangınlarına bölgelere göre müdahale eden -ki
bunun en iyi örneği, Dersim ormanları cayır cayır yanarken göz yuman,
görmezlikten gelen- TOKİ’yi emek sömürüsüne, büyük şirketlerin rant kapısına
dönüştüren, İstanbul gibi tarihî bir şehri yaşanılamaz hâle getiren, yeşilden
yoksun yapan, çevre kirliliğine, hava kirliliğine çözüm bulmayan, benim seçim
bölgem Iğdır’da hava kirliliği insan sağlığını etkiler düzeye ulaşmasına rağmen
müdahale etmeyen Çevre ve Şehircilik Bakanlığının bütçesini kabul etmiyoruz. 
Tarafsızlığını
ve bağımsızlığını yitiren, Anayasa’yı, kanunları esas almayan, uluslararası
sözleşmeleri tanımayan, mahkeme kararlarına karşı, karşı hamleleri normal
gören, insanların suçsuz, günahsız bir şekilde aylarca, yıllarca içeride
tutuklu kalmasına sebep olan, iktidarın muhalefet üzerindeki sopasına dönüşen
Adalet Bakanlığının bütçesini kabul etmiyoruz.
Daha
geçen hafta meydana gelen trafik kazasında siyasi ahlak gereği istifa etmesi
gerekirken kürsüye çıkıp hiçbir şey olmamış gibi davranan, âdeta yandaş ve
candaşa ihale veren devşirme yerine dönüşen, yeni yaptırdığı üçüncü
havalimanını su basan ve yandaşa göre projeler üreten Ulaştırma Bakanlığı
bütçesini kabul etmiyoruz.
Koruyucu
sağlığı önemsemeyen, âdeta insanlar daha çok hasta olsun, daha çok hastaneye
gitsin, daha çok ilaç kullansın diye tüketici politikalar yürüten…
İSMAİL
TAMER (Kayseri) – Doktor olarak insan sağlığı, toplum sağlığı için varız.
HABİP
EKSİK (Devamla) – Cevap vereceğim, merak etme. Bekle, bekle…
İSMAİL
TAMER (Kayseri) – Doktor olarak…
HABİP
EKSİK (Devamla) – Dinle İsmail Bey, dinle…
BAŞKAN
– Siz Genel Kurula hitap edin.
HABİP
EKSİK (Devamla) – …binlerce doktor ihtiyacı olmasına rağmen mesnetsiz
iddialarla, yalan iddialarla doktorları işten atan, sağlıkçılara yapılan
şiddete seyirci kalan, şehir hastaneleriyle müteahhitlere rant kapısına
dönüşen, hastaya müşteri gözüyle bakan, piyasa odaklı, sermaye odaklı sağlık
politikası yürüten Sağlık Bakanlığının bütçesini kabul etmiyoruz.
İş
kazalarını, işçi katliamlarını normal gören, sessiz kalan, denetimsizliği ilke
edinen, işçileri sermayenin ayağının altında ezen, işsizliğe çözüm üretmeyen,
özellikle genç işsizliği derinleştiren, iş güvencesi olmayan bir çalışma
hayatını savunan, kadınlarla, çocuklarla ilgili hiçbir şey yapmayan, 3 bin
çocuk hapishanedeyken seyirci kalan, sosyal yardımları lütufmuş gibi gören,
toplumun sürekli fakirleşmesine seyirci kalan, engellileri ve kadınları yok
sayan, emeklilikte yaşa takılan insanların haklarının gasbedilmesini normal
gören Çalışma, Aile ve Sosyal Politikalar Bakanlığının bütçesini kabul
etmiyoruz. 
Ekonomik
krizi görmeyen, ekonomik krizin bedelini işçiye, köylüye, yoksula ve fakire
yükleyen, iflas eden damatçı politikalarda ısrar eden, faizin ve doların
yükseldiğini görmeyen, önümüzdeki süreçte ortaya çıkabilecek sıkıntıları şimdi
algılayamayan, âdeta başını kuma gömen, ekonomik krizin bedelini ödemeyip halka
ödeten, sermayeyi kollayan, krizin sebebini soğanda, patateste arayan, OHAL
sisteminin yanlışlarını görmeyen, savaş ve güvenlikçi politika dilinin krizi
derinleştirdiğini anlamayan Hazine ve Maliye Bakanlığının bütçesini kabul
etmiyoruz. 
Emek
sömürüsünü âdeta ilke edinen, ücretli öğretmenlik gibi ucube bir yöntemi
benimseyen ki bu öğretmenlerin sigortalarını dahi on beş gün gibi bir süre
olarak yatıran, bir ay çalıştırıp on beş gün yatıran, kurum kanaatleriyle 33
bin öğretmeni işinden, öğrencilerinden eden, annesinin yoksulluktan dolayı
battaniyeden yaptığı çantayı fotoğrafladı diye, yardım istedi diye öğretmeni
işten atacak kadar zalimleşen Millî Eğitim Bakanlığının bütçesini kabul
etmiyoruz. 
Iğdır
gibi eşi benzeri görülmemiş bir ilin -ki üç ülkeyle sınırı olan bir ilde-
ticaretini neredeyse bitirme noktasına getiren, Iğdır’da 4.500 olan tır
sayısının 2 binin altına düşmesine sebep olan, bu politikaları yürüten, çok
sayıda şirketin batmasına, konkordato ilan etmesine sebep olan, sınır
kapılarını ticarete kapatan Ticaret ve Gümrük Bakanlığının bütçesini kabul
etmiyoruz. 
Halklar
ve inançlar arasında ayrımcılık yapan, tek mezhebi, tek dini besleyen bir
anlayışa sahip, halkların inanç farklılığını esas almayan, seçim bölgem
Iğdır’da mensubu oldukları Şia mezhebinin üyelerinin ibadetlerini daha rahat
yerine getirmeleri için kaynak ayırmayan, bütçe ayırmayan ama onların
verdikleri vergilerle Mercedesler almayı planlayan Diyanet İşleri Başkanlığının
bütçesini kabul etmiyoruz.
Değerli
milletvekilleri, derhâl, demokrasiden yoksun, insan hak ve özgürlüklerini yok
sayan güvenlikçi ve savaş politikalarıyla oluşturulmuş bu bütçeden
vazgeçilmelidir. 
(Mikrofon
otomatik cihaz tarafından kapatıldı)
BAŞKAN
– Bir dakika ilave edelim.
HABİP
EKSİK (Devamla) – Teşekkürler Sayın Başkan.
İnsan
odaklı, üretimi önceleyen, çocuklarımızın geleceğinin daha iyi noktaya
ulaşmasını hedefleyen, eşitlikçi, tüm halkları ve kesimleri kucaklayan, ırkçı
ve faşist zihniyetten ayrılıp barışı ve kardeşliği esas alan politikalara
hizmet edecek bir bütçe oluşturulmalıdır. İktidarın değil, sermayenin değil,
halkın, garibanın, gurebanın bütçesi oluşturulmalıdır. Bakanlar değil, burada
halk savunulmalıdır.
Teşekkür
ederim. Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Eksik.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Grubumuza dönük ağır hakaretlerde ve gerçekle uyuşmayan
ithamlarda bulundu. Onun için, müsaadeniz olursa açıklama yapmak istiyorum.
BAŞKAN
– İki dakika, buyurun. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Iğdır Milletvekili Habip
Eksik’in 10 sıra sayılı 2019 Yılı Bütçe Kanun Teklifi’nin 15’inci maddesi
üzerinde HDP Grubu adına yaptığı konuşmasında AK PARTİ Grubuna sataşması
nedeniyle konuşması
CAHİT
ÖZKAN (Denizli) - Sayın Başkan, değerli milletvekilleri; tabii, hatibi dinledik
ve on altı yıllık süre zarfında ve özellikle de son bütçemizle ilgili yaptığı
eleştiriler tabii ki kürsü dokunulmazlığı çerçevesinde her şekilde ifade
edilebilir. Ancak on altı yıllık süre zarfında bir tane doğru iş olmadığını
iddia eden ve bu bütçe içerisinde de milletimizin menfaatine hiçbir doğru bütçe
olmadığını ifade eden sayın hatip acaba gerçeklikten uzak ve… Hani “Akıl
Oyunları” diye bir film vardı; orada gerçeklikle bağını kaybetmiş, Nobel Ödüllü
John Nash’ın hayatını konu almıştı. 
GÜLÜSTAN
KILIÇ KOÇYİĞİT (Muş) – Gerçekler acıdır.
CAHİT
ÖZKAN (Devamla) – Acaba böyle bir durumla karşı karşıya mıyız diye düşünüyorum.
Bakınız,
ne olursa olsun, eğer siz bu ülkede on altı yıl boyunca yapılan icraatların
hiçbirini takdir etmiyorsanız…
EBRÜ
GÜNAY (Mardin) – Yok, yok, icraat yok ortada.
CAHİT
ÖZKAN (Devamla) – …bu millet sürekli vaziyette, sürekli, her seçimde bu
bütçelere destek vererek “Yola devam.” diyorsa oturup düşünmemiz gereken bir
hadise var. Acaba gerçeklik âleminden koptuk mu? 
SERPİL
KEMALBAY PEKGÖZEGÜ (İzmir) – Anadolu Ajansı değil gerçeklik.
CAHİT
ÖZKAN (Devamla) – Siz eğer bu hususta bir yardım almak istiyorsanız, bu ülkenin
sağlık yatırımları her türlü yardımı vermeye hazırdır. (AK PARTİ sıralarından
alkışlar) Biz bu noktada, her ne kadar bize hakaret edilmiş olsa da her türlü
yardımla sizlerin bu derdine de çare bulmaya gayret edeceğiz.
EBRÜ
GÜNAY (Mardin) – Sayenizde insanlar sağlığını kaybetti. Ayıp ya!
ZEYNEP
GÜL YILMAZ (Mersin) – Önce dinle!
CAHİT
ÖZKAN (Devamla) – Gerçeklikle bağımızı koparmak, şahsen kendimizi büyük bir
hataya, yanlışa sürükleyebilir. Ancak bu ülkeyi ve grubunuzu büyük bir
yanlıştan kurtarmak istiyorsanız, o John Nash’in aldığı sağlık yardımından
almanızı sizlere de nasihat ederim.
Teşekkür
ediyorum. (AK PARTİ sıralarından alkışlar) 
SERPİL
KEMALBAY PEKGÖZEGÜ (İzmir) – Biz de size tavsiye ederiz.
BAŞKAN
– Sayın Bilgen, size de yerinizden bir kısa açıklama için söz veriyorum,
toparlayın lütfen. 
Buyurun
Sayın Bilgen.
V.- AÇIKLAMALAR (Devam)
9.- Kars Milletvekili Ayhan Bilgen’in, kürsüdeki her konuşmaya görüş
beyan etme sürecine girilirse verimli çalışma yapılamayacağına ilişkin
açıklaması
AYHAN
BİLGEN (Kars) – Sayın Başkan, son birkaç gündür özellikle görüşmelerin çok
uzaması dolayısıyla ben de neredeyse oturumu yöneten bütün başkan vekillerinin
dikkatine sunuyorum: Kürsüdeki konuşmalar bizim üzerinde mutlak uzlaşma
sağlayacağımız konuşmalar değil. En nihayet, yaklaşımlarımızı, farklı
yaklaşımlarımızı takdir edecek olan kamuoyu. Zaten virgülüne dokunmadan
Komisyondan geçtiği gibi Genel Kuruldan da bütçe geçecek ama her konuşmaya
görüş beyan etme sürecine girecek olursak, bunu bütün gruplar, herkes birbirine
yaparsa burada günlerce çok da verimli olmayan bir çalışma yapmak zorunda
kalırız. 
Şimdi,
gerçek ile hayal arasında bir somut kriter koyacak olursak ya gördüğümüze
inanacağız ya bu kürsüde duyduğumuza. Sayın Başkan, bir fıkra vardır, birisi
doktora gider der ki: “Göz ve kulak doktoruna gözükmek istiyorum.” Oradaki
görevli şaşırır, der ki: “Göz ve kulak birlikte olmaz, ya kulak-burun-boğaza
gideceksin ya göze gideceksin.” Hasta der ki: “Gördüklerim ile duyduklarım
birbiriyle çelişiyor, ya gördüklerim doğru değil ya duyduklarım.” 
Sayın
Başkan, İstanbul’daki havalimanının açılışının ertelenmiş olmasını, mart ayına
ertelenmiş olmasını eğer bir tek işçinin hayatının kurtulmasına sebebiyet
verecekse takdir ediyoruz çünkü tren kazasının erken açılmadan kaynaklandığına
dair, sinyalizasyonsuz açılmasından kaynaklandığına dair somut bir durum var
önümüzde. Ama daha vahimi “Orası havaalanı için uygun değil.” dediğimizde, çok
somut Hatay Havalimanı’nı örnek veriyorduk, ekoloji açısından, kuş göçü
açısından doğru olmadığını söylüyorduk; şimdi Hatay Havalimanı yağmur yağdığında
neredeyse yılın büyük kısmını su altında geçiriyor. Şimdi, ben Macaristan’da
hem karada giden otobüsler hem de nehre indiğinde giden otobüsler gördüm.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Bilgen lütfen.
AYHAN
BİLGEN (Kars) – Evet Sayın Başkan. 
İstanbul’da
da galiba, hep birlikte, hem havalimanını hem yat limanını birlikte göreceğiz.
(HDP sıralarından alkışlar) Bu tablo son derece gerçek bir tablo ve bu tablonun
hem bütçeye maliyeti hem muhtemelen muhalefetin eleştiri ve uyarılarının
dikkate alınarak siyasete olan güven açısından bir izahı gerekiyor galiba.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli milletvekilleri, söz sırası Cumhuriyet Halk Partisi Grubu adına söz
isteyen Malatya Milletvekilimiz Sayın Veli Ağbaba’ya aittir. (CHP sıralarından
alkışlar)
Süreniz
on dakika Sayın Ağbaba. 
CHP
GRUBU ADINA VELİ AĞBABA (Malatya) – Tabii, ayrıca, Sayın Başkan, TRT vermiyor,
kürsüden kesiyor. TRT’ye göstereyim şu resmi bir önce çünkü kesiyor, sadece
kürsüyü veriyor. Bu arada Meclis TV’ye de sözümüzü söylemiş olalım. (CHP
sıralarından alkışlar)
Hepinizi
saygıyla selamlıyorum. 
Değerli
arkadaşlar, bütçeye destek veren ve vermeyen arkadaşlarımız çeşitli
değerlendirmelerde bulundular. Ben de bütçeyi farklı bir yönden değerlendirmeye
ve isimlendirmeye çalışacağım. 
Geçtiğimiz
yıl hepimizi hayrete düşüren ve biraz da gülümseten bir olay yaşadık, meşhur ve
malum Çiftlik Bank olayı. 26 yaşında, hiçbir eğitimi olmayan, geçmişte ciddi
bir iş yapmamış, her yanından hinlik akan biri on binlerce insanı kandırarak,
milyarlarca lira dolandırarak yurt dışına kaçtı. Bu kişinin dili dil değil,
sözü söz değil, aklı akıl değil, tipine bakınca ne olduğunu hemen anlıyorsunuz.
Ama bir özelliği var, anahtar kelimeleri ustalarından iyi öğrenmiş. Ne diyor bu
çocuk nutuk atarken, çiftlik açarken? “Dış güçler.” Ne diyor? “Üst akıl.” Ne
diyor? “Kudüs kırmızı çizgimizdir.” Ne diyor? “Faiz lobisi.” “Abdülhamit Han.”
diyor. Ne diyor? “Fatih’in İstanbul’u aldığı yaştasın.” diyor. Bunlar kutsal
sayılan ya da önemli bir kesimin inandığı değerler ve isimler. 
Bu
tosuncuk “Ben bu kelimeleri bolca kullanırsam, cümle içerisinde sıkça
geçirirsem fakir fukaranın saf duygularını kullanıp istismar ederim.” diyor.
“İnsanların bir hayalini meçhulün peşine takıp varını yoğunu, geleceğini
elinden alabilirim.” diyor. Bu tosuncuk diyor ki: “’Dış güçler’ deyip otuz yıl
hamallık yapmış, sırtı kambur, eli nasır Mehmet amcanın kefen parasını elinden
alabilirim.” diyor. Bu tosuncuk “’Üst akıl’ dersem insanlar buna inanıp
güvenir, yirmi beş yıllık Fatoş hemşirenin emekli ikramiyesini alabilirim.”
diyor. Bu tosuncuk “’Kudüs kırmızı çizgimizdir.’ diyerek çoluğu çocuğuyla
bahçesinde kayısı yetiştiren Malatyalı Mustafa dayının güvenini kazanabilirim.”
diyor. 
Şimdi,
sizin döneminize şöyle bir baktığımızda aslında bu bütçeye bir isim bulmak
istersek hiç kuşkusuz yakışacak en iyi isim “tosuncuk bütçesi” demek doğru
olur. (CHP sıralarından alkışlar) Bu bütçenin ismi “tosuncuk bütçesi”, bu
düzenin ismi de “tosuncuk düzeni”dir. Çünkü bu iktidar ve siyasi anlayış
yıllarca anahtar kelimeleri ve halkın kutsal saydığı manevi değerleri
kullanarak, “üst akıl, dış güçler, Rabia, Kudüs” diyerek insanları sömürdü.
Vatandaş borç batağına sürülürken “faiz lobisi” denildi, insanlar sömürüldü. Bu
ülkenin millî fabrikaları yabancılara satılırken “dış güçler” denildi, saman
ithal edilirken “üst akıl” denildi. “Tarihin en büyük özelleştirmesi” adı
altında Türkiye talan edilirken yani TÜRK TELEKOM Araplara peşkeş çekilirken
“ümmetimiz” denildi. Bu nedenle bu bütçenin ismi “tosuncuk bütçesi”dir. Bu
dönemde dolandırıcılar, milletin, devletin malına konanlar zengin olurken
üretenler yoksullaştı, emekçi yoksullaştı, çiftçi yoksullaştı. 
Değerli
milletvekilleri, geçmişte dolandırıcılık deyince akla ilk gelenlerden biri
Sülün Osman’dı. Vallahi billahi siz Sülün Osman’a rahmet okuttunuz. Sülün
Osman, Anadolu’dan, Konya’dan Kayseri’den İstanbul’a gelen fakir fukaraya köprü
satmasıyla meşhurdu. Siz Konya’daki, Kayseri’deki hiç İstanbul’a gelmemiş ve
gelme ihtimali hiç olmayan vatandaşa hiç geçmediği köprünün geçiş ücretini
ödettiniz ve hiç gitmediği, hiç binmediği havaalanında “yolcu garantisi” adı
altında para ödettiniz. (CHP sıralarından alkışlar) Sülün Osman sizi görse
“Bunu ben niye düşünmedim? Bunu niye ben akıl edemedim?” derdi. Eminim ki sizi
bir yerlerden izliyorsa Sülün Osman size imreniyordur, “Bunlar beni geçti.”
diyordur. 
Eskiden
bunlar münferit olaydı, sizin döneminizde olağan oldu. Kimi zaman emekli bir
bürokrat, kimi zaman bir üniversite hocası dolandırılıyor. Artık insanlar
dolandırılma korkusundan tanımadığı telefonları açmıyor. Öğretmenler
atanamazken, mühendis iş bulamazken dolandırıcılar işten başını kaldıramıyor.
Vatandaş huzursuz, insanlar dolandırılmaktan korkuyor, bir gecede
yoksullaşmaktan korkuyor, iftiraya kurban gidip tutuklanmaktan, işten
atılmaktan, pasaportuna el konulmasından korkuyor, malına mülküne el
konulmasından korkuyor, dünyanın en güvenli ulaşım araçlarından olan trene
binmekten korkuyor sayenizde, trene. Askerdeki çocuğunun yediği yemekten
zehirlenmesinden korkuyor analar. İnsanlar şiddete, tacize uğramaktan korkuyor.
Karikatürist çizmekten, gazeteci yazmaktan, spiker haber sunmaktan korkuyor.
Oyuncu senaryodan, şarkıcı şarkı söylemekten korkuyor.
Değerli
milletvekilleri, 2018 yılında Asya ile Avrupa’nın birleştiği noktada, Baharat
Yolu ile İpek Yolu’nun kesiştiği bu coğrafyada, Selçuklu’nun, Osmanlı’nın
kurulduğu bu topraklarda siz dünyanın en büyük ve en kötü korku imparatorluğunu
inşa ettiniz, kurdunuz. (CHP sıralarından alkışlar) Avrupa birbirini
boğazlarken, insanlar asılırken, Anadolu topraklarında, dünyanın hiçbir
coğrafyasında olmayan insanlar bu topraklara hoşgörü tohumları ektiler. “Bir
kez gönül yıktın ise/ Bu kıldığın namaz değil.” diyen Yunus Emre’nin; bir
elinde ceylanı, bir elinde aslanı barış içerisinde yaşatan Hacı Bektaş
Veli’nin; “İster kâfir, ister Mecusi, ister puta tapan ol, yine de gel.” diyen
Mevlâna’nın yetiştiği bu topraklarda siz tarihin en hoşgörüsüz, en kibirli
iktidarı oldunuz. 14 yaşındaki çocuğun annesini yuhalatacak kadar alçaldınız.
Bir cumhurbaşkanı düşünün ki gazetecileri teker teker tehdit ediyor, “Mandalina
mısın, portakal mısın?” diyor. “Sokağa çıkamayacaksın.” diye Ana Muhalefet
Partisi Lideri Kemal Kılıçdaroğlu’nu tehdit ediyor. 15 yaşındaki çocuk, sosyal
medya paylaşımlarından cezaevinde yatıyor. “Gazetecilik suç değil.” diye yazan
üniversite öğrencisi tutuklanıyor. Sizin iktidarınızda insanlar serseri bir
kurşunun hedefi olmaktan korkuyor. Çünkü ülkenin başında gazetecileri,
siyasileri tehdit eden, “Patlatırlar enseni.” diyebilen bir Cumhurbaşkanı var. 
Bu
nedenle, yaratmaya çalıştığınız ülkenin, dönemin hissine bir isim vermek
gerekirse o isim de korkudur. Korku cumhuriyetini yarattınız, bundan da
utanmalısınız. Sendikası korkuyor, odası korkuyor, hocası korkuyor.
Değerli
arkadaşlar, bütçenin ismi “tosuncuk bütçesi” ülkedeki en büyük his korkuysa bu
dönemin renginin ismiyse gridir. Dış güçler, faiz lobisi diyerek satılan bütün
fabrikaların yerine Katar’ın, Suudi’lerin, Hollandalıların gri gri AVM’lerini,
rezidanslarını yükselttiniz. Türkiye’nin bütün kentlerini birbirine
benzettiniz. Türkiye’nin rengi gri, maalesef yeşil alanlarda da gri gri binalar
yükseliyor. 
Bir
tarafta su faturasını ödeyemediği için gözaltına alınan 81 yaşındaki yoksul
kadın, bir yanda 4 bin liralık çayla, ejder meyvesiyle 1.100 odalı sarayında
şatafata boğulan bir Cumhurbaşkanı. “Nereden nereye geldik.” deyince bunlar
akla geliyor. Bir taraftan sıvasız, penceresiz şehit evleri, diğer taraftan 1.100
odalı evin yetmeyip 400 odalı yazlık saray inşası. İşte, sizin iktidarınız,
AKP’nin özeti bu. Tarifi ise savurganlık, şatafat ve gösteriş. 
Dünyanın
en büyük ekonomisi -dikkatle dinleyin- Almanya’da makam aracı sayısı 11 bin,
dünyanın en büyük otomotiv üreticisi Japonya’da makam aracı sayısı 28 bin,
Türkiye’de ise tam 120 bin, 120 bin araç var. 
MELİHA
AKYOL (Yalova) – Yalan!
VELİ
AĞBABA (Devamla) – Bu nedenle, bakın “Nereden nereye geldik.” diyorsunuz ya…
1’inci Cumhurbaşkanı bir ağaç için köşk taşıtırken son Cumhurbaşkanı 15 bin
ağaç keserek kendine bir saray inşa ediyor. Sümerbanktan aldığı 1 metre bezin
faturasını bile yıllar sonra çıkarıp gösterebilen bir Cumhurbaşkanından,
ayakkabı kutuları içlerinde para taşıyan bir iktidara geldik. 
RAMAZAN
CAN (Kırıkkale) – FETÖ ağzıyla konuşma!
VELİ
AĞBABA (Devamla) – Sadece siyasette, ekonomide değil…
BAŞKAN
– Sayın Can…
RAMAZAN
CAN (Kırıkkale) – FETÖ ağzıyla konuşma!
VELİ
AĞBABA (Devamla) – Oraya da geleceğim. 
BAŞKAN
– Sayın Can, lütfen…
VELİ
AĞBABA (Devamla) – …sanattan kültüre her alanda yozlaşmanın kitabını yazdınız. 
Hulusi
Kentmen’den Polat Alemdar’a geldiniz; Ruhi Su’dan, Neşet Ertaş’tan, Mahzuni’den
Yavuz Bingöl’e geldiniz; Kemal Sunal’dan Şafak Sezer’e geldiniz. Atatürk’ün
Diyanet İşleri Başkanı Rifat Börekci’den, fesli soytarıyı ziyaret eden bir
Diyanet İşleri Başkanına geldiniz. Kalemini hiç kimseye satmayan, iktidara
kiraya vermeyen gazetecilerden, önce FETÖ’ye yalakalık yapıp sonra AKP’nin
yalakalığını yapan “Gezicileri asın.” diyen alçağa geldiniz. 
Kendisiyle
dalga geçen karikatürleri odasına asan Özal’dan, kendine muhalif herkesi
susturmaya çalışan bir Cumhurbaşkanına geldiniz. Mimar Sinan’ın yaptığı
muhteşem cami ve eserlerden, ucube binaları Türkiye’nin her yanına diken bir
mimariye geldiniz. 
Arf
Teoremi’ni yazan ünlü matematikçiden, Cahit Arf’tan “Deve sidiği şifadır.”
diyen akademisyenlere geldik. (CHP sıralarından alkışlar) Dünyaca ünlü
akademilerden, bilim adamlarından “Kadın eli tutmak ateş tutmaktır.” diyen
rektör bozuntularına geldik. “Barış” diyen, muhalif olan akademisyenleri ihraç
edip “Cep telefonunu Hazreti Nuh, Google’ı Abdülhamit buldu." diyen
meczuplara geldik. 
Değerli
arkadaşlar, Metin Oktaylardan, Lefterlerden silahla mekân basan yandaş
futbolculara geldik. 
Sanatta,
sporda, gazetecilikte ilkelerden, değerlerden yalakalığın, yandaşlığın hâkim
olduğu bir döneme geldik. 
Andımız’ı
İmralı’nın emriyle kaldıran anlayıştan milliyetçiliği, Türklüğü kimseye
kaptırmayan bir siyasette ittifak kuran bir anlayışa geldik. 
(Mikrofon
otomatik cihaz tarafından kapatıldı) 
BAŞKAN
– Sayın Ağbaba, bir dakika ilave ediyorum. Toparlayalım lütfen. 
VELİ
AĞBABA (Devamla) – Kısaca, yalana geldik, iftiraya geldik, araştırmaya geldik. 
Değerli
arkadaşlar, baskıcı, tek tipleştirici; Atatürk’e, ülkenin kurucu değerlerine
karşı tarihimizin en büyük isyanı, en şanlı isyanı, içinde bulunmaktan onur
duyduğum Gezi isyanına “darbe” demeye geldik. (CHP sıralarından alkışlar) 
Saydığım
bu sebeplerle, bu düzenin adı arkadaşlar “tosuncuk düzeni”dir, bu bütçenin ismi
“tosuncuk bütçesi”dir, bu düzenin ismi “korku”dur. 
RAMAZAN
CAN (Kırıkkale) – Sen nesin?
VELİ
AĞBABA (Malatya) – Gelelim, Fetullah ağzına. Bir şeye daha geldik değerli
arkadaşlar: “Hoca efendi hazretleri” “hoca efendi”den FETÖ’ye geldik. Bu kulis
imamı daha önce ne diyordu? “Hoca efendi hazretleri.” Burada FETÖ’yle resim
çektirmeyen, eteğinden tutmayan bir tane AKP’li var mı? Var mı bir tane? Var
mı? (CHP sıralarından alkışlar, AK PARTİ sıralarından “Var” sesleri,
gürültüler)
ABDULLAH
GÜLER (İstanbul) – Var!
RAMAZAN
CAN (Kırıkkale) – Hadi oradan! 
VELİ
AĞBABA (Devamla) – Bakın, diyoruz ki, bir daha tekrar ediyoruz yüksek sesle…
Başkanım,
selamlıyorum.
BAŞKAN
– Süreniz var, devam edin. 
VELİ
AĞBABA (Devamla) – Peki.
Bir
daha söylüyorum, bu FETÖ -hodri meydan diyorum- topçuda var, popçuda var,
baklavacıda var, börekçide var; nerede yok? AKP Grubunda. Hadi oradan!
SALİH
CORA (Trabzon) - CHP’de yok mu? 
VELİ
AĞBABA (Devamla) – Hodri meydan! Gelin, verelim araştırma önergesini, kim
geçmişte FETÖ’nün değirmenine su taşımış, kim okulunda okumuş, kim türban takıp
fotoğraf çektirmiş, kim önünde diz çökmüş bir bakalım. Ne diyordunuz? “Hoca
efendi hazretleri”. Ne diyordunuz? “Bu hasret bitsin. Ne istedin de vermedik.”
diyordu, geldiniz buraya. O 249 şehidin kanında var ya kanında, FETÖ katletti
ya onları, onda sizin sorumluluğunuz var. 
RAMAZAN
CAN (Kırıkkale) – Hadi oradan!
ABDULLAH
GÜLER (İstanbul) – Hadi oradan! Yuh!
Resmini
al resmini.
VELİ
AĞBABA (Devamla) – Hepinizi saygıyla selamlıyorum. (CHP sıralarından alkışlar) 
BAŞKAN
– Buyurun Sayın Özkan.
CAHİT
ÖZKAN (Denizli) – Sayın Başkan, hatip konuşmasının tamamında, her cümlesinde
grubumuzu hedef alarak ithamda bulunmuştur. 69’a göre söz istiyorum. 
BAŞKAN
– Buyurun. (AK PARTİ sıralarından alkışlar)
İki
dakika süre veriyorum.
VI.- SATAŞMALARA İLİŞKİN KONUŞMALAR (Devam)
2.- Denizli Milletvekili Cahit Özkan’ın, Malatya Milletvekili Veli
Ağbaba’nın 10 sıra sayılı 2019 Yılı Bütçe Kanun Teklifi’nin 15’inci maddesi
üzerinde CHP Grubu adına yaptığı konuşmasında AK PARTİ Grubuna sataşması
nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; tabii, bu kısa
konuşmada hangi bir cümleye, hangi birine cevap vereyim, onu bilemiyorum.
Ancak, özellikle “korku imparatorluğundan” ve “dış güçler” adı altında üretilen
o yaygaradan cevap vermek istiyorum.
ATİLA
SERTEL (İzmir) – FETÖ’ye gel, FETÖ’ye gel.
CAHİT
ÖZKAN (Devamla) – Bakınız, biz Gezi kalkışması olduğu zaman “dış güçler” dedik,
“Soros var.” dedik, “Şu var.” dedik, “Yok.” dediler.
ATİLA
SERTEL (İzmir) – Televizyonlarda savunucusuydun FETÖ’nün.
CAHİT
ÖZKAN (Devamla) – Biz bunu hiçbir şekilde kabul etmiyoruz.
ATİLA
SERTEL (İzmir) – Bütün televizyonlarda FETÖ’nün savunuculuğunu yaptın yıllarca.
CAHİT
ÖZKAN (Devamla) – MİT krizi oldu “Dış güçler.” dedik, “FETÖ.” dedik ve
maalesef, MİT Kanunu değişikliği yapılırken yanımızda bulamadık. 
ATİLA
SERTEL (İzmir) – Yıllarca FETÖ’nün savunuculuğunu yaptın, yıllarca.
BAŞKAN
– Değerli arkadaşlar, konuşmacıyı izleyelim lütfen. 
CAHİT
ÖZKAN (Devamla) – 17-25 Aralık oldu, şantaj ve montaj kasetlerini grup
toplantılarında gördük.
ATİLA
SERTEL (İzmir) – Yıllarca FETÖ’nün savunuculuğunu yaptın televizyonlarda,
herkes biliyor.
CAHİT
ÖZKAN (Devamla) – Anıtkabir’de “Ordu göreve.” dendi, derin ve paralel yapıların
operasyonunu anlattık ancak yapayalnız kaldık. 
ATİLA
SERTEL (İzmir) – Yıllarca FETÖ’yü savundun televizyonlarda.
CAHİT
ÖZKAN (Devamla) – Ha, 15 Temmuz oldu, ne dediler? Dediler ki: “Bu, bir
tiyatro.” Kimin dediğini biliyorsunuz.
HAYDAR
AKAR (Kocaeli) – FETÖ’yü anlat, FETÖ’yü.
ATİLA
SERTEL (İzmir) – FETÖ’yü anlat, FETÖ’yü savundun yıllarca, FETÖ’cüsün sen!
CAHİT
ÖZKAN (Devamla) – Şaşırdık mı? Asla ve asla şaşırmadık. 
ATİLA
SERTEL (İzmir) – Fetullah Hoca’ya yıllarca yağ çektin sen, yıllarca.
CAHİT
ÖZKAN (Devamla) – Neden şaşırmadık, biliyor musunuz? O 27 Mayıs darbecilerinin,
o ihanetin milletin adamı Adnan Menderes’i idama götürürken arkasından yapılmış
darbeyi yirmi yıl Hürriyet Bayramı olarak, devrim bayramı olarak kutlattınız.
ATİLA
SERTEL (İzmir) – Yıllarca FETÖ’yü savundun sen, yıllarca.
CAHİT
ÖZKAN (Devamla) – Onun için bizler yapılmamış, teşebbüs hâlinde kalmış,
gayretlerimizle püskürtülmüş darbelere “darbe” diyemeyeceğinizi biliyoruz. 
Onun
için, bakınız: “Ne istediler de vermedik?” Söyleyeyim mi? 
ATİLA
SERTEL (İzmir) – Yıllarca FETÖ’yü savundun, yıllarca. 
CAHİT
ÖZKAN (Devamla) – FETÖ elebaşısı Pensilvanya’dan dedi ki: “Şefaat hakkım
olsaydı filana verirdim.” Sizler biliyorsunuz… Ama hamdolsun bütün bedduaları
başta Sayın Cumhurbaşkanımız olmak üzere bu ittifaka, milletin yerli ve millî
siyasetine yaptılar. Onun için, biz neyi vermedik, biliyor musunuz? Devleti
vermedik ve bedduayı hak ettik hamdolsun. 
Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkanım, sayın grup başkan vekili…
ATİLA
SERTEL (İzmir) – Yıllarca FETÖ’yü savundun sen, yıllarca.
BAŞKAN
– Değerli arkadaşlar…
ATİLA
SERTEL (İzmir) – FETÖ’yü savundun sen, televizyonlarda FETÖ’yu savundun.
BAŞKAN
– Sayın Sertel…
YAVUZ
AĞIRALİOĞLU (İstanbul) – Devleti siz verdiniz de millet vermedi. Siz devleti
verdiniz, hem de tapusuyla beraber. 
BAŞKAN
- Değerli arkadaşlar, bakın, konuşmacılar söz istiyor, duyamıyoruz. Rica
ediyorum… 
ÖZGÜR
ÖZEL (Manisa) – Sayın grup başkan vekili konuşmasında… (AK PARTİ ve CHP
sıralarından karşılıklı laf atmalar) 
BAŞKAN
– Özgür Bey, bir saniye… 
Değerli
arkadaşlar, bir grup başkan vekili söz istiyor, lütfen gruptaki arkadaşları
grup başkan vekilinin sözlerinin dinlenilir olmasına izin versin. 
Buyurun.

ÖZGÜR
ÖZEL (Manisa) – Sayın Başkanım, sayın grup başkan vekili konuşması sırasında
sayısız ithamda bulundu. 
MELİHA
AKYOL (Yalova) – Ne dedi? 
ÖZGÜR
ÖZEL (Manisa) - İçlerinde “darbeleri destekleme” gibi artık kargaların bile
güleceği bir itham da var, sadece bunu örneklendireyim. 
Uygun
görürseniz grubumuz adına söz hakkını Sayın Veli Ağbaba kullanacak. 
BAŞKAN
– Sayın Veli Ağbaba, iki dakikada konuyu toparlayarak bitirmenizi sizden rica
ediyorum. Uzatmayalım çünkü dünden kalan maddeler bugün bizim üzerimizde
değerli arkadaşlar. 
Buyurun.

3.- Malatya Milletvekili Veli Ağbaba’nın, Denizli Milletvekili Cahit
Özkan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
VELİ
AĞBABA (Malatya) – Sayın grup başkan vekili 15 Temmuz gecesinde “Devleti
vermedik.” dedi. 15 Temmuzda devleti vermediniz ama devleti FETÖ’ye siz teslim
ettiniz. Sızma falan yalan, devleti tamamen teslim ettiniz. 
SALİH
CORA (Trabzon) – Tohum ne zaman atıldı?
AHMET
BÜYÜKGÜMÜŞ (Yalova) – Zaman gazetesinde ne işiniz vardı? 
VELİ
AĞBABA (Devamla) – Devleti tamamen teslim ettiniz. 81 ilin emniyet müdürünün
74’ü FETÖ’cü. Bakın, darbecilere bakıyorsunuz, bu Meclisi bombalayanların çoğu
sizin ya arkadaşınız ya kardeşiniz ya akrabanız ya yeğeniniz. 
AHMET
BÜYÜKGÜMÜŞ (Yalova) – O zaman, Zaman’a niye gittiniz? 
VELİ
AĞBABA (Devamla) - Fakir fukara Bank Asyanın önünden geçti diye meslekten
atıyorsunuz, sizin Genel Başkan Yardımcınızın kardeşi bu Meclisi bombalıyor,
onu ne yapıyorsunuz, büyükelçi yapıyorsunuz. (CHP sıralarından alkışlar) 
Başka?
Bakın, bu Cumhuriyet Halk Partisi Grubunda FETÖ’yle veya FETÖ’cülerle el
sıkışmış bir tek adam bulamazsınız. 
Hodri
meydan diyorum, hodri meydan! Gelin, siyasette FETÖ var mı yok mu, hep beraber
araştıralım. 
“Ayakkabı
kutuları” diyor. “Ayakkabı kutuları yalan.” dediniz mi şimdiye kadar? Rüşvet
yalan mı? 
SALİH
CORA (Trabzon) – Yalan!
VELİ
AĞBABA (Devamla) - Rıza Sarraf’ı millî kahraman yaptınız, millî kahraman! 
SALİH
CORA (Trabzon) – O darbe girişimiydi. 
VELİ
AĞBABA (Devamla) - Kanal A’da Türk Bayrağı'nın önünde Rıza Sarraf’ı
konuşturdunuz siz. Rıza Sarraf’ı millî kahraman yaptınız! 
SALİH
CORA (Trabzon) – O bir operasyondu. Emniyet-yargı darbe girişimiydi. 
VELİ
AĞBABA (Devamla) - Yalan mı? Doğru. Elbise kutusu var mı? Doğru, hepsi var.
SALİH
CORA (Trabzon) – O operasyona herkes “darbe” diyor, sadece siz “darbe”
demiyorsunuz ona. 
VELİ
AĞBABA (Devamla) - Ayrıca, bakın, bir daha söyleyeyim: Darbecinin büyüğü
sizsiniz, darbeden büyüdünüz. 12 Eylülde Kenan Evren’in büyüttüğü çocuklarsınız
siz! 28 Şubatın ürünüsünüz siz! Bugün, sizin kimyanızı bozan -tekrar
söylüyorum- Gezi Türkiye'nin isyanıdır. 
HASAN
ÇİLEZ (Amasya) – Vatana ihanettir Gezi, vatana ihanet! 
VELİ
AĞBABA (Devamla) - Gezi, bütün dünyaya Türkiye'nin birden büyük olduğunu göstermiştir.
“Türkiye'de sadece Tayyip Erdoğan yoktur.” demiştir. O Gezi’ye AKP’li çocuklar,
MHP'li, HDP'li, İYİ PARTİ'li bütün gençler katıldı.
SALİH
CORA (Trabzon) – Sonuç? Sonuç? Sonuç ne oldu? 
VELİ
AĞBABA (Devamla) – Gezi, sizin tek adamınıza karşı, Gezi, diktatörlüğe karşı
isyandır, o isyanın arkasındayız, o isyanın yanındayız. (CHP sıralarından
alkışlar)
BAŞKAN
– Teşekkürler.
SALİH
CORA (Trabzon) – Sonuç ne oldu? Gezi’nin sonucu ne oldu? Gezi’nin sonucunda ne
oldu, herkes oturdu aşağıya.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
ÖZGÜR
ÖZEL (Manisa) – Önce bir gerekçesini söylesin.
BAŞKAN
– Değerli arkadaşlar, siz kalabalıktan duymadınız, sataşmadan dolayı ifade
ettiğini ben de gördüm ve söz verdim.
SALİH
CORA (Trabzon) – Gezi’nin sonucunda ne oldu? Gezi oldu, bitti, ne oldu?
BAŞKAN
- Değerli arkadaşlar, bir sessizlik olsun, yani bakın, konuşmalarda sağdan
soldan da laf atılmasın. Grup başkan vekilleri var, arkadaşlarımız var, herkes
kürsüden söz alabiliyor, bir sıkıntı yok.
Sayın
Özkan, lütfen, toparlayarak bitirirsek maddelere devam edelim.
4.- Denizli Milletvekili Cahit Özkan’ın, Malatya Milletvekili Veli
Ağbaba’nın sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; bakınız, FETÖ'yle
ilgili ne oldu, ne bitti, buna ineceksek 1960’tan sonrasını, o darbe
süreçlerini alacağız, bugüne getireceğiz.
2002
öncesi, sonra 1957, 1956, 1955 değil, ta 1940’lara kadar bu ülkede FETÖ'nün ne
yaptığını Necip Hablemitoğlu “Köstebek” isimli kitabında tek tek anlatmış. 
VELİ
AĞBABA (Malatya) – Öldürttünüz, öldürttünüz, onu öldürttünüz. 
CAHİT
ÖZKAN (Devamla) – 15 Temmuzda, 17-25’te bu millete o ihaneti gerçekleştiren
yargı ve bürokrasinin -Silahlı Kuvvetler içerisindeki ihanet odaklarının
gerçekleştirdiği saldırıları da- ne zaman kadrolara alındığına bakmak lazım.
Ama gerçeğe bakalım. (CHP sıralarından gürültüler)
VELİ
AĞBABA (Malatya) – Sizin zamanınızda, sizin zamanınızda. Yazıklar olsun! 
CAHİT
ÖZKAN (Devamla) - Hani, 2011, MİT krizi oluyor, 2012’de, efendim, yine özel
yetkili mahkemelerle kumpaslar oluyor, Gezi oluyor, 15 Temmuz oluyor, bunlara
inanmıyorsunuz.
VELİ
AĞBABA (Malatya) - Sizin zamanınızda… Ne kadar albay varsa paşa oldu, albayları
paşa yapan sizsiniz. 
CAHİT
ÖZKAN (Devamla) – Bakınız, şurada bir fotoğraf gösteriyorum, dikkatlerinizi
celbederim. Bakınız, bu ülkede AK PARTİ’ye kumpas oldu, siz ciddiye almadınız,
diğerleri oldu. Ama şu fotoğrafta Sayın Genel Başkan Kılıçdaroğlu ne zaman
gidip Samanyolu’na ve Zaman gazetesine destek oluyor biliyor musunuz -biraz
daha mikrofona yaklaşayım- ne zaman biliyor musunuz? Bunun tarihi 21/10/2015.
Cumhuriyet Halk Partisinin içerisinden Ergenekon ve Balyoz sanıklarının
milletvekili seçilmesine rağmen onların FETÖ kumpası olduğu yargı kararlarıyla
sübut bulmasına rağmen ondan sonraki tarihte Sayın Kılıçdaroğlu gidip Zaman
gazetesine destek veriyor. (CHP sıralarından gürültüler) 
Bakınız,
yine, 19 Mart 2014, Cumhuriyet Halk Partisi Genel Başkanı, ihanet kabak gibi
ortadayken, Cumhuriyet Halk Partisi milletvekilleri Tuncay Özkan, Mehmet
Haberal ve Mustafa Balbay’ın FETÖ kumpasına yani Samanyolu televizyonunun,
Zaman gazetesinin kumpasına mağdur gittiği tespit edilmesine rağmen gidip o
televizyonda propaganda yapıyor. (CHP sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Bir dakika daha ilave edeyim, siz tamamlayın Sayın Özkan.
CAHİT
ÖZKAN (Devamla) – Yine, aynı şekilde, bakınız, Can Dündar’ı çok savunuyorsunuz,
Gezi’yi savunuyorsunuz, tarih nezdinde 27 Mayısçılara destek olanlar nasıl
milletimizin ezeli ve ebedi düşmanlığını kazanıyorsa burada da dikkat edin,
aynı sıkıntıyla karşı karşıya kalmayın. Can Dündar’ın yazdığı bir kitap var:
“Ergenekon.” Okuyun o kitabı, tekrar tekrar okuyun; o kitabın, başından sonuna
yine FETÖ propagandası olduğunu göreceksiniz. Siz Can Dündar’a ve o MİT
tırlarıyla ilgili kumpası gerçekleştirenlere “adalet yürüyüşü”
gerçekleştirdiniz. Ne zaman? Ta, 15 Temmuzdan sonra. Demek ki büyük fotoğraf
ortada. 
Biz
“Ne istediler de vermedik?” dedik. Ne anlama geliyor biliyor musunuz? Eğer
işiniz eğitimse, çocuk yetiştirmekse biz bu ülkede herkesin önünü açarız ama
devleti istiyorsanız orada, sizin bulunduğunuz inde başınıza o mağaraları ve
ini geçiririz. (AK PARTİ sıralarından alkışlar) Bundan sonra da bunu yapacağız.
(Mikrofon
otomatik cihaz tarafından kapatıldı) 
CAHİT
ÖZKAN (Devamla) – Biz o Pensilvanya’daki hainin bedduasını kazandık; o, şefaate
mazhar olanları da milletimizin takdirine havale ediyorum. 
Teşekkür
ediyorum. (AK PARTİ sıralarından alkışlar) 
VELİ
AĞBABA (Malatya) – Sayın Başkan…
BAŞKAN
– Talepte bulunun Sayın Veli Ağbaba.
Buyurun.
VELİ
AĞBABA (Malatya) – Geleyim mi?
BAŞKAN
– Talebinizi alayım, bir söyleyin onu…
VELİ
AĞBABA (Malatya) – Grubumuza sataşmada bulunmuştur, söz istiyorum. 
BAŞKAN
– Buyurun, grup adına.
5.- Malatya Milletvekili Veli Ağbaba’nın, Denizli Milletvekili Cahit
Özkan’ın sataşma nedeniyle yaptığı konuşmasında CHP Grubuna sataşması nedeniyle
konuşması
VELİ
AĞBABA (Malatya) – Tabii, “FETÖ” deyince kimyanız bozuluyor, bozulmakta da
haklı. 
Değerli
arkadaşlar, kimin FETÖ’cü olup olmadığına bakmak lazım. Bu grupta Tuncay Özkan
var, bu grupta Mehmet Ali Çelebi var, milletvekili olmuş; bu grupta İlhan
Cihaner var, Mehmet Haberal var. Bu grupta Balbay var. 
MUHARREM
ERKEK (Çanakkale) – Dursun Çiçek.
VELİ
AĞBABA (Devamla) – Sizde kim var? 
Bakın,
Balyoz davasından yargılanan Mehmet Ali Çelebi var, o Balyoz’un avukatlığını
yapan da sayın grup başkan vekili var. Kim FETÖ’cü ortaya döksün. (CHP
sıralarından alkışlar)
Sen
Balyoz davasında Hukukçular Derneği adına müdafaa yaptın mı yapmadın mı? (AK
PARTİ sıralarından gürültüler)
Bakın,
arkadaşlar, kim FETÖ’yü, kim Balyoz’u desteklemiş, kim Ergenekon davalarını
desteklemiş, kim Odatv davalarını desteklemişse o FETÖ’yle iş birliği
yapmıştır. 
SALİH
CORA (Trabzon) – Kim 17-25 Aralığı destekliyorsa o da FETÖ’cüdür! 
VELİ
AĞBABA (Devamla) – Bizler 2011, 2012 yıllarında Ergenekon’da, Silivri’de
cezaevi duvarlarını yıkarken, siz bize “darbeci” diyordunuz, “darbeci!” O
nedenle, bir daha haddinizi bilin, konuşun! 
SALİH
CORA (Trabzon) – Kim 17-25 Aralığın arkasındaysa o da FETÖ’cüdür!
VELİ
AĞBABA (Devamla) – Bakın, bu grup var ya, bu grup, sizin sayenizde yazar oldu,
yazar. Bize kitap yazdırdınız, kitap! Bak, bak, burada ne yazıyor? “Balyoz
Kumpası.” Siz, o zaman Balyoz’a “darbe” diyordunuz. Özgür Özel, Nurettin Demir,
Muharrem Erkek’le birlikte, Hasdal’da, Hadımköy’de, Maltepe’de, Mamak’ta
Balyoz’un kitabını yazdık. Bu Balyoz davasının savcılarını atayan sizsiniz,
hâkimlerini atayan sizsiniz, eğer Balyoz’u FETÖ yaptıysa onun suç ortağı da
sizsiniz.
İki,
“adalet yürüyüşü”nü ağzınıza alırken haddinizi bilin! 
ÖZGÜR
ÖZEL (Manisa) – Hah!
VELİ
AĞBABA (Devamla) – “Adalet yürüyüşü”, bu memleketin onurunu kurtaran, dünyaya
karşı, dünyada Türkiye'nin onurunu, gururunu kurtaran önemli bir harekettir.
Bütün dünya Türkiye'nin bir adamın, bir diktatörün eline teslim edildiğini
sanırken, Kemal Kılıçdaroğlu’nun önderliğinde, sağcı, solcu, MHP’li, HDP’li,
AKP’li…
BAŞKAN
– Toparlayın.
VELİ
AĞBABA (Devamla) – …herkes diktatörlüğe karşı yürüdü, dünyaya haykırdı!
(Mikrofon
otomatik cihaz tarafından kapatıldı) 
VELİ
AĞBABA (Devamla) – Dünyaya haykırdı “adalet yürüyüşü!” 
“Türkiye
birden büyüktür. Türkiye'de hâlâ demokrasiyi, insan haklarını, barışı,
özgürlükleri savunan milyonlar var.” dedi. Tek adamlığa karşı “adalet yürüyüşü”
gerçekleşti. O “adalet yürüyüşü”nü gerçekleştirmesinin sebebini biliyorsunuz. 
MELİHA
AKYOL (Yalova) – Demek ki tek adam yokmuş! 
VELİ
AĞBABA (Devamla) – Türkiye'de, 16 Nisanda, 16 Nisanla birlikte değişen rejimde
size karşı yürüdük, bundan sonra da sizin hukuksuzluğunuza karşı yürümeye devam
edeceğiz. 
SALİH
CORA (Trabzon) – Yürü!
VELİ
AĞBABA (Devamla) – Şunu bilin ki sayınız ne kadar çok olursa olsun, ne kadar
askeriniz, polisiniz çok olursa olsun…
MUHAMMED
FATİH TOPRAK (Adıyaman) – O asker, polis Türkiye Cumhuriyeti’nin askeri,
polisi!
MELİHA
AKYOL (Yalova) – O asker, polis sizin değil mi?
VELİ
AĞBABA (Devamla) – …Gezi’de olduğu gibi size boyun eğmeyeceğiz, size boyun
eğmeyeceğiz, boynumuzu yere vermeyeceğiz! 
Ayrıca,
bir şey daha söyleyeyim: Gezi’de “Emri ben verdim.” dedi hazretleri, sonra ne
oldu? Valisi… Bizim çocuklarımızı katleden, Ali İsmail’imizi, Berkin
Elvan’ımızı katledenlerle iş birliği yaptınız Gezi’de.
MUHAMMED
FATİH TOPRAK (Adıyaman) – Yasin Börü’yü de söyleyin.
BAŞKAN
– Toparlayın Sayın Ağbaba.
VELİ
AĞBABA (Devamla) – Bitiriyorum. 
Suç
ortağısınız; Ali İsmail’in de, Berkin’in de kanında sizin parmağınız var. (CHP
sıralarından alkışlar) 
ABDULLAH
GÜLER (İstanbul) – Hadi oradan be!
BAŞKAN
– Birleşime beş dakika ara veriyorum. 
Kapanma Saati: 13.53
İKİNCİ OTURUM
Açılma Saati: 14.13
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
– Türkiye Büyük Millet Meclisinin 38’inci Birleşiminin İkinci Oturumunu
açıyorum.
2019
Yılı Merkezi Yönetim Bütçe Kanun Teklifi’nin görüşmelerine devam ediyoruz. 
Komisyon
yerinde.
Değerli
milletvekilleri, şahsı adına konuşmacılarda kalmıştık. Ancak Sayın Cahit
Özkan’a yerinden mikrofon açarak bir söz veriyorum. 
Buyurun
Sayın Özkan.
V.- AÇIKLAMALAR (Devam)
10.- Denizli Milletvekili Cahit Özkan’ın, terör örgütlerinin arzu ettiği
gibi birbirimize düşerek değil, birlik ve beraberliğe sahip çıkmak suretiyle
saldırıların bertaraf edilebileceğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; tabii, şanlı tarihimizde ülkemize karşı,
milletimize karşı değişik kisve altında, kılık kıyafet içerisinde saldırılar
var olagelmiştir ve bu saldırılar karşısında da ülkemiz birlik ve beraberliğini
muhafaza ederek bu saldırıları püskürtme başarısını ortaya koymuştur. Tabii,
nasıl cumhuriyet kurulurken ne İngiliz ne Amerikan mandası kabul edilmemiş ve
ülkemizin istiklalini birlikte güvence altına almışsak yine benzer saldırılar
farklı şekillerde ülkemize yönelmektedir. İşte böylesi bir dönemde terör
örgütlerinin; FETÖ’sünün, PKK’sının, PYD’sinin arzu ettiği gibi kendi aramızda
birbirimize düşerek değil, birlik ve beraberliğimize sahip çıkmak suretiyle bu
saldırıları bertaraf edebileceğimize yürekten inanıyorum.
Tabii,
milletvekilliğimden evvel ben de Hukukçular Derneği Genel Başkanlığı yaptım.
Hukukçular Derneği, çok kısa bir ifadeyle, yaklaşık 50 yaşını aşmış ve hukuk,
özgürlük ve demokrasi mücadelesi vermektedir. Tabii, 2010’lu yıllarda Balyoz
darbe planı davası, yargılamaları başladığı zaman biz de Hukukçular Derneği
olarak demokrasimizin ve millî irademizin yanında davaya müdahale talebinde
bulunduk.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım.
CAHİT
ÖZKAN (Denizli) – Ancak davanın seyri sırasında müdahale talebimiz devam
ederken aynı şekilde hukuka aykırı yargılamalara da dikkat çekmiş ve özellikle
bir darbe planını 350 kişinin tasarlayamayacağını, “Kalabalık içinde eşek
kuyruğu kesilmez.” anlayışıyla, geçmiş darbelerde olduğu gibi planlamanın 3 ila
5, bilemediniz 7 kişiden müteşekkil olabileceğini ifade etmiştik.
Yine,
savunma sürelerinin kısıtlanmasına ilişkin, sanıklara getirilen sınırlamanın
asla kabul edilemeyeceğini, sanıkların ne kadar isterse, gerekirse boş bir
ifadeyle “dıgıdık dıgıdık” dese dahi dinlenmesi gerektiğini ifade etmiştik ve
yine oradaki her türlü hukuka aykırılığa dikkat çekmeye gayret ettik. Tabii,
350 sanığın büyük oranda bir kumpas eseri olduğu, zaman içerisinde, yine yüksek
yargımızın kararlarıyla ortaya çıktı ancak 6 Ekim 2016 tarihinde Yargıtay
Cumhuriyet Başsavcılığı 7 sanıkla ilgili, bozma talebiyle, temyiz talebinde
bulundu. Yani şu anda yargılaması devam eden ve özellikle sanıkların 1 numarası
olan, 28 Şubat davasında mahkûm olan Çetin Doğan başta olmak üzere 6-7 kişinin
yargılamasının devam etmesi için Yargıtay Cumhuriyet Başsavcımızın açmış olduğu
dava devam etmektedir. Yargıya güvenin yargı kararlarının neticesini beklemekle
olabileceğine inanıyoruz. Bu noktada yargıya güvenle neticenin beklenmesini
Genel Kuruldan ve Türkiye kamuoyundan bekliyoruz. 
BAŞKAN
– Teşekkür ederim. 
Sayın
Akçay…
11.- Manisa Milletvekili Erkan Akçay’ın, Malatya Milletvekili Veli
Ağbaba’nın sataşma nedeniyle yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Biraz
önce kürsüde konuşmasını yapan sayın konuşmacı, kurduğu cümleler arasında 2
defa, Gezi olayları ve Cumhuriyet Halk Partisinin düzenlemiş olduğu “adalet
yürüyüşü”yle ilgili olarak partimizin de adını zikretmek suretiyle “MHP’liler
de katıldı.” gibi bir ifade kullanmıştır. 
ALİ
ŞEKER (İstanbul) – Katıldılar. 
ERKAN
AKÇAY (Manisa) – Bu ifadeleri reddettiğimizi belirtmek istiyorum. Öncelikle,
bilhassa bu Gezi olayları konusunda, daha ilk günlerde Sayın Genel Başkanımızın
çok önemli, ciddi uyarıları olmuştur bu Gezi hadiselerine birtakım terör
unsurlarının ve yabancı istihbarat örgütlerinin de müdahil olabileceği
şeklinde. Kaldı ki geçmiş bu Gezi olaylarının seyrine baktığımızda, bu
öngörünün ne kadar doğru bir öngörü olduğu da bize göre ortaya çıkmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
ERKAN
AKÇAY (Manisa) – Ayrıca, Cumhuriyet Halk Partisinin düzenlediği “adalet
yürüyüşü” de kendi kurumsal yapıları itibarıyla parti olarak düzenledikleri bir
yürüyüştür, Milliyetçi Hareket Partililerin de katılması söz konusu değildir.
Fakat hatırladığımız kadarıyla -gazetelere de yansımıştı- o Gezi, yürüyüş
hadisesinde bir kişinin eliyle böyle bozkurt işareti yapmış olması Milliyetçi
Hareket Partililerin katıldığını ifade etmez. Dünyanın en kolay hareketidir
yani isteyen bütün arkadaşlarımız yapabilir bu hareketi. Bu konuyu da bizim
bakımımızdan açıklığa kavuşturmak için söz aldım.
Teşekkür
ederim.
BAŞKAN
– Teşekkürler.
Sayın
Özel, sizin de kısa bir açıklamanız olacak; toparlayarak bitirelim.
12.- Manisa Milletvekili Özgür Özel’in, Cumhuriyet Halk Partisinin
baştan beri tutumunun kumpası deşifre etmek ve kumpas mağdurlarının yanında
durmak olduğuna ilişkin açıklaması 
ÖZGÜR
ÖZEL (Manisa) – Sondan başlayarak söyleyelim. Gezi’de çok sayıda ülkücü, Ülkü
Ocaklarının eski genel başkanları, “adalet yürüyüşü”nde örneğin Hendek MHP
örgütünden gençler -hâlâ telefonlaşırız, bayramlarda konuşuruz- bu katkılar var
ama Erkan Akçay şöyle diyorsa son derece haklı… Bugünkü MHP o günkü MHP farkı
var mı? Var tabii. İçinden çok farklı unsurlar, MHP’nin sarayla kurmuş olduğu
ittifaka itirazla partiden kopmuştur. “Bugün Gezi olursa bizim içimizden kimse
çıkmaz, desteklemeyiz.” diye bir yaklaşım varsa, o yaklaşım kendine aittir.
Çevreye duyarlı olan, yaşam hakkına saygı isteyen, bir diktatöre itiraz eden
gençler bugünkü MHP’den bir duygusal kopuş yaşıyorlar mı? Bence de yaşıyorlar.
Ama o günkü MHP’nin ve özellikle altı çizilen ülkücülerin, biraz önce
gösterdiği işareti yapan ve yürekten orada yapan kişilerin varlığını bu
değiştirmez.
Şimdi,
gelelim Sayın Cahit Özkan’a. Söylediğiniz şeyler partinizin genel tutumuyla
bağdaşmıyor. Şöyle bir şey de doğru değil…
(Mikrofon
otomatik cihaz tarafından kapatıldı) 
BAŞKAN
– Devam edin.
ÖZGÜR
ÖZEL (Manisa) – …Pensilvanya’da birilerinin avucunu ovuşturmasına da sebebiyet
vermeyin. FETÖ’cü savcıların kurduğu iddianameye o gün tümden kabul -çünkü
karar verildiğinde nasıl ayakta alkışladığınız, sıçradığınız hâlâ daha
hatıralarda- şimdi de “kısmen kabul, kısmen ret” noktasına geliyorsanız, bu,
FETÖ’nün avucunu ovuşturmasına sebebiyet verir. 
Ha,
duruşu mu tarif edeceksiniz? Balyoz’a hepiniz “darbe” derken, Balyoz’a “kumpas”
lakabını takan… “Balyoz Kumpası” kitabını yayımladığımızda 2014’ün ilk
aylarıydı. Şimdi, bugün gelinen noktada Balyoz’a “kumpas” diyorsanız, Balyoz’a
“kumpas” deniliyorsa, “Millî orduya kumpas kurmuşlar.” deniliyorsa burada
“Cumhuriyet Halk Partisi haklıymış.” demek lazım. Balyoz davasına müdahillik
koyarken Balyoz’un sanıklarının karşısında, FETÖ’nün iddialarının yanında
pozisyon tutuldu. O pozisyondan dolayı şimdi “Milletim bizi affetsin,
aldatıldık, kandırıldık.” diyen partinizin şu andaki resmî söylemi dururken…
ABDULLAH
GÜLER (İstanbul) - 17-25’te sen aynısını yaptın.
ÖZGÜR
ÖZEL (Manisa) – … “kısmen kabul, kısmen ret; bazıları açısından haklıdırlar.”
noktasını gidin, partinizle bir kapalı grup toplantısı yapın, partinizin içine
anlatın. Bizim durumumuz… (CHP sıralarından alkışlar) 
(Mikrofon
otomatik cihaz tarafından kapatıldı) 
ABDULLAH
GÜLER (İstanbul) - 17-25’te aynısını sen yaptın.
BAŞKAN
– Teşekkür ederim Sayın Özel.
ÖZGÜR
ÖZEL (Manisa) – Sayın Başkan, toparlıyorum.
BAŞKAN
– Lütfen...
Buyurun.
ÖZGÜR
ÖZEL (Manisa) – Cumhuriyet Halk Partisinin tutumu ilk baştan beri bu kumpası
deşifre etmek, kumpas mağdurlarının yanında durmak; bu, ordunun olsun,
sivillerin olsun. FETÖ eliyle, AKP’nin o günkü devleti elinde bulunduran gücü
kullanarak ve AKP’yle iş birliği içinde yaptıkları bu şeye karşı hep birlikte
karşı durduk, bugün de dimdik, alnımız açık burada duruyoruz. AKP’nin kendi
içinde yaşadığı çelişkiler FETÖ’yü memnun eder. Biz zaten muhataplarımızı ve
çelişkilerini yakından tanıyoruz.
Teşekkür
ederim. (CHP sıralarından alkışlar) 
BAŞKAN
– Değerli milletvekilleri, sayın grup başkan vekilleri…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Komisyon olarak söz
talebim var.
ERKAN
AKÇAY (Manisa) – Sayın Başkan…
BAŞKAN
- Sayın Akçay, size son defa söz vereceğim.
Değerli
arkadaşlar, bütçe görüşmelerini yürütüyoruz. Bakın, bir tartışma başlayınca
herkes doğal olarak kendi pozisyonunu ifade etmek üzere söz alıyor ama bunun da
sınırları var elbette. 
Ben
son olarak Sayın Akçay’a söz veriyorum.
Sayın
Akçay, lütfen toparlayın ve ondan sonra da şahıslar adına sözlere başlayalım.
13.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
konuşmalarla ilgili sınır hatırlatmanız için ayrıca, hassaten teşekkür
ediyorum. Çünkü maksadımız polemik yaratmak ve bu polemik ve demagoji
içerisinde geç vakitlere kadar boğulup gitmek değil. Fakat Milliyetçi Hareket
Partisi Grubu adına partimizin bu bir yürüyüş ve birtakım, işte Gezi’ydi ve
CHP’nin “adalet yürüyüşü”ne ilişkin Milliyetçi Hareket Partisinin tutumunu
açık, net, sarih bir şekilde ve özetle bu kısa süre içerisinde açıkladım. Lütfen
buna saygı duyunuz. “Dünkü MHP’ydi.” işte “Bugünkü MHP mi?” gibi lafları
yakışıksız bulduğumu da ifade ederim. Milliyetçi Hareket Partisi 50’inci yılını
idrak eden bir siyasi partidir ve bu elli yılın sürekliliği, bütünlüğü ve
devamlılığı söz konusudur. Biz Gezi hadiselerine başından beri devamlı karşı
çıktık hâlâ da karşıyız. 3-5 ağacı bahane ederek yapılan ve Türkiye’yi bir iç
kargaşaya sürüklemeye çalışan, işin içerisinde FETÖ’nün olduğu birtakım
eylemlerdir. 
Teşekkür
ediyorum Sayın Başkan.
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi şahıslar adına Gaziantep Milletvekilimiz Sayın Sermet Atay’ı kürsüye
davet ediyorum. 
MUHARREM
ERKEK (Çanakkale) – Sayın Başkanım, efendim, bakın, bir yargı kararıyla ilgili
bilgi vereceğim, önemli ama. 
Sayın
Başkan...
BAŞKAN
– Sayın Erkek...
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
Komisyon olarak söz talebim vardı. Komisyon söz sırasına tabi değil Sayın
Başkan, İç Tüzük’ü hatırlatmak zorunda bırakmayın beni. 
BAŞKAN
– Sayın Bilgiç, ben sizin söz talebinizi arkadaşlarımızın konuşmasından...
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Değil efendim,
değil. 
BAŞKAN
– Buyurun Sayın Atay. (MHP sıralarından alkışlar) 
SERMET
ATAY (Gaziantep) – Sayın Başkan, değerli milletvekilleri; 15’inci, yürürlük
maddesi üzerine şahsım adına konuşma yapmak üzere söz almış bulunmaktayım. Bu
vesileyle Gazi Meclisimizi ve ekranları başında bizleri izleyen aziz
milletimizi saygıyla selamlıyorum. 
Ben
seçim bölgem olan Gaziantep’le ilgili birkaç sorunu dile getirmek istiyorum.
Bunlardan birincisi, Gaziantep’te Nizip, Oğuzeli, Karkamış ilçelerini içine
alan ve bereketli topraklarıyla bilinen Barak Ovası’nda, uzun yıllardan beri
yağış ortalaması çok düşmüş olup küresel ısınmanın da etkisiyle kuraklık had
safhaya ulaşmıştır. Dolayısıyla Barak Ovası, gün geçtikçe çorak bir hâl
almaktadır. Barak Ovası’nın etkili alanlarının yüzde 70-80’i Antep fıstığı ve
zeytin ağaçlarından oluşmaktadır. En az on yılda yetişen bu ağaçlardan daha iyi
verim alınabilmesi için, kuraklık nedeniyle kurumaması için bölgede Devlet Su
İşleri ve diğer kurumlar tarafından gerekli AR-GE çalışmaları yapılıp enerji
maliyetlerini de düşürücü, güneş enerji panelleri yatırımlarıyla birlikte
sulama projelerinin hayata geçirilmesi büyük önem arz etmektedir. Sulama
projelerinin tamamlanması hâlinde yörede çok büyük bir istihdam potansiyeli
oluşacak, işsizlik önlenecek, yöre halkının yaşam kalitesi artacak, birçok
üründe rekolte kayıpları yaşanmayacaktır. Altını çizerek söylüyorum: Bu rekolte
kayıplarından dolayı millî ekonomiye verdiğimiz kayıp, bizim söz konusu bölgede
tüm sulama yatırımlarını tamamlayacak orandadır. 
İkinci
bir husus, Gaziantep Havalimanı’nın içler acısı hâlidir. Gaziantep Havalimanı,
Güneydoğu Anadolu Bölgesi’nin en büyük havalimanıdır ancak bu şekilde olmasına
rağmen üçüncü sınıf bir havalimanı muamelesi görmektedir. Gaziantep Havalimanı,
2 milyondan fazla nüfusu olan şehrimize ve bölgede bulunan Kahramanmaraş,
Adıyaman, Kilis, Şanlıurfa’nın bir bölümüne hizmet eden bir havalimanı konumundadır.
Ancak Gaziantep’e düzenlenen uçak seferleri “ölü zaman” diye tabir edilen
saatlerde ve küçük gövdeli uçaklarla gerçekleştirilmektedir. Sefer sayılarının
artırılmaması nedeniyle büyük oranda bilet fiyatlarına zam gelmiş olup bilet
fiyatları fahiş oranda artmıştır. Bir an önce uçak sefer sayılarının
artırılarak uçak seferlerinin yolcuların ihtiyaçlarını karşılayacak zamanlara
göre belirlenmesi ve büyük gövdeli uçaklarla sefer yapılması gerektiği
düşüncesindeyiz. Ayrıca, hem yolcu kapasitesi hem de gelen-giden yolcu, turist
sayısı açısından Gaziantep’in çok altında yer alan bazı illerimiz siyasi
nedenlerle A grubu seyahat acentelerine sağlanan turizm desteğinden
faydalanırken Gaziantep’in söz konusu destekten yararlandırılmaması, özel uçak
firmalarının Gaziantep Havalimanı’nı tercih etmemesine neden olmaktadır. Yerli
ve yabancı turist sayısı bakımından destekten yararlanan illerden 2-3 kat daha
fazla giriş-çıkış kapasitesine sahip olan Gaziantep Havalimanı’nın acilen
turizm desteği kapsamına alınması gerekmektedir. 
Sayın
Başkan, değerli milletvekilleri; yapımına başlanan ancak çok yavaş bir şekilde
ilerleyen, zaman zaman durma noktasına gelen Gaziantep-Nizip D400 kara yolunun
47 kilometrelik bölümü ile Gaziantep-Nurdağı duble yol projesine hız kazandırılması,
her geçen gün artan ölümlü ve yaralanmalı, maddi hasarlı trafik kazalarının
önüne geçecektir. 
Ayrıca,
Gaziantep’te bulunan ve çok eski bir hastanemiz olan Ersin Arslan Eğitim ve
Araştırma Hastanesinin ismi “eğitim ve araştırma hastanesi” olmasına rağmen, bu
hastanemiz ne eğitim ne de araştırma hastanesi vasfı taşımamaktadır. Gaziantep
Ersin Arslan Eğitim ve Araştırma Hastanesinin gerekli donanım ve kadrolarının
bir an önce tamamlanması, bunun yanı sıra gerçek anlamda eğitim ve araştırma
hastanesi standartlarına kavuşturulması gerektiği düşüncesindeyiz. 
Ayrıca,
ilimizde Gaziantepliler ve Suriyeli mültecilere yoğun bir şekilde hizmet
etmekte olan 25 Aralık Devlet Hastanesi mevcut yapısıyla artık hizmet
edemeyecek bir binaya sahiptir. Mevcut hastanenin boş olan 50 bin metrekarelik
kısmında fizibilite çalışmaları yapılmış, gerekli zemin etütleri yapılmış,
proje aşamasına getirilmiştir. Bu alanda, yeni hastane binası inşaatının bir an
önce ihale edilerek başlatılması, şehrimize modern ve donanımlı bir hastanenin
kazandırılması elzem duruma gelmiştir. 
Gaziantep’in
önemli sorunlarından bir tanesi de Suriyeli problemi. Suriyeliler özellikle
Gaziantep’e yoğun bir şekilde gelmiş, yerleşmiş ve esnaf durumuna geçmiştir.
Özellikle ayakkabı, triko, giyim, gıda sektöründe kayıt dışı Suriyeli
işletmeler ve kayıt dışı çalışanlar yoğun olarak faaliyet göstermektedir. Söz
konusu kayıt dışı işletmeler hem devletimizde vergi kaybına hem de yerli
işletmeler için haksız rekabete neden olmaktadır. 
Yaptığımız
araştırmalarda Gaziantep Ticaret Odasına 1.600, Sanayi Odasına da 77 kayıtlı
Suriye uyruklu firmanın olduğu, ancak bu rakamın en az 5 katı fazlası kayıt
dışı küçük ve orta ölçekli işletmenin de ilimizde mevcut bulunduğu ortadadır.
Gerekli denetimlerle bu işletmelerin bir an önce kayıt altına alınıp yerelde
haksız rekabetin önüne geçilerek, aynı zamanda devletimizin gelir kaybının
önlenmesi sağlanacaktır. 
Ayrıca,
Gaziantep’te yaklaşık 400 bin Suriyeli sığınmacı yaşamakta olup bu sayı her gün
artmaktadır. Gaziantep ve Kilis yöresi artık bu yükü taşıyamayacak hâle
gelmiştir. 
(Mikrofon
otomatik cihaz tarafından kapatıldı) 
SERMET
ATAY (Devamla) – Bitiriyorum Sayın Başkan.
BAŞKAN
– Toparlayalım. 
SERMET
ATAY (Devamla) – Gerekli önlemlerin alınarak Suriyeli sığınmacıların bir an
önce, güvenli bir şekilde kendi ülkelerine gönderilmesini beklemekteyiz. Aksi
takdirde, bu şehirlerimiz sosyal denge ve diğer yönlerden tehlike arz eden bir
duruma gelecektir. 
Sözlerimi
tamamlarken 2019 yılı bütçesinin ülkemize ve milletimize hayırlı olmasını
diliyor, saygılarımı sunuyorum. (MHP sıralarından alkışlar)
BAŞKAN
– Teşekkürler Sayın Atay. 
Şahsı
adına ikinci söz, Trabzon Milletvekilimiz Sayın Hüseyin Örs’e aittir. (İYİ
PARTİ sıralarından alkışlar)
Süreniz
beş dakika Sayın Örs. 
HÜSEYİN
ÖRS (Trabzon) – Sayın Başkan, değerli milletvekilleri; bütçe kanun teklifinin
15’inci maddesi üzerinde aleyhte konuşmak üzere söz aldım. Hepinizi en derin
saygılarımla selamlıyorum. 
Değerli
milletvekilleri, bugün bütçe görüşmelerine sıcak başladık, hararetli tartışmalar
oldu. İsterseniz, ben size güzel bir haber vereyim, onu sizinle paylaşayım.
2018 LGS’de, Liselere Geçiş Sınavı’nda ilim Trabzon hem Türkiye puan
ortalamasında hem Türkçe, matematik ve fen bilgisi puanlarında Türkiye 1’incisi
olmuştur, bu güzel haberi sizlerle paylaşmak istedim. Bu başarıyı elde eden çok
sevgili öğrencilerimize, onların bu başarısında çok büyük emekleri olan değerli
öğretmenlerimize ve bu çocuklarımızı yetiştiren sevgili, çok saygıdeğer anne ve
babalara hepinizden bir alkış rica ediyorum. (Alkışlar)
Değerli
milletvekilleri, yanlış ekonomi politikaları nedeniyle ülke ekonomisi bugün son
derece kırılgan bir hâle gelmiştir, bu gerçek artık saklanamamaktadır.
Ekonomideki kırılganlığı sadece dış mihraklara bağlamak, sorunların kaynağına inmemek
anlamına gelir ki sorunun çözümüne bunun hiçbir katkısı yoktur. Tüketen değil
üreten, israf eden değil tasarruf eden, betonlaşmayla değil sanayileşmeyle
büyüyen, insan kaynağını iyi eğiten ve liyakate göre değerlendiren güçlü
kurumlara sahip hiçbir ülke ekonomisi dışarıdan gelecek tehditlerden
etkilenmez. Unutmayınız ki güçlü parlamentoya sahip olmayan ve kurumları
işlevsiz hâle getirilmiş ülkeler dış etkilerden en çok etkilenen ülkelerdir.
Bugün uygulanan yanlış ekonomi politikaları sebebiyle özel sektörün sırtında
birikmiş olan muazzam döviz borcu, korkarız ki önce devlete yıkılacak, sonra da
bu borcun tamamı, artan fiyatlar, düşen gelirler, kaybedilen işler ve yüksek
vergiler vasıtasıyla vatandaşa ödettirilecektir. 
Değerli
milletvekilleri, yaptığımız bu görüşmeler sonucu muhtemelen onaylanacak 2019
bütçesi milletimize nasıl yansıyacaktır? Mesela, emeklilikte yaşa takılan
vatandaşlarımız bu bütçeden istifade edebilecekler midir? Eşine az rastlanan
bir biçimde geriye işlettiğiniz 4477 sayılı Yasa’yla haklarından mahrum
bırakılan EYT’lilerin yaşadıkları hak kaybını nasıl gidereceksiniz? Nasıl ki
oyları almaya geldiğinizde, karşı çıktığınız hâlde, emeklilere iki bayram
ikramiyesi verdiniz, EYT’lilerin mağduriyetini gidermek için de devlet olarak
kaynak yaratmak zorundasınız. Dev maliyetli tünel, köprü, otoyol projelerinde
geçiş garantisi vererek şişirdiğiniz maliyetlerle devlete yüklediğiniz ağır yük
hiç aklınıza gelmezken yıllarca prim ödeyerek emekliliğe hak kazanmış
insanların ekonominin gelir-gider dengesini bozacağını iddia ederek haklarını
gasbediyorsunuz. Bu Mecliste bulunan herkes biliyor ki EYT’liler haklıdır,
EYT’liler mağdurdur ama siz, bunu bile bile yapmanız gerekenleri yapmıyorsunuz.
Değerli
milletvekilleri, bir başka mesele de gözünü Meclise çevirmiş, 3600 ek
göstergenin çıkmasını bekleyen 247 bin polisin, 925 bin öğretmenin, 200 bin
hemşirenin, 144 bin din görevlisinin beklentilerini karşılamak, sorunlarını
çözmek noktasında ortaya koyulacak yaklaşımlardır. Emsalleri aldığı hâlde
birçok meslek grubunda çalışanlar 3600 ek göstergeden yararlanamıyor. Ayrıca,
ek göstergenin 3600’e çıkarılması sadece bu dört meslek grubuyla
sınırlanmamalı, bütün kamu çalışanlarını kapsamalıdır. 
Hepinizi
en derin saygılarımla selamlıyorum. (İYİ PARTİ ve CHP sıralarından alkışlar)
BAŞKAN
– Teşekkür ederiz Sayın Örs.
Şimdi
soru-cevap işlemine başlıyoruz.
On
dakika sürecek bu işlemin yarısını sayın milletvekilleri, yarısını Sayın
Komisyon kullanacak.
Değerli
arkadaşlar, 15’inci madde üzerinde soru-cevap işlemini başlatıyorum.
Sayın
Kasap…
ALİ
FAZIL KASAP (Kütahya) – Teşekkür ederim Sayın Başkanım.
On
altı yıldır iktidar partisine yüzde 70’e yakın oranlarda destek veren Kütahya
ilimizin yirmi yılda nüfusunda 100-150 bin arasında düşüş söz konusu olmuştur.
Kütahya, Ege Bölgesi’nin en yaşlı ilidir. İlde çok ciddi düzeyde göçler söz
konusudur. Özelleştirmelerle 12 bine yakın işçi işini kaybetmiştir. En son
özelleştirilen Kütahya Eti Madene bağlı gümüş fabrikasında bine yakın işçi
işten atılmıştır. Aylardır maaş alamıyorlar, ihbar ve kıdem tazminatlarından
mahrum olarak işlerini kaybetmişlerdir. Özelleştirilen şeker fabrikasında
çiftçiler mağdur edilmiştir, kota cezası uygulanıyor sürekli olarak. Küçük
işletmeler de ya kapanıyor ya da işçi çıkarma yoluna gidiyor. Kütahya bitiyor,
bütçe batıyor.
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Karamsarlık
karın doyurmuyor. Kahramanmaraş’ımıza son on beş yılda 17 milyar 56 milyon
liralık destek sağlanmıştır. En büyük 1.000 sanayi kuruluşu arasında 24
firmayla ülkemizde 8’inci sıradayız. 5. teşvik Bölgesinden en fazla teşvik alan
birinci il, enerji üretiminin yüzde 8’i, en çok sanayi elektriği tüketen
11’inci il; çelik mutfak eşyaları üretiminin yüzde 60’ı, iplik üretiminin yüzde
35’i, çimento üretiminin yüzde 7’si, kâğıt üretiminin yüzde 20’si, 22 ayar
altın ürünleri imalatında ikinci il, bayan ayakkabı üretiminde ikinci il; 190
ihracat yapan firmayla toplamda 671 artı 132 milyon dolarlık ihracat yapmıştır
Kahramanmaraş’ımız. (AK PARTİ sıralarından alkışlar) 
BAŞKAN
– Sayın Akar…
HAYDAR
AKAR (Kocaeli) – Sayın Başkan, Kocaeli ili İzmit ilçemizde Veliahmet ve
Hacıhızır Mahalleleri Cumhurbaşkanı kararnamesiyle riskli alan ilan edilip
kentsel dönüşüme açılmıştır. Kentsel dönüşümler halkın içinde olduğu, komşuluk
ve mahallelik bilincinin yok olmadığı projelerdir. Vatandaşın dişinden
tırnağından artırarak yaptığı bu yapıların dönüşüm sırasında kent yapısına
uygun düzenlemeler olması gerekmektedir, tıpkı daha önceden Murat Karayalçın’ın
Dikmen Vadisi’nde yaptığı gibi. Bu iki mahallede yapılması planlanan kentsel
dönüşüm AKP belediyeleri ve milletvekilleri arasında güç yarışına dönüştürülmüş
ve bütçe görüşmeleri devam ederken Meclise uğramayan ve AKP içinde etkinliğini
kaybetmiş olan eski Bakan Fikri Işık’ın işi gücü bırakarak konuya müdahil
olması akıllara bazı sorular getirmiştir. Bugüne kadar vatandaşın yanından
geçmeyen, Gebze’de tapu sorunu yaşayan vatandaşlarla ilgilenmeyen, Cedit
Mahallesi’nde kentsel dönüşüm nedeniyle yine vatandaşı görmeyen ve kentsel
problemleri pas geçen Fikri Işık’ın bu projelerle bu kadar yakından
ilgilenmesinin arkasındaki nedenleri gerçekten merak ediyorum.
Teşekkür
ederim.
BAŞKAN
– Sayın Gürer...
ÖMER
FETHİ GÜRER (Niğde) – Teşekkürler Başkan.
Binlerce
kişi 2018 yılında ekonomik kriz nedeniyle işsiz kaldı. İşsiz sayısı 6 milyonu
aştı. İşsizler ordusu büyüyor. Bu gidiş iyi gidiş değil. Bütçede işsizliğe
çözüm öngörülmüyor. Yandaş ve faizcilerden başka bu bütçeden pay alan kesim de
yok. Her kesim borç batağında. Kredi kartlarına takla attırarak geçinmeye
çalışan milyonlar var. Her gün gelen zamlarla yoksulluk büyüyor. Anlaşmalı
iflaslar almış başını gidiyor. Mutfakta ciddi yangın var. Yurttaşlarımız
ekonomik yükü iliklerine kadar hissediyor. Sorunu çözmesi gerekenler algıyla
sorunu yok gibi göstermeye çalışıyorlar, sorunlar karşısında duyarsızlar. İşçi,
işsiz, çiftçi, esnaf, memur, emekli hatta sanayiciye de bu bütçede hakları
verilmiyor. Bu bütçeye “evet” oyunu kullanmak -Genel Başkanımızın dediği gibi-
haram ve günaha ortak olmaktır. O nedenle bu bütçeye biz de “hayır” diyoruz.
Teşekkür
ederim Sayın Başkan.
BAŞKAN
– Sayın Aydın...
İBRAHİM
AYDIN (Antalya) – Teşekkür ederim Sayın Başkanım.
Hazine
garantili kredilerden üstlenim oranını tarihî seviyelere düşürdük. Hazine
garantili dış borç stoku 2018 yılı Ekim ayı sonu itibarıyla 13,8 milyar dolar
olarak gerçekleşmiştir. Öte yandan, hazine garantili kredilerde üstlenim oranı
tarihin en düşük seviyelerinde seyretmektedir. 2002 yılında hazine garantili
kredilerde üstlenim oranı yüzde 51,9 iken 2018 yılı sonu itibarıyla yüzde 1’e
düşmüştür. Hazine alacak stoku ise 2018 Ekim ayı sonu itibarıyla 19 milyar TL
olarak gerçekleşmiştir. 
Antalya’mız
her ne kadar turizmin başkenti olsa da tarımda, özellikle örtü altı tarımda da başkenttir.

Sayın
Başkanım, ülkemizde tarımın bu seviyeye gelmesinde çiftçimize verilen tarımsal
destekler nelerdir? Bu destekler için bütçeden ne kadar kaynak ayrılmıştır?
2019 yılı...
(Mikrofon
otomatik cihaz tarafından kapatıldı) 
BAŞKAN
– Sayın Kayışoğlu...
NURHAYAT
ALTACA KAYIŞOĞLU (Bursa) – Bu bütçeyi hazırlayanlar sadece eşitlik isteyen gazi
ve şehit yakınlarını görmezden geliyorlar; doğum borçlanması isteyen
kadınlarımızı görmezden geliyorlar; maliyetlerin düşmesini bekleyen üreticiyi
görmezden geliyorlar; kadro bekleyen taşeronu görmezden geliyorlar; sözde
kadroya geçmiş olan işçilerin taleplerini görmezden geliyorlar; en az yüzde 26
zam bekleyen emeklileri, emekçileri görmezden geliyorlar; tarikatlara muhtaç
olmamak için yurt bekleyen gençleri görmezden geliyorlar; zenginin çocuğu gibi
okulda yemek isteyen yavrularımızı görmezden geliyorlar; intiharın eşiğinde
atanmayı bekleyen öğretmenleri, engellileri görmezden geliyorlar. Şairin dediği
gibi sesleniyorum: “Kör olasınız demiyorum/ Kör olmayın da görün milleti.”
BAŞKAN
– Sayın Komisyon, söz sırası sizde. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, çok
teşekkür ediyorum. 
Sayın
Başkan, değerli milletvekilleri; bildiğiniz gibi, bütçe hakkı Parlamentoların
varlık sebebidir. Parlamento yıllık bütçeler aracılığıyla…
GARO
PAYLAN (Diyarbakır) – Hazır metin. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Hazır metin, evet.
Metnin hazır olması gerekiyor çünkü burada biz bütçe görüşmelerini yapıyoruz
Sayın Paylan ve aziz milletimiz de ekranları başında bütçe hakkını devrettiği
vekillerinin bütçeyi nasıl görüştüklerini izliyorlar ama maalesef ekranlara
baktıklarında vekillerin bütçe dışında her şeyi konuştuklarını ama bütçeye
ilişkin hiçbir değerleme yapmadıklarını da görüyorlar. (AK PARTİ sıralarından
“Bravo” sesleri, alkışlar) Ve bunu yaparken de, siz de Plan ve Bütçe
Komisyonunun bir üyesisiniz, 23 Ekimden bu yana tam elli dokuz gündür Komisyon
olarak biz bütçe üzerinde çalışıyoruz. 
GARO
PAYLAN (Diyarbakır) – Metinden koptunuz Sayın Başkan. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Öyle mi Sayın
Paylan? Metin daha mı iyiydi, işinize geliyor değil mi? 
GARO
PAYLAN (Diyarbakır) – Metinden koptunuz.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Tamam, müsaade edin.

Tam
elli dokuz gündür bütçe üzerinde çalışıyoruz ve burada bir soru-cevap işlemi
var. Mesela, iki gündür burada yürütmenin bakanlar aracılığıyla temsil
ediliyor, edilmiyor olmaması maddeler üzerinde hiç gündeme gelmedi, iki gündür
hiç kimse fark etmedi sayın bakanların burada olmadığını ama bugün nedense bir
anda fark edildi ki “Aa, maddeler üzerinde konuşuluyor, sayın bakanlar burada
yok.”
FİLİZ
KERESTECİOĞLU DEMİR (Ankara) – Hayır, söylendi. 
GARO
PAYLAN (Diyarbakır) – Sayın Başkan, siz hastaydınız, söylendi. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Değerli arkadaşlar,
müsaade edin… 
LÜTFÜ
TÜRKKAN (Kocaeli) – İki gün önce zatıalinize bu konuyu aktarmıştım aslında. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sizinle konuştuk
efendim. Ben sayın arkadaşımızın yapmış olduğu açıklamayı sizlere söylüyorum. 
FİLİZ
KERESTECİOĞLU DEMİR (Ankara) – Hayır, buradan da söyledik. 
BAŞKAN
– Değerli arkadaşlar, Sayın Bilgiç… 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Müsaade edin. 
BAŞKAN
– Buyurun, devam edin Sayın Bilgiç. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Ben de bir kez daha
aziz milletimizin önünde, yazılı metin üzerinden, eğer Sayın Paylan müsaade
ederse, bütçenin ne anlama geldiğini, ne ifade ettiğini bir kez daha Genel
Kurulla paylaşmak istedim.
Müsaade
var mı Sayın Paylan?
FİLİZ
KERESTECİOĞLU DEMİR (Ankara) – Buyurun, buyurun. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum. 
GARO
PAYLAN (Diyarbakır) – Sorulara cevap verseniz daha iyi olur. 
BAŞKAN
– Değerli arkadaşlar, sessiz olalım. 
Buyurun
Sayın Bilgiç.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Arkadaşlar, acele
etmeyin, daha önümüzde bir sürü madde var. Yürütmeden ilgili arkadaşlar,
bürokrat arkadaşlarımız burada, milletvekillerimizin sorduğu soruların
cevaplarını hazırlıyorlar.
BAŞKAN
– Sayın Bilgiç, süreniz daralıyor. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Onlar önümüze
geldiğinde, onlardan gelen cevapları sizlerle paylaşacağım. 
GARO
PAYLAN (Diyarbakır) – Bir yıl sonra! 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yok, yok, merak
etmeyin, gelenleri.
GARO
PAYLAN (Diyarbakır) – Bir yıl sonra! 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Evet, devlet,
topladığı vergiler ve diğer gelir kaynakları aracılığıyla millî gelirin önemli
bir kısmına el koyar ve elde ettiği kaynakları kamu harcamaları aracılığıyla tekrar
ekonomiye kazandırır. Bu anlamda bütçe, ekonomik ve sosyal hayatın
düzenlenmesinde devletin kullandığı temel araçlardan biridir. Devletin ne kadar
vergi toplayacağı, toplayacağı vergilerle hangi hizmetleri gerçekleştireceğinin
kararı demokratik sistemde de halk adına temsilcileri eliyle alınır. Bütçenin
Parlamentoda kamuoyuna açık olarak görüşülmesi, aziz milletimizin gözü önünde,
sivil toplumun gözü önünde bu sürecin götürülmesi de onların bütçe üzerinde
fikir sahibi olması imkânını sağlar ve dolayısıyla da Parlamento görüşmeleri
devletin temel mali belgesi olan bütçeye de demokratik bir meşruiyet
kazandırır.
Parlamento
kendisine devredilen yetkiyi sınırlarını belirleyerek bütçe ve diğer mali
konularda hükûmete devretmekte, hükûmet de bu yetkisini bürokrasi marifetiyle
kullanmaktadır. Bizler de bu süreçte Parlamento olarak hem bütçenin onaylanması
hem de denetlenmesi sürecinde bütçe hakkının etkin bir şekilde kullanılması
için olanca gayretimizle de çalışmaktayız. 
Bütçe,
her ne kadar politik karar alma süreci sonunda onaylanan bir belge niteliğine
sahip olsa da aynı zamanda oldukça teknik nitelikli bir belgedir. Bütçeler,
esasen, hükûmet programının yıllık dilimler hâlinde uygulanmasına ilişkin
hükümleri gösterir. Bütçe, hükûmet politikalarının uygulanabilmesi için gerekli
kaynaklarla, söz konusu kaynakların hangi harcamalarda kullanılacağını ortaya
koyar. Bu anlamda bütçe rakamlarının gerçekçi ve tutarlı olması ve bütçe
bütünlüğünün korunması da hükûmet politikası için önem arz etmektedir.
(Mikrofon
otomatik cihaz tarafından kapatıldı)
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bu sebeple bizlere
düşen bu süreçte Parlamentonun bütçe hakkından ödün vermeksizin ancak
politikaların hayata geçirilmesinden Hükûmetin sorumlu olduğunun bilincinde de
olarak görüşmeleri sürdürmektedir. 
Heyetinizi
saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) - Sayın Başkan…
GARO
PAYLAN (Diyarbakır) - Sayın Başkan…
BAŞKAN
– Buyurun Sayın Özel.
V.- AÇIKLAMALAR (Devam)
14.- Manisa Milletvekili Özgür Özel’in, sorulan sorular ne olursa olsun
Plan ve Bütçe Komisyonu Başkanının elindeki metni okumasını sivil itaatsizlik
eylemi saydığına ilişkin açıklaması 
ÖZGÜR
ÖZEL (Manisa) – Sayın Başkan, öncelikle şunu söyleyelim: Bir ilk uygulama,
sabah bu tehlikeye zaten dikkat çekmiştik “Bakanlar gelmezse çok anlamsız bir
şeye dönüşüyor.” diye. Ben Komisyon Başkanının yaptığını yürütmenin Meclisi
hiçe sayması karşısında bir sivil itaatsizlik eylemi sayıyorum. Eline bir metin
almış, sorulan sorular ne olursa olsun o bir sivil itaatsizlik eylemi yapıyor.
Aslında metni okuyor ama metnin altındaki niyet “Sayın Bakan, sen niye görevini
yapıp buraya gelmiyorsun, neden küçümsüyorsun bu işi? Meclisi hiçe sayıyorsun.
Senin gelmediğin noktada bu soruları ben cevaplarsam sorudan bağımsız bu
standart metinle cevaplarım.” diye Parlamento tarihine geçebilecek bir sivil
itaatsizlik eylemi yapmıştır kendisi. (CHP sıralarından alkışlar)
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, sadece
kayıtlara geçsin, fal açmakta Sayın Özgür Özel, fal açıyor, başka bir şey
değil.
ÖZGÜR
ÖZEL (Manisa) – İkincisi, aslında hiç hakkı ve haddi olmadığı hâlde
milletvekillerine hitaben, yine bir milletvekili sıfatıyla dönüp diyor ki:
“Bütçe dışında hiçbir şey konuşmuyorsunuz.” Bütün milletvekillerine söylüyor.
Her gün 14 AK PARTİ’li hatip dinledik, “Hiçbir şey konuşmadınız bütçe dışında.”
diyor, alkışlıyorlar. Ben de burada yani bu öz güveni anlıyorum da bu
ezilmişliği anlayabilmiş değilim. (CHP sıralarından alkışlar) Kim oluyor da AK
PARTİ Grubuna dönüp bunu söylüyor.
BAŞKAN
– Teşekkür ederim.
ÖZGÜR
ÖZEL (Manisa) – Müsaadenizle Sayın Başkanım.
Sayın
Başkanım, bunun dışında, bütçede o konuşulur bu konuşulur. Bütçe hakkının
Parlamentonun temeli olduğunun, halkın ortak parasının halkın ortak paydasında
nasıl paylaştırılacağının, devletin alan sağ eliyle şefkatli sol elinin
dengesinin nasıl kurulacağının konuşulacağı bütçede gündem güneşin altındaki
her şeydir. Bu konuyu özenle Plan ve Bütçe Komisyonu Başkanının dikkatine
sunarım. 
Teşekkür
ederim. (CHP ve HDP sıralarından alkışlar)
BAŞKAN
– Teşekkür ederim. 
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Buyurun Sayın Kerestecioğlu. 
15.- Ankara Milletvekili Filiz Kerestecioğlu Demir’in, maddeler görüşülürken
Hazine ve Maliye Bakanının Genel Kurulda olması gerektiğine ve işçi
alacaklarının konuşulmasının da bütçe konuşmak olduğuna ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan. 
Gerçekten
ben ilkokulda hissettim kendimi, “Bütçe nedir Ali, bütçe nedir Ayşe?” şeklinde
bir metinle başladınız. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – “Topu at.” kısmı da
vardı. 
FİLİZ
KERESTECİOĞLU DEMİR (Ankara) – Özellikle yaptınız bunu, öyle hissediyorum
hakikaten ama burada bunu hak eden biz değiliz, hakikaten orada bakanların
olması gerekiyor ve sorulara cevap vermesi gerekiyor. 365 gün burada
çalışılıyor ve gelip de 1 gün duracaklar orada. Komisyonda da durdular,
Komisyonda da maddeler görüşülürken Maliye Bakanı geldi durdu, aynı şekilde
gelip durması lazım. 
Bütçeden
konuşulup konuşulmamasına gelince. Bakın, bugün Ankara TOKİ işçileri, 6 işçi
gene gözaltına alındı, bırakıldı. Bu insanlar alacaklarını alamadıkları için
orada isyan ediyorlar, bundan konuşmak bütçe konuşmaktır, işçi alacaklarından
konuşmak bütçe konuşmaktır, “Kadın cinayetlerinde o kadar kadın ölüyor, niye
bunu önlemiyorsunuz? ’Sosyal yardım, sosyal yardım’ diyorsunuz ama bütçenin
kalkıp da sadece yüzde 4’ünü ayırıyorsunuz.” demek bütçe konuşmaktır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Kerestecioğlu. 
FİLİZ
KERESTECİOĞLU DEMİR (Ankara) – “Cinayetleri önlemek için sığınaklar
açmıyorsunuz, buna bütçede yer ayırın, toplumsal cinsiyete duyarlı bütçe
yapın.” demek bütçe konuşmaktır, “Bu bir savaş bütçesidir.” demek bütçe
konuşmaktır. Bunların hepsi bütçe konuşmaktır ama sizin ayarınıza göre konuşmak
değildir, bizim kendi ifademize göre, kendi meşrebimizce bütçe konuşmaktır. 
Saygılar
sunarım. (HDP sıralarından alkışlar)
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay Kanunu
Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli milletvekilleri, 15’inci maddeyi oylarınıza sunuyorum: Kabul edenler…
Kabul etmeyenler… Kabul edilmiştir. 
FİKRİ
IŞIK (Kocaeli) – Sayın Başkan…
BAŞKAN
– 16’ncı maddeyi okutuyorum: 
Yürütme
MADDE 16- (1)
Bu Kanunu Cumhurbaşkanı yürütür. 
(2) Türkiye Büyük Millet Meclisi ile ilgili hükümlerini
Türkiye Büyük Millet Meclisi Başkanı, Sayıştay Başkanlığı ile ilgili
hükümlerini Sayıştay Başkanı, düzenleyici ve denetleyici kurumlara ilişkin
hükümlerini kendi kurulları ve/veya kurum başkanları yürütür.
BAŞKAN
– Sayın Işık, buyurun.
V.- AÇIKLAMALAR (Devam)
16.- Kocaeli Milletvekili Fikri Işık’ın, Kocaeli Milletvekili Haydar
Akar’ın 10 sıra sayılı 2019 Yılı Bütçe Kanun Teklifi’nin 15’inci maddesi
üzerindeki soru-cevap işleminde yaptığı açıklamasındaki bazı ifadelerine
ilişkin açıklaması
FİKRİ
IŞIK (Kocaeli) – Sayın Başkanım, teşekkür ediyorum.
Biraz
önce Cumhuriyet Halk Partisi Kocaeli Milletvekili Sayın Haydar Akar, benim de
ismimi anarak, Kocaeli’de kentsel dönüşümle ilgili bir problemden dolayı bana
ithamlarda bulundu. 
Öncelikle
şunu ifade edeyim: Vatandaşın her meselesi vatandaşın seçtiği milletvekili
olarak benim meselemdir ve seçilen her milletvekilinin meselesidir. Orada bir
sorun varsa, vatandaş da bu sorunun çözümü için eğer bize ulaşmışsa bizim bu
soruna bigâne kalmamız, kayıtsız kalmamız düşünülemez, bu bir. 
İkincisi:
Sayın Akar “Gebze’ye niye gitmedi…” Sayın Akar Yavuz Selim Muhtarını arasaydı,
Hürriyet Mahallesi Muhtarını arasaydı o mahalleye en son giden milletvekilinin
ve orada yüzlerce insanla salon toplantısı yapan milletvekilinin kim olduğunu
herhâlde öğrenirdi. 25 Kasım 2018’de mahallede Büyükşehir Belediye
Başkanımızla, Milletvekilimiz İlyas Şeker Bey’le kentsel dönüşümle ilgili
sorunları görüşen, toplantıyı yapan biziz ama arkadaşlarımız zahmet edip
gitmiyorlar, gitmedikleri gibi böyle bir toplantının yapıldığından haberleri
yok.
(Mikrofon
otomatik cihaz tarafından kapatıldı) 
FİKRİ
IŞIK (Kocaeli) – Sayın Başkan, müsaade ederseniz…
BAŞKAN
– Toparlayın.
FİKRİ
IŞIK (Kocaeli) – İzmit Cedit Mahallesi’ndeki kentsel dönüşüm çalışması resmen
start almamıştır, başlamamıştır. Halıdere’deki taş ocağı konusunda Fikri
Işık’ın tavrını öğrenmek isteyen Halıdere Muhtarını arasın. Oradaki tavrımız
açık ve net. 
Artı,
Alikahya ve Dilovası’yla ilgili yaptığımız çalışmaları en iyi oranın halkı
biliyor. Dolayısıyla bunları orada yaşayan insanlara sormadan burada zikretmek
-en hafif tabiriyle- şehirle bağlantısının olmamasının bir göstergesidir. 
HAYDAR
AKAR (Kocaeli) – Bravo! 
FİKRİ
IŞIK (Kocaeli) – Üzücü bir şey söyleyeyim: Benim bu kentsel dönüşümle ilgili
mağdurları, buradaki sıkıntıya düşen insanları dinlemem 2 kişiyi çok rahatsız
etti: Bir, müteahhidi, bir de CHP İl Başkanı ile Sayın Haydar Akar’ı. Ben bunu
hem Meclis Genel Kurulumuzun hem de Kocaeli halkımızın takdirine sunuyorum.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim.
HAYDAR
AKAR (Kocaeli) – Sayın Başkan, herhâlde tekrarlamama gerek yok, sataşmadan 69’a
göre söz istiyorum.
BAŞKAN
– Yerinizden söz veriyorum.
HAYDAR
AKAR (Kocaeli) – Yerimden istemiyorum.
BAŞKAN
– Sayın Işık’a…
HAYDAR
AKAR (Kocaeli) – Sayın Fikri Işık’ın tercihi o.
BAŞKAN
– Yerinizden söz veriyorum, Sayın Akar lütfen…
HAYDAR
AKAR (Kocaeli) – Sayın Başkan…
BAŞKAN
– Yerinizden söz veriyorum. Lütfen…
HAYDAR
AKAR (Kocaeli) – O Sayın Fikri Işık’ın…
BAŞKAN
– Bakın, siz Sayın Işık’la ilgili bir değerlendirmede bulundunuz.
HAYDAR
AKAR (Kocaeli) – Sayın Başkan…
BAŞKAN
– Buyurun, ben aynı süreyi size de tanıyorum.
HAYDAR
AKAR (Kocaeli) – Ben yerimden yaptım değerlendirmeyi, o da yerinden yaptı. Ben
şimdi sataşmadan söz istiyorum 69’a göre.
BAŞKAN
– Ben yerinizden söz veriyorum Sayın Akar. Arzu ediyorsanız ben mikrofonunuzu
açıyorum. Lütfen…
HAYDAR
AKAR (Kocaeli) – Sayın Başkan, ben İç Tüzük’e göre haklarımı kullanmak
istiyorum. 
ALİ
ŞEKER (İstanbul) – Sataşma açık.
BAŞKAN
– Değerli arkadaşlarım, bakın, bir kanun maddesini görüşüyoruz.
HAYDAR
AKAR (Kocaeli) – Olabilir. Açık sataşma var Sayın Başkan.
BAŞKAN
– Burada milletvekillerimiz arasında bir şahsiyatı da…
HAYDAR
AKAR (Kocaeli) – Benim bölgeye gitmediğimi ifade gidiyor.
BAŞKAN
– Sayın Akar, eğer konuşacaksınız ben yine açayım mikrofonunuzu. 
HAYDAR
AKAR (Kocaeli) – Ama Sayın Başkan, bu böyle olmaz ki.
BAŞKAN
– Rica ediyorum ama… Buyurun oturun.
HAYDAR
AKAR (Kocaeli) – Ben de rica ediyorum.
BAŞKAN
– Ben yerinizden söz vereceğim. 
Değerli
arkadaşlar, bir bütçe kanununu görüşürken bir başka konuda bir tartışma çıkıyor
yani bunu bir kesmemiz lazım. 
Sizden
de rica ediyorum yani işin şahsiliğinin ötesinde toparlayalım. 
Buyurun.
17.- Kocaeli Milletvekili Haydar Akar’ın, Kocaeli Milletvekili Fikri
Işık’ın yaptığı açıklamasındaki bazı ifadelerine ilişkin açıklaması
HAYDAR
AKAR (Kocaeli) – Peki, teşekkür ediyorum.
Sayın
Başkan, öncelikle sondan başlayayım. Ne müteahhit tanırım sizin gibi ne de
sizin arkadaşlarınız gibi, yanınızda oturan arkadaşlar gibi, milletvekilli
arkadaşlar gibi bir ayrışma bir şey içerisinde değilim kentsel dönüşümde.
Bilmem kim olduğunu müteahhidin ama siz önce arkadaşlarınıza sorun,
milletvekili arkadaşlarınıza, belediye başkanlarınıza sorun. 
FİKRİ
IŞIK (Kocaeli) – Hayır, önemli değil, savunuyorsunuz, savunuyorsunuz.
HAYDAR
AKAR (Kocaeli) – Savunmuyorum, savunmuyorum.
FİKRİ
IŞIK (Kocaeli) – Müteahhitle aynı cümleleri kuruyorsunuz ya, müteahhitle aynı
cümleyi kuruyorsun.
BAŞKAN
– Karşılıklı olmasın. Sayın Akar… Sayın Işık… Karşılıklı olmasın lütfen.
HAYDAR
AKAR (Kocaeli) – Daha önce nasıl reddettirdiğinizi, bakanken nasıl
reddettirdiğinizi, bunları ifade ettim.
İkincisi:
Benim il başkanım size direkt 5 tane soru sormuş, bu soruları cevaplayın. 
FİKRİ
IŞIK (Kocaeli) – Verdim, cevabını verdim. 
HAYDAR
AKAR (Kocaeli) - Avukatlık yapma demeyin çünkü adam avukat. Benim il başkanım
avukat.
FİKRİ
IŞIK (Kocaeli) – Yani müteahhidin avukatı mı? Müteahhidin avukatı mı? 
HAYDAR
AKAR (Kocaeli) - Ama müteahhidin avukatı değil, vatandaşın avukatı. (CHP
sıralarından alkışlar) Vatandaşın avukatı. 
FİKRİ
IŞIK (Kocaeli) –Vatandaş şikâyetçi, vatandaş şikâyetçi. 
HAYDAR
AKAR (Kocaeli) – Biliyorum, o mahalleye gittiniz, toplantı talep ettiniz; iki
muhtarlığı çağırdınız, sadece birine daha sonra telefon ederek “gelme” dediniz
toplantıya. Ben bölgeyi biliyorum, sizden de iyi bildiğimi biliyorum. 
Hürriyet
Mahallesi’ne gelince. Orada neler yaptığınızı biz, tüm Gebze biliyor hiç merak
etmeyin. Benim gidip gitmemem konusunda yorumlar yapıyorsunuz ama sizden çok
fazla gittim.
FİKRİ
IŞIK (Kocaeli) – Gittin mi? Gittin mi? Milletvekili olarak gittin mi oraya?
HAYDAR
AKAR (Kocaeli) – Ben çok gezdim, orada yürüyüşlerine bile katıldım.
FİKRİ
IŞIK (Kocaeli) – En son ne zaman gittin? 
HAYDAR
AKAR (Kocaeli) – Yürüyüşlerine bile katıldım onların, yürüyüşlerine. Ama siz
hep seçim dönemi ortaya çıkıyorsunuz, o insanlara tapu vaadinde bulunuyorsunuz.
(Mikrofon
otomatik cihaz tarafından kapatıldı) 
HAYDAR
AKAR (Kocaeli) - Alikahya’daki insanlara, Yavuz Selim Mahallesi’ndeki insanlara
tapu vaadinde bulunuyorsunuz ama asla sözlerinizi yerine getirmiyorsunuz, asla
getirmiyorsunuz. 
Yine
bir seçim dönemi yaşıyoruz, yine Fikri Işık gidiyor, arkadaşlara, vatandaşlara
sözler veriyor ama asla yerine getirmiyor. 
BAŞKAN
– Teşekkür ederim. 
İLYAS
ŞEKER (Kocaeli) – Sayın Başkanım, 69’a göre sataşma var. 
BAŞKAN
– Değerli arkadaşlar, bir saniye. Sizinle ilgili bir konu görmedim.
İLYAŞ
ŞEKER (Kocaeli) – Hayır, var. Sayın Fikri Bey’i ifade ederken “yanındaki
arkadaş” dedi…
BAŞKAN
– Bir saniye, lütfen, siz oturun. 
HAYDAR
AKAR (Kocaeli) – Bir de Emine Hanım konuşsun. Emine Hanım konuşmadı bu konuyu.
Bu kent milletvekilleri birbirlerine düşürülüyor bu konuda. 
BAŞKAN
- Haydar Bey, oturun. 
FİKRİ
IŞIK (Kocaeli) – Sayın Başkan… 
BAŞKAN
- Sayın Işık, yerinizden kayıtlara geçirmek üzere söz veriyorum. 
FİKRİ
IŞIK (Kocaeli) – Peki. 
BAŞKAN
- Mikrofonunuzu açmıyorum, kayıtlara geçirin lütfen. 
FİKRİ
IŞIK (Kocaeli) – Sayın Başkan, açıkça suçlama var, sataşma var. Mikrofonumu
açmazsanız nasıl ben sesimi duyuracağım.
BAŞKAN
– Yerinizden buyurun, toparlayıp bitirin bunu arkadaşlar. 
FİKRİ
IŞIK (Kocaeli) – Lütfen Sayın Başkan…
BAŞKAN
– Bakın, konunun böyle iki milletvekilimiz arasında bir başka konu olması da
zamanın ekonomik kullanılması açısından çok da yararlı değil. Lütfen toparlayıp
bitirelim. Bundan sonra…
FİKRİ
IŞIK (Kocaeli) – Bir zahmet. 
Sayın
Başkanım, bu konuda bizzat ismim zikredilmeseydi söz alma ihtiyacım yoktu ama
bir sayın vekil bizzat ismimi zikrederek ve suçlayıcı bir ifade de kullanınca
takdir edersiniz ki Meclis İçtüzüğü bana bu hakkı veriyor. Sizin de
anlayışınıza teşekkür ediyorum yoksa bir polemik sürdürmek arzusunda kesinlikle
değilim, Meclis çalışmalarının nasıl olduğunu bilen bir arkadaşınızım. Ama
bakın, burada ben bir vatandaş olarak vatandaşın şikâyetini dinlemek zorunda
değil miyim? Ben bunu daha önce Yavuz Selim’de yaptım, Hürriyet’te yaptım,
Cedit’te yaptım. Bizzat il başkanı olarak Erenler Cedit kentsel dönüşümünün ve halkın
tamamının mutluluğuyla sonuçlandırılan bir projenin her aşamasında içinde
bulundum. Halıdere taşocağıyla ilgili her aşamada halkın yanında oldum.
Alikahya’nın her sorununda Alikahya’nın yanında oldum. Dilovası’na her ay
mutlaka giderim. Dilovası’yla ilgili bütün sorunları…
(Mikrofon
otomatik cihaz tarafından kapatıldı)
FİKRİ
IŞIK (Kocaeli) – Sayın Başkan, bitiriyorum, lütfen…
BAŞKAN
– Peki, lütfen bitirin.
FİKRİ
IŞIK (Kocaeli) – Dilovası’nda çöp tesisinin kapatılması kararını o zaman
Savunma Bakanıyken Büyükşehir Belediye Başkanımızla konuştuk, bizzat beraber
aldık. Bunların hepsi Dilovası halkı tarafından da, Yavuz Selim, Hürriyet halkı
tarafından da, Halıdere halkı tarafından da, Alikahya halkı tarafından da, İzmit
halkı tarafından da biliniyor. Ama şunu özellikle söylemek durumundayım: Ya,
benim oraya gitmeme, Hacıhızır Mahallesi’ndeki, Veliahmet Mahallesi’ndeki
vatandaşın sözünü dinlememe, sesini dinlememe 2 kişi itiraz etti. Biri
müteahhit, biri de CHP İl Başkanı, şimdi de Haydar Akar. Ya, böyle bir şey
olabilir mi? Bir milletvekilinin en temel görevi halkın sesine kulak vermek
değil mi? Yani buna niye itiraz ediyorsunuz? Buna itiraz edecek bir şey olamaz.
(Mikrofon
otomatik cihaz tarafından kapatıldı)
BAŞKAN
– Peki, teşekkür ederim.
FİKRİ
IŞIK (Kocaeli) – Son olarak bir cümle ifade edeyim. Değerli arkadaşlar…
HAYDAR
AKAR (Kocaeli) – Sayın Başkan…
FİKRİ
IŞIK (Kocaeli) – Sayın Başkanım, son bir cümle ifade edeyim, bu polemiği
bitireceğim, müsaade ederseniz.
BAŞKAN
– Mikrofonunuzu açmadan, buyurun.
Sayın
Işık, iki dakika süre verdim yerinizden. Yani bu konu artık bütçe
görüşmelerinde Meclisin bu kadar da zamanını almamalı. Yani toparlamanız
gerekiyor. Lütfen…
HAYDAR
AKAR (Kocaeli) – Çok önemli konu Sayın Başkan, Türkiye duysun, çok önemli konu.
FİKRİ
IŞIK (Kocaeli) – Sayın Başkan, burada tartışmayı başlatan ben değilim.
BAŞKAN
– Buyurun siz kayıtlara geçirin.
FİKRİ
IŞIK (Kocaeli) – Ama bu tartışma Kocaeli halkının bir sorununun çözümüyle
ilgili bir tartışmadır. 5 tane soru soruldu, 5 sorunun 5’ine de çok net cevap
verdim.
BAŞKAN
– Teşekkür ederim.
FİKRİ
IŞIK (Kocaeli) – En son Yavuz Selim ve Hürriyet’e giden 2 milletvekili yan
yanayız. Bizden daha sonra bir milletvekili gittiyse söylesin. Cumhuriyet Halk
Partisinin 3 vekili var, acaba hangisi benden sonra, 25 Kasımdan sonra Gebze
Yavuz Selim ve Hürriyet Mahallelerine gitti?
HAYDAR
AKAR (Kocaeli) – Sen bütçeye gelmiyorsun, biz buradayız ya! Biz buradayız, sen
gelmiyorsun ki buraya. Biz de gideceğiz şimdi bırakınca.
BAŞKAN
– Değerli milletvekilleri…
FİKRİ
IŞIK (Kocaeli) – İki: Sayın Başkan, bakınız “Veliahmet Muhtarı bizi dinlemedi.”
diyor. Hayır, Veliahmet halkı da geldi toplantıya, Hacıhızır halkı da geldi.
Önce Veliahmet Mahallesi’nden gelen insanları dinledik, orada yüzlerce şahit
var. Yani yüzlerce şahidin olduğu bir şey nasıl inkâr edilir, bunu anlamış değilim. Ya arkadaşlar, lütfen halka kulak
verin. Bir kişinin, iki kişinin lafıyla burada siyaset yapılmaz. Meclis Genel
Kurulunun gündemi bir kişinin, iki kişinin lafıyla meşgul edilmez. 
Teşekkür
ediyorum Sayın Başkanım. (AK PARTİ sıralarından alkışlar) 
BAŞKAN
– Sayın Işık, teşekkür ederim, sağ olun.
HAYDAR
AKAR (Kocaeli) – Niye bu kadar gerildi anlayamadım ya? Nerede rant, o orada.
İLYAS
ŞEKER (Kocaeli) – Sayın Başkanım, sataşma var, 69’a göre söz istiyorum.
BAŞKAN
– Siz niye istiyorsunuz?
İLYAS
ŞEKER (Kocaeli) – Demin Haydar Bey konuşurken Fikri Bey’i kastederek “Yanındaki
milletvekiliyle birlikte” diye...
TAHSİN
TARHAN (Kocaeli) – Kocaeli Milletvekili olarak ben de istiyorum.
BAŞKAN
– Lütfen, değerli arkadaşlarım, bakın, bu konuyu Kocaeli halkı yeterli bir
şekilde takip ederler...
İLYAS
ŞEKER (Kocaeli) – Sayın Başkanım, rica ediyorum, lütfen, 69’a göre sataşma var,
söz istiyorum.
BAŞKAN
– Size de yerinizden bir dakika söz veriyorum, açıklamada bulunun.
HAYDAR
AKAR (Kocaeli) – Biz de istiyoruz.
TAHSİN
TARHAN (Kocaeli) – Tamam, bize de vereceksin Başkanım.
BAŞKAN
– Yani böyle bir usul yok değerli arkadaşlarım. Benim iyi niyetimi de lütfen
arkadaşlarımızın her birinin sahiplenmesini rica ediyorum. 
HAYDAR
AKAR (Kocaeli) – Detaya girecek şimdi Sayın Başkan.
BAŞKAN
– Yani burada bir bütçe görüşmesini yürütürken sayın milletvekilleri arasındaki
bir tartışma bu Meclisin çok da fazla konusu olmamalı ya da bu şekilde makul kalmalı.
Buyurun
Sayın Şeker.
18.- Kocaeli Milletvekili İlyas Şeker’in, Kocaeli Milletvekili Haydar
Akar’ın yaptığı açıklamasındaki bazı ifadelerine ilişkin açıklaması
İLYAS
ŞEKER (Kocaeli) – Sayın Başkanım, öncelikle teşekkür ediyorum.
Ben
fazla konuşmayacağım.
BAŞKAN
– Lütfen, iyi olur.
İLYAS
ŞEKER (Kocaeli) – Ama ben şunu Haydar Bey’e öneriyorum: Haydar Bey konuşsun. 
HAYDAR
AKAR (Kocaeli) – Ben de söyleyeceğim.
İLYAS
ŞEKER (Kocaeli) – Bu konu, bahsedilen konu gazetede yayınlandıktan sonra, arka
kısımda oturuyordum, Haydar Bey kendisi de geldi yanıma ve bana aynen şu
ifadeyi kullandı, dedi ki: “İlyas Bey, o mahallede ciddi bir problem var,
burası riskli alan da ilan edilmiş, siz iktidar partisi milletvekili olarak
bununla gidin bir ilgilenin de bu problemi ortadan kaldıralım.” 
HAYDAR
AKAR (Kocaeli) – Evet.
FİKRİ
IŞIK (Kocaeli) – İlgilendik, ne oldu Haydar, ilgilendik.
İLYAS
ŞEKER (Kocaeli) – Kendileri söyledi, ben kendisine teşekkür ediyorum. Konuşsun,
konuştukça Cumhuriyet Halk Partisi Kocaeli’de oy kaybediyor. Milletvekili
olduğu zaman yüzde 30’lara yakın bir rakamla başladı, şu anda yüzde 20’lerde.
HAYDAR
AKAR (Kocaeli) – Onu Bülent söyledi, Çanakkale’de gömülmüş. 
İLYAS
ŞEKER (Kocaeli) – Devam etsin, yüzde 15’lere kadar gidecek.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum.
HAYDAR
AKAR (Kocaeli) – Sayın Başkan...
BAŞKAN
– Sayın Akar, siz de bir dakikada toparlayın, kapatıyorum, artık bu konuda söz
vermiyorum ama sizden ricam toparlayın.
Değerli
arkadaşlarım, konu başka yerden başka yerlere geldi yani rica ediyorum
hepinizden.
19.- Kocaeli Milletvekili Haydar Akar’ın, Kocaeli Milletvekili İlyas
Şeker’in yaptığı açıklamasındaki bazı ifadelerine ilişkin açıklaması
HAYDAR
AKAR (Kocaeli) – Ben konuştuğum zaman Kocaeli’nin problemlerini konuşuyorum.
İlyas
Bey, Bülent Turan’a o fikri sizin verdiğinizi de biliyorum ama Bülent Turan’ın
Çanakkale’deki oy oranlarına baktım, 2011’de gidince gümlediğini gördüm orada
da.
İLYAS
ŞEKER (Kocaeli) – Ben biliyorum, hepsini biliyorum. Sen yeter ki konuş, sen
konuştukça biz kazanıyoruz.
HAYDAR
AKAR (Kocaeli) – Şimdi, evet, ben geldim, size dedim ki: “İlyas Bey, Büyükşehre
karşı çıkmışsınız. Fikri Bey Bakanlar Kurulunda karşı...”
FİKRİ
IŞIK (Kocaeli) – Müteahhidi savunuyorsun Haydarcığım ya! Müteahhidi
savunuyorsun ya!
HAYDAR
AKAR (Kocaeli) – Ben müteahhidi falan savunmuyorum Fikri Bey, yanlış
bakıyorsunuz olaya. Savunmuyorum, bir
dakika, anlatayım olayı. 
FİKRİ
IŞIK (Kocaeli) - Müteahhidi savunuyorsun Haydar Bey. 
BAŞKAN
– Karşılıklı değil Sayın Akar, Genel Kurula hitap edin, toparlayalım. 
HAYDAR
AKAR (Kocaeli) – Fikri Bey Bakanlar Kurulunda daha önce bunu yaptırtmamış,
müteahhit olayın içinde yok şu anda. Ben müteahhidi tanımam, bilmem. 
İLYAS
ŞEKER (Kocaeli) – Haydar, konuştukça batıyorsun. 
FİKRİ
IŞIK (Kocaeli) – Evet imzalamadım, Bakanlar Kurulunda imzalamadım, doğru. 
HAYDAR
AKAR (Kocaeli) – Bakın, İlyas Bey’den rica ettim.
İLYAS
ŞEKER (Kocaeli) – Yeter ki konuş; sen konuş, CHP’nin oyu düşüyor. 
HAYDAR
AKAR (Kocaeli) – Bir milletvekili arkadaşınızı ikna ediyor, Cumhurbaşkanına
imzalatıyor bunu ama Fikri Bey daha defalarca gelmesine rağmen imzalatmıyor
bunu. Kendi aralarında müthiş bir mücadele var, arkasında başka bir plan da
var, başka plan var.
İLYAS
ŞEKER (Kocaeli) – Sen konuştukça CHP’nin oyu düşüyor, konuşmaya devam et. 
HAYDAR
AKAR (Kocaeli) – Belediye onaylıyor, Fikri Bey onaylamıyor. İlyas Bey
onaylıyor, diğer milletvekili onaylamıyor. Arkadaki plan başka arkadaşlar, o
planlarda SOCAR’a, limana… Oradaki, Kocaeli’deki rant ilişkilerine girmek
istemiyorum, özele girmeyeceğim ama arkadaki plan farklı. 
İLYAS
ŞEKER (Kocaeli) – Sen yeter ki konuş. 
HAYDAR
AKAR (Kocaeli) – Fikri Bey, size hakkımı helal etmiyorum. Niye helal etmiyorum
biliyor musunuz? Size “FETÖ’cüydünüz.” dediğim için benden 8.400 lira tazminat
aldınız, helal etmiyorum bu hakkımı size. 
FİKRİ
IŞIK (Kocaeli) – Sayın Başkanım , şimdi bu sataşmaya cevap vermeden bu iş olur
mu? 
BAŞKAN
– Şimdi, değerli arkadaşlar…
FİKRİ
IŞIK (Kocaeli) – Şimdi, 69’a göre söz istiyorum. 
BAŞKAN
– Değerli arkadaşlar, hayır. Şöyle yapacağız, bakın, bu konu…
FİKRİ
IŞIK (Kocaeli) – Şimdi, bakın, “FETÖ’cü” ifadesi…
BAŞKAN
– Sayın Işık, bir dinler misiniz lütfen beni. Ben yine söz vereceğim size. 
FİKRİ
IŞIK (Kocaeli) – Peki. 
BAŞKAN
- Son defa söz vereceğim, yerinizden vereceğim çünkü bu konu, konuştuğumuz
bütçe konusunun dışında bir konu değerli arkadaşlarım. 
Ben
yerinizden açıyorum, lütfen tamamlayarak bitirin. Bundan sonra da kimse de söz…
FİKRİ
IŞIK (Kocaeli) – Sayın Başkan…
BAŞKAN
– Buyurun efendim, açıyorum ben. 
FİKRİ
IŞIK (Kocaeli) – İfade ağır bir ifade, kürsüden söz istiyorum. 
BAŞKAN
– Buyurun, açıyorum mikrofonu Sayın Işık. Bakın, ben sizin açtım mikrofonunuzu,
buyurun; ha buradan, ha oradan.
Toparlayalım
ama lütfen, rica ediyorum. 
Buyurun.

20.- Kocaeli Milletvekili Fikri Işık’ın, Kocaeli Milletvekili Haydar
Akar’ın yaptığı açıklamasındaki bazı ifadelerine ilişkin açıklaması
FİKRİ
IŞIK (Kocaeli) – Sayın Başkan, bakınız, bir suçluluk psikolojisinin bir dışa
yansımasını gördük. Ya, Fikri Işık kim? 15 Temmuz gecesi bu hain darbe
girişiminin püskürtülmesi için darbe girişiminin ilk anından itibaren
Cumhurbaşkanımızla, Başbakanımızla, ilgili bakanlarımızla sabah saat on bire
kadar, on ikiye kadar bir dakika boş durmadan mücadele eden ve bu hain girişimin
akamete uğratılması için Millî Savunma Bakanı olarak her türlü gayreti gösteren
arkadaşınız. Ve bu gayretin sonucunda da Allah’a hamdolsun bu akamete
uğramıştır, bütün bir milletin sokağa çıkması ve tek yumruk olması sayesinde bu
akamete uğramıştır. En son Fikri Işık’ın belki en önemli…
(Mikrofon
otomatik cihaz tarafından kapatıldı) 
FİKRİ
IŞIK (Kocaeli) – Sayın Başkan, bitirmek istiyorum, lütfen. 
BAŞKAN
– Lütfen sataşmaya da yol açmadan toparlayın. 
FİKRİ
IŞIK (Kocaeli) – Fikri Işık’ın bu darbe girişimindeki belki en büyük hizmeti de
en son, bu hain FETÖ’cü teröristler darbenin başarısız olduğunu anladıkları
anda Akıncı Üssü’nden 3 tane CASA uçağıyla kaçmak için teşebbüste bulundu ve
onu ben haber alır almaz Sayın Cumhurbaşkanımızla, Sayın Başbakanımızla
irtibata geçtik ve pistleri bombalatarak bu hainlerin kaçmasını engelledik. Şu
anda bu hainler adalete hesap veriyor. (AK PARTİ sıralarından alkışlar) 
BAŞKAN
– Teşekkür ederim. 
FİKRİ
IŞIK (Kocaeli) – Hayır, bitireceğim Sayın Başkanım. Sayın Başkanım, lütfen, son
bir cümle… 
BAŞKAN
– Son bir cümleyle toparlayın Sayın Işık. 
FİKRİ
IŞIK (Kocaeli) – Sayın Başkanım, bakınız, eğer siz bu adama FETÖ’cü derseniz,
bu adam da, Fikri Işık da sizi mahkemeye verir, yargı da sizin haksız yere bu
ifadeyi kullandığınızı tescil eder ve sizi tazminata mahkûm eder. Ya, Haydar
Bey, niye bunu gündeme getirdin? 
BAŞKAN
– Teşekkürler Sayın Işık. 
FİKRİ
IŞIK (Kocaeli) – Peki, teşekkürler. (AK PARTİ sıralarından alkışlar)
HAYDAR
AKAR (Kocaeli) – Sayın Başkan… Sayın Başkan…
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Değerli milletvekilleri, 16’ncı madde üzerinde söz sırası İYİ PARTİ Grubu
adına Trabzon Milletvekilimiz Sayın Hüseyin Örs’e aittir. 
Buyurun
Sayın Örs. (İYİ PARTİ sıralarından alkışlar)
Süreniz
on dakika Sayın Örs. 
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli
milletvekilleri; hepinizi en derin saygılarımla selamlıyorum. 
Değerli
arkadaşlar, bütçe hakkı meclislerin en vazgeçilmez haklarından biridir. Çağdaş
demokrasilerde çok sayıda sivil toplum kuruluşu, meslek örgütleri, sendikalar
parlamentoların bütçe kararlarında katkı sağlarken biz, maalesef, burada ilgili
maddeler üzerine görüş beyan etmekten öteye geçemiyor, zaten geçmesi planlanmış
bir bütçe hakkında sadece fikirlerimizi beyan edebiliyoruz. Ne yazık ki Türkiye
Büyük Millet Meclisini etkisizleştiren, işlevini azaltan mevcut yeni yönetim
sisteminde Türkiye Büyük Millet Meclisinin yürütmenin bütçesini denetleyecek
bir gücü de bulunmamaktadır. 
Değerli
milletvekilleri, 2002 yılında küresel sistem kurgulu bir ekonomik krizin
ardından iktidara gelen AK PARTİ aradan geçen on altı yıl boyunca yoksulluğu
yok etmek bir yana, yoksulluğu yaygınlaştırmış, hatta kurumsallaştırmıştır.
Yoksulluğu yaygınlaştırmayı “Sosyal devlet anlayışını güçlendirdik.” ifadesiyle
perdeleyen AK PARTİ, sıklıkla tekrar ettiği “İnsanı yaşat ki devlet yaşasın”
felsefesinin gerçek manasının aksine insanı yoksullaştırarak kendisine bağımlı
hâle getirmiş, ülkemizin neredeyse yarısını sosyal yardım alır hâle
getirmiştir. Doğrudur, AK PARTİ döneminde sosyal yardımlar artmıştır. Doğrudur,
sosyal yardım politikaları AK PARTİ’nin seçim kazanmasında önemli rol
oynamaktadır. Toplumun önemli bir kesiminin gündelik yaşamını sürdürmek için
yardımlara bağımlı olduğu bir ülkede on altı yıl boyunca yoksulluğu azaltmak
bir yana yoksulluk bir yaşam biçimine dönüşmüştür ama bugün baktığımızda
“Sosyal devlet anlayışını gerçekleştirdik.” dediğiniz Türkiye’de ne yazık ki
her 5 gençten 1’i işsizdir. 
Değerli
milletvekilleri, bakınız, Türkiye İstatistik Kurumu yani TÜİK’in 2018 yılı
Eylül ayı verileri ne diyor? Türkiye genelinde 15-24 yaş işsizlik oranı 2018
yılı Eylül döneminde geçen yılın aynı dönemine oranla yüzde 1,6 artış
göstererek yüzde 21,6 seviyesinde gerçekleşmiştir. Ben bu rakamı, yüzde 21,6’yı
aşağıya doğru yuvarlayayım. İfade etmek gerekirse bugün Türkiye’de 15-24 yaş
arası her 5 gençten 1’i işsizdir. Diğer yandan, üniversite mezunu
işsizlerimizin sayısı son bir yılda 52 bin artarak 1 milyon 90 bin kişi
olmuştur. 
Beyler,
Türkiye’de her 100 işsizden 29’u üniversite mezunu gençlerimizdir.
Değerli
milletvekilleri, şimdi, sizlere TÜİK’in -yani Türkiye İstatistik Kurumu-
işsizlik verilerini verdim, biraz da sokaktan size veri vermek istiyorum. Bunun
için de kendi şehrimden, Trabzon’dan ben size sokaktan biraz işsizlik verisi
vereyim dedim. Ama bu vereceğim veriler TÜİK’in verileri gibi böyle tablolu,
grafikli, yüzdeli filan değil, hatta ben ona biraz da dedim ki bunlar da
TRİK’in verileri olsun, Trabzon işsizlik kurumunun verileri olsun.
Burası,
bizim Trabzon’un –hep bilenler bilirler- Gazipaşa Caddesi. Sahilden meydana
doğru çıkan bir caddemiz var. Burada sırada bekleyenler iş başvurusu için
sıraya girmiş, iş kuyruğu bu. Bu bitmiyor, devam ediyor. Gazipaşa Caddesi’nde
devam ediyor, devam ediyor -Trabzon’un en güzel yeridir- meydana çıkıyor, meydandan
tekrar kıvrılıyor bu kuyruk. İşte, gençlerimiz kuyrukta devam ediyorlar. Aynı
kuyruk devam ediyor -bu, Trabzon’daki işsizlerimizin kuyruğu- devam ediyor, en
sonunda, bizim Trabzon’da meydanımızda güzel bir kültür merkezimiz var,
Hamamizade İhsan Bey Kültür Merkezi -iş başvuruları oraya yapılıyor- oraya
geliyorlar.
Peki,
bu işsiz kardeşlerimiz hangi işlere müracaat etmek için kuyrukta beklemişler?
10-16 Aralık tarihlerinde Trabzon’da İŞKUR, Trabzon Büyükşehir Belediyesi ve
TİSKİ iş ilanında bulunmuş. Bakalım kaç kişi almak istiyorlar, kaç kişi
buralara müracaat etmiş? 
İŞKUR
Toplum Yararına Programı… Ki bu programın amacı da şudur, programda yazar:
İşsizliğin yoğun olduğu bölgelerde uygulanan bir programdır. Demek ki bizim
Trabzon, işsizliğin yoğun olduğu bir yermiş ki burada uygulanıyor. Alınacak
kişi sayısı 1.500, müracaat eden sayısı 10.108 ve bu alımda mülakat yok.
İkincisi, Trabzon Büyükşehir Belediyesi itfaiye, zabıta, mühendis, şoför
alacak, alınacak kişi sayısı 170, müracaat eden kişi sayısı 3.198. Bunda
mülakat var. Üçüncüsü TİSKİ, yine Trabzon Büyükşehrin bir kuruluşu. Alınacak
kişi sayısı 52, müracaat eden kişi sayısı 7 bin. Bu TÜİK’in verisi değil,
TRİK’in -Trabzon işsizlik kurumunun- verisi bu. Mülakat var. Şimdi, söylemek
istediğim şu: Bizim, İstanbul’un bir İstiklal Caddesi var ya, bizim Trabzon’un
da çok güzel bir Uzun Sokak’ı vardır. Hatta biz deriz ki: İstanbul’un
İstiklal’i varsa bizim de Uzun Sokak’ımız var. Bugün Uzun Sokak, Trabzonlu
işsiz gençlerin volta yeri olmuştur. Onun yanında, sağında, solunda olan çay
ocakları da sığınmaevleri olmuştur. 
Değerli
milletvekilleri, işsizlik artarken, artan boşanmalar aile yapımızı tehdit
ederken, fuhuş, çocuk istismarı, tutuklu ve hükümlü sayısı, uyuşturucu
bağımlılığı oranlarındaki artışları görmezden gelemeyiz. Bu eleştirileri
yaparken şu noktayı da ifade etmek isterim: Birkaç gün önce İçişleri Bakanı
Sayın Süleyman Soylu burada yaptığı konuşmada uyuşturucuyla etkin şekilde
mücadele edildiğine ve özellikle okul civarında uyuşturucu ticaretine son
verildiğine ilişkin çok önemli açıklamalarda bulundu. Kendisinin bu kararlı
ifadelerini önemsiyorum ve bu mücadeledeki güvenlik güçlerimize, polisimize ve
herkese başarılar diliyorum. 
Değerli
milletvekilleri, son on altı yılda vatandaşımız yoksullaşmıştır. Yoksulluk
azalmadığı gibi insanımız bankalara borçlu hâle gelmiştir. Ülkede
vatandaşlarımızın bankalara borcu on altı yıl önce 6,6 milyar TL iken on altı
yıl boyunca, bugün bankaların alacağı 499,5 milyar TL’ye ulaşmış durumda.
Destek olduğunuzu iddia ettiğiniz çiftçilerimiz iktidara geldiğinizde bankalara
5,1 milyar TL borçluydu, şimdi ise rakam 85,5 milyar TL’ye ulaşmış. 
Verdiğim
rakamlara arkadaşlarımız başka rakamlarla itiraz edebilirler ama siz, belki,
istemeseniz de çiftçilerimiz feryat ederek seslerini size duyurmanın
peşindeler.
Bakın,
yoksulluğu azaltmadınız ama milyonerlerimizin sayısını artırmayı başardınız.
Son altı yılda milyoner sayımız 32 binden 127 bine çıktı. Kabul etmek gerekir
ki her seçim öncesi sosyal ve ekonomik çarpıklıkları ustaca makyajlayarak
çarpıtmayı başardınız ve aslında gerçek olmayan bir ekonomik başarı hikâyesi
yazdınız. Israrlı propagandalarınızla yaptığınız yollardan, köprülerden,
tünellerden bahsettiniz ama döneminizde zengin daha zenginleşirken yoksul daha
da yoksullaştı. Devlete ait kamu kuruluşlarını haraç mezat 35 milyar dolara
satarken Türkiye’yi 450 milyar dolar borca soktunuz. 
Konuşmama
burada son veriyorum. Hepinizi en derin saygılarımla tekrar selamlıyorum. (İYİ
PARTİ sıralarından alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) - Sayın Başkan, çok kısa bir söz talebim var.
BAŞKAN
– Buyurun Sayın Özel.
V.- AÇIKLAMALAR (Devam)
21.- Manisa Milletvekili Özgür Özel’in, Manisa Milletvekili Erkan
Akçay’ın “Bizim ilk günden beri Gezi’ye karşı tavrımız belliydi.” ifadesine ve
Devlet Bahçeli’nin 7 Hazirandaki il başkanları toplantısında yaptığı
konuşmasına ilişkin açıklaması
ÖZGÜR
ÖZEL (Manisa) - Sayın Başkan, biraz önce -tabii, emin olmadan bir şey
söylememek lazım, emindim ama- yazılı metni istedim, şimdi geldi, o yüzden
cevaplıyorum.
Sayın
Erkan Vekilimizden de… Aynı bölgenin birer grup başkan vekili olarak Sayın
Erkan Akçay’la bir polemik yaşamak en son tercih ettiğim şeydir ama belki bunu
ifade etmek doğru bir tutumu ortaya koymak açısından kendilerinin faydasına da
olacak. “Bizim ilk günden beri Gezi’ye karşı tavrımız belliydi.” dedi. 
Ben,
Sayın Devlet Bahçeli’nin 7 Hazirandaki il başkanları toplantısındaki şu
cümlelerini hatırlatmak istiyorum. “Hükûmet, baskı, eziyet ve zorbalıkla her
şeyi belirleme ve tayin etme saplantılarına kimseyi dinlemeyen, anlamayan ve
aldırmayan antidemokratik sapmalarına Taksim Gezi Parkı’ndan iyi bir cevap
verilmiştir. Demokratik haklarını masumane vasıtalarla savunmak amacıyla
meydanları dolduranlar düşüncelerini bu yollarla duyuranlar, hepsinden önemlisi
de otoriter mizaç ve simalara karşı duranlar gerekli mesajları vermişlerdir.”
Bu, MHP’nin İl Başkanları Toplantısı, bütün metin elimde. Ara başlıklar:
“Başbakan Erdoğan’ın siyaset tarzı son derece hırçın ve düzeysizdir.”
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle, toparlıyorum. 
BAŞKAN
– Toparlayın.
ÖZGÜR
ÖZEL (Manisa) – “AK PARTİ Hükûmeti demokrasiyi anlamamıştır.” “Başbakan Erdoğan
İstanbul’u babasının çiftliği gibi görmektedir.” Bahçeli: “Başbakan bahar
değil, kara kış yaşatmıştır.” “Faizcileri uzakta değil, yakında arasın.”
“Erdoğan özür dilemelidir.” Bu, 7 Haziranda Gezi olaylarına karşı Sayın
Bahçeli’nin verdiği ilk resmî tepkidir ve yazılı olarak mevcuttur. Devamında
yaşanan olaylar, o konudaki düzeltmeler ayrı ama “İlk günden beri Gezi’nin
karşısındaydık.” yaklaşımı, biraz önceki yaklaşım doğru bir yaklaşım değildir.
Tutanaklara geçirmek istedim.
Teşekkür
ederim.
BAŞKAN
– Peki.
ERKAN
AKÇAY (Manisa) – Sayın Başkan…
BAŞKAN
– Sayın Akçay, size elbette söz vereceğim. Ama değerli arkadaşlar, geçen
oturumlarda kapattığımız tartışmaları da tekrar sürdürmemek gerekir çünkü
oturumların kapanmasından sonra, biliyorsunuz, önceki oturumda konuşulan
konuların üzerine artık hepimiz…
ÖZGÜR
ÖZEL (Manisa) – Sayın Başkanım…
BAŞKAN
– Biliyorum ben hassasiyetinizi ama…
ÖZGÜR
ÖZEL (Manisa) – Eleştiriniz haklı ama ben bunları kendi aklımdan söylesem, bu
sefer “Doğru söylemiyorsun…” Ben yazılı metni talep ettim, şimdi geldi; çok
açık. 
BAŞKAN
– Buyurun Sayın Akçay.
22.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Şimdi, bu tür tartışmaları hırçınlığa veya birtakım demagojiye
götürmenin anlamı yok. Aynı konuşma işte burada, bizim de elimizde var. “Parti
olarak, meşruiyet sınırlarında kalan gösteri ve tepkilere saygı duymakla
birlikte…” Gezi olayları saygı duyulacak, meşruiyet sınırları içerisinde
yapılan eylemler değildir değerli arkadaşlar, o var burada.
ÖZGÜR
ÖZEL (Manisa) – Metin burada.
METİN
NURULLAH SAZAK (Eskişehir) – Dinle! 
ERKAN
AKÇAY (Manisa) – Aynı metin burada. 
BAŞKAN
– Bir saniye… Sayın Özel, bir saniye…
ERKAN
AKÇAY (Manisa) – Devam ediyorum, sözümü kesmeyin lütfen.
BAŞKAN
– Sayın Özel, Sayın Akçay konuşuyor.
ERKAN
AKÇAY (Manisa) – “Meşruiyet sınırlarında kalan gösteri ve tepkilere saygı
duymakla birlikte, herhangi bir çatışma ve kavga ortamına çekilmemek için,
olayların içinde yer almama irademizi kararlılıkla muhafaza edeceğiz.” Çünkü daha
ilk günlerde Sayın Genel Başkanımız “Eğer Gezi hadiselerindeki gösterilere
katılmak isteyenler varsa önce MHP’den istifa etsin, ondan sonra gitsin.”
şeklinde açık, net, kararlı bir tutum sergilemiştir. (MHP ve AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Sayın Başkan…
BAŞKAN
– Buyurun.
ERKAN
AKÇAY (Manisa) – Sayın Başkan, şimdi, o tarihte bir iktidar eleştirisi yapmak
ayrı bir şey, yani iktidara yönelik bir eleştiri payı vermek ayrı şey, bizim konuştuğumuz
konunun merkezindeki Gezi olaylarının mahiyetini konuşmak farklı bir şeydir.
Yani bunu defalarca söyledik, Gezi hadiseleri terör hadiselerinin de terör
örgütlerinin ve illegal örgütlerin de dâhil olduğu ve Türkiye'de sokakları,
bütün ülkeyi karıştırmaya yönelik eylemler olmuştur, Cumhuriyet Halk Partisi de
Gezi eylemlerinde bu terör örgütleriyle ve illegal örgütlerle birlikte hareket
etmiştir. Nokta. (MHP sıralarından alkışlar) 
ÖZGÜR
ÖZEL (Manisa) – Yahu, tövbe tövbe! Şimdi olacak şey mi bu ya! Olacak şey mi bu!
METİN
NURULLAH SAZAK (Eskişehir) – Evet, gerçekler rahatsız mı etti seni?
ERKAN
AKÇAY (Manisa) – Nokta. Nokta.
ÖZGÜR
ÖZEL (Manisa) – Söz istiyorum Sayın Başkanım.
BAŞKAN
– Buyurun Sayın Özel. 
23.- Manisa Milletvekili Özgür Özel’in, Cumhuriyet Halk Partisinin,
yaşam tarzına müdahale, despotik yönetim biçimi ve çevre duyarlılığı konusunda
Gezi olaylarının içinde de yanında da olduğuna ilişkin açıklaması
ÖZGÜR
ÖZEL (Manisa) – Sayın Başkan, hadsizliğin de bu kadarı. Böyle bir şey olur mu?
“Genel Başkanımız ilk günden beri mesafeliydi.” diyorsunuz, Genel Başkanınız
“Gezi olayları iyi bir cevap olmuştur Hükûmete.” diyor; bunu tutanağa
geçiriyoruz, “Polemik istemiyoruz.” diyoruz. Kelime kelime Devlet Bahçeli’nin
lafları burada, o laflar biraz önceki ifadelerle bire bir çelişince dönüyor
dolaşıyor “CHP onunla birlikte oldu, bununla birlikte oldu.” 
Cumhuriyet
Halk Partisi, aynen o günlerde Devlet Bahçeli’nin ifade ettiği gibi, yaşam
tarzına müdahale, despotik yönetim biçimi, çevre duyarlılığı konusunda Gezi
olaylarının içinde de yanında da olmuştur ancak hiçbir terör örgütüyle hiçbir
zaman olmadığımız gibi bugün de birlikte değiliz. Ancak geçmişte tükürdükleri
yüzü öpenler, geçmişte öptükleri yüze tükürenler, şimdi gelip de Cumhuriyet
Halk Partisine tutarlılık sorgulaması yapamazlar.
METİN
NURULLAH SAZAK (Eskişehir) – Kes lan, kes!
ÖZGÜR
ÖZEL (Manisa) – Kınıyorum sizi. (CHP sıralarından alkışlar) 
METİN
NURULLAH SAZAK (Eskişehir) – Kes, soytarı! Kes!
ERKAN
AKÇAY (Manisa) – Sayın Başkan, ben de mukabil olarak kınıyorum. Yani bir
Milliyetçi Hareket Partisi takıntısı başlamış Cumhuriyet Halk Partisinde…
GÜLİZAR
BİÇER KARACA (Denizli) – Takıntı yok, gerçeklerle yüzleşin. Takıntı yok. 
ERKAN
AKÇAY (Manisa) – …olur olmaz her yerde, her cümlenin içerisine bir Milliyetçi
Hareket Partisi sıkıştırmak suretiyle… Biz bunu anlıyoruz, sebebini anlıyoruz…
BURCU
KÖKSAL (Afyonkarahisar) – Ya nasıl konuşuyorsunuz siz ya!
METİN
NURULLAH SAZAK (Eskişehir) – Dinle! Dinle!
ERKAN
AKÇAY (Manisa) – Bilhassa 7 Haziran 2015 seçimlerinde…
BURCU
KÖKSAL (Afyonkarahisar) – “Soytarı” diyorlar ya! Hakaret ediyorlar ya! (CHP ve
MHP sıraları arasında karşılıklı laf atmalar, gürültüler)
BAŞKAN
– Sayın Köksal… Değerli arkadaşlarım, lütfen…
BURCU
KÖKSAL (Afyonkarahisar) – “Soytarı” diyorlar Sayın Başkan, böyle bir hakaret
olabilir mi?
BAŞKAN
– Sayın Köksal… Sayın Köksal…
ÖZGÜR
ÖZEL (Manisa) – Sayın Erkan Akçay, ben duymadım, “Gruptan birisi ‘soytarı’
dedi.” diyorlar. 
ERKAN
AKÇAY (Manisa) – Laf atıyorlar arkadaş, laf atıyorlar. 
BAŞKAN
– Sayın Akçay… Sayın Akçay, lütfen… 
ULAŞ
KARASU (Sivas) – “Soytarı” ne demek?
MUHARREM
ERKEK (Çanakkale) – “Soytarı” ne demek? Terbiyesiz! Otur yerine!
METİN
NURULLAH SAZAK (Eskişehir) – Gel, gel.
MUHARREM
ERKEK (Çanakkale) – Sarayın bekçisi… 
BAŞKAN
– Değerli arkadaşlar… Değerli arkadaşlar…
BURCU
KÖKSAL (Afyonkarahisar) – Sarayın bekçisi olmuşsunuz. 
MUHARREM
ERKEK (Çanakkale) – Sarayın bekçisi… 
METİN
NURULLAH SAZAK (Eskişehir) – Konuşma lan!
MUHARREM
ERKEK (Çanakkale) – Ahlaksız! 
BAŞKAN
– Sayın Akçay… Sayın Köksal… Sayın Erkek… (CHP ve MHP sıraları arasında
karşılıklı laf atmalar, gürültüler)
Lütfen
oturun değerli arkadaşlar. 
ÖZGÜR
ÖZEL (Manisa) – Olacak şey mi ya!
BAŞKAN
– Değerli arkadaşlar, grup başkan vekilleriniz konuşurken lütfen müdahale
etmeyin. Yani grup başkan vekillerinizin konumunu sarsmayın değerli arkadaşlar.
Grup başkan vekiliniz herhâlde konuyu partiniz adına en iyi ifade edecek
durumdalar. 
Buyurun
Sayın Akçay. 
24.- Manisa Milletvekili Erkan Akçay’ın, Gezi hadisesinin
değerlendirilmesi ile iktidarın veya diğer partilerin Gezi olayları
karşısındaki konum ve tutumunun değerlendirilmesinin ayrı bahis olduğuna
ilişkin açıklaması
ERKAN
AKÇAY (Manisa) – Sayın Başkan, şimdi, bu iddialar tahrike kadar varan… Şimdi,
bütün fotoğraflarıyla da gösteririz, Gezi hadiselerinde Taksim’de hangi terör
örgütlerinin ne kadar hadiseye müdahil oldukları ve bilhassa 15 Temmuz
hadisesinden sonra bu işlerin birtakım FETÖ’cü polisler veya unsurlar
tarafından da nasıl provokasyona tabi tutulduğu artık bilinen bir hakikat. 
ÖZGÜR
ÖZEL (Manisa) – Biz onların karşısındaydık. 
HAYDAR
AKAR (Kocaeli) – Tamam, onlar yaptı, biz yapmadık. Biz onların karşısındaydık,
onlar yaptı zaten. Şimdi “Al gülüm, ver gülüm.” yapıyorlar. 
ÖZGÜR
ÖZEL (Manisa) – Allah Allah! Biz FETÖ’nün karşısındaydık, siz yanındaymışsınız
demek ki!
BAŞKAN
– Sayın Özel, lütfen… Lütfen…
ERKAN
AKÇAY (Manisa) – Sayın Genel Başkanımızın konuşması aynı bütünlük içerisinde.
Şimdi tekrar da etmek istemiyorum, konuştuğumuz mevzu bizatihi Gezi
hadiselerinin mahiyetidir. Onu değerlendirmek farklı, iktidarın veya diğer
partilerin bu olaylar, Gezi hadisesi karşısındaki konum ve tutumunu
değerlendirmek ayrı bir bahistir. Konuyu bu bağlamı içerisinde değerlendirmek
gerekir. 
Teşekkür
ederim.
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, aynı şekilde söz talep ediyorum.
BAŞKAN
– Lütfen Sayın Özel, toparlayalım, konu uzadı bence. 
Buyurun.

25.- Manisa Milletvekili Özgür Özel’in, Devlet Bahçeli’nin sözlerini
aktardığına ilişkin açıklaması
ÖZGÜR
ÖZEL (Manisa) – Sayın Başkan, Sayın Erkan Akçay bir şeyi gözden kaçırmasın, ben
aynen tutanaktan okuyup Sayın Bahçeli’nin o günkü sözlerini aktardım, başka bir
şey demedim. 
ERKAN
AKÇAY (Manisa) – Ben de aynı şeyi söyledim. 
ÖZGÜR
ÖZEL (Manisa) – Bunun karşısında, biraz önce, tarihin, arşivin ve bu konudaki
hafızamızın bu meseleyi affetmeyeceğini göz önünde bulundurmadan “Efendim, biz
ilk günden beri onu şöyle bulduk, böyle bulduk.” ifadelerine karşı sıkışınca
“terör örgütü merör örgütü” bunu reddediyoruz, bu bir. 
İkincisi:
Çok net bir durumla karşı karşıyayız, kendi ağzıyla söylüyor, Gezi olaylarını
çığırından çıkaran polisin tavrıdır, o polisler de FETÖ’cü çıkmıştır. O günkü
mücadelemizde karşımızda yanlış davranışlarda bulunanların FETÖ’cü olduğu
çıkıyorsa biz yine FETÖ’nün karşısında, bu gruplar da yanında yer aldıklarını
itiraf ediyorlar. Durum bundan ibaret. (CHP sıralarından alkışlar)
ERKAN
AKÇAY (Manisa) – Sayın Başkan, istirham ediyorum, Sayın Özel’in Sayın Genel
Başkanımızın bu konuşmasına atfen ben de bir cümleyle toparlayacağım.
BAŞKAN
– Toparlayıp bitirelim artık Sayın Akçay. 
Sonuçta
herkesin konumunu bütün kamuoyu biliyor.
Buyurun.
26.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Sayın milletvekilleri, lütfen dikkat buyurunuz: “Parti olarak
meşruiyet sınırlarında kalan gösteri ve tepkilere saygı duymakla birlikte
herhangi bir çatışma ve kavga ortamına çekilmemek için olayların içinde yer
almama irademizi kararlılıkla muhafaza edeceğiz…”
ÖZGÜR
ÖZEL (Manisa) – Ona bir şey demiyoruz ki.
ERKAN
AKÇAY (Manisa) – “…Milliyetçi Hareket Partisi, Başbakan ve hükûmetiyle
demokratik yollardan ve kuvvetli bir şekilde mücadele etmek için ülkemizin her
köşesindedir. Temalı olarak düzenlediğimiz açık hava toplantılarımız bunun en
bariz kanıtıdır. 
Adalet
ve Kalkınma Partisinin icraatlarını tasvip etmeyen, hakkının yenildiğini
düşünen ve Başbakanın Türkiye’yi kötüye götürdüğüne inanan, sıkıştıkça yurt
dışına kaçtığını gören milletimin her ferdiyle buluşmak, onların sözcüsü olmak,
hislerine tercümanlık yapmak ve ortak hedefler etrafında toplanmak en büyük
istek ve hedefimizdir.” 
Milliyetçi
Hareket Partisinin kurumsal tutumuna ve yaptığımız temalı toplantılara vurgu
yapılmıştır.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Bu da demokratik meşruiyet içerisinde yapılan muhalefeti de
anlatmış oluyor.
BAŞKAN
– Teşekkür ederim.
Sayın
Akbaşoğlu…
27.- Çankırı Milletvekili Muhammet Emin Akbaşoğlu’nun, her türlü
toplantı ve gösteri yürüyüşünün ilgili mevzuat çerçevesinde demokratik bir hak
olduğuna, Vandalizme, teröre, kaosa yönelik hiçbir hareketin meşru
görülemeyeceğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Tabii,
biraz evvel CHP grup başkan vekili, AK PARTİ ve MHP gruplarını işaretle,
FETÖ’cülerle beraber hareket edildiğinden dem vurarak doğru olmayan bir beyanda
bulunmuştur. 
Gezi
olaylarıyla ilgili şunu ifade etmek isterim ki evet, her türlü toplantı ve gösteri
yürüyüşü ilgili mevzuat çerçevesinde her zaman demokratik bir haktır. Bununla
beraber, Vandalizme, teröre, kaosa yönelik hiçbir hareket meşru görülemez. Gezi
olaylarında emperyalizmin müdahale ettiği, birtakım uluslararası operasyonel
güçlerin de alanda görev aldığı ve hakikaten Türkiye aleyhine bir sürece doğru
oluşturulmaya çalışılan ve meşru Hükûmete karşı ayaklanma girişimine yönelik
farklı boyutları olan bir uluslararası süreci beraber yaşadık.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) - Terör örgütlerinin cirit attığı, hakikaten örtülü,
açık bazı insanların iyi niyetle oraya geldiği ama bazılarının da art niyetli
olarak devletin meşruiyetini ortadan kaldırma amaçlı o ortamı manipüle etmeye yönelik
bir tavır takındığı hepimizin malumu. Bu konuda Milliyetçi Hareket Partisi
Sayın Grup Başkan Vekilinin de ifade ettiği gibi Sayın Bahçeli o gün açık bir
şekilde devletin ve milletin yanında yer alma iradesini ortaya koymuş ve
mensuplarını da bu olaylarda görmek istemediğini net bir şekilde duyurmuştur.
Bunda en ufak bir tereddüt yoktur. 
(Mikrofon
otomatik cihaz tarafından kapatıldı)
BAŞKAN
– Toparlayın, son cümlenizi alalım Sayın Akbaşoğlu, lütfen.
MUHAMMET
EMİN AKBAŞOĞLU (Çankırı) - Toparlıyorum. 
Bununla
beraber -içeriden ve dışarıdan- biraz evvel o uluslararası perspektif
çerçevesinde 15 Temmuzda, 17 Aralıkta örneklerini gördüğümüz hadiselerde
aslında öncü bir uluslararası krize yönelik bu Gezi olaylarına, hakikaten
FETÖ’cü birtakım yapılanmaların da kripto FETÖ’cüler ile açıktan FETÖ’cülerin,
PKK’nın ve diğer birçok unsurun içinde bulunduğu bu oluşuma destek vermek
hakikaten talihsiz bir duruş sergilemektir.
SERPİL
KEMALBAY PEKGÖZEGÜ (İzmir) – Talihsiz olan sizin katliamlarınız. Gençleri
öldürdünüz, gençleri!
MUHAMMET
EMİN AKBAŞOĞLU (Çankırı) - Bu konuda, Gezi olayları Türkiye Cumhuriyeti
devletinin meşru kuvvetleri tarafından yargısal alanda da takip edilmekte ve
ilgililer hakkında her türlü hukuki tahkikat sürmektedir. Bu konuda
söyleyeceğimiz şu an bundan ibarettir.
Teşekkür
ederim.
ÖZGÜR
ÖZEL (Manisa) – Sayın Başkan, şimdi, Sayın Grup Başkan Vekili bunları söylüyor
da tabii, birincisi Cumhuriyet Halk Partisinin demokrasi dışına çıkmamış,
barışçıl, gösteri hakkının arkasında durduğu ve bir tek üyemize bile herhangi
bir saldırganlık, Vandalizm, mala zarar verme, cana kastetmeden soruşturma dahi
açılmadığı, ayrıca açılan bütün soruşturmaların toplamında bu son dört yıldır
bekletilip, bir yılı aşkın süredir iddianamesiz bırakılan Kavala meselesi hariç
-ki onun yerel seçim öncesi kullanılmak üzere bir argüman olarak hazırlandığı
çok açık- o dönemde açılan soruşturmalarda da ceza alan bir tek kişi
olmamıştır. Gezi, Cumhuriyet Halk Partisinin, Cumhuriyet Halk Partililerin,
gençlerin, demokratların, hangi mezhepten ve hangi etnisiteden olursa olsun
çevresine ve yaşam şekline duyarlı olan herkesin namusudur, namusumuza sahip
çıkmaya devam edeceğiz! (CHP sıralarından alkışlar)
BAŞKAN
– Sayın Bilgen sisteme girmiştir.
Değerli
arkadaşlar bu konuyu toparlıyoruz inşallah.
28.- Kars Milletvekili Ayhan Bilgen’in, Gezi’ye katılanlar faiz
lobisinin ve dış güçlerin aleti olmuşsa faizleri çıkaranların nasıl siyaset
yaptığını, kimin adına yaptığını öğrenmek istediğine ilişkin açıklaması 
AYHAN
BİLGEN (Kars) – Sayın Başkan, elbette ki tarihimizde yaşadığımız olayları
tartışırken burada mutlak bir örtüşme sağlamak mümkün değil ama bazı şeyler var
ki polemik götürmeyecek kadar net tavır koymamız gerekiyor. Bu gösteriler
sırasında, 7’si gösterici genç olmak ve 1’isi de polis olmak üzere 8 kişi
hayatını kaybetmiştir. Bunlardan birisi var ki gerçekten Vandalizmin tavan
yaptığı bir linç yöntemiyle öldürülmüştür, Ali İsmail Korkmaz. Eskişehir’de bir
üniversite öğrencisi sokakta, oradaki güvenlik görevlileri ile esnafın birlikte,
barbarca, asla bir gösteriye müdahale mantığıyla izah edilemeyecek yöntemle
katledilmiştir. Bu vakanın ve benzer vakaların hiçbir izahı olamaz. Kaldı ki o
günlerde bu haklı demokratik tepkiyle şiddet içeren bir yere olayların sarkma
ihtimaline karşı, Hükûmet temsilcileri gösterileri organize eden meslek
örgütleriyle görüşmeler yaptılar, olayların başka bir yere kaymasını
engellediler. 
O
dönemde, hatırlarsanız Gezi’yi düzenleyenlerle ilgili en ciddi iddia “döviz,
faiz lobileri” ifadesiydi değerli arkadaşlar. 
(Mikrofon
otomatik cihaz tarafından kapatıldı) 
BAŞKAN
– Sayın Bilgen, toparlayalım, bitirelim; sayın konuşmacı bekliyor bizi. 
Buyurun.

AYHAN
BİLGEN (Kars) – Evet Sayın Başkan. 
O
gösterilerin gerçekleştiği dönemde faizler ne kadar arttı, şimdi faizler
nerede? Eğer o Gezi’ye katılanlar faiz lobisinin aleti olmuşsa, dış güçlerin
aleti olmuşsa faizleri şimdi bu rakamlara çıkaranlar nasıl siyaset yapıyorlar,
kimin adına yapıyorlar? 
Teşekkür
ediyorum. (HDP sıralarından alkışlar)
BAŞKAN
– Sayın Akbaşoğlu, bir cümleyle toparlayalım çünkü kanuna devam edeceğiz. 
Buyurun.

29.- Çankırı Milletvekili Muhammet Emin Akbaşoğlu’nun, uluslararası
işgal ve darbe girişiminin ön adımları olarak Gezi olaylarının ortada olduğuna
ilişkin açıklaması
MUHAMMET
EMİN AKBAŞOĞLU (Çankırı) – Şunu ifade etmek istiyorum: Biraz evvel CHP Grup
Başkan Vekili ifade edince mecburen doğru olmayan bir şeyi tekrar tashih etmek
gerekiyor, o da nedir: Bakınız, meşru anlamda demokratik hakkını kullananlar
olabilir demiştim, bunlar dışında, orada her türlü terör örgütü mensubunun…
Asılan posterler ve isyana teşvik, barikatların kurulması, bütün esnafın
tarumar edilmesi, hiçbir can ve mal güvenliğinin net olarak ortada
bulunamaması, bunların hepsini beraber yaşadık. 
Dolayısıyla,
Avrupa’daki örneklerine bakın lütfen; Almanya’ya bakın, İngiltere’ye,
Fransa’ya, bu konuda onların tutum ve davranışlarına. Hiçbir devlet kamu
düzeninin ihlaline müsaade etmez. Meşru, demokratik, izinli gösteriler her
zaman mümkündür ama gayriresmî, gayrimeşru emperyalist…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum. 
BAŞKAN
– Biliyorum, toparlayalım. 
MUHAMMET
EMİN AKBAŞOĞLU (Çankırı) - …emellerle, dış güçlerle emellerini tevhit edenlerin
tutum ve davranışları da asla meşru görülemez. O gün de AK PARTİ iktidarının
yaklaşımı budur. Bir çevre meselesi değil, uluslararası bir işgal ve darbe
girişiminin ön adımları olarak Gezi olayları ortadadır. Bunu böyle görmek
gerekir. Bunun böyle olduğuna dair deliller de ortadadır. 
Teşekkür
ederim. 
ZÜLEYHA
GÜLÜM (İstanbul) – İşinize gelmeyen her şey dış güçlerin işi. Sizin demokrasi
anlayışınız bu işte.
SALİH
CORA (Trabzon) – Sayın Başkan, Sayın Başkan…
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli milletvekilleri, 16’ncı madde üzerinde söz sırasını bir hayli
zamandır bekleyen Milliyetçi Hareket Partisi Grubu adına Sayın Nevin Taşlıçay.
(MHP sıralarından alkışlar)
Sayın
Taşlıçay, süreniz on dakika. 
MHP
GRUBU ADINA NEVİN TAŞLIÇAY (Ankara) – Ben sözlerime Yalova’mıza depremden
dolayı geçmiş olsun diyerek başlamak istiyorum. 
Sayın
Başkan, kıymetli milletvekilleri, aziz Türk milleti; hepinizi saygıyla
selamlıyorum. 
2019
Yılı Merkezî Yönetim Bütçe Kanun Teklifi’nin “Yürütme” başlıklı 16’ncı maddesi
üzerine Milliyetçi Hareket Partisi Grubu adına söz almış bulunmaktayım. 
16’ncı
madde der ki: “Bu kanun hükümlerini Cumhurbaşkanı yürütür.” Bu, yeni bir döneme
geçildiğini ifade eden, tarihî öneme sahip bir maddedir. 16 Nisan
Referandumu’yla değiştirdiğimiz yönetim sistemimiz 24 Haziran Seçimleriyle
hayata geçmiş, tıkanan sistemin çağın şartlarına göre revize edilmesi sonucunu
doğurmuştur. Türk devlet geleneğindeki süreklilik göz ardı edilmeden yeni bir
döneme başlanmıştır. Unutulmamalıdır ki töre, aile yapısı ve devlet nizamı
zaman ve mekân farklılıklarına rağmen, Orta Asya’daki ilk Türk devletlerinden
Selçuklu, Osmanlı ve cumhuriyet arasında bir devamlılık bulunduğuna işaret
etmektedir. Geniş zaman ve muhtelif coğrafyalarda vücut bulmalarına karşılık
Türk devletlerinin en bariz özellikleri bir devlet geleneğine dayanıyor
olmalarıdır. Bu sebeple, Türk tarihini bilmeden söz konusu devamlılığı anlamak
da mümkün değildir. 
Türk
devlet anlayışı, kökleri çok derinlerde bulunan bir dünya görüşünden
beslenmekte ve pek az bir değişimle bir halk ve millet geleneği hâline bugüne
kadar gelmektedir. Türklere has gelenekler ve düşünceler bu muhtelif
devletlerin varlığına rağmen kaybolmamış ve mevcudiyetini korumuştur. Bu
devamlılığı sağlayan unsurlar tespit edildiğinde ve derinlemesine analiz
yapıldığında da bugün için Türk devletinin binlerce yıllık geleneğiyle geleceğe
emin adımlarla yürüdüğü ortadadır. Kadim dünyanın muhtelif yerlerine yayılan
farklı hayat tarzlarıyla ve dinlerle ünsiyet kuran Türklerin menşei
sayılabilecek Orta Asya’dan bugüne belli bir hat izlendiği takdirde bu tarihî
seyirde belirleyici olan unsurun devlet geleneği olduğu görülür. Bu devlet
geleneğinin, müesses devlet nizamının özünde varlığı kadim dönemlere uzanan bir
Türk töresinin bulunduğu da apaçık görülecektir. Türk tarihi kendi bütünlüğü
içinde ve münasebet kurduğu kültür ve medeniyet daireleri çerçevesinde analiz
edildiğinde Türklerin çağın şartlarına uygun, güçlü bir ekonomik disipline
sahip oldukları görülecektir. Nihayetinde ekonomik disiplinleri sayesinde
bulundukları bu zor coğrafyada ayakta kalabilmeyi başardıkları göz ardı
edilmediğinde de bu hakikat anlaşılacaktır. 
“Türk
devletinin en mühim özelliği tefrikaya karşı olması ve devletin ortağının
bulunmamasıdır.” denir. Bu coğrafyadaki varlığının en büyük sebebi de bu
cümlede saklıdır. “Bengü il”den “devleti ebet müddet”e ve nihayet cumhuriyete
uzanan süreçte bağlayıcı olan en mühim unsur da bu anlayış olmuştur. Bu anlayış
çerçevesinde ekonomik bağımsızlığını her alanda elde etmeye çalışan Türk devlet
felsefesi de vazgeçilmez prensibimizdir. Bugün için bu ölçüde atılan adımlar,
yerlileşme ve millîleşme çalışmaları nazarımızda çok değerlidir. Yerli ilaç
girişimlerinden Uzay Ajansının kurulmasına, millî savunma sanayisindeki
atılımlardan endüstri 4.0’ı yakalama girişimlerine kadar hepsi birbirinden
kıymetli ve tarihî adımlardır. 
Özellikle
başta kız çocuklarımız olmak üzere herkesin STEM yani bilim, teknoloji,
mühendislik ve matematik alanlarına eğilimlerinin artırılması için atılan
adımlarının değeri kıymet biçilemez. 
Biliyor
ve görüyoruz ki Türk devlet sarkacı yükselen bir döneme girmiştir ve çağın bir
adım önüne geçme iradesini göstermektedir. Başarı kaçınılmaz ve yarınlar
bizimdir. Türk devletinin önünde ne terör örgütleri ne de ekonomik operasyonlar
durabilecektir. Milletimizin birlik ve beraberliğiyle siyasi kurumlarımız daha
isabetli ve istikrarlı kararlar alabilecek ve gelecek nesillere karşı
sorumluluklarımızı yerine getirmenin huzurunu yüce Meclisimiz yaşayacaktır. 
Atılan
yerli ve millî adımlara kimi zaman hissî ve tarafgir bakılsa da kadim dönemin
kutsal devletinden günümüzün kutlu cumhuriyetine, Türkiye Cumhuriyeti’ne Türk
devlet geleneği işlemektedir ve bugün de rayında emin adımlarla ilerlemektedir.
Verdiğimiz
onca şehidin acısına ve yöneltilen tehditlere, yaşadığımız ekonomik
çalkantılara ve uluslararası siyasi krizlere rağmen bağımsızlığımızdan ve
kararlılığımızdan asla taviz vermedik, vermeyeceğiz. Hedefe yürümenin
vakarıyla, önümüze çıkacak tüm engellemelere rağmen, tek vücut hâlinde devam
edeceğiz ve sürüklenmeye çalışıldığımız girdaba girmeyeceğiz. “Diriliş” bu
millet için uzak bir kavram değildir, dönüp 26 Ağustos 1071 ve 30 Ağustos
1922’ye bakmamız yeterli olacaktır. Bugün içinse, yapacağımız teknolojik ve
ekonomik atılımlarla bunu yeniden sağlayacağımıza eminim. Bu topraklarla
bağımızı güçlendirmeli, millî kaynaklarımıza sarılmalıyız. Bin yıldan beri
sahibi olduğumuz bu topraklar, insan kaynağımız önümüzdeki en büyük
şansımızdır. Bu topraklarla, cılızlaşan ve eğretileşen bağlar yeniden
güçlendirilmeli, içinde bulunduğumuz kriz fırsata çevrilmelidir. Gösterilecek
gayret ve kararlılık çözümü de beraberinde getirecektir.
Bu
itibarla “İnsanı yaşat ki devlet yaşasın.” şiarıyla yüce Meclisimizin üzerine
düşen sorumlulukları yasa yapıcı olarak yerine getirmesi kadar yürütmenin de bu
yasayı ivedilikle hayata geçirmesi son derece önemlidir.
Kadına
şiddet konusunda ülke olarak attığımız önemli ve samimi adımlar olduğu 6284
sayılı Kanun’la da görülmektedir ancak kanunun uygulamasında eksiklikler
mevcut. Emniyet mensuplarımızdan kadınlarımıza kadar ilgili yasadan tarafların
pek çoğunun bilgi sahibi olmadığı ortada. Toplumsal cinsiyet eşitsizliğinden
sınıfta kalıyoruz. Hâlbuki, yasalar uygulanabilse çok önemli sonuçlar almak
mümkün. Yine, eşit işe eşit ücret alınamamasının sonucu ortaya çıkan
mağduriyetlerimiz bulunmakta. Hâlbuki, kadın-erkek ayrımı olmaksızın eşit işe
eşit ücret alınması anayasal bir haktır. Ancak görüyoruz ki özellikle özel
sektörde bu durum çokça ihmal edilmekte.
Çocuklarla
ilgili, Çocuk Hakları Sözleşmesi’nin tarafı olmamız kapsamında, çocuğun üstün
yararı ilkesi bakış açısını uygulamalarımıza yansıtmalıyız. Muazzez ve müreffeh
bir gelecek tasavvurumuz varsa bu sözleşmeyi kapsamlı bir şekilde hayata
geçirmemiz elzemdir. Boşanan ailelerde çocuk teslimi ve çocukla kişisel ilişki
kurulmasının icra yoluyla gerçekleştirilmesi sorunu ivedilikle çözülmelidir. 
Sokak
çocukları sorunu gün geçtikçe derinleşmektedir. 
Çocuk
istismarıyla ilgili yasal düzenlemeler kadar farkındalık ve bilgilendirme
çalışmaları da önemlidir. TÜBİTAK aracılığıyla oyunlar, TRT kanalıyla çizgi
filmler hazırlamak, aile hekimleriyle farkındalık ve bilgilendirme çalışmaları
yürütmek çocuk istismarı sorunu için önleyici olabilecek çalışmalardır.
Müfredata “Vücudunu koru” eğitimleri koymak yine önemli bir adım olacaktır. 
Erken
yaşta evlilik sorunu pek çok kişiyi mağdur etmektedir. Bu konuda ilgili
kurumların bilgilendirme yapmaları, farkındalık kazandırmaları sorunun çözümüne
dair katkılar sağlayacaktır. 
Değerli
milletvekilleri, Tarım Kanunu’nda tarımsal destek için bütçeden ayrılacak
kaynağın gayrisafi millî hasılanın yüzde 1’inden az olmayacağı kesin bir
şekilde belirtilmiş olmasına rağmen, gereken desteklerin verilmemesinden doğan
sorunlar da geleceğimizi tehdit etmektedir. Bu durumun devam etmesi hâlinde
ciddi bir gıda terörüyle karşı karşıya kalmamız kaçınılmazdır. 
Taşeron
yasasının kapsamından doğan mağduriyetler yine hızlıca giderilmelidir. 
Hekim
ve diş hekimlerinin emekli maaşlarındaki ek ödemelerle ilgili yapılan
iyileştirmelerin eczacılar için de yapılması, yine Sağlık Bakanlığı merkez
teşkilatı bünyesindeki eczacıların diğer kurumlarda çalışan eczacılarla
maaşları arasındaki farkın giderilmesi ve Sosyal Güvenlik Kurumu bünyesinde
çalışan 4/B’li 110 civarındaki meslektaşımızın kadroya geçirilmesi önemli bir
haksızlığı da ortadan kaldıracaktır. 
Aile,
Çalışma ve Sosyal Hizmetler Bakanlığında ek ders karşılığı çalışan personelin
talepleri gündeme alınmalıdır. 
“Nafaka
mağdurları” adı altında insanlar bir araya gelmekteler. Acilen taraflar
dinlenilmeli ve meselede hakkaniyetli bir çözüm yolu aranmalıdır. 
Ekonomide
güven ortamının sağlanmasına yönelik önlemler alınması ve kamu maliye
politikalarının disiplin ve tutarlılık içinde uygulanmasının önemini
vurgulayarak sözlerime son vermek istiyorum. 
2019
yılı bütçesinin ülkemiz için hayırlı olmasını diliyorum. Bütçenin
hazırlanmasında emeği geçen bürokratlara ve yoğun mesaisiyle bütçenin Genel
Kurula gelmesini sağlayan Komisyon Başkan ve üyelerine teşekkür ediyorum. Bu
vesileyle, 2019 yılının başta insanlık olmak üzere milletimize mutluluk ve huzur
getirmesini temenni ediyorum. Yüce heyetinizi saygıyla selamlıyorum. (MHP ve AK
PARTİ sıralarından alkışlar) 
BAŞKAN
– Teşekkür ederim Sayın Taşlıçay.
Değerli
milletvekilleri, söz sırası Halkların Demokratik Partisi Grubu adına söz
isteyen İstanbul Milletvekilimiz Sayın Hüda Kaya’ya aittir.
Süremiz
on dakika Sayın Kaya. 
Buyurun.
(HDP sıralarından alkışlar) 
HDP
GRUBU ADINA HÜDA KAYA (İstanbul) – Sayın Başkan, sayın milletvekilleri;
hepinizi saygıyla selamlıyorum. 16’ncı madde hakkında söz almış bulunuyorum. 
Konuşmamla
ilgili notlarım ve gündem kalabalık ama sıcağı sıcağına Gezi’yle ilgili bu
kadar tartışmalar yaşandıktan sonra bununla da ilgili birkaç cümle etmeden
geçemeyeceğim.
Değerli
arkadaşlar, Gezi’de daha HDP yok iken bile… Özellikle AKP’li arkadaşlara ifade
etmek istiyorum, neyi savunduğumuzu, neye karşı çıktığımızı, toptancı olmamamız
gerektiğini bir kez daha hatırlatmak istiyorum. “Kabataş’ta başörtülü bacıma
saldırdılar.” yalanlarından sonra, “Kabataş’ta camide içki içtiler, ayakkabıyla
girdiler.” yalanlarından sonra… O günlerde hiç daha ne HDP doğmuştu ne de
tanıştığımız çevreler vardı. Bizler Müslüman kadınlar olarak Kabataş’tan
feminist kadınlarla beraber birlikte Taksim’e yürüdük Gezi zamanında. Ve o
beğenmediğiniz Geziciler, o “Vandal” dediğiniz insanlar, o beğenmediğiniz
feminist kadınlarla bizler… Taksim’in duvarlarında yazılanları -zamanın
Başbakanı Recep Tayyip Erdoğan’ın annesi ve eşi hakkında cinsiyetçi küfürler
yazılmış idi- feminist kadınlar ellerinde boyalarla onları sildiler, onları
sildiler.
MÜŞERREF
PERVİN TUBA DURGUT (İstanbul) – Yazanlar kimdi, Geziciler değil miydi?
HÜDA
KAYA (Devamla) – Kim olursa olsun cinsiyetçi, erkekçi ifadelere bir tepki, bir
protesto, bir eylem gösterdiler. Ve o yalanlara karşı biz bir kadın direnişiyle,
bir kadın dayanışmasıyla Taksim’e de çıktık. Ve şunu bilin arkadaşlar, orada,
Gezi’de kırmızılı kadın mı polise saldırdı, kitap okuyan adam mı polise
saldırdı, kim saldırdı? Sabaha karşı herkes çadırlarında uyurken polis
saldırdı. Orada Türkiye’nin bütün halkları -ben de şahidim, bozkurt yapanları
da, zafer işareti yapanları da- Türkiye’nin bütün renkleri ama bütün renkleri,
sadece kötü gidişata karşı “Bu da böyle olmaz.” diyen herkes orada gerçek bir
halk dayanışması meydana çıkardı, gerçek efsane bir halk dayanışmasıydı orada
yaşananlar ve hâlâ, bugün olmuş, aradan beş yıl geçmiş, ben hâlâ şaşıyorum ya,
hâlâ şaşıyorum, kalkıyorsunuz -ülkeyi yönetenler- o çürümüş, iflas etmiş
yalanları halka karşı tekrar tekrar ifade edip alkışlatabiliyorsunuz, alkışlayabiliyorsunuz.
Kabataş gerçek bir yalan idi, biz kadınlar olarak orada ne olduğunu çok iyi
biliyoruz. Camide içkiymiş, ayakkabıyla girmeymiş; biz bu yalanların ne
olduğunu çok iyi biliyoruz. Gerçek ne, biliyor musunuz arkadaşlar? (AK PARTİ
sıralarından gürültüler) 
MUHAMMED
FATİH TOPRAK (Adıyaman) – Bu konuştuklarının hepsi yalan.
GÜLÜSTAN
KILIÇ KOÇYİĞİT (Muş) – Dinleyin, bir dinleyin; bir dinleyin de gerçekleri
öğrenin!
HÜDA
KAYA (Devamla) - Sizin iktidarınızın, Kirazlıtepe’de sabaha karşı 04.00’te
“Cami yıkılıyor.” diye halkın feryat figan bizi çağırmasıyla… Sayın Mahmut
Tanal da oradaydı, gece sabaha karşı Kirazlıtepe’de biz cami yıkımına karşı
halkımızla beraberken camiyi savunanlara polisin sıktığı gaz fişekleri, üstüne
bizzat atılan gaz fişekleri ve bunlar da millete böyle “Camilere girmişler,
bilmem ne yapmışlar.” diye kutsal istismarı yapan sizler, sizin iktidarınız,
sizin gücünüz… Caminin enkazlarından biz bunları topladık, bunları görün
arkadaşlar; gerçek burada, yalan olan Kabataş. (HDP sıralarından alkışlar) Ve
yalan olan daha ne var biliyor musunuz? Yıllardır hâlâ bıkıp usanmadan sahip
çıktığınız yalanlardan bir tanesi… Şaşıyorum, gidin mahkeme kayıtlarına bakın,
İstanbul’da 17 yaşlarında “Serap” isminde bir kızın askerî bir serviste
yakılarak ölmesi meselesi. Niyeymiş? Terör örgütü yapmış. Gidin bakın mahkeme
kayıtlarına. Bunu yapan devlet görevlisidir, MİT görevlisidir. 
MÜŞERREF
PERVİN TUBA DURGUT (İstanbul) – Hangi mahkeme kayıtları?
HÜDA
KAYA (Devamla) – Orada dosyamda, göstereceğim onu da size. 
Diğer
başka bir yalan arkadaşlar, bebek katili meselesi. Siz çok iyi biliyorsunuz
Ayhan Çarkın kimdir. Kendisinin, tarihleriyle -burada dosyada- evet, iktidarın
yandaş medyasından da alıntılar var, haberler var, her farklı medyadan
haberleri, kaynakları görebilirsiniz. “Biz, Pınarcık köyü katliamı başta olmak
üzere, gittik, köylüleri, sivilleri öldürdük, ertesi gün bütün medyada ‘bebek
katili PKK’ diye çıktı.” diyor. 
Bu,
devletin hizmetinde bulunmuş bir itirafçının, bir özel harpçinin ifadeleridir
arkadaşlar. 
MUHAMMED
FATİH TOPRAK (Adıyaman) – PKK bebek katilidir!
HÜDA
KAYA (Devamla) – “Bebek katili” ifadesi işte, Ayhan Çarkın’ların yaptıkları
sivil katliamlarının sonucudur, oradan uydurulmuştur. (AK PARTİ sıralarından
gürültüler)
HASAN
ÇİLEZ (Amasya) – Siz hangi gözle bakıyorsunuz?
GÜLÜSTAN
KILIÇ KOÇYİĞİT (Muş) – Dinle, dinle!
HÜDA
KAYA (Devamla) – “Bebek katili” ifadesi oradan gelmektedir.
Arkadaşlar,
neye karşı çıkıyorsunuz? Neye karşı çıkıyorsunuz? 
BAŞKAN
– Değerli arkadaşlar, karşılıklı olmasın.
Sayın
Kaya, siz Genel Kurula hitap edin.
HÜDA
KAYA (Devamla) – Devletin belgelerine bakın…
İSMAİL
KAYA (Osmaniye) – Devletin belgelerinde “PKK terör örgütü üyesidir.” yazıyor.
HÜDA
KAYA (Devamla) – Özel harpçiler katliam yapıyor, “Ertesi sabah medyada…” diyor
ve “O gün bugündür bebek katili çıkıyor.” diyor.
HASAN
ÇİLEZ (Amasya) – Onlar vatanını savunuyor, nereden katliam yapıyor! Vatanını
savunuyor onlar!
HÜDA
KAYA (Devamla) – Evet, gelelim geçtiğimiz günlerde Sayın Cumhurbaşkanı, Mehmet
Akif Ersoy’un evini müze yapma törenindeydi arkadaşlar. 
Mehmet
Akif Ersoy’un hatırasına sahip çıkılsaydı bu iktidar döneminde, o değerli
şahsiyetin bir evladı yoksulluktan, sahipsizlikten çöplükte öldü arkadaşlar.
Bu, AKP iktidarının utancıdır.
İkincisi,
Mehmet Akif Ersoy bir Kur’an insanıydı, bir vicdan insanıydı. Bugün yaşasaydı
onu da hapsedecektiniz. Evet, bugün yaşasaydı onu da hapsedecektiniz. Ne
diyordu? Mehmet Akif ne diyordu? 
“İnmemiştir
hele Kur’an bunu hakkıyla bilin / Ne mesleki kaygılar ne kariyer hesapları için
/ İnmemiştir hele Kur’an bunu hakkıyla bilin / Ne erkeği yüceltmek, ne kadını
aşağılamak için / Ne Arap’a paye vermek, ne Acem’i hor görmek için.”
EYÜP
ÖZSOY (İstanbul) – İstiklal Marşı’nı oku. 
HÜDA
KAYA (Devamla) – Bugün yaşasaydı “İnmemiştir hele Kur’an bunu hakkıyla bilin /
Ne Türk’e paye vermek, ne de Kürt’ü aşağılamak için.” derdi…
MÜŞERREF
PERVİN TUBA DURGUT (İstanbul) – PKK’ya ne derdi Mehmet Akif Ersoy? 
HÜDA
KAYA (Devamla) – …ve bunu diyecek bir insanlığa, bir vicdana sahipti. (HDP
sıralarından alkışlar) 
MÜŞERREF
PERVİN TUBA DURGUT (İstanbul) – PKK’ya ne derdi?
HÜDA
KAYA (Devamla) – Bugün onların, o değerli insanların felsefeleri yargılanıyor.
Gelenekçi, Emevici, erkekçi, cinsiyetçi, ırkçı bir dinciliği esas alarak Mehmet
Akif Ersoy’un temsil ettiği ekolü yargılıyorsunuz, mahkûm ediyorsunuz. 
ASUMAN
ERDOĞAN (Ankara) – Aile yapısını bozacaksınız.
HÜDA
KAYA (Devamla) – Bununla ne demek istediğimi vâkıf olanlar çok iyi anlar,
bilmeyenler anlamaz zaten. 
ASUMAN
ERDOĞAN (Ankara) – Aile yapısını bozdurmayacağız size. 
HÜDA
KAYA (Devamla) – Değerli arkadaşlar, bakın, Cizre’nin ve Roboski’nin yıl
dönümlerindeyiz. Önümüzdeki günlerde Roboski katliamının yıl dönümündeyiz. Ben
yine bir grup Müslüman kadınla o dönemlerde Roboski’de bu cinayet, bu katliam,
bu vahşet yaşandığında, ilk defa oraya gittiğimizde bu insanların nasıl bir
dramla, nasıl bir trajediyle karşı karşıya kaldığını orada gözlerimle gördüm ve
Cizre’de…
ASUMAN
ERDOĞAN (Ankara) – Ayrımcılık yapıyorsun.
EYÜP
ÖZSOY (İstanbul) – Şehit ailelerinin de yanına gidin.
HÜDA
KAYA (Devamla) – Ben bunu üç yıl önce yine bu kürsüde söylediğimde bazı
arkadaşlar şiddetle karşı çıkmışlardı. Yalana çok alışık olanlar bizim
söylediklerimizi de yalan zannediyorlar, atıyoruz zannediyorlar. 
Cizre’de
sabahın köründe sokağa çıkma yasağının daha bittiği dakikalarda Cizre’ye ilk
giren insanlardanım ve girdiğimiz ilk anda ellerimizle 75 yaşındaki Mustafa
Erdoğan’ın cesedini biz kaldırdık, battaniye istedik.
ABDULLAH
GÜLER (İstanbul) – Yalan! PKK’nın öldürdüğü bir insandı o.
HÜDA
KAYA (Devamla) – Elinde bir torba ekmekle beraber akşam vakti… 
TUMA
ÇELİK (Mardin) – Ya bir dinle ya, dinle!
GÜLÜSTAN
KILIÇ KOÇYİĞİT (Muş) – Dinle ya!
HÜDA
KAYA (Devamla) – Dinleyin arkadaşlar, dinleyin. Bizim hiçbir şeyden kaçtığımız
yok.
BAŞKAN
– Karşılıklı olmasın Sayın Kaya, süreniz bitiyor çünkü. Karşılıklı olmasın.
HÜDA
KAYA (Devamla) – İstediğiniz kadar soru sorun, cevabınızı verebiliriz. Bizde
gerçek var. Gerçek saklanamaz.
Mustafa
Erdoğan akşam vakti, bir gece önce evde… Günlerdir sokağa çıkma yasağı olduğu
için evdekiler aç, ekmek yok, yiyecek kalmamış. Adamcağız diyor ki akşam
namazından sonra: “Ben dışarı çıkayım. Ben yaşlıyım, bana bir şey yapmazlar.”
(Mikrofon
otomatik cihaz tarafından kapatıldı)
MUHAMMED
FATİH TOPRAK (Adıyaman) – Amerika çekiliyor diye kudurdunuz değil mi? Amerika
Suriye’den çekiliyor diye…
TUMA
ÇELİK (Mardin) – Ya bir dinle ya!
GÜLÜSTAN
KILIÇ KOÇYİĞİT (Muş) – Dinle, dinle!
HÜDA
KAYA (Devamla) – Ya dinleyin, dinleyin.
BAŞKAN
– Sayın Kaya, bir dakikada lütfen toparlayalım.
HÜDA
KAYA (Devamla) – Toparlıyorum. Teşekkür ederim Sayın Başkan.
GÜLÜSTAN
KILIÇ KOÇYİĞİT (Muş) – Zorunuza mı gidiyor gerçekler?
ALİ
KENANOĞLU (İstanbul) – Gerçekler zorunuza gidiyor. 
HÜDA
KAYA (Devamla) – Arkadaşlar, lütfen… Gürültü oluyor Sayın Başkan.
BAŞKAN
– Oluyor ama siz konuşurken arkadaşlarınız da laf atıyor.
Buyurun.
HÜDA
KAYA (Devamla) – Değerli arkadaşlar, akşam vakti “Ben yaşlıyım, ben çıkayım,
gideyim, çöplerden ekmek toplayayım.” diye çıkıyor dışarıya ve bizzat tespit
ettiğim ve mekân olarak da yine de gösterebilirim size. İpek Yolu Camisi’nin
minaresindeki keskin nişancılarla vuruldu arkadaşlar ve sabaha kadar kimse onu
oradan alamadı, Sabah ilk giren grup olarak biz kaldırdık onu oradan. Orada,
Taybet ana, bakın, 57 yaşında bir kadın. Bu mu terörist ha, bu mu? Mustafa
Erdoğan mı terörist? Miray bebek mi terörist? Günlerce dondurucuda cesedi
bekletilen Cemile mi terörist, 13 yaşında? Cenazesinde yine Cizre’deydim.
Değerli vekilimiz Faysal Sarıyıldız’la beraber oradaki gördüğüm manzaralara dayanamadım.
O gün, cenaze günü ben serum alıyordum orada.
(Mikrofon
otomatik cihaz tarafından kapatıldı)
ZEYNEP
GÜL YILMAZ (Mersin) – Yasin Börü mü teröristti? Yasin Börü ve arkadaşları mı
teröristti?
HÜDA
KAYA (Devamla) – Ve bakın, Taybet ana…
BAŞKAN
– Sayın Kaya, selamlamak için söz veriyorum. Lütfen toparlayalım ve bitirelim.
HÜDA
KAYA (Devamla) – Bitti, hemen.
Yedi
gün arkadaşlar ya, evinin önünde, sokakta ya, evinin önünde -dağda bayırda
değil- vuruldu. Evlatları, ailesi, eşi bile yanına yaklaştırılmadı. Yedi gün
bir kadının cenazesinin sokak hayvanlarına terk edilircesine, ailesinin göz
yaşları içinde gece gündüz bir hayvan yanına yaklaşmasın diye dua ettiği bir
manzarayı sadece vicdanlarınızda sorgulayın diyorum. 
Hepinizi
saygıyla selamlıyorum arkadaşlar. (HDP sıralarından alkışlar) 
CAHİT
ÖZKAN (Denizli) – Sayın Başkan, hatibin grubumuza dönük hitapları sebebiyle
69’a göre söz istiyorum. 
BAŞKAN
– İki dakika söz veriyorum.
Buyurun.
(AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
6.- Denizli Milletvekili Cahit Özkan’ın, İstanbul Milletvekili Hüda
Kaya’nın 10 sıra sayılı 2019 Yılı Bütçe Kanun Teklifi’nin 16’ncı maddesi
üzerinde HDP Grubu adına yaptığı konuşmasında AK PARTİ Grubuna sataşması
nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; tabii, bu kürsüden
sürekli aynı beyanları tekrar ederek bizden bunları kabul etmemizi
isteyemezsiniz, bekleyemezsiniz. 
TUMA
ÇELİK (Mardin) – Beklemiyoruz zaten. 
CAHİT
ÖZKAN (Devamla) – Sayın hatip Gezi’yle ilgili açıklamalar yaptı ve orada yanlış
giden hususları bizzat kendilerinin de gördüğünü ve onu düzeltme gayreti
içerisinde olduğunu itiraf etti. 
HÜDA
KAYA (İstanbul) – Düzelttik zaten. 
CAHİT
ÖZKAN (Devamla) – Ben söylemiyorum, bakın, kendisi bu kürsüde Sayın
Cumhurbaşkanımıza, ailesine, annesine ve bu ülkenin değerlerine dönük
hakaretamiz ifadelerin olduğunu ifade ederek “Bunları düzelttik.” dedi. 
HÜDA
KAYA (İstanbul) – Bir daha hiç olmadı, hiç olmadı. 
GÜLÜSTAN
KILIÇ KOÇYİĞİT (Muş) – Onda erdem var çünkü, gerçek erdeme sahip. 
CAHİT
ÖZKAN (Devamla) – Her şeyi geçin, bakınız, şu okuyacağım hususlar Gezi
kalkışmasında meydana gelen vakalardır, tespitlerdir devletin kaynaklarında yer
alan. 
HÜDA
KAYA (İstanbul) – O devletin kaynaklarını çok gördük biz. 
GARO
PAYLAN (Diyarbakır) – Onları FETÖ’cüler yazdı. 
CAHİT
ÖZKAN (Devamla) – 600’den fazla polis, 4 bin vatandaşımız yaralandı; 58 kamu
binası zarar gördü, 68 MOBESE kamerası, 337 iş yeri tahrip edildi; 90 belediye
otobüsü tahrip edildi, kullanılamaz hâle getirildi; 214 özel araç ve 240 polis
aracı zarar gördü; 45 ambulans kullanılamaz hâle geldi…
GÜLÜSTAN
KILIÇ KOÇYİĞİT (Muş) – Taybet ana mı yaptı onları, Cemile mi yaptı?
BARIŞ
ATAY MENGÜLLÜOĞLU (Hatay) – 7 genç öldürüldü, 7 genç! 
CAHİT
ÖZKAN (Devamla) – …değişik partilere ait 14 il binası zarar gördü. (HDP
sıralarından gürültüler) 
EROL
KATIRCIOĞLU (İstanbul) – 7 genç öldürüldü! 
BARIŞ
ATAY MENGÜLLÜOĞLU (Hatay) – 7 genç öldürüldü, 7 genç! 
EBRÜ
GÜNAY (Mardin) – Eksik bilgi veriyorsun, 7 genç öldürüldü orada! 
CAHİT
ÖZKAN (Devamla) – Şimdi bunlara baktığımız zaman, ortada bir vaka var. 
BARIŞ
ATAY MENGÜLLÜOĞLU (Hatay) – 7 genç öldürüldü, 7 genç! 
CAHİT
ÖZKAN (Devamla) – Şu anda kürsüye çıkıp da aynen -mademki dinî referans
veriyoruz- Bakara suresi 11’inci ayetikerime, geçen gün yine okudum…
(Hatip
tarafından Bakara suresinin 11’inci ayetinin okunması) 
CAHİT
ÖZKAN (Devamla) – Yani “Onlara yeryüzünde bozgunculuk yapmayın dediğimizde
onlar derler ki: ‘Biz ancak ve ancak, sadece ve sadece ıslah edicileriz.’ Ancak
onlar apaçık bozguncudurlar fakat bunun farkında değillerdir.” (AK PARTİ
sıralarından alkışlar) 
Bakınız,
Kürt vatandaşlarımız bu ülkenin mütemmim cüzüdür, asli unsurudur.
Vatandaşlarımız üzerinden bu ülkede ve bölgede ayrımcılık çıkarmak fitnedir…
TUMA
ÇELİK (Mardin) – O sizin işiniz. 
GÜLÜSTAN
KILIÇ KOÇYİĞİT (Muş) – Ayrımcılığı siz yapıyorsunuz, ayrımcılık sizin işiniz! 
CAHİT
ÖZKAN (Denizli) – …ta Libya’dan başlayan ve Balkanlara kadar devam eden ihanet
sürecinin bir silsilesidir. 
GÜLÜSTAN
KILIÇ KOÇYİĞİT (Muş) – Ayrımcılığı siz iyi bilirsiniz. Ayrımcılık sizin işiniz.
ALİ
KENANOĞLU (İstanbul) – Evet, doğru, ayrımcılığı siz yapıyorsunuz.
CAHİT
ÖZKAN (Devamla) – Tekraren ifade ediyoruz ki bu ülkeyi bölemeyeceksiniz,
vatandaşlarımız arasında nifak… (HDP sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Sayın Özkan, toparlayın.
ALİ
KENANOĞLU (İstanbul) – Ayrımcılık yapmak fitneciliktir, ayrımcılık yapmak
fırsatçılıktır, ayrımcılık yapmak bölücülüktür, doğru söylüyorsun.
MEHMET
RUŞTU TİRYAKİ (Batman) – Başkanım, “mütemmim cüz”ü geri alsın.
BAŞKAN
– Sayın Kaya, siz oturun yerinize. Sayın Kaya, oturarak dinleyin. 
Oturun
arkadaşlar yerinize, lütfen… Lütfen ayakta kalmayın. 
CAHİT
ÖZKAN (Devamla) – Vatandaşlarımız arasında kimse bir fitne, ihanet
çıkartamayacak.
Bakınız,
tekraren söylüyorum, AK PARTİ Grubumuzun, Cumhur İttifakı’nın, bu ülkede millî
ve manevi değerleriyle bir düşmanlık içerisinde olduğunu kimse iddia edemez,
ispat edemez, böyle bir delil dahi ortaya koyamaz.
SERPİL
KEMALBAY PEKGÖZEGÜ (İzmir) – Kentleri yıktınız, insanları öldürdünüz…
CAHİT
ÖZKAN (Devamla) – Bugün, ta Balkanlardan Yemen’e, Libya’ya kadar, Fas’a kadar
gönül coğrafyamızdaki bütün camilerimiz restore edildi. 
GÜLÜSTAN
KILIÇ KOÇYİĞİT (Muş) – Üsküdar Camisi’ni yıkıyorsunuz. Üsküdar Camisi’ni
yıkıyorsunuz, Üsküdar Camisi’ni…
ALİ
KENANOĞLU (İstanbul) – Cemevleri ne oldu?
GÜLÜSTAN
KILIÇ KOÇYİĞİT (Muş) – Tarihî Üsküdar Camisi’ni yıkıyorsunuz şu anda.
CAHİT
ÖZKAN (Devamla) – Bakınız, Eflak ve Boğdan, bugün Bükreş’te… Osmanlı Dönemi’nde
dahi cami yokken bugün Bükreş’in göbeğinde, hamdolsun bu milletin kaynaklarıyla
Ezanımuhammedi okunuyor. 
ALİ
KENANOĞLU (İstanbul) – Cemevleri bu ülkenin yurttaşlarının ibadethanesi değil
midir?
CAHİT
ÖZKAN (Devamla) – Onun için, Kürt vatandaşlarımız, Türk’üyle, Kürt’üyle,
Arap’ıyla, Çerkez’iyle, Alevi’siyle, Sünni’siyle, 81 milyon kardeşçe geleceğe
yürüyoruz. 
GÜLÜSTAN
KILIÇ KOÇYİĞİT (Muş) – Üsküdar Camisi’ni anlat, Üsküdar Camisi’ni.
CAHİT
ÖZKAN (Devamla) – Ama fitne dökmeye çalışanlar da bu millet nezdinde mutlaka
ama mutlaka hem milletimize hem de tarih huzurunda medeniyetimize hesap
vereceklerdir.
Genel
Kurulumuzu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
GÜLÜSTAN
KILIÇ KOÇYİĞİT (Muş) – Cizre’de yıktığınız camiyi anlat.
BAŞKAN
– Buyurun Sayın Bilgen, sisteme girmişsiniz.
AYHAN
BİLGEN (Kars) – Sayın Başkan, hatip, konuşmacımızın sözlerini bağlamından
kopararak aktardı. Konuşmacımız tekrar cevap için söz hakkı istiyor.
BAŞKAN
– Buyurun. 
Sayın
Kaya, lütfen toparlayalım.
V.- AÇIKLAMALAR (Devam)
30.- İstanbul Milletvekili Hüda Kaya’nın, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
HÜDA
KAYA (İstanbul) – Evet, evet. Ben, kesinlikle sataşmak için, herhangi bir
tartışma için cevap vermiyorum. 
Kur’an’dan
örnek vermeleri çok ilginç. Gerçekten, artık başörtüsü istismarı, Kur’an
istismarı, din, Allah, vatan, bayrak istismarı gerçekten gına getirdi. (AK
PARTİ sıralarından gürültüler)
BAŞKAN
– Bir saniye değerli arkadaşlar...
HÜDA
KAYA (İstanbul) – Bakın arkadaşlar, o ayeti iyi anlamak lazım, o ayetin
esprisini, ruhunu iyi anlamak lazım. “Bizler ıslah edicileriz.” derler; aynen
iktidarın politikasını tarif etmektedir o ayet. Egemenlerin savaş politikaları
yapıp, kan döküp ondan sonra “Biz ıslah edicileriz, biz yeryüzünün lideriyiz,
biz yeryüzüne adalet getireceğiz.” diyenlerdir. 
SELMAN
ÖZBOYACI (Konya) – Ayeti de anlamıyor.
HÜDA
KAYA (İstanbul) - Camileri ıslah ettiklerinden, iman ettiklerinden
bahsediyorlar. Yunus Emre bunun cevabını çok güzel veriyor: 
“Bir
kez gönül yıktın ise
Bu
kıldığın namaz değil
Yetmiş
iki millet dahi
Elin
yüzün yumaz değil 

Bir
gönülü yaptın ise
Er
eteğin tuttun ise
Bir
kez hayır ettin ise
Binde
bir ise az değil”
Gönül
yıktınız, can aldınız, Berkin gibi masum çocukları ekmek almaya giderken
katlettiniz, 9 masum insan orada katledildi ve kalktınız, bir çocuğun annesini
yuhalattınız meydanlarda. (AK PARTİ sıralarından gürültüler) 
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Değerli milletvekilleri, söz sırası, Cumhuriyet Halk Partisi Grubu adına
konuşma yapmak isteyen Ankara Milletvekilimiz Sayın Bülent Kuşoğlu’na aittir.
Buyurun
Sayın Kuşoğlu. (CHP sıralarından alkışlar) 
Sayın
Kuşoğlu, süreniz on dakika.
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlıyorum.
Değerli
milletvekilleri, ben Plan ve Bütçe Komisyonu üyesiyim. Biliyorsunuz, 2017 kesin
hesabını burada tartışıyoruz, 2019 bütçesini yapmaya çalışıyoruz. Bazı
sıkıntılar var, onları sizlerle öncelikle konuşmak istiyorum. Bundan sonra bir
konuşma daha yapacağım bütçenin kesin hesabı üzerinde. Orada da bütçenin bazı
özelliklerini bilginize sunmak istiyorum.
Bu
bütçe, Cumhurbaşkanlığı hükûmet sisteminin ilk bütçesi, yeni sistemin ilk
bütçesi. Dolayısıyla sistemle ilgili olarak, burada bütçenin görüşülmesiyle
ilgili olarak bazı hususlar ortaya çıktı, bunları da geçen bütçelerden farklı
olarak tartışmamız ve konuşmamız lazım. Cumhurbaşkanlığı hükûmet sistemiyle
ilgili olarak burada kitap da yazan arkadaşlarımız var, değerli arkadaşlarımız
var ama kendi kitaplarında da bu sistem bu şekilde, bu ayrıntıyla yoktu ve
gerçekten sistemi yeteri kadar tartışmadık. Sistem burada da tartışılmadı,
Komisyonda da tartışılmadı, akademik dünyada da tartışılmadı maalesef, bu
konuyu bilenler tarafından da tartışılmadı ve bugün bazı sıkıntıları hep
beraber yaşıyoruz. Bunları bilginize sunmak istiyorum. Bundan sonrasıyla ilgili
olarak da önümüzdeki yıllarda yapacağımız tartışmalarda da bunların dikkate
alınması lazım. 
Plan
ve Bütçe Komisyonu Başkanı Değerli Arkadaşım burada. Plan ve Bütçe Komisyonunda
yeni sistemin nasıl olacağı, nasıl olması gerektiğiyle ilgili ne kendisiyle
ilgili ne de benimle ilgili hiçbir şekilde görüşme, konuşma yapılmadı. Daha
önceki yıllardan bir mutabakatımız vardı, bütçe ayrı tartışılacaktı, kesin
hesap ayrı tartışılacaktı; bunlara hiç girilmedi maalesef, hiç. Geçen yıllarda
bir umudumuz vardı, kesin hesap ayrı olacak, ayrı bir komisyon olacak ya da alt
komisyonda tartışılacaktı, bütçe de ayrı olarak tartışılacaktı -tam tersi-
olmadı bütün bunlar. Neden olmadı, anlamak da mümkün değil, birdenbire bu
sisteme girdik. Görüyorsunuz, sistemin sıkıntıları ve zaafları var.
Şurada
bütçe tartışmaları yapıyoruz, gerektiği gibi bütçenin tartışıldığını kimse
söyleyemez, tam tersine, siyasi polemik yapılıyor, denetim ve yasamayla ilgili
de çok önemli eksiklikler var, maalesef var. Bunları oturup konuşmamız lazım,
gelecek yıllarda bu sistemin bu şekilde devam etmesi mümkün değil. 
Değerli
arkadaşlar, benim bazı tespitlerim var, onları sizlerle paylaşmak istiyorum.
Şimdi, Komisyonda da gördük, bakanların seçimle gelmemesi, bakanların siyasi
iradelerinin olmaması bir sıkıntı yaratıyor, bir zaaf yaratıyor. Bakanlar -biz
burada siyasi bir denetim yapıyoruz-seçilmişlerin siyasi olarak sordukları
sorulara siyaseten cevap veremiyorlar, o siyasi iradeye sahip değiller. Burada
değerli bakanlarımız var, bu konuları bilen yaşamış kişiler. Onların o siyasi
iradeyle verdiği, siyasi güçle cevapladıkları hususları aynı şekilde atanmış
bakanlar cevaplayamıyor. Komisyonda da öyle oldu, burada da aynı şekilde
sıkıntı var ki bu bütçe görüşmeleri, bakanlar katılıyorlar ama mesela Ankara
tren kazasında yaşadığımız olayda olduğu gibi, ilgili bakan gelip de buradan,
bu kürsüden milletvekillerine dolayısıyla millete gereken açıklamaları
yapamıyor, cevap veremiyor; böyle bir eksiklik var. 
İkincisi:
Bakanların halka karşı hem siyasi iradeleri yok hem de halka karşı değil,
Türkiye Büyük Millet Meclisine karşı değil, sadece Cumhurbaşkanına karşı
sorumlu; bu da sistemde bir zaaf olarak ortaya çıkıyor. Sadece Cumhurbaşkanına;
Millet Meclisine karşı değil, halka karşı sorumluluk yok; böyle bir sıkıntı
var. 
Sizlerin
de başındadır, Anadolu’nun çeşitli yerlerinden bir yığın vatandaşımız geliyor,
bizlere, seçilmiş olan bizlere geliyor; iş talepleri var, tayin talepleri var,
bürokrasiyle ilgili, yürütme erkiyle ilgili talepleri var. Nasıl karşılayacak
bunları bakanlar? Bizler vasıtasıyla. Ama bizler de artık, iktidarın bir
parçası değiliz; artık, iktidar partisi yok değerli arkadaşlar, iktidar partisi
yok; 1’inci parti var, çoğunluk partisi var ve sıralamaya göre, işte aldığı oya
göre, milletvekili sayısına göre sıralanan partiler var, bir iktidar partisi de
yok. Yani zaman zaman söylüyorum: Artık, 24 Haziran seçimleriyle AK PARTİ
iktidarı sona ermiştir diyorum, bazıları anlamıyorlar, 24 Haziran seçimleriyle
AK PARTİ iktidarları sona ermiştir, gerçekten sona ermiştir çünkü artık, parti
iktidarları yok, yeni bir dönem başladı, sadece Cumhurbaşkanının iktidarı var.
Mesela, bu seçimlerle -bizim aday gösterdiğimiz Sayın Muharrem İnce de kazansa
aynı şey olacaktı- nasıl AK PARTİ iktidarı bitti ise Cumhuriyet Halk Partisi
iktidarı da başlamamış olacaktı, sadece Muharrem İnce iktidarı başlamış
olacaktı. Ama biz geçmişten gelen alışkanlıklarla bazı şeyleri devam ettirmeye
çalışıyoruz; durum böyle değil, çok farklı, çok değişmiş bir durum söz konusu
ama bir yığın da zaaflar ortaya çıkıyor. 
Şimdi,
Bakanlar Kurulunun sayısı azaltıldı, 25’ten 16’ya düştü ama Cumhurbaşkanlığı
içerisinde ilave kurullar var. Neler var? 4 ofis var, 9 politika kurulu var,
galiba 10 da başkanlık var. Bunlar bakanlara verilen, bakanlıklara verilen
yetkileri paylaşan kurullar ve bakanlıkları da denetim yetkileri var aynı
zamanda, daha doğrusu, bakanlıkları değil ama yapılan işleri denetleme
yetkileri de var. İki başlılık ortaya çıkıyor, birçok bakanlık için iki
başlılık ortaya çıkıyor ve daha fazla kamu kurumu söz konusu. Bir de böyle bir
zafiyet söz konusu yani bakanlık sayısının azaltılması bir taraftan da
dezavantaja dönüşmüş durumda. Mesela, Strateji ve Bütçe Başkanlığı, Maliye
Bakanlığının bütçe yetkisini almış vaziyette; Güvenlik ve Dış Politikalar
Kurulu aynı şekilde, Dışişleri Bakanlığının yetkilerini almış vaziyette ve
yapılan uygulamaları da denetler pozisyonda aynı zamanda bütün bunlar. 
Bir
de Bakanlar Kurulunun kalkmasının şöyle bir eksikliği oldu: Bakanlar Kurulu
kalkınca bakanlar arasında bir koordinasyon eksikliği var, bakanlar birbirlerinden
çok daha farklı şeyler söylüyor. Bir Bakanlar Kurulu ya da bir Hükûmet
politikasından bahsetmek mümkün değil artık. Bir güven oylaması yok, gelip de
buradan, Meclisten güvenoyu almadılar; ortak bir güvenoyu alabilmek için de bir
hükûmet programı hazırlamadılar, bir koordinasyon söz konusu değil. Bakanlar
kurulu içerisinde ortak kurullar yok, birlikte çalışma yok. Dolayısıyla da
Bakanlar kurulu içerisinde -Bakanlar Kurulu da yok da daha doğrusu- bakanlar
içerisinde de bir koordinasyon eksikliği çok net olarak var. 
Yasama
süreci de muvazaalı hâle geldi değerli arkadaşlarım. Bu, torba kanunda görüldü
-önümüzdeki hafta herhâlde gündeme gelecek- 71 madde geldi bize; normalde torba
kanun, biliyorsunuz, hükûmet tarafından getirilir. Hükûmet ya da Başbakan sorar
ilgili bakanlara “Eksik olan, acil olan kanuni ihtiyaçlarınız varsa bildirin.”
der; toparlar, torba kanun olarak, hükûmet tasarısı olarak gelirdi. Şimdi, 71
madde geldi, değerli bir arkadaşımız getirdi, savundu ama değerli
arkadaşımızın, bakanlıkların ihtiyacı olan 71 maddeyi bilmesi mümkün değildir,
muvazaalı olarak geldi. Anayasa’daki “Artık tasarı yok, hükûmet kanun
teklifinde bulunamıyor.” değişikliğine rağmen yine oradan geldi çünkü ihtiyaç
böyle, çalışma ancak böyle yürütülebilir. Maalesef, bu da yanlış hazırlanmış
yani sistem çok alelacele hazırlanmış vaziyette, çalışmıyor değerli
arkadaşlarım, bunu görmemiz lazım. 
KEMAL
ÇELİK (Antalya) – Çalışıyor, çalışıyor. 
BÜLENT
KUŞOĞLU (Devamla) – Maalesef çalışmıyor, keşke çalışıyor olsaydı.
Bakın,
torba kanun bile muvazaalı gelmiş vaziyette. 
Şimdi,
devlet gelenekleri de… Birçok devlet kurumu yer değiştirdi dolayısıyla devletin
devamlılığıyla ilgili, devlet hafızasıyla ilgili, devlet aklıyla ilgili de bir
zaaf söz konusu oldu. Yani geçmişten gelen bilgileri geleceğe aktarmada
sorunumuz var, sıkıntımız var maalesef, böyle bir zaaf da ayrıca oluştu. 
Tarihimizin
en merkezîleşmiş dönemini yaşıyoruz değerli arkadaşlar. Hep “ademimerkeziyet”
dedik, en merkezî hükûmet bu dönem oluşmuş oldu. Osmanlı’da bile bu kadar
merkezî bir hükûmet söz konusu değildi, Anadolu beylerbeyiyle, Rumeli
beylerbeyiyle, eyalet valileriyle birçok konu aşılıyordu. Maalesef, şu anda en
merkezîleşmiş devleti yaşıyoruz. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Sayın Başkanım, bir dakika daha verirseniz toparlayayım.
BAŞKAN
– Sayın Kuşoğlu, bir dakika ilave ediyorum.
BÜLENT
KUŞOĞLU (Devamla) – Değerli arkadaşlar, Başbakanlığı kaldırdık, kimse neden
kaldırıldığını bilmiyor, Başbakanlık neden kaldırıldı, kimsenin bilgi sahibi
olduğu yok, gerekçesini hiç kimse bilemiyor ve büyük bir sıkıntı var bundan
dolayı. Biz devletin temsilini ve hükûmetin temsilini, icranın temsilini aynı
kişide birleştirdik, bunun da birçok zaafı var, onu da önümüzdeki konuşmamda
anlatayım. Müsteşarlık kaldırıldı, müsteşarlığın kaldırılmasıyla idari ve
siyasi sorumluluk da birbirine karışmış oldu. Kamu hukukuyla ilgili önemli bir
zaaf yarattık orada. Müsteşarlık, bakan yardımcılığı demek değil, müsteşarlık
ayrı bir şey; müsteşar, bakan yardımcısına tekabül edebilir ama müsteşarlık
ayrıdır, bakan yardımcılığı diye böyle bir kavram yoktur. Kamu hukukunda farklı
bir zaaf oluşturduk. 
Değerli
arkadaşlarım, bu sistem burada tartışılmadı. Bir ekonomik kriz öncesi, çok
derin bir kriz öncesi maalesef devlet sistemi zaafa uğramış vaziyettedir, büyük
bir sıkıntı yaşayacağız, bu devleti yeniden tartışmak zorundayız hep beraber.
(Mikrofon
otomatik cihaz tarafından kapatıldı) 
BAŞKAN
– Sayın Kuşoğlu, selamlamanız için söz veriyorum.
Buyurun.
BÜLENT
KUŞOĞLU (Devamla) – Teşekkür ederim Sayın Başkan.
Değerli
arkadaşlarım, tekrar edeyim. Büyük bir ekonomik krizdeyiz ve bu krize,
maalesef, toplumda millî, manevi değerlerin zaafa uğradığı bir dönemde
yakalandık ama devletin de bu krizi çözmesi gereken devlet erkinin de
değiştirildiği ama olumsuz olarak değiştirildiği bir dönemde yakalandık.
Cumhurbaşkanlığı hükûmet sisteminin bu krizi aşması, Türkiye'nin önünde bulunan
sıkıntıları aşması mümkün değildir bu anlayışıyla.
Bakın,
somut olarak anlattım, ilave olarak başka konular da var. Onun için bu konuyu
tekrar tartışmak zorundayız hep beraber.
Bu
vesileyle hepinize saygılar sunuyorum. (CHP ve İYİ PARTİ sıralarından alkışlar)
BAŞKAN
– Teşekkür ederim Sayın Kuşoğlu.
16’ncı
madde üzerinde şahsı adına söz isteyen Kütahya Milletvekilimiz Sayın Ahmet
Erbaş. (MHP sıralarından alkışlar)
Süreniz
beş dakika Sayın Erbaş.
AHMET
ERBAŞ (Kütahya) – Sayın Başkanım, değerli milletvekilleri; bütçe kanunu
teklifinin 16’ncı maddesi üzerine şahsım adına söz aldığım konuşmama başlarken
yüce heyetinizi saygıyla selamlıyorum.
Seçim
bölgem olan Kütahya ilimiz ve ilçelerinde maalesef, şiddetli bir rüzgâr
estiğinde veya şiddetli bir yağmur yağması durumunda saatlerce süren elektrik
kesintileri yaşanmaktadır. Vatandaşımızın günlük hayatını olumsuz yönde
etkileyen bu durum, 1970’ler ve 1980’ler Türkiyesinde normal karşılanabilirdi
ancak Enerji Bakanımızın burada bütçe konuşması sırasında yaptığı konuşmalara
göre, 2017 ve 2018 yıllarında devreye alınan elektrik santralleri sayısında bir
rekorun kırıldığından bahsettiği, 2016 yılından bu yana şebeke yenilemeleri
için 30 milyara yakın bir yatırımın yapıldığı; diğer yandan, TÜRKSAT 1 ve
TÜRKSAT 2 uydularının uzaya gönderildiği bir dönemde uzun süreli elektrik
kesintilerini olağan karşılamamak lazım. Biz Simav’ın kestanesini, kuru
fasulyesini, Taşvanlı’nın ve Gediz’in güvecini, Domaniç’in alabalığını odun
ateşinde pişirip sizlere ikram etmek isteriz ama bunları mum ışığında yemek bu
çağda olmamalı diye düşünüyoruz.
Sayın
Başkan, değerli milletvekilleri; Kütahyalı hemşehrilerimizin önemli bir
sıkıntısı da maalesef sağlık problemidir. Şehir hastanemiz yok, 2007 yılında
başlayan inşaat, aradan on bir yıl geçmesine rağmen ancak yüzde 11 seviyesine
ulaşmıştır. Bu saatten sonra da yap-işlet-devret modeliyle yapılacak olan bu
hastaneden Kütahya halkı olarak umudumuz kalmamıştır. Sağlık Bakanlığının buna
başka bir çözüm bulması gerektiğine inanıyoruz. Ya bu anlaşmanın feshedilip
TOKİ aracılığıyla devlet hastanesi şekline dönüştürülmesi lazım ya da bu işi
alan firmaya bir kredi bulmamıza yardımcı olmaları gerekmektedir. Bu konu
yalnızca Kütahya şehir merkeziyle kalmadı. Simav, Emet, Gediz ve Tavşanlı
ilçelerinde de çok güzel hastaneler yapıldı. Şayet bu hastaneleri biz otel
olarak inşa etmediysek bu hastanelerin içini doldurmamız lazım. Maalesef bu
dört büyük şehrimizdeki hastanelerimiz sağlık personeli ve doktor açısından
1970’leri aratmıyor. Sayın Sağlık Bakanıma buradan sesleniyorum: Sağlık
açısından Kütahya gerçekten 1970’leri yaşıyor. Bu ilçelerde tamam, fiziki alan
olarak çok güzel hastaneler yapıldı ama içi boş olduktan sonra her hastayı
Kütahya merkeze taşımanın veya Eskişehir’e taşımanın veya Bursa’ya taşımanın
gerçekten ama gerçekten bir anlamı kalmıyor. Bu konuda Sağlık Bakanımızın da
çok duyarlı olacağına inanıyorum. 
Sayın
Başkan ve değerli milletvekilleri; Kütahyalı hemşehrilerimizin yaşadığı bir
başka sorun ise doğal gazdır. Malum, 2004 yılında özelleşti, aradan geçen on
dört yılda yalnızca 4 ilçemize doğal gaz verebildik. 12 ilçemiz var, bunlardan
Simav’ı jeotermalle ısındığı için çıkarırsak 7 ilçemiz ve Kütahya merkezin bazı
mahalleleri bile hâlâ doğal gaza kavuşamadı. Buradan EPDK yetkililerine
sesleniyorum: Özelleştirme kapsamında olan bu şirketi Kütahya adına sıkıştırmak
sizin millî bir vazifeniz olmalıdır.
Sayın
Başkan ve değerli milletvekillerim; Kütahya’mızın bir başka konusu şudur:
Türkiye Odalar ve Borsalar Birliği ile Kütahya Sanayi ve Ticaret Odası ortak
bir protokol yaptılar. Sonuçta buraya bir fakülte kurulmak isteniyor,
mühendislik fakültesi, organize sanayi bölgesine. Devletin kasasından bir tek
kuruş çıkmayacak. Tamamen, bütün masrafları Türkiye Odalar ve Borsalar Birliği
ile Kütahya’daki odalar ve borsalar karşılayacak. Fakat YÖK bu konuda ısrarla
bir adım atmadı. Biz bu fakültenin, yalnızca bu fakültenin hem eğitim alanında
hem de Kütahya’ya tanıtım açısından çok önemli bir katkısı olacağına
inanıyoruz. Buradan YÖK yetkililerine sesleniyorum: Bu konudaki rezervinizi bir
kez daha düşününüz. 
Sayın
Başkanım ve değerli milletvekilleri; biz Milliyetçi Hareket Partisi olarak
özelleştirmeye karşı değiliz ancak iki hususa dikkat etmemiz lazım. Bir:
Özelleştirilen kurumların kamu vicdanını rahatsız etmeyecek değerlerde
özelleştirilmesi. İkincisi ise bu kurumlarda çalışan arkadaşların özlük
haklarıdır.
(Mikrofon
otomatik cihaz tarafından kapatıldı) 
BAŞKAN
– Sayın Erbaş, bir dakika verelim.
Buyurun.
AHMET
ERBAŞ (Devamla) – Eti Gümüş İşletmelerinde çalışan işçilerimiz üç aydır maaşını
alamadığı için bir eylemde bulundu. Sayın Valimizin nezaretinde bu eylem
bitirildi ama hâlâ geçmişe ait alacakları olan kardeşlerimiz var, bunların da
bir an önce çözülmesi gerekmektedir. 
Son
çağrımı da Sayın Cumhurbaşkanımıza yapmak istiyorum Sayın Başkanım, yüksek
müsaadelerinizle.
Sayın
Cumhurbaşkanım, 24 Haziran seçimlerinden önce Zonguldak’ta 1.500 işçi sözü
vermiştiniz ve bunu, Enerji Bakanımız bu müjdeyi buradan duyurdu. Linyitin en
kalitelisinin bulunduğu Kütahya ve Tavşanlı’ya da bekliyoruz Sayın
Cumhurbaşkanımız; sizi misafir edelim, buradaki kardeşlerimize de bir işçi alım
sözü verin. Çünkü Kütahya’nın işe, aşa ve yatırıma ihtiyacı var.
Bu
vesileyle yeni yıla kadar bir daha bu kürsüden seslenme imkânım olabilir mi
bilmiyorum. Şimdiden yüce Türk milletinin ve siz aziz milletvekili
kardeşlerimin yeni yıllarını kutluyor, sağlıklı, huzurlu günler diliyorum. 
Bu
bütçemiz de hayırlı uğurlu olsun. (MHP ve AK PARTİ sıralarından alkışlar) 
BAŞKAN
– Teşekkür ederim. 
IV.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, vefat eden
Kırklareli Milletvekili Türabi Kayan’ın ağabeyine Allah’tan rahmet dilediğine
ilişkin konuşması
BAŞKAN
– Değerli milletvekilleri, Cumhuriyet Halk Partisi Kırklareli Milletvekili
Sayın Türabi Kayan’ın ağabeyi vefat etmiştir. Sayın Kayan ve ailesine
başsağlığı dileklerimi iletiyorum, ağabeyine Allah’tan rahmet diliyorum. 
İSMET
YILMAZ (Sivas) – Sayın Başkan, biz de katılıyoruz. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi, şahıslar adına söz sırası Karabük Milletvekilimiz Sayın Hüseyin Avni
Aksoy’dadır.
Buyurun.
(CHP sıralarından alkışlar) 
Süreniz
beş dakika Sayın Aksoy. 
HÜSEYİN
AVNİ AKSOY (Karabük) – Sayın Başkan, değerli milletvekilleri; 2019 Yılı Merkezi
Yönetim Bütçe Kanunu Teklifi’yle ilgili şahsım adına söz almış bulunmaktayım.
Genel Kurulu saygıyla selamlıyorum.
Ülkemizin
78’inci ili Karabük’ün milletvekili olarak bugün bu kürsüde konuşma onurunu
yaşıyorum. Karabük tarihinin ilk Cumhuriyet Halk Partili milletvekiliyim.
Yıllarca Karabük’te çocuk doktoru olarak çalıştım. Mesleğim gereği insanlar
arasında hiç ayrım yapmadım. 
Memleketimizin
fırtınalar içerisinde kaldığı bugünlerde kulağımda hep aynı şiir: 
“Dörtnala
gelip Uzak Asya'dan
Akdeniz'e
bir kısrak başı gibi uzanan
Bu
memleket bizim.
Kapansın
el kapıları, bir daha açılmasın,
Yok
edin insanın insana kulluğunu,
Bu
davet bizim.” (CHP sıralarından alkışlar) 
Sayın
milletvekilleri, insanın insana kulluğunu yok etmek zorundayız. Ben, içerisinde
bulunduğum altı ayda Meclisimizin vatandaşın beklentilerine cevap veremediğini,
halk yararına önergelerin reddedildiğini, 600 milletvekilinin millet için bir
araya gelemediğini gördüm. Odağımız halktır, halkın sorunları bizlerin çözümünü
beklemektedir. 
Şimdi,
size bir ayna tutmak isterim, şöyle bir kendinize bakın: Sizler ki vatandaşın
ayağına değen taştan sorumlusunuz. Gece aç uyuyan bir bebek varsa bu
topraklarda vebali bizlerin boynunadır. Yaşam hakları, sosyal devlet
tarafından, ayrımcılık yapılmaksızın karşılanmak zorundadır. Vatandaş, hayat
pahalılığı içerisinde çırpınıyor. Bu şartlar altında asgari ücret en az 2.200
TL ve vergiden de muaf olmalıdır. Atanamayan sağlıkçıların sayısı 470 bini
geçti. Atanamayan 400 bin öğretmenimiz var. 3600 ek gösterge öğretmenlere de
sağlık personeline de Emniyet mensuplarına da verilmelidir. Karayollarında
çalışan taşeron işçilere kadro hakkı verilmelidir. 
Milletvekilinin
görevi millete hizmet etmektir. Bakın, emekliler kan ağlıyor. “Bayram
ikramiyesi” dediğiniz sadece bin lira. Emeklilerin bayram ikramiyeleri en az
bir asgari ücret kadar olmalıdır. Bayramlarda verilen ikramiyeler tüm
çalışanlara da verilmelidir. Emeklilikte yaşa takılanlar hakkında gerekli yasal
düzenleme yapılarak hakları teslim edilmelidir.
Sayın
Başkan, değerli milletvekilleri; seçim bölgemden, kıymetli memleketim
Karabük’ten bahsetmek istiyorum. Kent merkezimizde hava kirliliği insan
sağlığını olumsuz yönde etkilemektedir. Trafik sorunu kente giriş yapılmasını
engelleyecek düzeye ulaşmıştır. Karabük’te çevre yolu yoktur. Kardemir kavşağı
çözüm beklemektedir. Merkezde bulunan eğitim araştırma hastanesi, ihtiyacı
karşılayamamaktadır. Vatandaşımız muayene olabilmek için on-on beş gün
beklemektedir. Gelen uzman hekimler ise yönetimsel sıkıntılar nedeniyle
tayinlerini istemektedir. Safranbolu Devlet Hastanesinde de durum aynıdır. 
1994
yılında UNESCO tarafından Dünya Mirası Listesi’ne alınan doğup büyüdüğüm
Safranbolu’muzda turizm hak ettiği değeri görmemekte ve yeterli tanıtım
yapılmamaktadır. Safranbolu’muz turizm için teşvik almayı hak etmektedir.
Yenice ilçemizde 2019 yılına yaklaştığımız şu günlerde hâlen doğal gaz yoktur.
Bunun yanında, tüm ilçenin karşı çıkmasına rağmen Yenice’ye ısrarla HES
yapılmak istenmektedir. Türkiye’de ve dünyada benzerine az rastlanan doğa
güzelliklerini barındıran Şeker Kanyonu’nu HES’le yok etmenin mantığını
çözemiyoruz. Dikili ağaç sorunu: Yenice ilçemizde orman köylülerimizin tek
geçim kaynağı ellerinden alınmakta ve bu kanunla -tabiri caizse- orman
köylüleri ormandan kovulmaktadır. 
Eskipazar’da
ve Eflânili’de devlet hastaneleri mevcut olmasına rağmen hastanelerde görev
yapan uzman doktor yoktur. Karabük ekonomisine can katacak Eskipazar organize
sanayi bölgesi ivedilikle açılmalıdır. 
Roma
dönemine ait Hadrianapolis Antik Kenti Eskipazar’da gün yüzüne çıkmayı
beklemektedir. Çevre illerde istihdam teşviki uygulanırken Karabük bu uygulamadan
payını alamamaktadır. Karabük’e mutlaka istihdam teşviki verilmelidir. Büyük
Önderimiz Mustafa Kemal Atatürk’ün emriyle 3 Nisan 1937’de temeli atılan
Karabük Demir Çelik Fabrikası seksen yıldır biz Karabüklülerin yegâne gelir
kaynağı olmuştur. Karabük için üretim ve istihdam odaklı yeni bir yatırım
istiyoruz, KARDEMİR’e kardeş istiyoruz. 
Bu
bütçede, yüce Mecliste yapılan konuşmalar sırasında beni rahatsız eden üç
sözcük var: Cari açık, faiz ödemeleri ve terör. Bu üç sözcükten bu ülke kaç yıl
sonra kurtulacak? 
Sözlerimi
bitirmeden önce başta Karabük Milletvekili arkadaşlarım olmak üzere Meclisteki
milletvekillerinin tümüne çalışmalarında başarılar diliyorum, yüce Meclisi
saygıyla selamlıyorum. (CHP ve AK PARTİ sıralarından alkışlar)
BAŞKAN
- Teşekkürler Sayın Aksoy.
Değerli
milletvekilleri, şimdi soru-cevap işlemine başlıyoruz. Yine, on dakikalık bu
sürenin yarısı sayın milletvekillerimize diğer yarısı da Komisyona aittir. 
Soru-cevap
işlemini başlatıyorum:
Sayın
Enginyurt…
CEMAL
ENGİNYURT (Ordu) – Teşekkür ediyorum Sayın Başkan.
Ordu
ili Mesudiye ilçesi Keyfalan Yeşilçitlice yaylası, Kabadüz ilçesi Çambaşı
yaylası, Aybastı ilçesi Perşembe yaylası, Korgan, Kumru ve Akkuş yaylalarında
yüz yıla yakındır, elli yıldır orada bulunan evler maalesef son günlerde yıkım
kararıyla yıkılmaktadır. 2018 yılında çıkan imar affıyla bu ev sahiplerinden
imar affından faydalanması istenilip ücret alınmasına rağmen bu yıkım kararı
yine uygulanmaktadır. Özellikle hayvancılıkla geçinen bu bölge insanlarının
mağdur edilmemesi için bu yıkım kararının acilen durdurulması gerektiğini
yetkililere buradan duyurmak istiyorum. Çünkü söylediğim gibi bu yaylalarda
büyükbaş hayvancılık büyük oranda yapılmaktadır. 
Bu
yıkım kararı bu yaylalarımız için büyük bir kayıp oluşturmaktadır diyor,
saygılar sunuyorum. 
BAŞKAN
– Sayın Şeker…
İLYAS
ŞEKER (Kocaeli) – Teşekkür ediyorum Sayın Başkanım. 
Sorum
Başkanlık Divanına ve parti grup başkan vekillerine: Sayın Başkanım, bugün
bütçenin 11’inci günü. İlk gün hariç geriye kalan on günde, grubu bulunan beş
partimizden her bir parti altı yüz yetmiş dakikalık süreyle görüşmelerde
bulundular. Milletvekili sayısına böldüğümüz zaman, AK PARTİ’deki milletvekili
başına iki dakika düşerken, İYİ PARTİ on altı dakika, MHP on üç dakika, HDP on
dakika, Cumhuriyet Halk Partisine ise dört dakika düşmektedir. Bildiğiniz gibi,
sistem değişti, artık Cumhurbaşkanlığı hükûmet sistemindeyiz, parlamenter
hükûmet sistemi değil, dolayısıyla bu sürenin milletvekillerine adil bir
şekilde dağıtılması lazım. Örnek olarak; her partiye birer saat verdikten sonra
kalan kısmı da milletvekillerine dağıttığımızda, örneğin AK PARTİ için yine bir
milletvekiline beş dakika, Cumhuriyet Halk Partisine altı dakika, Milliyetçi
Hareket Partisine altı dakika, HDP için altı dakika, İYİ PARTİ için beş dakika
ve bağımsızlar için de beşer dakika düşmektedir. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Batman) - Susalım mı, konuşmayalım mı Vekilim?
ARSLAN
KABUKCUOĞLU (Eskişehir) – Adil sistem. 
BAŞKAN
– Sayın Güzelmansur, buyurun.
MEHMET
GÜZELMANSUR (Hatay) – Sayın Başkan, bir haftadır Hatay’da etkili olan yoğun
yağışla şu anda Amik Ovası sular altında. Ovada bulunan ekili arazileri,
evleri, ahırları su bastı. Sular altında kalmak ilimizin kaderi hâline geldi.
Bunun nedeni de doğaya rağmen kurutulan Amik Gölü’dür. Gölün kurutulması
Hatay’ın iklimini değiştirdi, yağışlar düzensizleşti, sürekli sel felaketi
yaşıyoruz. Kurutulan gölün sahasında tarihî bir hatayla kurulan havaalanını da
su basıyor, göl her yıl yeniden ortaya çıkıyor. Yetkililer bu gerçeği göz
önünde bulundurarak artık etkili bir tedbir almalıdır. Uzmanlar göl sahasına
kurulacak modern bir gölle bu sorunun çözüleceğini söylüyor. Bu öneri
ivedilikle hayata geçirilmeli; aksi hâlde, ekonomik kayıp vermeye devam
edeceğiz.
Teşekkür
ederim.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Başkan.
Cumhuriyet
Halk Partili belediye başkanlarının bulunduğu yerlerde, belediyelerde 1 Ocak
2019 tarihinden itibaren asgari ücret net 2.200 lira olacak ve emekçiler bu
ücreti alacaktır. 31 Mart seçimlerinde Cumhuriyet Halk Partisinin kazanacağı
belediyelerde de asgari ücret 2.200 lira olacak, ayrıca 1 Ocak ile 31 Mart
arası fark da işçilere verilecektir. Cumhuriyet Halk Partisinin kazanacağı
belediyelerde işçi çıkarılışı da olmayacaktır. Cumhuriyet Halk Partisi Genel
Başkanımız Sayın Kemal Kılıçdaroğlu’nun verdiği bu sözleri ülkeyi yönetenlerin
de dikkate alıp asgari ücreti en az 2.200 lira net olarak açıklamaları
beklentimizdir. Emek en yüce değerdir ve insanca yaşam herkesin hakkı
olmalıdır.
Teşekkür
ediyorum Sayın Başkanım.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim.
Sayın
Başkan, değerli milletvekilleri; yoğun bütçe görüşmelerini yarın
tamamlayacağız. Genel değerlendirmeye baktığımızda, 2019 bütçesi
vatandaşlarımızın çözüm bekleyen sorunlarına çare üretmekten uzak; aksine,
ekonomik krizin bütün ağırlığını vergi artışlarıyla vatandaşa yükleyen bir
bütçedir. 
Bütçe
görüşmeleri öncesi çözüm bekleyen ve büyük bir beklenti içinde olan emeklilikte
yaşa takılan vatandaşlarımızın mağduriyetlerini bırakın bütçe gündemine almak,
âdeta aşağılayarak reddeden bir anlayışa da şahit olduk. 
Yine,
yıllardır yükseköğrenimlerini tamamlayan ancak kadro alımı yapılmayan ve bütçe
görüşmelerini bekleyen birçok işsiz gencin de kadro taleplerini karşılayan bir
bütçe olmadığına şahit olduk. 
Sorunlar
bir tarafa, bütçe görüşülürken bir taraftan da ekonomik büyümenin düştüğüne,
işsizliğin arttığına, yine enflasyonun arttığına dair verilerin de açıklanıyor
olmasıyla yakıcı sorunları dikkate almayan bu saray bütçesi sonrasında
vatandaşlarımızı daha ağır bir ekonomik tablo beklediğini, maalesef, paylaşmak
isterim.
BAŞKAN
– Sayın Komisyon…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan.
Sayın
Şimşek’in, Çukurova Havalimanı’na ait bir sorusu vardı. Çukurova Havalimanı alt
ve üstyapı işleri devam ediyor ve yürütmeden, buradaki arkadaşlardan aldığımız
bilgiye göre de 2020 yıl sonuna yetiştirilmesi hedeflenmiş vaziyette.
Gene,
Sayın Aydın Adnan Sezgin’in iki üç sorusunu arka arkaya cevaplayayım. Bir
tanesi, Aydın Çıldır Havalimanı’na ilişkin. Şu an itibarıyla… Aydın Çıldır
Havalimanı’nın yapımı 1990-1993 yılları arasında tamamlanmış. 2006 ve 2012
yılları arasında askerî bir havalimanı olarak faaliyet göstermiş; 2013 yılından
beri de Aydın Çıldır Havalimanı sınırları içerisinde yer alan mevcut hava
tarafı, kara tarafı tesisleri, PAT sahalarının tamamı 5335 sayılı Kanun’un
33’üncü maddesi çerçevesinde yirmi yıllığına Türk Hava Yolları Uçuş Eğitim ve
Havalimanı İşletme Anonim Şirketine kiralanmış. Uçuş eğitim hizmetleri amacıyla
kullanılan havalimanı ihtiyaç duyulduğunda mevcut sınırlar dâhilinde mevcut
pist uzunluğuna uygun uçak tipleri ile yapılması kaydıyla yolcu ve yük
taşımacılığı faaliyetlerinde de kullanılabilecek. 
Gene
Aydın-Denizli Otoyolu’na ilişkin, arkadaşlardan aldığımız bilgi: 154 kilometre
-ki 140 kilometre otoyol, 14 kilometresi bağlantı yolu- uzunluğundaki
Aydın-Denizli Otoyolu’nun yap-işlet-devret yöntemiyle 27 Kasım 2018 tarihinde
ihalesi yapılmış, değerlendirme çalışmaları devam ediyormuş. 
Gene
İzmir-Aydın demir yoluyla ilgili bir soru var. 2007-2014 yılları arasında İzmir
Alsancak-Aydın arasındaki demir yolu hattı kısmi altyapısı da dâhil olmak üzere
üstyapı olarak modernize edilmiş, hattın geneli 60 kilogramlık raylarla teşkil
edilmiş. 
İzmir-Aydın-Denizli-Afyonkarahisar
hızlı tren projesi kapsamında Selçuk-Ortaklar hat kesimi yatırım programına
alınmış, ihale hazırlıkları devam ediyor. Aynı şekilde, Ortaklar-Aydın-Denizli
hat kesimi projeleri ise tamamlanmış ve kabul aşamasına gelmiş. 
Bu
tarımla ilgili bir soru vardı, tarımsal desteklerle ilgili. 2019 yılı
bütçesinde de tarımsal destekler kapsamında 16,1 milyar liralık kaynak ayrılmış
vaziyette. Tarımsal kredi sübvansiyonunun müdahale alımları ve tarımsal
KİT’lerin finansmanı da dâhil tarıma toplamda 21,4 milyar lira kaynak ayrılıyor
2019 yılı için. Tarım sektörü ödemeleri de dâhil, tarım sektörüne ayrılan
toplam kaynaksa 26,5 lirayı buluyor. Zaten OECD’nin de Tarımsal Politika İzleme
ve Değerlendirme 2018 Yılı Raporu’na göre toplam tarımsal desteklemelerin
gayrisafi yurt içi hasılaya oranının, 2017 yılı tahmininin yüzde 1,9
olduğunu görüyoruz. 
Destek
kalemlerinin neler olduğu sorulmuş. Burada da mazot, gübre, fındık, çay primi,
buğday, diğer hububat primi, yem bitkileri, su ürünleri, arıcılık ve bal,
buzağı desteği, küçükbaş hayvan, organik tarım, kırsal kalkınma, tarımsal
sigorta, kuraklık, sürü yöneticisi, lisanslı depolarda ürün depolama gibi pek
çok destek de hâlihazırda uygulanmakta.
Teşekkür
ediyorum.
BAŞKAN
– Teşekkür ederim.
Sayın
Arslan…
KAZIM
ARSLAN (Denizli) – Hazine ve Maliye Bakanına soruyorum. 
1)
Ülkemizde emekliliği hak edip de emekli edilmeyenlerin sayısı kaçtır?
Emeklilikte yaşa takılanların emekli edilmesi hâlinde bütçeye getireceği bir
yük olacak mıdır; getirecekse bunun rakamı nedir? Bu rakam, Cumhurbaşkanının
Marmaris’te yaptırmakta olduğu 300 odalı yazlık sarayın bedelini geçiyor mu? 
Yine,
Cumhurbaşkanının hizmetinde 7 uçağı olduğu söyleniyor. Bu kadar uçak varken
ülkemizin krizde olduğu bir dönemde neden “uçan saray”ı aldınız? 
2)
Cumhurbaşkanı taşeron işçilerin kadroya alınacağına söz vermesine rağmen 24
Aralık 2017 tarihli KHK ile bir kısım taşeron işçiler kadroya alınırken geriye
kalan 85 bin taşeron işçimiz kadroya alınmamıştır, güvencesiz olarak çalışmaya
zorlanmışlardır. 
Bütün
taşeron işçiler için verilen söz neden kısmen yerine getirilmiştir? 85 bin
işçimiz bu haktan neden mahrum edilmiştir? Bu haksızlığı ve eşitsizliği ne
zaman gidereceksiniz? Geride kalan taşeron işçilerimizi ne zaman kadroya
geçireceksiniz?
Teşekkür
ederim. 
BAŞKAN
– Sayın Keven…
ALİ
KEVEN (Yozgat) – Sayın Başkan, değerli milletvekilleri; özel bütçeli yatırımcı
kuruluşlarımızdan Devlet Su İşlerinin 2018 yılı bütçesi 13 milyar lira iken
2019 bütçesi 9,2 milyara, Karayollarının 2018 yılı bütçesi 18 milyar lira iken
2019 bütçesi 16,7 milyara geriledi. Son on yılda bu kuruluşların bütçesi her
yıl artarken bu yıl büyük oranda düşüş öngörüldü; neden? 
Bu
kuruluşlardan sorumlu, ilgili bakanlarımıza sormak isterim, Yozgat’a bu
bütçeden ne kadar ödenek ayrılacak Sayın Bakan? Hem yüklenici firma hem de
sulama bekleyen çiftçilerimiz soruyor: Devam eden işler yarım mı kalacak, ihale
edilmesi beklenen işler ihale edilecek mi? 
Sorgun
içme suyu hattı bir an önce ihale edilmeyi beklemektir. Boğazlıyan Oğulcuk
Barajı altı yıl oldu hâlâ bitmedi ne yazık ki. Çiftçi su bekliyor, Uzunlu
kasabası da sulama suyuna kavuşacağı günü bekliyor. Merkez Sarımbey Göleti de
başlayalı üç yıl oldu, bir an önce tamamlanarak sulamaya açılmalı.
(Mikrofon
otomatik cihaz tarafından kapatıldı)
BAŞKAN
– Teşekkür ederim değerli arkadaşlar.
Sayın
milletvekilleri, 16’ncı maddeyi oylarınıza sunuyorum: Kabul edenler... Kabul
etmeyenler... 16’ncı madde kabul edilmiştir. 
ÖZGÜR
ÖZEL (Manisa) – Sayın Başkan…
BAŞKAN
- Bir saniye…
Sayın
milletvekilleri, böylece 2019 Yılı Merkezi Yönetim Bütçe Kanun Teklifi’nin
maddeleri kabul edilmiştir.
Teklifin
tümü açık oylamaya tabidir. 
Açık
oylama yarınki birleşimde son konuşmalardan sonra yapılacaktır.
Buyurun
Sayın Özel.
V.- AÇIKLAMALAR (Devam)
31.- Manisa Milletvekili Özgür Özel’in, Kocaeli Milletvekili İlyas
Şeker’in 10 sıra sayılı 2019 Yılı Bütçe Kanun Teklifi’nin 16’ncı maddesi
üzerindeki soru-cevap işleminde yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, biraz önce Adalet ve Kalkınma Partisi Kocaeli
Milletvekili, “Başkanlık Divanına ve grup başkan vekillerine soruyorum.” deyip,
dedi ki: Gruplara eşit söz hakkı yerine milletvekilliği sayısına göre
paylaştırılması lazım. İşte, on altı dakikaya altı dakika düşüyor, en az
milletvekili olanla... Bence bu tip soruları, tabii, tutanak altında bütün grup
başkan vekillerine sormak yerine, kendi grubunun grup başkan vekiline sorsa bu
çok partili sistemin ve bunun parlamentoya yansımasının gruplar üzerinden
yürüdüğünü, bir grup kurulduğunda tüm grupların eşit haklara sahip olduğunu,
bunun gücü az olanı kayırma, çok sesliliği ve çok renkliliği teşvik etme
anlamına gelen tarihî bir demokrasi kazanımı olduğunu zaten anlatırdı ama
kendisi diyor ki: Hiç olmazsa sayıları şöyle yapalım, bize daha çok hak gelsin.
Vallahi buradaki muhalefet partisi gruplarının temsil ettiği kitlelerin payına
aldıkları biber gazının, copun, ötekileştirmenin, haksızlıkların payına düşeni
alacaksanız eğer biz de dakikaları size seve seve veririz.
Teşekkür
ediyoruz. (CHP ve HDP sıralarından alkışlar) 
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Sayın milletvekilleri, şimdi, program uyarınca 2017 Yıllı Merkezi Yönetim
Kesin Hesap Kanunu Tasarısı’nın maddelerini sırasıyla görüşüp oylamalarını
yapacağız.
Şimdi
1’inci maddeyi okutacağız. Bu maddeyi sadece okuyup oyluyoruz değerli
arkadaşlar. 
2017
Yılı Merkezi Yönetim Kesin Hesap Kanunu Tasarısı’nın 1’inci maddesini tekrar
okuttuktan sonra oylarınıza sunacağım.
2017 YILI MERKEZİ YÖNETİM KESİN HESAP KANUNU TASARISI
Gider bütçesi
MADDE 1- (1)
16/12/2016 tarihli ve 6767 sayılı 2017 Yılı Merkezi Yönetim Bütçe Kanunu ile
10/12/2003 tarihli ve 5018 sayılı Kamu Malî Yönetimi ve Kontrol Kanununa ekli;
a) (I) sayılı cetvelde yer alan genel bütçe kapsamındaki kamu
idarelerine 634.176.488.900 Türk Lirası,
b) (II) sayılı cetvelde yer alan özel bütçeli idarelere 79.433.539.000
Türk Lirası
c) (III) sayılı cetvelde yer alan düzenleyici ve denetleyici kurumlara
4.216.853.000 Türk Lirası, 
ödenek verilmiştir.
(2) Kanunların verdiği yetkiye dayanarak yıl içerisinde eklenen ve
düşülen ödenekler sonrası 2017 yılı merkezi yönetim kesin hesap gider
cetvellerinde gösterildiği üzere, 5018 sayılı Kanuna ekli; 
a) (I) sayılı cetvelde yer alan genel bütçe kapsamındaki kamu
idarelerinin bütçe giderleri 659.558.969.447,78 Türk Lirası,
b) (II) sayılı cetvelde yer alan özel bütçeli idarelerin bütçe giderleri
99.655.039.838,81 Türk Lirası,
c) (III) sayılı cetvelde yer alan düzenleyici ve denetleyici kurumların
bütçe giderleri 3.941.504.800,71 Türk Lirası,
olarak gerçekleşmiştir.
(3) 2017 yılı merkezi yönetim net bütçe gideri 678.269.192.686,76 Türk
Lirasıdır.
BAŞKAN
– Teşekkür ederim. 
1’nci
maddeyi daha evvel kabul edilen cetvelleriyle birlikte oylarınıza sunuyorum:
Kabul edenler... Kabul etmeyenler... 1’inci madde kabul edilmiştir. 
Sayın
Erdem, sanırım, bir öğrenciyle ilgili değerlendirme yapacaktınız.
Buyurun.
V.- AÇIKLAMALAR (Devam)
32.- İstanbul Milletvekili Arzu Erdem’in, Bursa ilinde yaşayan 12
yaşındaki Emirhan’ın Mavi Balina oyunu sebebiyle intihar ettiğinden
şüphelenildiğine ve sanal oyunlara yönelik Meclis araştırma komisyonu kurulması
çalışmalarının olduğuna ilişkin açıklaması
ARZU
ERDEM (İstanbul) – Teşekkür ederim Sayın Başkan.
Şimdi,
Mavi Balina ve benzeri oyunlarla ilgili daha önce Milliyetçi Hareket Partisi
Grubu adına da bir Meclis araştırması komisyonu kurulmasına yönelik çalışmamız
olmuştu.
Dün
yine 12 yaşındaki Emirhan’ın bu yolla yani böyle bir şüpheyle intihar ettiğine
dair bir bilgi var basında. Atletlerden oluşmak suretiyle kendini kalorifere
asmış bir evladımız bu. Şu an araştırması yapılıyor ama Mavi Balina ve benzeri
oyunlar, Mariam gibi farklı oyunların önlenmesi için mutlaka hep birlikte bir
şey yapmamız gerekiyor. Bizim bu konuyla ilgili önergemiz var. Buradan dikkat
çekmek istedim. 
Ben
aileye başsağlığı diliyorum, sabırlar diliyorum. 
Teşekkür
ederim.
BAŞKAN
– Teşekkür ederim. 
IV.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Levent Gök’ün, Sanal oyun
konusunun önemli olduğuna ve değerlendirilmesi gerektiğine ilişkin konuşması
BAŞKAN
– Elbette çok önemli bir konu. Bu konu, bahsettiğiniz konu birçok gencimizde
çok ciddi sıkıntıları olan bir tablo. Umarım, bunu herkes değerlendirecektir.
Sayın
Cora, siz epeydir bekliyorsunuz. 60’a göre bir söz talebiniz vardı ama ben
biliyorsunuz 60’a göre söz taleplerini birleşimin sonunda yerine getireceğim.
Az önce, tartışmadan önce sayın grup başkan vekili size bırakmıştı söz hakkını,
o nedenle size söz veriyorum. Sonra, bir arkadaşımıza verdikten sonra on dakika
bir ara vereceğim arkadaşlar.
Buyurun
Sayın Cora. 
V.- AÇIKLAMALAR (Devam)
33.- Trabzon Milletvekili Salih Cora’nın, Trabzon Milletvekili Hüseyin
Örs’ün 10 sıra sayılı 2019 Yılı Bütçe Kanun Teklifi’nin 16’ncı maddesi üzerinde
İYİ PARTİ Grubu adına yaptığı konuşmasındaki bazı ifadelerine ilişkin
açıklaması
SALİH
CORA (Trabzon) – Sayın Başkanım, teşekkür ediyorum. 
Bütçe
görüşmeleri sırasında son maddenin oylanmasından önce İYİ PARTİ Trabzon
Milletvekili Değerli Hüseyin Örs Hocamızın konuşmasında, kürsüde göstermiş
olduğu fotoğraflardaki konuyla ilgili olarak bir izahatta bulunmak istiyorum.
Amacım ilimin milletvekiliyle burada tartışmak değildir, sadece bir izahatta
bulunmak istiyorum. 
Efendim,
Trabzon Belediyesinde itfaiye, zabıta ve TİSKİ elemanı alımına ilişkin olarak
7.500 kişinin müracaatı -bir işsizlik fotoğrafı olarak- işsizliğin Trabzon’da
had safhada olduğu şeklinde ifade edilmiştir. Türkiye’de işsizlik oranları
yüzde 11,5 civarında, Trabzon’da ise işsizlik oranı yüzde 6,5 civarındadır.
Türkiye ortalamasının altındadır. Söz konusu alımlar devlet memuru alımı olduğu
için Türkiye’nin birçok yerinden başvuru söz konusu olmuştur. Trabzon’dan da bu
başvuranların yüzde 40’ı Trabzon ili nüfusuna kayıtlıdır.
(Mikrofon
otomatik cihaz tarafından kapatıldı) 
SALİH
CORA (Trabzon) – Tamamlıyorum. 
BAŞKAN
– Peki, toparlayın. 
SALİH
CORA (Trabzon) - Ayrıca, buraya başvuranlar aynı zamanda sigortalı çalışanlar
da olabiliyor; öğrenciler, sözleşmeli memurlardır yani memur olmak amacıyla
başvurmuşlardır. Bunun bir işsizlik fotoğrafı olarak sunulmasını doğru
bulmuyorum. 
BAŞKAN
– Sayın Akar…
34.- Kocaeli Milletvekili Haydar Akar’ın, Kocaeli Milletvekili Fikri
Işık’ın “Suçluluk psikolojisinin bir dışa yansımasını gördük.” ifadesine
ilişkin açıklaması
HAYDAR
AKAR (Kocaeli) – Teşekkür ederim Sayın Başkan. 
Eski
Bakan Fikri Işık biraz evvelki tartışmamızda benim için “Suçluluk
psikolojisinin bir dışa yansımasını gördük.” diyor. Şimdi, buradan Sayın Fikri
Işık’a sesleniyorum: Ben, Millî Savunma Bakanı değildim ve emrimdeki komutanlar
darbe yapmaya çalışmadılar ki suçluluk psikolojisi içerisinde olayım. Benim bu
yaşıma kadar hiçbir zaman FETÖ’yle temasım olmadı ki; Türkçe Olimpiyatları’nda
methiyeler düzmedim, Meclis kürsüsünden methiyeler düzmedim ki FETÖ’yle bir
ilişkim olsun, suçluluk psikolojisi içerisinde olayım. On altı yıldır iktidarda
değiliz, evet. Her seçimden önce Alikahya’ya, Dilovası’na, Gebze’ye söz verip
sonra onları görmezden gelmedim ki suçluluk psikolojisi içerisinde olayım.
Gittiğim yerlere polis ordusuyla gitmedim, ben tek başıma gittim. Sen
Dilovası’nda gaz sıktırdın, ben orada halkla birlikte oldum. SUMOTAŞ’ta gaz
sıktırdın, sen sermayenin yanında oldun, ben kamyoncunun yanında duruyordum. Halıdere’de
taş ocağını halkla birlikte bastım, sen taş ocağının patronlarıyla
birlikteydin. Kimin suçluluk psikolojisi içerisinde olduğunu gayet net
görüyoruz Sayın Işık. 
BAŞKAN
– Teşekkür ederim.
Birleşime
on dakika ara veriyorum. 
Kapanma Saati: 16.49
ÜÇÜNCÜ OTURUM
Açılma Saati: 17.05
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
– Türkiye Büyük Millet Meclisinin 38’inci Birleşiminin Üçüncü Oturumunu
açıyorum.
2017
Yılı Merkezi Yönetim Kesin Hesap Kanunu Tasarısı’nın görüşmelerine devam
ediyoruz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Komisyon yerinde.
Şimdi
2’nci maddeyi okutuyorum:
Gelir bütçesi
MADDE 2- (1)
2017 Yılı Merkezi Yönetim Bütçe Kanunu ile 5018 sayılı Kanuna ekli;
a) (I) sayılı cetvelde yer alan genel bütçenin gelirleri
586.696.152.000 Türk Lirası,
b) (II) sayılı cetvelde yer alan özel bütçeli
idarelerin gelirleri 9.777.075.350 Türk Lirası öz gelir, 70.286.212.900 Türk
Lirası Hazine yardımı olmak üzere toplam 80.063.288.250 Türk Lirası,
c) (III) sayılı cetvelde yer alan düzenleyici ve
denetleyici kurumların gelirleri 4.186.853.000 Türk Lirası öz gelir, 30.000.000
Türk Lirası Hazine yardımı olmak üzere toplam 4.216.853.000 Türk Lirası,
olarak tahmin edilmiştir.
(2) 2017 yılı merkezi yönetim kesin hesap gelir
cetvellerinde gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçenin
gelirleri 610.259.004.904,18 Türk Lirası,
b) (II) sayılı cetvelde yer alan özel bütçeli
idarelerin gelirleri 19.226.456.707,75 Türk Lirası öz gelir, 87.144.782.784,92
Türk Lirası Hazine yardımı olmak üzere toplam 106.371.239.492,67 Türk Lirası,
c) (III) sayılı cetvelde yer alan düzenleyici ve
denetleyici kurumların gelirleri 4.203.879.987,62 Türk Lirası öz gelir,
39.300.000 Türk Lirası Hazine yardımı olmak üzere toplam 4.243.179.987,62 Türk
Lirası,
olarak gerçekleşmiştir.
(3) 2017 yılı merkezi yönetim net bütçe geliri
630.489.856.651,24 Türk Lirasıdır.
BAŞKAN
– 2’nci madde üzerinde ilk söz İYİ PARTİ Grubu adına Muğla Milletvekilimiz
Sayın Metin Ergun’a aittir. (İYİ PARTİ sıralarından alkışlar) 
Süreniz
on dakika Sayın Ergun. 
İYİ
PARTİ GRUBU ADINA METİN ERGUN (Muğla) – Yüce heyetinizi saygıyla selamlıyorum. 
Sayın
Başkan, değerli milletvekilleri; Türkiye’de bir devrin sonuna geldik. Hesabı
iyi yapılmayan, merkezinde insan ve üretim olmayan, sıcak paraya, borca, betona
ve iç tüketime dayalı sağlıksız bir büyüme modelinin çöküşüne ve ölçüsüzce,
pervasızca yapılan israflar devrinin bitişine şahitlik ediyoruz. Bu dönemde
iktidarın uyguladığı yanlış ekonomi politikaları, insanoğlunun tarımı ilk
olarak yaptığı Anadolu topraklarında tarımı bitirme noktasına getirmiştir.
Bununla ilgili bir rakam verecek olur isek on beş yıl içerisinde 9 milyon
hektar olan buğday, hububat ekim alanımız 7,5 milyon hektara düşmüş
görünmektedir. Çiftçimizin kredi borcu 86 milyar TL’ye ulaşmış durumdadır.
Tarımda ithalatçı, dışa bağımlı bir ülke hâline geldik. Ortak akıldan uzak,
yanlış ekonomi politikalarınız sadece tarımı değil sanayiyi de bitirmiştir.
Gelinen noktada kamu da özel sektör de yatırım yapamaz hâldedir. Çiftçimiz,
sanayicimiz ve esnafımız borcunu çevirememektedir. Üretimi ve ihracatı değil,
tüketimi ve ithalatı esas alan bir ekonomik modeli yeğleyen bu ekonomi
zihniyeti çökerken Türkiye’yi de kısa ve orta vadede atlatılması zor bir kriz
sarmalına sokmuş durumdadır. 
Uzmanlar
ekonomide IMF’ye muhtaç kalınacak bir yola girildiği yönünde uyarılarda
bulunmaktadır ve reformların yapılabilmesi ve kaynakların sağlanabilmesi için
bunun şart olduğunu da ifade etmektedirler. Ne yazık ki iktidar uzun süredir
yapılan uyarıları dinlememiş ve “Ben yaptım oldu.” “Ben istedim oldu.” “Ben
istiyorum, olacak.” “Ben seçim kazandım, olacak.” anlayışını inatla
sürdürmüştür ve hâlâ daha sürdürmektedir. 
İktidar
mensupları, Türkiye’yi kriz sarmalının içine sokmaya başlayan bu ekonomi
politikaları için yapılan bütün uyarıları yatırım düşmanlığı ve ihanetle
ilişkilendirmektedir. Ülke ekonomisini resesyona sürükleyen bu ekonomik modele
karşı yapılan en küçük eleştiriyi bile ihanet olarak değerlendirirseniz ülkeyi bu
şekilde krize sokarsınız ve milyonlarca insanın hayatını yaşanmaz hâle
getirirsiniz. Geldiğimiz durum tam da budur. Umarım, milletimiz IMF’nin
vereceği bir acı reçeteyle karşı karşıya kalmadan Hükûmetimiz gerekli uyarıları
dikkate alır ve atılması gereken adımları bir an önce atar.
Her
geçen gün daha da derinleşen kriz hem Türkiye ekonomisinin dinamosu olan
sanayimizi hem de gıda fiyatlarına doğrudan etki eden tarımsal üretim gücümüzü
de etkilemiştir. 250 milyar doları geçmiş durumdaki dış borcuyla özel sektörümüz
içinden çıkılması zor ve sürdürülemez bir borç batağına saplanmış durumdadır.
Her gün yeni bir iflas veya anlaşmalı iflas haberi duyar olduk. Âdeta İkinci
Dünya Savaşı’ndan sonraki en büyük ekonomik durgunluğu yaşamaya başladık.
Maalesef, firmalarımızın içinde bulundukları bu ekonomik durum yüzünden zaten
düşük olan üretim kapasitemizin iyice düşeceği görünmektedir. Hortlayan
enflasyon canavarı, başta dar gelirliler olmak üzere, tüm vatandaşlarımızın
alım gücünü düşürmüştür. Peki, bu durum karşısında iktidarın çözümü nedir?
Zabıta ekonomisi. Ne yazık ki zabıta ve polis marifetiyle enflasyonu
yenebileceğini sanmaktadır. Kameralar eşliğinde soğan depoları basılır hâle
gelmiştir. Bu sadece komik değil, aynı zamanda çaresizliğin fotoğrafıdır.
Krizin sebebi çiftçiymiş, esnafmış, sanayiciymiş gibi bir anlayış oluşturma
çabasından bir an önce vazgeçilmeli ve gerçek çözüm yollarına başvurulmalıdır.
Korkutarak, bastırarak veya ilgili memuru görevden alarak ekonomiyi
düzeltemezsiniz; peşinen söyleyelim, düzelteceğinizi sanıyorsanız
yanılıyorsunuz. 
Dünyanın
her yerinde benzer nedenlerle ortaya çıkan ve benzer reçetelerle tedavi edilen
enflasyonla mücadelede iktidarın uyguladığı bu yöntem daha şimdiden iktisat
bilimi literatürüne geçmiş durumdadır ama trajikomik yöntem olarak. İktidar
trajikomik başka hangi yöntemleri geliştirirse geliştirsin, enflasyonun
iktisadi bir olgu olduğu ve kötü ekonomi politikalarının, borcun,
üretimsizliğin ve hazıra alışmanın bir neticesi olduğu gerçeğini
değiştiremeyecektir. Er ya da geç bu olguyu iktidar da anlayacaktır. İktidarın
bu tarz trajikomik tedbirlerle geçirdiği her gün kriz daha da derinleşmektedir.
Bu yüzden yeni iflaslar ve dolayısıyla yeni işsizler ortaya çıkacaktır. 
Kötü
politikaların bir sonucu olan enflasyon, ücretleri eritip bitirdi. Asgari
ücretlinin, emeklinin, çalışanların gelirleri buhar oldu. Vatandaşımızı inim
inim inleten enflasyonun çözümü doğru ekonomi politikaları uygulamakla ve
piyasalara güven vermekle mümkündür. İyi işleyen bir demokrasi, bağımsız bir hukuk
ve şeffaf bir kamu yönetimi olmadan söz konusu bu güven tesis edilemez. İyi
işleyen bir demokraside ve bağımsız hukuk sisteminde kişiler değil, kurumlar ve
kurallar öne çıkar. Bağımsız ve adil bir hukuk sisteminin olduğu yerde
suistimal, kayırmacılık ve haksız kazanç olmaz. Hukukun bağımsız olduğu bir
yerde kamu ihaleleri denetlenebilir durumdadır ve hep aynı yandaş firmalara
verilmez, verilemez. 
Sayın
milletvekilleri, yeni sistemle Türk demokrasisinin kötürüm hâle getirildiği,
bağımsız hukuk sisteminin ortadan kaldırıldığı ve tek adama bağlı bir sistem
oluşturulduğu için Türk ekonomisi güven vermez durumdadır. Bütün yönetim
gücünün bir kişiye teslim edildiği yeni sistemde istikrar ve güven ortamı
oluşturamadığımız için, ne yerli ne de yabancı yatırımcı yatırım yapmak
istememektedir. Bundan dolayı, ödediğimiz faiz tavan yapmış durumdadır. Faiz
kanser mikrobu gibi, girdiği vücudu eritip bitirmektedir, Türk ekonomisini de
böyle yiyip bitirmektedir. Bütçede faiz ödemeleri için 117 milyar TL
ayrılmıştır. Bu rakam, yatırımlara ayrılan ödenekten çok daha fazladır. Dar
gelirliden toplanan vergi faiz lobilerine yedirilir hâle gelmiştir; rakamlar
bunu söylüyor. Böyle devam edilirse Türkiye yatırım yapılmayan, üretimi biten
bir ülkeye dönüşecektir. 
Fakirliğin,
açlığın üzücü boyutlara ulaşacağı, işsizliğin artık normal bir durum olacağı
bir sürece doğru sürükleniyoruz. Unutmayalım ki ekonomik krizler vatandaşların
sadece refahına kastetmez, onların saadetlerini ve huzurlarını da yok eder;
tarih bunun şahididir. Bizde de bu tehlike gözükmeye başlamıştır.
Sayın
milletvekilleri, bütçedeki rakamlara bakınca maalesef milletimiz adına umutvar
olamıyoruz çünkü bu bütçe bir sosyal yardım bütçesidir, bu bütçe bir sefalet
bütçesidir, bu bütçe ülkemizi ekonomik olarak getirdiğiniz yeri özetlemektedir.
Türkiye, ülke olarak yatırımlarını kısan bir aşamaya, Türk insanı da sosyal
yardıma muhtaç hâle getirilmiştir. Bu bütçede insanımızın dertlerine deva
yoktur. Bu bütçeye göre, asgari ücretlinin hayatı daha da zorlaşacak, krizin faturası
dar gelirlilere ödettirilecektir. Bu bütçede, gırtlağına kadar borca batmış
çiftçinin, batmak üzere olan esnafın, borcunu çeviremeyen, malını satamayan
veya alacağını tahsil edemeyen üreticinin, işsizlerin ve emeklilerin yaralarına
merhem olacak bir unsur yoktur. Bu bütçe, gençlerimize işsizlikten başka bir
şey vadetmemektedir. Bu bütçede, emeklilikte yaşa takılan vatandaşlarımızın
gasbedilen haklarına yönelik bir düzenleme yoktur. 
81
milyar lira açık vermeyi hedefleyen bu bütçeyle beraber faiz ödeme rekoru da
kırılacak. Bu bütçe faiz bütçesidir, 117 milyar lira faiz ödemesiyle faturasını
milletin ödeyeceği bir bütçedir. 
Konuşmama
son verirken yatırımı, kalkınmayı ve üretimi teşvik etmeyeceği şimdiden görülen
2019 yılı bütçesinin hayırlı olmasını diliyor, yüce heyetinizi saygıyla
selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Ergun. 
2’nci
madde üzerinde söz Milliyetçi Hareket Partisi Grubu adına Kayseri Milletvekili
Sayın Mustafa Baki Ersoy’a aittir. (MHP sıralarından alkışlar) 
Süreniz
on dakika Sayın Ersoy. 
MHP
GRUBU ADINA MUSTAFA BAKİ ERSOY (Kayseri) – Sayın Başkan, değerli
milletvekilleri; 2017 Kesin Hesap Kanunu Tasarısı’nın 2’nci maddesi üzerine
Milliyetçi Hareket Partisi adına konuşma yapmak üzere söz almış bulunmaktayım.
Genel Kurulumuzu ve ekran başında bizleri izleyen yüce Türk milletinin tüm
fertlerini saygıyla selamlıyorum. 
Değerli
milletvekilleri, günlerden beri bu kürsüde bütçeden başka her şey konuşuluyor;
terörün ve terör örgütlerinin propagandası yapılıyor, terör örgütleri masum
gösteriliyor, güvenlik güçlerimiz terör yapmakla suçlanıyor; bebek katili barış
elçisi ilan ediliyor, bu şahıs uğruna gözü yaşlı anaların yarasına tuz
basarcasına demokrasi türküleri çığırılıyor. Bizler ise bütün bunları ibretle
izliyoruz. Burada söylenecek çok şey var. 
17
Aralık 2016’da Kayseri’de çarşı iznine çıkan askerlerimizi taşıyan halk
otobüsüne yönelik saldırıda şehit olan 15 askerimizin şehadetinin ardından tam
iki yıl geçti. Tüm şehitlerimize bir kez daha rahmet diliyorum, ruhları şad
olsun. Esas konuya gelmeden önce belirtmek isterim ki bu menfur ve alçak
saldırının üzerinden iki yıl geçmesine karşın aynı tepkiyle vatanın ve milletin
bölünmez bütünlüğünü savunan, bu haykırışı dünyaya duyuran Kayserispor
taraftarlarına, özellikle de Kapalı Kale taraftar grubuna teşekkürü borç
bilirim. Kayserispor taraftarının sadece sporla ilgilenmediğini, vatan ve
millet söz konusu olduğunda nasıl öne çıkacaklarını tüm Türkiye’ye
göstermelerini de yine takdirle karşılıyor, buradan gönlü vatan için çarpan
taraftarlarımızın destekçisi ve duacısı olduğumu belirtmek istiyorum. Onlar
sadece Kapalı Kale değil, aynı zamanda aşılmaz, millî bir kaledir. Bu can bu
bedende oldukça, yağmur çamur demeden deplasmana giden, takımımızı destekleyen
vefakâr ve cefakâr büyük Kayserispor taraftar grubu Kapalı Kalenin yanında
olacağımı bu kürsüden bir kez daha ifade etmek istiyorum.
Değerli
milletvekilleri, şimdi sorarım sizlere: Yaşları 19 ila 26 olan, vatan borcunu
ödemek için gurbete giden ana kuzularının çarşı izinlerine giderken hain bir
saldırıyla şehit edilmesi insanlığın hangi yönüyle ifade edilebilir? Veya
annesiyle birlikte babasını ziyaretten dönerken araçlarına pusu kurulan 1
yaşındaki şehit Bedirhan size ne verecekti? Vatan mı istediniz el kadar bebekten?
Bu bir katliamdır, bu bir insanlık suçudur. Afrin şehitlerinden hemşehrimiz
Mehmet Muratdağı’nın aziz naaşını kaçırmak kadar alçak bir durum var mıdır?
Sivil olarak evlerinden çıkan, yine hemşehrimiz uzman çavuş 27 yaşındaki Yahya
Karakaya ile 25 yaşındaki Murat Özkozanoğlu’na pusu kurup arkadan vuran
teröristleri kimler savunabilir? Hangi insani, vicdani ve ahlaki ölçüyle
bunları savunacaksınız? Ey caniler, ey alçaklar, ey insanlığın utanç
vesikaları; ne istediniz bir anadan, nasıl kıydınız bir bebeğe, ne istediniz
beşikteki bebekten! PKK bebek katilidir, anaların can düşmanıdır. PKK, FETÖ ile
birlikte Haçlı emellerinin kiralık tetikçisi, Türk milletine kin duyan
mihrapların karanlık bekçisidir. Tüm bunların hangi biri hak, hukuk, adaletle
örtüşür? 
Görüyorsunuz
sayın milletvekilleri, bunları yapan terör örgütü birileri tarafından
normalleştiriliyor, güvenlik güçlerimiz ise terör yapmakla suçlanıyor. Burada
büyük bir yanlış yok mudur? Bu hainleri birilerinin meşru kılmaya çalışmasına
karşı sessiz mi kalacağız? Elbette kalmayacağız. Vatan mücadelesini şanlı Türk
askeri, Türk polisi sahada hakkıyla verirken bizler de bu çatı altında bu
mücadeleye mutlaka omuz vereceğiz. Olur olmadık söz ve ithamlarla terör
çığırtkanlığı yapanlar, yüce Türk milletinin evlatlarının da bu çatı altında
olduğunu unutmasınlar. Hapisteki PKK’lıya giden, “Özerkliği getireceğiz.”
diyen, Anayasa’nın 2’nci ve 3’üncü maddesini değiştirme hayali kuran,
PKK’lıları arkadaş edinen, PKK’nın yayın organlarının kapatılmasına karşı çıkan
ve YPG’yi terör örgütü olarak görmeyen zihniyet de unutmasın ki bizler yüce
Türk milletinin ve büyük Türk devletinin bekası için bu çatı altında
mücadelemizi sonuna kadar sürdüreceğiz. (MHP ve AK PARTİ sıralarından alkışlar)

Bir
türküdür ki tutturuluyor, bebek katili teröristbaşı insan, mahkumiyeti ise
insan hakları ihlali olarak değerlendiriliyor. Bu mudur insan hakları? Terörün
ve teröristin gölgesinde, teröristin yaşam hakkını her an için ellerinden
aldığı ve insanı yaşatmak için değil, insanı katletmek için âdeta seferber hâle
gelmiş taşeronların gölgesinde demokrasi aramak mıdır insan hakları? Daha 13
yaşında, 15 yaşında eli silah tutamayan çocukların örgüte militan olarak nasıl
annesinden, babasından kopartılması veyahut sözüm ona “Bizim dediğimizi yapmazsanız
2 çocuğunuzdan 1’isini biz alırız.” tehdidi midir insan hakları? Elbette hayır.
Bu anlayış değişene kadar karşımıza kim çıkarsa çıksın tesirsiz hâle getirmek
şarttır. Elbette Türkiye terörle mücadelesinde haklı ve meşrudur. Bilinsin ki
demokrasi, özgürlük ve insan hakları iddialarının ardına saklanarak terörle
mücadeleyi sekteye uğratmaya çabalayan bölücü ve yıkıcı çevrelerin gerçek kirli
yüz ve niyetleri gün gibi meydandadır. Türk milletinin böyle bir acizliği ve
teslimiyeti kabul etmesi düşünülemeyecektir. 
Terörizm,
varlığımıza kastetmek için yarıştadır. Terörizm, bin yıllık kardeşlik hukukunu
bozmak, fitili tutuşturulmak istenen etnik ve mezhep kaosunu tırmandırmak için
çırpınmaktadır. Orta Doğu’nun haritasını yeni baştan çizmek için masaya oturan,
işbaşı yapan zalim güçlerin en temel gayesi Türkiye’yi çözmek ve çöküşünü
sağlamaktır. Oynanan oyun hiç kuşku yok ki vahşidir. Türk milleti tamamıyla
terörün hedefindedir. Bu tutuma, bu zorbalığa boyun eğmeyeceğiz. Bu caniler
döktükleri şehit kanlarında boğulacaktır. Dökülen kanların hesabını birer birer
soracağız, alayını kaçtıkları son deliğe kadar, son ine kadar kovalayacağız.
(MHP ve AK PARTİ sıralarından alkışlar) Milliyetçi Hareket Partisi olarak,
sınırlarımızın içerisinde yahut dışarısında şanlı bayrağımızın dalgalanması
adına yapılan ve yapılacak olan tüm operasyonların destekçisi, şanlı ordumuzun
duacısıyız. 
Bunun
yanında, değerli milletvekilleri, 24 Eylül tarihinde -İstanbul Milletvekilimiz
Feti Yıldız Beyefendi tarafından- Meclis Başkanlığına sunmuş olduğumuz Şartlı
Ceza İndirimi Kanun Teklifi’miz Adalet Komisyonunda bekletilmekte olup bu konu
toplumsal bir talep hâline gelmiştir ve bu kanunun artık çıkarılması bir
zarurettir. 
Değerli
milletvekilleri, biz Türkiye’de demokrasinin sağlıklı inşa edilebilmesinin,
güvenli, huzurlu bir ülkede yaşayabilmenin yolunun her türlü terör örgütünden
arınmaktan geçtiğini düşünüyoruz. PKK’sından, FETÖ’sünden, adını sayarak Gazi
Meclisimizi kirletmek istemediğimiz her türlü iş birlikçilerden, bu manada
devleti ve milleti kandırmak isteyenlerden kurtulan bir Türkiye gelecekte yeni
bir medeniyet ufkuna güneş gibi doğacaktır. Ederi 1 dolar olan FETÖ’nün
gayrimeşru çocuklarının büyük Türk milletinin delikanlı Türk çocuklarına gücü
yetmemiştir, bundan sonra da Allah’ın izniyle yetmeyecektir. (MHP sıralarından
alkışlar) 
Aziz
Türk milleti, tarih boyunca yurdunu alçaklara uğratmamak uğruna göğsünü siper
etmiş, bir gül bahçesine girercesine kara toprağa girmiş, anılarını
yüreklerine, sevdiklerini vicdanlarına, sorulacak hesapları namuslarına emanet
etmiştir. Liderimiz, kıymetli büyüğümüz Devlet Bahçeli’nin ifadesiyle: “Türk
milletine mensubiyet hepimiz için gurur vesilesi olduğu kadar, kardeşliğini
korumak, hayat ve varlık haklarını savunmak bir vefa ve şeref meselesidir.” Bizler
bu eşsiz dua ve şükranla andığımız mücadele ruhunun vârisleriyiz. Milliyetçi
Hareket Partisi, şehitlerimizin emanetçisi, Türklüğün bekçisi, milliyetçiliğin
bereketli sancağı, Türk milletinin hizmetkârı ve Türkiye’nin son şansıdır.
Ancak iyi bilinsin ki Türk milletinin bu mukaddes emanetini, kurtuluşumuzun ana
karargâhını ve kalbini PKK’nın önüne paspas etmeye çalışanlara fırsat
vermeyeceğiz ve hepsinin de alnını karışlarız. 
Sizin
piriniz Öcalan, rehberiniz PKK, bölünme trafonuz Kandil olsun; bizim yeminimiz
Türk milletinin varlığını korumak ve Türkiye’nin bölünmez bütünlüğünü sağlama
almaktır. (MHP ve AK PARTİ sıralarından alkışlar) Türk devletinin kolonlarını
devirmeye, Türk milletinin maddi ve manevi hazinesini çarçur etmeye, millî
kimliğini bölücülük alevinde yakmaya kalkışanlar Milliyetçi Hareket Partisi
olduğu sürece kâbusu yaşayacaklar, seraba batacaklar, hayal balonu kafalarında
patlayacaktır. 
Değerli
milletvekilleri, buradan bir kez daha tekrar etmek istiyorum ki şehadet
deyince, gazilik deyince, al bayrağı görünce, İstiklal Marşı’nı duyunca gözleri
hasretle yaşarmayan, göğsü kabarmayan, yürekleri çarpmayan, vicdanları
titremeyenlerle bizim paylaşacak ekmeğimiz olmayacaktır. (MHP ve AK PARTİ
sıralarından alkışlar) 
Ey
Yüce Türk milleti, dün kurşun yağmurlarına göğüs gererek bugüne geldin, bugün
bereketli yağmurlarla yarına koşacaksın. Sonsuza kadar var ol Türkiye. Varlığım
Türk varlığına armağan olsun, ne mutlu Türküm diyene diyor, bütçemizin
hayırlara vesile olmasını Cenab-ı Allah’tan niyaz ediyor, Genel Kurulumuzu
saygıyla selamlıyorum. 
Sağ
olun. (MHP ve AK PARTİ sıralarından alkışlar) 
BAŞKAN
– Teşekkürler. 
Sayın
Bilgen, yerinizden bir söz talebiniz var. 
Buyurun.

V.- AÇIKLAMALAR (Devam)
35.- Kars Milletvekili Ayhan Bilgen’in, hâlâ kan akmaya devam ediyorsa
siyasetçinin kınamanın ötesinde siyasi sorumluk alması gerektiğine ilişkin
açıklaması
AYHAN
BİLGEN (Kars) – Sadece o tarihte, 17/12/2016 tarihinde partimiz adına resmî
olarak yapılan kısa bir açıklamayı -iki paragraf sadece- okuyacağım. 
BAŞKAN
– Bu Kayseri’deki olayla ilgili mi?
AYHAN
BİLGEN (Kars) – Evet, çünkü bir itham var. 
“Bu
saldırıyı en sert biçimde kınıyoruz. Yaşamını yitirenlere Allah’tan rahmet,
ailelerine ve yakınlarına başsağlığı, yaralılara acil şifalar diliyoruz.
Türkiye’nin adım adım sürüklendiği şiddet girdabından büyük bir üzüntü duyuyor
ve yaşanmakta olan acıları paylaşıyoruz.
Artık
kınamalarla yetinilecek bir dönemi çoktan geçtik. Bu acıların bir an önce
dinmesi ve yenilerinin yaşanmaması için bugün hepimiz şiddet karşıtlığında
barış, demokrasi, adalet ve özgürlük duyguları etrafında bir arada durmalıyız.
Bu sıkıntılı dönemi dayanışmayla aşabilir, ülkeyi düze çıkarabilir, barış ve
huzuru sağlayabiliriz. Umutlarımızı yitirmeden bu gidişe ‘dur’ demenin ilk
adımı budur. Çağrımız hem iç hem de dış politikada gerginlik, kutuplaşma,
düşmanlık, kaos ve çatışmaya karşı birlikte hareket etmektir.” 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
BİLGEN (Kars) – Sayın Başkan, bu metni şunun için okudum: Sonuç itibarıyla,
siyasi partilerin eğer yapacağı kınamaysa bu kınamayı herhâlde bütün partiler
burada yapmıştır hiç şüphesiz ama biz bunun yetmediğini çok net biçimde
vurguluyoruz. Hâlâ kan akmaya devam ediyorsa kınamanın ötesinde bir siyasi
sorumluluk almak, galiba siyasetçinin sorumluluğudur. Askerin, polisin görevi
ile siyasetçinin görevini karıştırdığımızda bu ülkede kanı durduramayız ama
bakın, bu ülkede terörle mücadele adına ne kadar ve ne yapılıyor konusunda çok
basit bir haber başlığı: “Başına 1,5 milyon ödül konulan Ayşenur İnci -IŞİD
üyesi olduğu iddia ediliyor- geçtiğimiz günlerde Türkiye’de yakalandı ve adli
kontrolle serbest kaldı.” Dolayısıyla galiba tutarlı, kararlı biçimde şiddete
karşı çıkmak ve bu konudaki mücadelenin ne kadar sonuç alıcı olup olmadığı
konusunu sorgulamak da hepimizin sorumluluğu. 
Teşekkür
ediyorum. (HDP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay. 
36.- Manisa Milletvekili Erkan Akçay’ın, aslolanın açık, net, hiçbir
tereddüde mahal bırakmayacak şekilde terör örgütlerine ve teröre karşı çıkmak
olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Elbette
terörle, teröristle mücadelede verdiğimiz şehitler karşısında kınama yapmanın
ve taziyede bulunmanın yeterli olacağını kimse iddia edemez, aslolan, terörün
kaynağında ve teröristin, terör örgütlerinin yok edilmesidir. 
Şimdi
“şiddet karşıtlığı” ifadesi, sorunlu bir ifadedir. Yani bunun tabii, lafzına
kimse karşı çıkmaz, elbette şurada konuşsak “Ben şiddete karşı çıkmıyorum.”
filan diyecek bir milletvekilinin çıkabileceğini düşünmüyorum fakat “şiddet
karşıtlığı” ifadesi, biraz ortaya karışık bir söz. 
SERPİL
KEMALBAY PEKGÖZEGÜ (İzmir) – Siz kimsenin niyetini sorgulayamazsınız. 
ERKAN
AKÇAY (Manisa) – Aynı zamanda, terörle mücadele eden güvenlik güçlerimizin
terörle mücadelesini de bu şiddet kapsamında değerlendiren bir kavram olarak
mütalaa ediyoruz, öyle anlaşılıyor. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Akçay. 
ERKAN
AKÇAY (Manisa) – Dolayısıyla açık, net, hiçbir tereddüde mahal bırakmayacak bir
şekilde terör örgütlerine ve teröre karşı çıkmaktır aslolan, bunu dile
getiriyoruz ve bütün siyasi aktörlerden de elbette bu beklenir çünkü dediğim
gibi, üzerinde ısrarla duruyorum, “şiddet karşıtlığı” ifadesi, ortaya karışık
bir kavramdır, istediğiniz yere çekilir. O bakımdan, gerçekten teröre karşı
çıkacak isek bu acılar yaşanmayacak ise terör örgütü ve terör saldırılarına çok
açık bir şekilde, yüreklice, hiçbir tevile fırsat vermeyecek bir şekilde karşı
durmak ve Türkiye'de yapılan bütün siyasetin de meşru ve hukuki bir zeminde
demokratik bir şekilde yapılmasına elbette kimse karşı çıkmayacaktır.
Teşekkür
ediyorum. 
BAŞKAN
– Teşekkür ederim, sağ olun.
AYHAN
BİLGEN (Kars) – Sayın Başkan, uzatmayacağım, son bir dakika izninizle. 
BAŞKAN
– Bir cümleyle toparlayın Sayın Bilgen. 
37.- Kars Milletvekili Ayhan Bilgen’in, teröristle mücadele ile terörle
mücadele arasındaki farka dikkat edilmesi ve şiddeti doğuran ortamın ortadan
kaldırılmasının önemsenmesi gerektiğine ilişkin açıklaması
AYHAN
BİLGEN (Kars) – Bu konuda tabii, literatür çok geniş. Terör kavramıyla ilgili
de çok uzun tartışma yapmak mümkün ama en azından güvenlik alanında
çalışanların altını çizdiği bir şey vardır: Teröristle mücadele ile terörle
mücadele arasındaki farka dikkat çekilir ve orada ekonomik politikalar, sosyal
politikalar, bütün bunların güvenlik politikalarının bir parçası olduğu ve
şiddeti doğuran ortamın kendisinin ortadan kaldırılmasının önemsenmesi gerektiğidir.
Teşekkür
ediyorum, sağ olun. 
ERKAN
AKÇAY (Manisa) – Sayın Başkan…
Yani
mikrofonu açmanıza gerek yok, tutanaklara geçmesi için…
BAŞKAN
– Değerli milletvekilleri, 2’nci madde üzerinde söz vermeden önce Sayın Erkan
Akçay’ın bir söz talebini yerine getireyim.
Buyurun
Sayın Akçay.
ERKAN
AKÇAY (Manisa) – Teşekkür ederim. 
Yani
tutanaklara da girmesi bakımından ifade ediyorum: Terörle mücadele edilirken
elbette teröristle de mücadele etmeniz gerekir. Terörle mücadele daha geniş
kapsamlı bir kavramı ifade eder. Dolayısıyla, biraz evvelki sözlerimle bu da
birleşince bir bütünlük arz edecektir.
Teşekkür
ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– 2’nci madde üzerinde söz sırası, Halkların Demokratik Partisi Grubu adına Muş
Milletvekili Sayın Şevin Coşkun’a aittir. (HDP sıralarından alkışlar) 
Sayın
Coşkun, süreniz on dakika.
HDP
GRUBU ADINA ŞEVİN COŞKUN (Muş) – Sayın Başkan, değerli milletvekilleri; 2’nci
madde üzerine söz almış bulunmaktayım, hepinizi saygıyla selamlıyorum. 
Bütçelerin
temel hedefi, kaynakların eşit dağılımı yoluyla toplumdaki eşitsizliklerin
ortadan kaldırılmasına katkıda bulunmaktır. Bütçeler, demokratik, kapsayıcı ve
adil bir kalkınma için oldukça önemlidir. Bütçeler, aynı zamanda toplumların
cinsiyetleri arasındaki uçurumu azaltmaya yarayan önemli araçlardan biridir.
Bütçe, başta kadınlar ile erkekler arasında olmak üzere sınıflar, cinsiyetler,
gruplar ve bireyler arası eşitsizlikleri gidermenin önemli bir aracıdır. Bütçe
uygulama süreçlerinde her türlü eşitsizliğin yeniden üretilmesi
engellenmelidir.
Ancak
bugün, Meclisin bünyesinde hazırlanan bütçe ne yazık ki belli grupları tamamen
görmezden gelmektedir. Bunlar; yoksullar, işçiler, emekçiler, çiftçiler,
emekliler gibi toplumun önemli bir bölümünü oluşturan gruplardır. Ancak
topyekûn bu bütçenin dışında bırakılan grupsa kadınlardır. Bu bütçe, kadın
emeği sömürüsünü önlemesi gerekirken ne yazık ki büyük oranda erkeğin ihtiyaç
ve taleplerine odaklanmaktadır. Kadınların bu bütçe dışında tutulmalarının
elbette sebepleri ve buna yol açan pratikler var.
Değerli
milletvekilleri, uluslararası raporlar, Türkiye’de iki temel eşitsizliğin ciddi
boyutlarda yaşandığını ve giderek derinleştiğini ortaya koymaktadır. Bunlar,
gelir ve servet eşitsizliği ile cinsiyet eşitsizliği. Dünya Ekonomik Forumu
tarafından 2006 yılından itibaren yıllık olarak hazırlanan Küresel Toplumsal
Cinsiyet Uçurum Raporu’nda Türkiye, 2006 yılında 115 ülke arasında 105’inci
sırada, 2014 yılında 142 ülke arasında 125’inci sırada, 2017 yılındaysa 144
ülke arasında 131’inci sırada yer almıştır. Görüldüğü gibi, AKP iktidarı döneminde
toplumsal cinsiyete dayalı eşitsizlik giderek derinleşmiştir.
Değerli
milletvekilleri, Türkiye’de cinsiyete dayalı bütçelemede bu yönlü bir çaba da
ne yazık ki yok. Kadınların kaynaklardan faydalanması, hâlâ bir hak değil, bir
lütuf olarak görülmektedir. Aile, Çalışma ve Sosyal Hizmetler Bakanlığının
bütçesinin son yıllarda yüzde 80’inden fazlası sosyal yardımlara ayrılmıştır.
Bu, AKP’nin hem kadınlara hem de sosyal yardım politikalarına yönelik
yaklaşımını açık biçimde ortaya koymaktadır. Bu politika, kadınları iş
hayatından uzaklaştırmış, sosyal yardımlar eliyle bakım hizmetlerinin
yürütücüsü hâline getirmiştir. Kamu hizmetlerinde cinsiyet eşitlikçi bir
yaklaşımın belirleyici olmaması, kadının kamusal hayata katılımının önündeki
engelleri derinleştirmektedir. Açık biçimde kadınlar bu yolla eve bağımlı
kılınmaya çalışılmaktadır. 
Değerli
milletvekilleri, AKP hükûmetleri döneminde kadına yönelik çok yönlü şiddet ve
kadın cinayetleri katlanarak artmıştır. Geçtiğimiz kasım ayında İçişleri
Bakanlığının açıkladığı resmî rakamlar bile kadına yönelik şiddetin korkunç
boyutlara ulaştığını göstermektedir. Buna göre, geride bıraktığımız bir buçuk
yılda 393 kadın katledildi. Yine, 2017’de 133.809 kadın şiddete maruz kaldı.
2018 yılının ilk yedi ayında ise şiddete maruz kalan kadın sayısı 96.417. 
Kadın
cinayetlerinin bugün korkunç boyutta olması, kadın düşmanı politika ve
pratiklerden kaynaklanmaktadır. Kadına yönelik çok yönlü ve yaygın şiddetin
sebebi, kadın emeği ve bedeni üzerindeki tahakkümün kurumsallaşmasıdır. Kadına
yönelik ayrımcılık ve suçların yaptırımsız bırakılması bir politik tercihtir.
Bu, bütçe konusundaki yaklaşıma dair de fikir vermektedir. 
Bütçe
yapım süreçlerine kadınların katılımı elzemdir ancak bildiğiniz gibi, mevcut 16
bakanın sadece 2’si, 49 bakan yardımcısından ise sadece 4’ü kadındır.
Kurumların bütçelerini hazırlayan strateji daire başkanlıklarının yüzde 95’i
erkektir. Bütçenin erkek yanlısı olması, siyasette aktif olan kadınların maruz
kaldığı şiddetle doğrudan bağlantılıdır. 
Bütçenin
erkek yanlısı olmasının HDP üzerindeki baskılarla bir ilgisi vardır. Bugün,
kadınların siyasete eşit katılımı için mücadele eden binlerce kadın arkadaşımız
cezaevinde. Bütün dünyada örnek gösterilen eş başkanlık sistemini hayata
geçiren eş başkanlarımız rehin alındı. Bu rehine siyaseti, kadınların gücünden
duyulan korkunun bir sonucudur. 
Değerli
milletvekilleri, kadınların siyasete aktif katıldığı bir alan da yerel
yönetimlerdir. Belediyelerimiz, kentsel hizmetlerin önceliklerini cinsiyet
eşitlikçi temelde örgütlemiştir. Bütün belediyelerimizde eş başkanlık ve karar
alma mekanizmalarında eşit katılım uygulanmıştır. Kadınların siyasalın her
alanına katılımını önceleyen, kadınların en üst düzeyde temsiliyetini ilke
edinen bu politika, cinsiyet eşitliği açısından oldukça önemlidir. Kadının
yaşamın içindeki görünürlüğü ve emek alanına katılımına destek anlamında son
derece önemli olan bu kazanımlar, belediye eş başkanlarını görevden alan AKP
tarafından atanan gaspçı kayyumlar eliyle yok edilmiştir. Bu yaklaşımın kendisi
bile siyasi iktidarın toplumsal cinsiyet eşitliğine nasıl yaklaştığını
göstermektedir.
Değerli
milletvekilleri, bakınız, binlerce Hakkârili yurttaşın oyuyla seçilen vekilimiz
Leyla Güven, hâlâ cezaevinde rehin tutuluyor. Burada, şu sıralarda olması
gereken Güven’in hukuksuz bir biçimde rehin tutuluyor olması, hem halk
iradesine hem de kadının siyaset yapma özgürlüğüne açık bir saldırı ve gasptır.
Değerli
milletvekilleri, özgür medya, demokrasinin olmazsa olmazlarındandır. Özgür
medyanın susturulduğu yönetimler, kapalı rejimlerdir. OHAL döneminde 37 radyo,
33 televizyon KHK’lerle kapatıldı. Parlamentoyu, siyaseti tek sesli hâle
getirmeye çalışan bu demokrasi dışı anlayış, medyayı da tekelleştirmeye
çalışıyor. İktidar istiyor ki sadece yandaş medyası yayın yapsın, muhalif
hiçbir medya kalmasın, böylece kamuoyu ve halk, olan bitenden habersiz kalsın.
Medya susturulduğunda iktidar üzerindeki demokratik denetim mekanizmalarından
biri de ortadan kaldırılmış oluyor, bugün yaşanan tam da budur. Muhalif yayınların
yayın yapma hakkı engellenmekte, medya sansürle, kapatmayla karşı karşıya
bırakılmaktadır, halkın haber alma özgürlüğü elinden alınmaktadır, yaşananları
sorgulayan, kamuoyunun dikkatini çeken gazeteciler açıkça tehdit edilmektedir.
Sınır
Tanımayan Gazeteciler Örgütü’nün raporuna göre Türkiye, tutuklu gazeteci
sayısında dünyada 3’üncü, bugün itibarıyla 100’ü aşkın gazeteci tutsak. Haber
yaptıkları için, gerçekleri yazdıkları için, sarayın memuru olmayı reddedip
gazetecilik yaptıkları için tutsaklar. Ama artık kabul edin ki gazetecileri
tutuklayarak, kurumlarını kapatarak, onları işsiz bırakarak susturamazsınız.
Gazeteciler sizin bütün tehditlerinize rağmen işlerini yapmaya devam ediyorlar,
edecekler. Bunu engelleyemeyeceksiniz.
Sahte
delil ve uyduruk gerekçelerle tutukladığınız Seda Taşkın, cezaevinde de olsa
yazmaya devam ediyor, onu engelleyemeyeceksiniz. Gerçekleri hem yazan hem
resmeden Zehra Doğan’ın üretmesine engel olamayacaksınız. “Gazetecilik Suç
Değildir” başlıklı makale yazdı diye tutukladığınız gazetecilik öğrencisi
Berivan’ı gazetecilikten vazgeçiremeyeceksiniz. Gazetecilik, sizin sandığınız
gibi, sarayın onayıyla verilen sarı basın kartına bağlı değildir; gazetecilik,
gücünü gerçeklerden alır. Son çıkardığınız yönetmelikle sadece iktidara yakın
gazetecilere sarı basın kartı vereceğinizi ilan etseniz de şunu unutmayın:
Gazeteciliğin evrensel kuralları vardır ve gazetecilerin sizin vereceğiniz sarı
kartlara ihtiyacı yoktur; gerçek gazeteciler, sarayın memuru olmayı
reddedenlerdir.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler. 
Değerli
milletvekilleri, söz sırası, Cumhuriyet Halk Partisi Grubu adına Ankara
Milletvekilimiz Sayın Bülent Kuşoğlu’na aittir. (CHP sıralarından alkışlar) 
Süreniz
on dakika.
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan. 
Sayın
Başkan, değerli arkadaşlarım; hepinizi saygıyla selamlıyorum. 
Kesin
hesap kanunu tasarısının 2’nci maddesi üzerinde söz aldım. Bu bütçe
görüşmelerinde dikkat etmemiz gereken ilk konu, Cumhurbaşkanlığı hükûmet
sisteminin çalışıp çalışmadığı ya da nerelerde aksadığıydı; ilk konuşmamda buna
değindim mümkün olduğunca, tespit ettiğimiz sıkıntıları hem Komisyonda hem de
Genel Kurulda saymaya çalıştım. Bu bölümde de gelir bütçesinin içeriğiyle
ilgili bazı tespitlerimi sizlerle paylaşmak istiyorum. Özellikle, bu bütçenin
içinde bulunduğumuz ekonomik krize karşı nasıl bir etkisinin olacağıyla ilgili
konuyu sizlerle tartışmak istiyorum, buna değinmek istiyorum. 
Şimdi,
“gelir politikaları” deyince, “gelir” deyince, vergilemede adalet ve eşitliğin
artırılması, daha etkili hâle getirilmesi esastır; kayıt dışılık çok önemli bir
konu, kayıt dışılığın azaltılması esastır ve mali disiplin, mali disiplinin
sürdürülmesi esastır, istihdam ve yatırımların teşviki esastır, rekabet
ortamının geliştirilmesi esastır, bölgesel gelişmişlik farklılıklarının
azaltılması esastır. Bu konular gerçekten önemli. 
Geçenlerde,
bu Paris’teki olaylardan hemen önce… Biliyorsunuz meşhur bir ekonomi yazarı
var, Thomas Piketty. Piketty’nin bir Avrupa Manifestosu var. Avrupa
Manifestosu’nda, bütün bunları önleyebilmek için öne sürdüğü şartlardan bir
tanesi vergi politikaları, gelir politikalarıydı, gelir politikalarının ve
vergi politikalarının daha eşit ve adil hâle getirilmesiydi -biraz önce
söylediğim konuların başlıkları içerisinde önemle yer alıyor- ve bütçe
politikasının bu iş için kullanılmasıydı. Bunları çok önemli görüyor. Yani iş,
Avrupa’da da bu şekilde tartışılıyor, bizim de bu krizle ilgili ekonomi
politikalarını bu bağlamda ele almamız lazım, bütçenin bu krizde ne kadar
etkili olup olmadığını konuşmamız lazım. Maalesef, bunları konuşmadık burada,
başka siyasi polemiklerle geçirdik çünkü sistemde de yanlışlıklar vardı.
Biraz
önce Divan tarafından madde okunurken, 2017, 2018 ve 2019’la ilgili gelirleri
kıyaslama imkânımız da olmuştur herhâlde. Şimdi, 2017’yle ilgili, 2018’le
ilgili, 2019’la ilgili bütçelerimize bakıyorsunuz; belli bir oranda, enflasyon
oranında artırılmış, belli oranda eskale edilmiş. Yani üzerinde konuştuğumuz
2017 bütçesinin, denetlediğimiz 2017 bütçesinin 2019 bütçesinden bir farkı yok.
Rakamlar değişmiş ama eskale edilmiş rakamlar. Her yere hemen hemen aynı oranda
bütçe ayrılmış vaziyette; bu sene kriz yılıdır, farklı bir bütçe yapalım,
yatırımları artıralım falan, böyle bir amaç güdülmemiş, tam tersine yatırımlar
da azalmış. 
Değerli
arkadaşlar, mahallî idareler dâhil olmak üzere, 2019’da 65 milyar yatırım var,
117 milyar 300 milyon faiz var. Bakın, 65 milyar yatırım. 65 milyar yatırımla
117 milyardan fazla bir faizi ödemek mümkün müdür? Yatırımları azaltarak krizle
baş etmek mümkün müdür? Maalesef, bu bütçede böyle bir özellik var. Bu bütçe,
ekonomik krizle mücadele etmek için yeterli olan bir bütçe değil. Benzeri
konular var, gelir bütçesi üzerinde konuşuyorum. 
Şimdi,
kurumlar vergisine bakın. Gelir vergisi 172 milyar, bunun içerisinde beyana
dayanan yani çalışanlardan tevkifat suretiyle alınanların dışında kalan, beyana
dayanan kısım 10 milyar lirayı geçmiyor, geçmeyecektir. Bakın, 172 milyar liralık
bir bütçe içerisinde 10 milyar lirayı geçmeyecek, beyana dayanan kısım.
Kurumlar vergisi olarak öngörülen 74 milyar lira ki bunun da birçoğu, tevkifat
suretiyle elde ediliyor. Bu kurumlar vergisi 74 milyar lira, kurumlar
vergisinin oranı biliyorsunuz yüzde 22. Damga vergisinin oranı bindedir, binde
oranında alınır. Damga vergisi sözleşmelerden alınır esas olarak. Kurumlar
vergisi 74 milyar lira, damga vergisi 21 milyar lira ya! Damga vergisinin,
binde oranında alınan bir verginin 21 milyar lira olduğu bir ekonomide, bir
bütçede bir maliye anlayışında kurumlar vergisi 74 milyar lira. Çok komik. 756
milyar lira vergi geliri var, 74 milyar lira kurumlardan. Hâlbuki bizim 800 bin
kurumumuz var, 800 bin. Bunun bin tanesi, kurumlar vergisinin, bu verginin yüzde
80’ini ödüyor. Böyle bir vergi düzeni olur mu? Bunların değişmesi gerekir ve
bunun değişebilmesi için de biraz önce saydığımın dışında bu kayıt dışılık çok
önemli. 
Değerli
arkadaşlar, ben komisyondayım yıllardan beri. Bakın, 2002, Türkiye
Cumhuriyeti’nin en sıkıntılı olduğu yıldır, en sıkıntılı krizinin yaşandığı
yıldır. Her sene bize bütçede maliye bakanları bu oranları verir. 2002’de kayıt
dışılığın gayrisafi yurt içi hasılaya oranı yüzde 32,4 iken 2016’da en son veri
yüzde 26,8’e düşmüş. En fazla sıkıntı yaşadığımız yıl yüzde 32, 2016’da yüzde
26. Aslında üçte 1’i oranında. Peki 2002’den sonra bizim gayrisafi yurt içi
hasılamız 3 katı artmadı mı? Öyle deniyor. 3 katı arttıysa bu da 3 katı artmış,
kayıt dışılık da 3 katı artmış. Demek ki kayıt dışılıkla mücadele edilmemiş.
Gayrisafi yurt içi hasıla artıyor, kayıt dışılık da artıyor. Demek ki mücadele
edilmiyor ya da edilen mücadelede bir yanlışlık var, bir eksiklik var, bir hata
var. Şimdiye kadar bunların üzerinde durulmadı hiçbir şekilde; durulmadı, ciddiye
alınmadı bu konular. Bunlar ciddiye alınmazsa vergi gelirleri artar mı? Biraz
önce söylediğim komik rakamlar söz konusu olur mu? 74 milyar lira kurumlar
vergisi, damga vergisi 21 milyar. Harçlar 28 milyar lira arkadaşlar, harç,
harç. Bunlar, çağdaş vergiler değillerdir; damga vergisi vesaire, alınmaması
gereken vergilerdir. Bunlar, kurumlar vergisiyle rekabet eden noktalara gelmiş.
Demek ki Maliye Bakanlığında bir yanlışlık var.
Maliye
Bakanlığı deyince düzeltilmesi gereken, kurumsallaşma olarak da düzeltilmesi,
reforma tabi tutulması gereken noktalar var. Ama tutup da Maliye Bakanlığının
bir parçasını Cumhurbaşkanlığına aktarıp, bir kısmını Çevre ve Şehircilik
Bakanlığına aktarıp bu işten kurtulmak mümkün değil, böyle değil
kurumsallaşması. Denetimleri artıracaksınız, gerçek anlamda etkili bir kurumsal
yapı koyacaksınız. Denetimlere bakıyorsunuz, son yıllarda denetim hem sayı
olarak hem de tespit edilen matrah farkları olarak düşmüş vaziyette. Bu, Maliye
Bakanlığının kendi verisi. Etkin bir denetim söz konusu değil, denetim
yapılamıyor.
Değerli
arkadaşlarım, vergi afları var biliyorsunuz. O kadar komik ki bakın, 7143,
5’inci defadır artırıldı, 5’inci defa şu torba yasayla, şeyden sonra gelecek. 5
milyon 950 bin mükellef, başvuruda bulunmuş bundan yararlanmak için, ihlal eden
2 milyon 459 bin, neredeyse yarıya yakını ihlal etmiş. Birkaç ay içerisindeki
ihlaller bunlar da yani çok uzun bir dönem de değil. Yapılandırılan tutar 70
milyar, 13 milyar ödeme var; 70 milyar yapılandırılmış, 13 milyar ödenmiş, yeniden
uzatıyoruz, 5’inci defadır.
SGK,
daha da beter bir vaziyette. Bunlar, krizin buramıza kadar yaşandığını
gösteriyor. Bunları ciddi olarak konuşmamız ve tedbir almamız lazım. SGK’de
başvuru 1 milyon 270 bin, 562 bin kişi bunu ihlal etmiş; 562 bin, neredeyse
yarısı. Yapılandırılan tutar 43 milyar, tahsilat 3,2 milyar. 43 milyar
yapılandırma, 3,2 milyar tahsilat var. Bunlar komik; böyle devlet olmaz, böyle
devlet kurumları olmaz ve bu işi böyle yürütemeyiz. 
Vergi
gelirlerinin artması için kurumsallaşma şart ama o kurumlarda çalışanların da
dikkate alınması lazım. Şimdi, gelir uzmanları… 3600 ek gösterge bekleyen,
biliyorsunuz, emniyet mensupları var, hemşireler var, din görevlileri var ama
gelir uzmanları da aynı şekilde bekliyor. Bütün dünyada gelir idaresinin özlük
hakları daha farklı ele alınır, Türkiye’de de öyle olması lazım. Gelir
İdaresinin, Maliye Bakanlığının daha farklı bir yapıya kavuşturulması lazım.
Bunları dikkate almadığımız sürece bu iş konusunda başarılı olamayız, bu işi
devam ettiremeyiz. 
(Mikrofon
otomatik cihaz tarafından kapatıldı) 
BAŞKAN
– Sayın Kuşoğlu, bir dakika ilave ediyorum. 
BÜLENT
KUŞOĞLU (Devamla) – Çok teşekkür ederim Sayın Başkanım. 
Yapısal
reformlar diyoruz, yapılması gereken işlerin başında geliyor ama yapısal
reformların başında da vergi reformu geliyor. Vergi reformunu bir an önce
yapmamız lazım. Her sene bunu konuşuyoruz, her sene bütçede veya Komisyonda
vergi dolayısıyla bu konuları gündeme getiriyoruz. Hepsinde yapacağız, edeceğiz
deniliyor ama kalıyor. Bunlar, biraz daha derli toplu, detay çalışılması
gereken işler; uğraşmamız gerekir. Böyle basit, günü idare etmekle bu iş
olmuyor. Daha ciddiye alınması lazım. Devleti yönetmek lazım, devleti idare
etmek değil. Onun için, hem devletin idaresi konusunda hem de uygulamalar
konusunda sıkıntılarımız olduğunu tekrar ediyorum. 
Bu
vesileyle, bütçemizin hayırlı uğurlu olmasını diliyorum, hepinize saygılar
sunuyorum. 
Teşekkür
ederim. (CHP Sıralarından alkışlar) 
BAŞKAN
– Teşekkürler Sayın Kuşoğlu. 
Şimdi
şahıslar adına söz taleplerini yerine getiriyoruz. 
Şahıslar
adına ilk söz, Hatay Milletvekilimiz Sayın Sabahat Özgürsoy Çelik’e aittir. (AK
PARTİ sıralarından alkışlar) 
Süreniz
beş dakika Sayın Çelik. 
SABAHAT
ÖZGÜRSOY ÇELİK (Hatay) – Sayın Başkan, değerli milletvekilleri; 2017 Yılı
Merkezi Yönetim Kesin Hesap Kanunu Tasarısı’nın 2’nci maddesi üzerinde şahsım
adına söz almış bulunmaktayım. Yüce Meclisi saygıyla selamlıyorum.
Değerli
milletvekilleri, 2017 yılı merkezî yönetim net bütçe gelirleri 639,5 milyar
Türk lirasıdır. Merkezî yönetim bütçe gelirlerinin gayrisafi yurt içi hasılaya
oranı ise yüzde 20,3 olarak gerçekleşmiştir. 2017 yılı merkezî yönetim bütçe
gelir tahmini ve yıl sonu gerçekleşmelerine bakılacak olursa, 2017 yılı merkezî
yönetim bütçesinde 598 milyar 274 milyon Türk lirası bütçe geliri öngörülmüştü.
Bu bağlamda, toplam bütçe gelirlerinin başlangıç hedefinin 32 milyar 215 milyon
Türk lirası üzerinde gerçekleşmiş olduğu görülmektedir. 2017 yılı bütçe
gelirlerimiz, bütçe başlangıç tahminine göre yüzde 5,4, yıl sonu gerçekleşme
tahminine göre yüzde 3 oranında artış göstermiştir. Bütçe tahmin rakamlarının
üzerinde gerçekleşen bu rakamlar, ekonomide ve dünyada meydana gelen
dalgalanmalara rağmen, mücadelemizin ve ülkemiz ekonomisine yapılan
saldırılardan başarıyla çıktığımızın yegâne göstergesidir. 
Toplanan
her kuruşun yetim hakkı olduğu bilinciyle, yaptığımız düzenlemelerle hiçbir
vatandaşımızı ağır bir vergi yükü altında bırakmadan, vergi dağılımında adaleti
sağlayarak, ülkemizin refah seviyesinin yükseltilmesi konusunda yaptığımız
çalışmalar ara vermeden devam etmektedir. 
Sayın
Başkan, değerli milletvekilleri; Hükûmetimiz tarafından uygulamaya konulan
tedbirler ve hayata geçirilen yapısal reformlarla, 2017 yılında da yatırımlar
ve büyümeye desteklerimiz devam etmiştir. Ekonomik kalkınmanın sağlanması ve
refah seviyesinin daha da yükseltilmesi, artırılması açısından bu dönemde de
Hükûmetimizin yapmış olduğu KDV ve ÖTV indirimleri gibi çeşitli vergisel
teşviklere de hep beraber şahitlik ettik. 
Ekonomik
canlanmaya katkı sağlamak amacıyla, konut ve iş yeri teslimlerinde uygulanan
yüzde 18 KDV oranını yüzde 8’e, taşınmaz alım satımlarındaki tapu harç oranını
yüzde 3’e, yıl sonuna kadar mobilyada yüzde 18 olan vergi oranının yüzde 8’e,
beyaz eşyada yüzde 6,7 olan ÖTV oranının sıfıra düşürülmesi, bu teşviklerden
sadece bazılarıdır.
Hükûmetimizin
uygulamakta olduğu vergi politikalarıyla birlikte, sosyal ve çevresel
politikalara da desteklerimiz devam etmektedir. Bu kapsamda, net asgari ücretin
vergi tarifesi sebebiyle dönem başında belirtilen miktarın altına düşmesi,
kalıcı olarak engellenmiştir. Dolayısıyla, yapılan bu düzenlemeler,
vatandaşlarımıza önemli imkânları da beraberinde getirmiştir. 
Kıymetli
milletvekilleri, OECD verilerine baktığımız zaman, Türkiye’de vergi yükünün
yıllar itibarıyla yüzde 24 ile 27 arasında değiştiğini görmekteyiz. Bu oranla
Türkiye, OECD ülkeleri arasında en düşük vergi yüküne sahip ülkeler
arasındadır. Dolaylı vergilerin azaltılarak vatandaşlarımızın rahatlaması ve
dolaysız vergilerde ise adaletli bir paylaşımla ziraat, sanayi ve turizm
sektörlerinde büyümeyle gelir artışının sağlanması yönünde çalışmalarımız son
hızla devam etmektedir. Vergi gelirlerinin ekonomik şartlar bakımından nispeten
zor bir yılda hedefi tutturmuş olması, AK PARTİ hükûmetlerinin istikrarını
göstermektedir. 
Sayın
Başkan, değerli milletvekilleri; istikrarlı bütçe geliri ve sapmalar
göstermeyen gider performansı sayesinde ekonomimizdeki en önemli çıpa
diyebileceğimiz mali disiplinin sürdürülmesi bakımından 2017 yılı da diğer
yıllar gibi başarılı bir yıl olmuştur. Geçtiğimiz aylarda döviz kurlarında
yaşanan spekülatif artışları sadece ekonomik nedenlerle izah etmek mümkün
değildir. Yapılan ekonomik saldırılara karşı, Bakanlığımızın ve diğer ilgili
ekonomi birimlerimizin çalışmaları devam etmektedir. Türkiye, etrafında yaşanan
belirsizliklere rağmen önüne çıkan engelleri birer birer aşmakta ve geleceğe de
emin adımlarla yürümektedir hamdolsun, bundan kimsenin şüphesi olmasın. 
Değerli
milletvekilleri, AK PARTİ hükûmetlerimizin 2023 vizyonu çerçevesinde Sayın
Bakanımızın açıklayıp hayata geçirdiği Yeni Ekonomi Programı’yla önümüzdeki
süreçte Türkiye, bir yandan yapısal dönüşümlerini hayata geçirmekte, diğer
yandansa dünyanın en önemli ekonomilerinden biri olmaya devam etmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Çelik, bir dakika ek süre veriyorum. 
SABAHAT
ÖZGÜRSOY ÇELİK (Devamla) – Sözlerime son verirken bütçemizin devletimize,
milletimize hayırlar getirmesini diliyor, bu bütçenin hazırlanmasında emeği
geçen tüm kardeşlerimize, arkadaşlarımıza teşekkür ediyor, Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Çelik. 
Söz
sırası İzmir Milletvekilimiz Sayın Mahir Polat’a aittir. (CHP sıralarından
alkışlar) 
Süreniz
beş dakika Sayın Polat. 
MAHİR
POLAT (İzmir) – Sayın Başkan, Sayın Divan, yüce Meclisimizin değerli
milletvekilleri; hepinizi saygıyla selamlıyorum. 
Konuşmamım
başında, 40’ıncı yılını geride bıraktığımız, ülkemizin tarihinde, yakın
tarihinde kara bir leke gibi duran Maraş katliamını anıyorum. “Beni onların
eline bırakma, sen öldür.” diyen kadının feryadıdır Maraş katliamı. Ülkemiz,
topraklarımız çokça acılar yaşadı, bundan böyle bu tip acıları yaşamamasını
diliyorum. 
Sayın
milletvekilleri, bütçe hakkı parlamentoların en temel haklarından biridir.
Çeşitli demokratik mücadeleler sonucunda bu hak parlamentolara devredilmiştir,
milletvekilleri bu hakkı korumak ve kullanmakla yükümlüdürler. 
Biz
burada Türkiye Cumhuriyeti’nin gelecek dönem bütçesini yapıyoruz, bütçesi
üzerinde konuşuyoruz. Bu bütçe birçok arkadaşım tarafından değerlendirildi;
mantığı, yapılışı, verdiği açıklar itibarıyla sakat bir bütçe yani cep delik
cepken delik, kevgir misin be kardeşlik bütçesi. 
Defaaten
israf, savurganlık ve lüksle eleştirdik bu bütçeyi. Bu bütçede devlet
yatırımları yok, bu bütçede gelişme yok, bu bütçede ilerleme yok, en önemlisi,
bu bütçede insana dair hiçbir iz yok. Yarın hep beraber yaşayacağız ve
göreceğiz, tarihe not olarak düşülsün diye söylüyorum: Bu bütçenin buhranları
da yoksul halkımızın üzerinden, emekçilerimizin, işçilerimizin, emeklilerimizin
ve emeklilikte yaşa takılanların üzerinden geçiştirilmeye çalışılacak. 
Sayın
milletvekilleri, 2014 yılında dönemin Başbakanı, Hazreti Ömer’e atıfta
bulunarak şöyle sesleniyor: “Bu ülkenin Başbakanı olarak açıkça ifade ediyorum
ki Dicle’nin kenarında kurdun kaptığı bir koyun bile benim mesuliyetim
altındadır.” Çok güzel. Bırakın kurdun kaptığı koyunu, Soma’da ölen maden
işçilerinin sorumluluğunu almayanlar, Çorlu’da devrilen tren altında can veren
vatandaşların sorumluluğunu almayanlar, Gebze’de düşen beton blokların altında
can verenlerin sorumluluğunu almayanlar…
SALİH
CORA (Trabzon) – Ceza aldılar, hapis cezası aldılar.
MAHİR
POLAT (Devamla) - …üzülerek söylüyorum ki Sayın Cora, yarın bu bütçe çökerse
vatandaşımızın üzerine, bu sorumluluğu da almayacaklardır. 
SALİH
CORA (Trabzon) – Allah korusun.
BAŞKAN
– Siz Genel Kurula hitap edin Sayın Polat.
MAHİR
POLAT (Devamla) – Evet efendim.
Ülkemizin,
krizin yaşanmadığı, sizlerin anlattığı gibi güllük gülistanlık bir ülke
olabilmesi için, israfa değil yatırıma, rantiyeye değil sanayiye, lükse değil
eğitime kaynak ayırmak zorundayız. Bu ülke üretemiyor, tarım ve sanayi kesimi
aynı sebeplerle üretemiyor. Bu ülke, çocuklarına birinci sınıf eğitim
veremiyor, bu eğitim anlayışı altında çocuklarımız birer kobay gibi kalıyor. Bu
ülke iyi bir gelecek umudu veremediği için, yetişmiş beyinlerini ve
geleceklerini beyin göçü olarak dışarıya veriyor. Gelin, bu ülkenin yetişmiş insanlarına
daha iyi bir hayat vadederek ülkedeki beyin göçünü tersine çevirelim, bu
insanlara iyi bir gelecek vadedelim. Gelin, çocuklarımıza birinci sınıf eğitim
verelim. Gelin, bu ülkenin kaynaklarını iyi kullanalım. 
Bu
ülkenin potansiyelleri var, kaynakları var, bu ülke ilerleyebilecek tüm
donanımlara sahip bir ülke; yeter ki üretmek, gelişmek için bilime ve eğitime
yatırım yapalım ve ülkemizi üreten, gelişen, müreffeh ülke hâline
çevirebilecek, demokrasi ve adalet ülküsü içerisinde bir yönetim anlayışı koyalım.
Biz, saltanatlara, bir avuç tuzu kuruya bütçe istemiyoruz; biz halka bütçe
istiyoruz, biz üretene bütçe istiyoruz, emeğe, emekçiye bütçe istiyoruz; en
önemlisi, çocuklarımıza, geleceğimize, eğitimimize bütçe istiyoruz. 
Bu
ülke “Yurtta sulh, cihanda sulh.” diyen insanların kurduğu bir ülke fakat
geldiğimiz noktada, ülkemizin ve iktidarların yumuşak karnı dış politika.
Uyuduğumuzda başka bir yerde, uyandığımızda başka bir yerde olduğumuz bir
anlayışa teslim ettik ülkemizi. Elbette ülkelerin savunma sanayisi ihtiyaçları
vardır. Ülkemizde Rusya’ya yakınlaşmak hesabıyla S-400’lerle bir hava savunma
sistemi kurmaya kalktık; şimdi, bugün, Amerika’dan Patriot hava savunma
sistemleri alıyoruz. Türkiye'nin iki rakip savunma sistemine ihtiyacı var mıdır
ya da Türkiye dışında farklı bir ülke böyle iki rakip savunma sistemi almış
mıdır? S-400’ler için 2,5; Patriot’lar için 3,5; toplamda 6 milyar dolara bu
ülke bir hava savunma sistemi kuruyor. Yani toplamda 3,5 milyar dolar bu
ülkenin havaya giden parası var. 
Gelin,
Türkiye'nin dış politika anlayışını değiştirelim ve bu israfa bir son verelim. 
Sayın
milletvekilleri, ben İzmir Milletvekiliyim. Konuşmamın sonunda 23 Aralıkta ölüm
yıl dönümü olan devrim şehidimiz Asteğmen Kubilay’ı anmadan geçemeyeceğim. (CHP
sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Bir dakika daha söz veriyorum Sayın Polat. 
MAHİR
POLAT (Devamla) – Menemen’de meczuplar tarafından katledilen Kubilay’ı ünlü
ozanımız Nazım Hikmet’in “Kuvayımilliye Şehitleri” şiiriyle anmak istedim: 
“Siz
toprak altında derin uykudayken, 
Düşmanı
çağırdılar, 
Satıldık,
uyanın! 
Biz
toprak üstünde derin uykulardayız, 
Kalkıp
uyandırın bizi! 
Uyandırın
bizi! 
Şehitler,
Kuvayımilliye şehitleri, 
Mezardan
çıkmanın vaktidir!”
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Polat. 
Değerli
milletvekilleri, 2’nci madde üzerindeki soru-cevap işlemine başlıyoruz. On
dakikalık bu sürenin yarısı sayın milletvekillerine, yarısı Sayın Komisyona
aittir. 
Soru-cevap
işlemini başlatıyorum. 
Sayın
Sarıaslan…
FARUK
SARIASLAN (Nevşehir) – Sayın Başkan, Nevşehir ilimizde Kozaklı, Hacıbektaş ve
Avanos’taki pancar üreticilerimiz, 40 kilometre mesafede bulunan Kayseri
Boğazlıyan Şeker Fabrikası yerine, özelleştirme sonucu 200 kilometre uzakta
bulunan Çorum Şeker Fabrikasına bağlanmıştır. Bunun sonucu, çiftçilerimize ton
başına ekstra 15 TL yük getirildiği gibi, fireden çalınma yapılmakta, şeker
oranları düşük tutulmaktadır. Pancar yıkımı için giden araçlar iki gün
bekletilmekte, çiftçilerimiz perişan edilmektedir. Bu sorunun acilen çözülmesi
gerekmektedir. 
Çiftçilerimizin
bu şekilde muameleye tabi tutulması hukuki ve ahlaki değildir. Sorumlulardan
hesap sorulması gerekir. Çiftçilerimizin feryadına kulak verilmesi gerekir. 
Bu
konuda, iktidar partisine mensup AK PARTİ’den 2 milletvekili arkadaşımız var,
onlardan da destek bekliyorum. 
Teşekkür
ediyorum. 
BAŞKAN
– Sayın Çepni…
MURAT
ÇEPNİ (İzmir) – Teşekkürler Başkan.
Dün,
benim de Ümraniye Cezaevinde tanığı olduğum 19 Aralık cezaevleri operasyonunun,
katliamının yıl dönümüydü. Operasyon yabancı bir ülke topraklarında değil,
günde iki kez sayımların, haftada bir aramaların yapıldığı dört duvar
cezaevlerinde yapıldı. Yani devletin kendi cezaevlerine, tutukladığı, ceza
verdiği insanlara operasyon yapıldı. 10 bin güvenlik görevlisi, helikopter,
dozer, yangın bombası, öldürücü gazlar ve işkenceci timlerle yapıldı operasyon.
Onlarca devrimci katledildi, işkenceden geçirildi, F tipi tecrit hücrelerine
konuldu. Türkiye Büyük Millet Meclisi İnsan Haklarını İnceleme Komisyonu
içeride tek bir silah bulamadı, güvenlik güçlerine yönelik tek bir yaralama
vakasına rastlanmadı. 19 Aralık operasyonu “devlet” diyerek ceplerini
dolduranlara karşı değil, hırsızlık, yolsuzluk yapanlara karşı değil; halkın
çıkarları için ölümü göze alan devrimcilere, sosyalistlere karşı yapıldı.
BAŞKAN
– Sayın Paylan…
GARO
PAYLAN (Diyarbakır) – Teşekkür ederim Sayın Başkan.
Sayın
Başkan, komşumuz Ermenistan’da geçtiğimiz hafta parlamento seçimleri gerçekleşti.
Nisan ayında kadife bir devrimle başbakan olan Nikol Paşinyan ve arkadaşları bu
seçimde yüzde 70 oy alarak büyük bir başarıya imza attılar. Türkiye Büyük
Millet Meclisinden, demokratik bir seçimi başaran Ermenistan halkını, Nikol
Paşinyan’ı ve arkadaşlarını kutluyorum. Seçimden hemen sonra Sayın Paşinyan
“Türkiye’yle ön şartsız ilişki kurmaya hazırız, umarım Türkiye de hazırdır.”
açıklamasını yaptı. Buradan Türkiye Büyük Millet Meclisine ve Sayın
Cumhurbaşkanına, Ermenistan Başbakanının açıklamasına yapıcı bir cevap verme
çağrısı yapıyorum. Yirmi beş yıldır sınırı kapalı komşumuz Ermenistan’la
barışçı politikalarla çözülemeyecek hiçbir sorunumuz olmadığına inanıyorum. “…”(x)
Teşekkür
ederim Sayın Başkan.
BAŞKAN
– Sayın Karasu…
ULAŞ
KARASU (Sivas) – Teşekkürler Sayın Başkan.
Ekonomik
anlamda her geçen gün daha da büyük sorunlar yaşamaya başlayan Sivas ilimizde,
son yıllarda iktidar tarafından vadedilen birçok proje hayata geçirilmemiş,
Sivas giderek sahipsiz bir hâle getirilmiştir. Defalarca gündeme getirmemize
rağmen şehrin acil ihtiyaçları olan yatırımlar sadece seçim vaatlerinde
kalmıştır. Bu bağlamda, her seçim döneminde söz verilen ve son olarak ağustos
ayında teklifleri toplanan Sivas Lojistik Köy Projesi Türkiye Cumhuriyeti
Devlet Demiryolları Genel Müdürlüğünde onayda bekletilmektedir. Kayseri’deki
proje iptal edilmiştir. Aynı durum Sivas için de geçerli midir?
Ayrıca,
ülkemizin her köşesinde büyük sıkıntılar yaşayan çiftçilerimiz gibi Sivas
ilinde de çiftçilikle ve hayvancılıkla uğraşan vatandaşlarımızın sorunları gün
geçtikçe büyümektedir. Çiftçimize 2017 yılına ait tohumluk buğday
desteklemeleri hâlen ödenmemiştir. Bu bağlamda, 2018 ekimini gerçekleştiren
çiftçimiz 2017 destek ödemelerini neden alamamaktadır? Yapılacaksa bununla
ilgili bir tarih var mıdır?
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Teşekkürler Başkan.
Tekirdağ
Çerkezköy ilçemizin Fevzi Paşa Mahallesi 205 ada 1 parsel üzerinde astsubay
lojmanı olarak belirlenen alanda 2 blok toplam 24 daire bulunmaktadır. Doluluk
oranı beş yılda 4-5 civarında olan bloklarda, alan, dere taşkını sahası
içerisinde olup aynı zamanda Kentpark sınırı içerisindedir. Belediyemizin
istimlak talebi yaklaşık olarak üç yıldan beri Millî Savunma Bakanlığından
cevap beklemektedir. Cevap almak için iktidar partisi belediyesi mi olmak
gerekmektedir?
Ayrıca,
Trakya ihracat merkezini, ihracatta rekabet gücümüzü artırmak adına -en azından
ihracat yapan firmalarımızı- teşvik kapsamına almayı düşünüyor musunuz?
Yine,
teknoloji geliştirme bölgelerine yönelik olarak 100 Günlük Eylem Programı’nda
yer alan 100 milyon lira tutarındaki kaynak nerelere kullanılmıştır?
Namık
Kemal Üniversitesi Teknoloji Geliştirme Bölgesi için ne kadar destek bütçe
ayrıldı? 
Teşekkür
ederim.
BAŞKAN
– Sayın Bulut…
BURHANETTİN
BULUT (Adana) – Sayın Başkan, sağlık hizmetinde doktor, hemşire, eczacı, sağlık
teknisyenleriyle bir bütünün parçalarıdır ancak bu bütünün parçasını oluşturan,
lise mezunu olan on binlerce hemşire kardeşimiz, sağlık personeli gibi atama
sorunu yaşamaktadır. Her gün tarafımıza ulaşan binlerce maille hemşire adayları
mağduriyetlerini dile getirmeye çalışmakta, bizim kendilerine ses olmamızı
talep etmektedirler. Bu çerçevede, lise mezunu hemşire adaylarının atama
sorununun giderilmesi anlamında hangi adımların atıldığını ilgili yerlere
soruyorum. 2009 yılında lise mezunu hemşireler için kaç kişilik kadro açılması
hedeflenmektedir?
BAŞKAN
– Sayın Komisyon, buyurun.
ENGİN
ALTAY (İstanbul) – Soru yok efendim, değerlendirme ve yorum yapıldı. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Efendim, direkt
olarak bizim şu an cevaplayabileceğimiz soru yok. Soru işlemine devam
edebiliriz.
BAŞKAN
– Sayın Köksal…
BURCU
KÖKSAL (Afyonkarahisar) – Teşekkürler Sayın Başkan.
Sayın
Başkan, emeklilikte yaşa takılan yurttaşlarımızla ilgili özellikle AKP
kanadından ve Aile, Çalışma ve Sosyal Hizmetler Bakanından gelen bir yanlış
algı var; bu algının düzeltilmesini, özellikle kamuoyuyla paylaşılmasını
istiyorum. Emeklilikte yaşa takılan yurttaşlarımız erken emeklilik istemiyorlar,
onlar hak ettikleri hâlde gasbedilmiş emeklilik haklarını istiyorlar. Bu
yurttaşlarımız zamanında primlerini ödemiş, emeklilik şartlarını doldurmuş
yurttaşlarımız. Sadece 1999 yılında ilk kez bir yasanın Türkiye’de geriye
işletilmesi yüzünden emekli olamamış, mağdur olmuş yurttaşlarımızdır.
Dolayısıyla bunlarla ilgili bu şekilde, erken emeklilik istiyorlar şeklinde
yapılan algı tamamen yanlıştır. Yüz binlerce yurttaşımızı bu şekilde yanlış
algıyla yanlış yönlendirmeye kimsenin hakkı yoktur.
BAŞKAN
– Sayın Güzelmansur…
MEHMET
GÜZELMANSUR (Hatay) – Teşekkür ederim Sayın Başkan.
Seçim
bölgem Hatay’ın hemen her bölgesinde yaşanan, bitmek bilmeyen ve gün boyu süren
elektrik kesintileri hayatı durma noktasına getirmektedir. Bu kesintilerin
nedeni altyapı yatırımlarının eksikliğidir. Toroslar EDAŞ gerekli altyapı
yatırımını yapmıyor, Bakanlık denetlemiyor. Olan Hataylılara oluyor;
üretemiyor, sulayamıyor, günlük hayatı sekteye uğruyor. Elektrikli cihazlara
bağlı olan hastaların tedavisi aksıyor, vatandaşın elektronik eşyası, beyaz
eşyası zarar görüyor. Hataylılar bu çileden bir an önce kurtarılmalı. Daha
kaliteli, daha güvenli ve kesintisiz elektrik için, söz verilen altyapı
yatırımları derhâl tamamlanmalı. Elektrik kesintileri nedeniyle oluşan maddi
zararlar da sorumluları tarafından telafi edilmeli.
Teşekkür
ederim.
BAŞKAN
– Sayın Özkan…
YÜKSEL
ÖZKAN (Bursa) – Sayın Başkan, değerli milletvekilleri; Bursa’daki esnaf ve
sanayiciler soruyorlar, ben de Türkiye’deki tüm esnaf ve sanayiciler adına
soruyorum: Aile, Çalışma ve Sosyal Hizmetler Bakanlığı tarafından geçtiğimiz ay
“Yıl içerisinde herhangi bir aya ait SGK prim borcu olan firmaların borçları
altmış aya kadar taksitlendirilecektir.” şeklinde açıklama yapılmıştır. Aynı
zamanda ekonomik olarak zor durumda olan firmalar da bu durumlarını
belgeledikleri takdirde yine borçlarını altmış aya kadar
taksitlendirebilecektir. Ancak her iki durumda da SSK prim borcunu zamanında
ödeyen, günümüz ekonomik kriz ortamında ayakta kalma savaşı veren firmalara
herhangi bir iyileştirme ve destek sağlanmamaktadır. Ekonomik krizin reel
sektör tarafından derinlemesine hissedildiği yılın son aylarında firmalar
Hükûmetten vergi ve SSK prim ödemelerine kolaylık beklemektedir. Buna ilaveten,
piyasalarda nakit sıkışıklığını gidermek amacıyla işletmelere acilen uzun
vadeli ve düşük faizli kredi desteği sağlanmalıdır. Bu sorunlara yıl sonuna
kadar çözüm getirilmelidir.
(Mikrofon
otomatik cihaz tarafından kapatıldı) 
BAŞKAN
– Sayın Karahocagil...
MUSTAFA
LEVENT KARAHOCAGİL (Amasya) – Sayın Başkan, 1994 yılında İstanbul Belediye
Başkanlığıyla başlayan, dolu dolu hizmetlerle devam eden, İstanbul âşığı,
Türkiye sevdalısı Recep Tayyip Erdoğan’ı âşık olduğu, hizmetkârı olduğu bu
millet bağrına basmış ve 3 Kasım 2002 tarihinde “Tek başına, işbaşına” diyerek
iktidara getirmişti. İlk tanıdığım ve onu ilk dinlediğimde İstanbul İl
Başkanıydı. “Parti kurarsa ilk seçimde iktidara gelir ve tarihinde defalarca
dünyaya hükmetmiş, dünyaya yön vermiş, Avrupa’nın ortalarına kadar hakkı,
adaleti götürmüş bu millet, bu liderle, yabancısı olmadığı bu dünya liderliğine
yine bu ülkeyi çıkarır.” dedim ve beni on yedi yıldır zerre yanıltmadı. Bu
millet adına, Amasya halkı adına sana candan teşekkür ediyorum Cumhurbaşkanım.
[CHP sıralarından “Bravo!” sesleri, alkışlar (!)]
(Mikrofon
otomatik cihaz tarafından kapatıldı) 
BAŞKAN
– Sayın Komisyon, bu ikinci bölümdeki sorulara yazılı olarak mı cevap
vereceksiniz? Sorular bitti, sorulara cevapları yazılı olarak mı sunacaksınız?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Cevapları yürütmeden
aldıktan sonra yazılı olarak arkadaşlara göndereceğiz.
BAŞKAN
– Peki.
Değerli
milletvekilleri, sorulan soruları Komisyon Başkanı ilgili yerlere ilettikten
sonra sizlere yazılı olarak cevap verilecektir.
Şimdi,
(B) cetvelinin genel toplamlarını okutup oylarınıza sunacağım.
(B)
cetvelini okutuyorum: 
 (B) CETVELİ
 (TL)

Bütçe Geliri Tahmini  586.696.152.000,00
Tahsilat 700.621.260.507,36
Ret ve İadeler (-) 90.362.255.603,18
Net Tahsilat 610.259.004.904,18
BAŞKAN
– (B) cetvelini oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi,
2’nci maddeyi kabul edilen (B) cetveliyle birlikte oylarınıza sunuyorum: Kabul
edenler… Kabul etmeyenler… 2’nci madde (B) cetveliyle birlikte kabul
edilmiştir. 
3’üncü
maddeyi okutuyorum: 
Denge
MADDE 3- (1)
2017 yılı bütçe giderleri ile bütçe gelirleri toplamları arasında, 5018 sayılı
Kanuna ekli;
a) (I) sayılı cetvelde yer alan genel bütçe kapsamındaki kamu
idarelerinin 49.299.964.543,60 Türk Lirası gider fazlası,
b) (II) sayılı cetvelde yer alan özel bütçeli idarelerin
6.716.199.653,86 Türk Lirası gelir fazlası,
c) (III) sayılı cetvelde yer alan düzenleyici ve denetleyici kurumların
301.675.186,91 Türk Lirası gelir fazlası,
gerçekleşmiştir.
(2) 2017 yılı merkezi yönetim net bütçe gider fazlası 47.779.336.035,52
Türk Lirasıdır.
BAŞKAN
– Değerli milletvekilleri, 3’üncü madde üzerinde İYİ PARTİ Grubu adına söz
isteyen Aksaray Milletvekilimiz Sayın Ayhan Erel. 
Buyurun.
(İYİ PARTİ sıralarından alkışlar) 
Süremiz
on dakika Sayın Erel. 
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, saygıdeğer Komisyon üyeleri… (Uğultular)
BAŞKAN
– Bir saniye Sayın Erel, bir saniye…
Değerli
arkadaşlarım, yoğun bir uğultu var salonda. Bu maddeden sonra kısa bir ara
vereceğim ama sayın hatiplerimizi dikkatlice dinleyelim. 
Buyurun
Sayın Erel. 
Sürenizi
baştan başlatıyorum. 
AYHAN
EREL (Devamla) – Sayın Başkan, değerli milletvekilleri, Sayın Komisyon üyeleri,
yüce Türk milleti; 2017 Yılı Merkezi Yönetim Kesin Hesap Kanunu Tasarısı’nın
3’üncü maddesi üzerine İYİ PARTİ Grubu adına söz almış bulunuyorum. Hepinizi ve
yüce Türk milletini saygıyla selamlıyorum. 
Sözlerimin
hemen başında, konuşma yapacağımı duyan sevgili vatandaşlarımız trafik
cezalarından çok yakınıyorlar. Son günlerde özellikle -sanırım ki bütçe açığını
kapatmak adına- cezaların yoğunlaştığını ve altından kalkılmaz hâle geldiğini
söylüyorlar. Bu konuda biraz daha müsamahakâr olmanın faydalı olacağını
düşünüyorum. Yine, yıllarca söz verdiğiniz mübaşirleri lütfen yardımcı
hizmetler sınıfından genel hizmetler sınıfına alınız. 
Çok
değerli iktidar partisi veya 1’inci grup partisi milletvekilleri, sözüm size;
muhalefet partileri sizi eleştirdiğinde siz aynen şunu söylüyorsunuz: “Lütfen
çenenizi yormayınız, lütfen boş yere nefes tüketmeyiniz, zira eğer sizin
dedikleriniz kayda değer olmuş olsaydı Türk milleti on altı yıldır AK PARTİ’yi
1’inci yapmazdı.” Çok doğru. Biz de gittiğimiz seçim bölgesinde vatandaşlarla
karşılaşıyoruz, vatandaşlar bize meramlarını anlatıyorlar: “Hocam, buğday
elimde kaldı” “Ayçiçeğimi satamadım.” “Sarımsağı tarlada sürdüm.” “Arpa, buğday
dört senedir aynı fiyat.” Asgari ücretli “Geçinemiyorum.” diyor. Ben de onlara
diyorum ki ben bunları AK PARTİ’li arkadaşlarımla paylaştığımda onlar bana
nezaketen “Yalan söylüyorsun.” demiyorlar ama “Çok abartıyorsun.” diyorlar.
“Niye öyle diyorsunuz?” dediğimde “Ya, eğer sizin bu kadar abarttığınız gerçek
olmuş olsa iliniz Aksaray’da yüzde 75, yüzde 55 oranında ve Türkiye genelinde
de 1’inci parti olmazdı.” diyorlar. Ama vatandaşların bu seferki ifadesi de
aynen şöyle: “Hocam, o zaman Meral Akşener yoktu, o zaman İYİ PARTİ yoktu,
iktidarın alternatifi yoktu, artık bundan sonra İYİ PARTİ var, Meral Akşener
var. Aksaray’da nasıl ki AK PARTİ’nin 4 milletvekili 2’ye düştüyse Türkiye
genelinde de bir dahaki sefere 4’üncü veya 5’inci grup olacaklar.” diyor.
Bilgilerinize arz ederim. 
Sayın
Başkan, değerli milletvekilleri; iktidar vekilleri konuşmalarında yerlilikten,
millîlikten söz ediyor, “Biz bunları, biz şunları yaptık.” “AK PARTİ yapar, siz
bakarsınız.” gibi lafları çok sık tekrar ediyorlar. Bu projeler, mega projeler,
dev projeler dilinize sakız olmuş projeler. Sizin övünerek “Yaptık.” dediğiniz
ve parasını, Deli Dumrul misali, geçenden 1 akçe, geçmeyenden 2 akçe aldığınız
projeleri hep birlikte bir gözden geçirelim. 
Uçuş
garantili, yolcu garantili, hasta garantili ve arada hiç emeği olmayan ama
parseli toplayan müteahhitlere ödediğiniz paralar da işin cabası. Marmaray’ı
Japonlar yaptı, parasını üzerinden geçmeyen Konyalılar ödüyor; Osman Gazi
Köprüsü’nü Japonlar yaptı, parasını yerini bilmeyen Kırşehirliler ödüyor; Yavuz
Sultan Selim Köprüsü’nü İtalyanlar yaptı, parasını köprüyü televizyonlarda
seyreden Niğdeliler ödüyor; Avrasya Tüneli’ni Güney Koreliler yaptı, parasını
sadece seçim dönemlerinde AK PARTİ’nin seçim afişlerinde, billboard’larda gören
Aksaraylılar ödüyor. Gebze-Halkalı banliyö hattını İspanyollar yaptı,
Gebze-İzmir yolunu İtalyanlar yapıyor, Ankara-İstanbul hızlı tren yolunu bölüm
bölüm Çinliler, İspanyollar, İtalyanlar, Almanlar yaptı, Ankara-Sivas hızlı
trenini Çinliler yapıyor, lokomotifler Amerika’dan. 
Bunlar
kısa zamanda sayabildiklerim, size bir şey daha söyleyip bu konuyu uzatmak
istemiyorum. Önümüzde yerel seçimler var. Her seçimde olduğu gibi endişem, bu
seçimlerde de billboard’larda yerli uçaklar, yerli arabalar, yerli tanklar,
yerli helikopterler, ilanlar başlayacak; on altı yıldır açılamayan, temeli
atılamayan havaalanları açılacak, tıpkı İstanbul Havaalanı’nın mart ayında tekrar
açılacağı gibi.
Sayın
Başkan, değerli milletvekilleri; AK PARTİ’nin dilinden düşürmediği, hani
“yerliyiz, millîyiz” diyorsunuz ya, ben de soruyorum: Aşağıdakilerden hangileri
gayrimillî, hangileri gayriyerli? 
Çözüm
süreci olarak adlandırılan dönemde Andımız’da geçen Türk olmaktan mı, doğru
olmaktan mı rahatsız oluyorsunuz? Türkiye Cumhuriyeti’nin kısaltması olan
“T.C.” harflerini devlet kurumlarındaki tabelalardan neden kaldırdınız, neden
rahatsız oluyorsunuz? Yine “Ne mutlu Türk’üm diyene!” sözünü dağlardan,
taşlardan, meydanlardan sildiniz ama Türk milletinin gönlünden
silemeyeceksiniz. Şimdi soruyorum: Bu söylemlerimin hangisi gayrimillî, hangisi
gayriyerli? 
Çok
Değerli Başkan, çok kıymetli milletvekilleri; geçen günkü konuşmamda millî
gelirin yüzde 54’ünü sadece nüfusun yüzde 1’inin aldığını, geriye kalan yüzde
46’sını ise nüfusun yüzde 44’ünün aldığını söyledim. Şimdi bunu somut olarak
bir açalım: Burada bir miktar para var, küsurlarıyla beraber 1.603 lira. 1.603
lira bilmiyorum size neyi anımsatıyor? Evet, şurayı bir sayalım: 700 lira kira,
şu 120 lira elektrik, şu bir baba ile 2 çocuğun ulaşım parası -ulaşımın da bir
kısmını araçla yapıyorlar, diğer tarafını da yürüyerek devam ediyorlar, bir
baba, 2 çocuk- 270 lira ve şurada su parası var, ortalama 100 lira; şurada
doğal gaz parası var, 230 lira…
SALİH
CORA (Trabzon) – Eskiden ağlayan Atatürk vardı, şimdi gülen Atatürk var. Altı
sıfırı attık oradan. 
BAŞKAN
– Sayın Cora, lütfen…
AYHAN
EREL (Devamla) – Ben senin seviyene inmek istemiyorum, lütfen. 
BAŞKAN
– Sayın Erel, siz Genel Kurula hitap edin. 
AYHAN
EREL (Devamla) – Burada yanlış bir şey söylüyorsam düzeltin. 
YAŞAR
KIRKPINAR (İzmir) – Hepsi yanlış, hangisini düzeltelim? 
SALİH
CORA (Trabzon) – TL’den altı sıfırı atan AK PARTİ’dir.
AYHAN
EREL (Devamla) – Ve burada, 4 kişilik bir ailenin bir günde 4 ekmek yediğini
varsayalım ve otuz günde 120 lira. Geriye ne kaldı? Asgari ücretten geriye 73
lira kaldı. Hadi, buyurun, bu parayla çocuğunuza süt alın, bu parayla pantolon
alın, bu parayla ayakkabı alın, bu parayla pazara gidin. 
SALİH
CORA (Trabzon) – AK PARTİ iktidara geldiğinde asgari ücret ne kadardı? 
AYHAN
EREL (Devamla) – Lütfen elinizi vicdanınıza koyun. Yapacağınız bütçede asgari
ücretlilerin çektiği çileyi gözlerinizin önüne serdik ama siz bir daha
istiyorsanız bir daha hesap yapayım.
Yine,
Türkiye’de emekliler yaklaşık, ortalama 1.100 lira civarında emekli maaşı
alıyorlar; bir de onun hesabını yapmaya kalkmayayım, 1.600 liranın yetmediği
yerde 1.100 liranın yetmesi mümkün değil. 
Sizleri,
demin de arz ettiğim gibi, vicdana davet ediyorum. İşçinin alnının teri
kurumadan bunların hakkını vermenizi talep ediyorum. 
Değerli
milletvekilleri, asgari ücretle çalışan vatandaş ne yapıyor o zaman? Her
bankadan bir kart alıyor. 
Geçen
bir banka şefinin yanında otururken Aksaray’da bir fabrikada çalışan bir işçim
geldi, dedi ki: “1.500 lira maaşı sizden alıyorum. 1.500 lira kredi çekmem
gerekiyor.” Bilgiye erişim kolay, girdi, dedi ki: “Senin falan bankaya şu kadar
ödenmemiş borcun var, o olmadan olmaz. Takibe düşecek.” İşçinin beyanı aynen
şöyle: “Ben buradan 1.500 lirayı alacağım, o bankadaki borcumu kapatacağım.”
Gittikten sonra, banka şefinin ifadesi aynen şöyle: “Bir bankadan 1.500 lira
alıyorlar, diğer bankadaki borçlarını kapatıyorlar. Daha sonra, bu para 2.250
lira oluyor; gidiyorlar, 2.250 lirayı diğer bir bankadan alıyorlar, ödeme 3 bin
liraya geliyor. Daha sonra 3 bin lira kredi alıyorlar, neticede 4 bin liraya
dayanıyor. Ödenemeyecek duruma geldiğinde de, Allah muhafaza, basına yansıyan
çok olumsuz durumlar meydana geliyor.”
Bunlar
hayatın gerçekleri, sizleri rahatsız edebilir. Belki sizin bu konulara pek
ilginiz, alakanız olmayabilir ama bu, Trabzon’da da böyle, Aksaray’da da böyle.
Değerli
Başkan, çok kıymetli milletvekilleri; ben Aksaraylıyım, Aksaray’a dokunmadan
süre bitti herhâlde.
BAŞKAN
– Bir dakika vereyim, bir de Aksaray’a dokunun.
YAŞAR
KIRKPINAR (İzmir) - Para sayarken süre bitti. 
AYHAN
EREL (Devamla) – Para saymaya alışık olmadığım için. Bir de, benim para sayma
makinelerim yok ne yazık ki. (İYİ PARTİ sıralarından “Bravo” sesleri, alkışlar)
Para sayma makinelerim yok, para saymaya da alışık değilim; bu işi siz çok iyi
biliyorsunuz. 
BAŞKAN
– Sayın Erel, siz Aksaray’a dokunun; bakın, zamanınız geçiyor.
AYHAN
EREL (Devamla) – Bakın, ben hayatımda… Ben öğretmenim. Allah rızası için, bana
sataşmayınız. Ben hiçbir zaman seviyemi, nezaketimi elden bırakmıyorum. Burada
da hiç kimseye -arkadaşlarım bilir- ağzımdan kem bir laf çıkmamıştır. Ben bir
gerçeği ortaya koydum; aksiyse, siz de buyurun, 5 milyon lira verdiğiniz
yandaşlar için, gelin, onun hesabını -nasıl harcadıklarını- yapın. Ben, işçinin
hakkını burada bu şekliyle savunuyorum. Niye kızıyorsunuz?
SALİH
CORA (Trabzon) – Kötü bir şey söylemedim ki!
HAYRETTİN
NUHOĞLU (İstanbul) – Aksaray, Aksaray…
BAŞKAN
– Sayın Erel, ben sizin sürenizi uzattım ki Aksaray’a dokunasınız diye ama siz
ısrarla dokunamadınız! Yirmi saniyeniz kaldı.
Buyurun.
AYHAN
EREL (Devamla) – Ya, Salih Bey bırakmıyor ki “İlla Trabzon’a gel.” diyor.
Trabzon’a gelirsem sen vekil seçilemezsin. (AK PARTİ sıralarından “Oo!” sesleri
BAŞKAN
– Sayın Erel, Genel Kurula hitap edin.
AYHAN
EREL (Devamla) – Değerli arkadaşlar, Aksaray’la ilgili Ulaştırma Bakanına bir
soru önergesi verdik. 1998 yılında temeli atılan Aksaray 75. Yıl Havaalanı var.
Sayın Bakanımızdan cevap geldi, teşekkür ediyorum, nezaket göstermiş. 
(Mikrofon
otomatik cihaz tarafından kapatıldı) 
KADİM
DURMAZ (Tokat) – Bir dakika daha uzatın Sayın Başkanım, yeni geldi Aksaray’a.
BAŞKAN
– Değerli milletvekilleri, verdiğimiz süreler kıymetlidir. Ben Aksaray mağdur
olmasın diye söz veriyorum. Aksaray da buradan hiç olmazsa duyulsun.
Buyurun.

AYHAN
EREL (Devamla) – Sayın Bakanımız Aksaray’da yolcu sayısı yeterli olmadığı için
Aksaray Havaalanı’nın planlamaya alınamayacağını söyledi. Ama ben Türkiye'de
havaalanı bulunan illere baktığımda yani Aksaray’ın nüfusunun dörtte 1’i olan
yerlerde bile havaalanının olduğunu… Lütfen, yanlış anlamayınız yani Zafer
Havaalanı dediğimiz yerdeki yolcu sayısına baktığımızda, Aksaray’ın, 400 bin
nüfusuyla, nüfusuna göre yurt dışında en çok işçisi olan il olarak havaalanını
hak ettiğini düşünüyorum. 
Bir
de Hükûmetten Allah yine razı olsun, çok güzel bir hastane yaptı, şehir
hastanesi değil ama devlet hastanesi. Fakat Sağlık Bakanlığı burayı nasıl teslim
aldı anlaşılır gibi değil. Yani kapılar kapanmıyor, asansörler çalışmıyor,
yerlere -kanserli diyorlar, onu da anlayamadım- kanserli granitleri döşemişler,
ne kadar temizlik yaparsa yapsın emekçi işçiler bu kirliliği ortadan
kaldıramıyorlar. Bunu da takdirlerinize arz ediyorum. 
Sabrınıza,
hoşgörünüze teşekkür ediyorum. Tüm heyetinizi saygıyla sevgiyle selamlıyorum.
Sağ
olun Başkanım. (İYİ PARTİ sıralarından alkışlar)
BAŞKAN
– Teşekkür ederim Sayın Erel.
Söz
sırası, Milliyetçi Hareket Partisi Grubu adına söz isteyen Malatya
Milletvekilimiz Sayın Mehmet Celal Fendoğlu’na aittir. (MHP sıralarından
alkışlar)
Süreniz
on dakika Sayın Fendoğlu. 
MHP
GRUBU ADINA MEHMET CELAL FENDOĞLU (Malatya) – Sayın Başkan, değerli
milletvekilleri; 2017 Yılı Merkezi Yönetim Kesin Hesap Kanunu Tasarısı’nın
3’üncü maddesi üzerine Milliyetçi Hareket Partisi Grubum adına söz almış
bulunmaktayım. Genel Kurulu ve ekran başında bizleri izleyen yüce Türk
milletini saygıyla selamlıyorum.
Konuşmalarıma
başlamadan evvel Milliyetçi Hareket Partisi Malatya Yeşilyurt İlçe Başkanı
olan, 19 Aralık 1978 yılında kendi iş yerinde, akşam saatlerinde, kapı
aralığından tuzak kurularak, ateş edilerek şehit olan 21’inci Dönem
Milletvekilimiz Namık Hakan Durhan Bey’in babaları, baba dostum, amcamız Alişan
Durhan’ı saygıyla, minnetle anıyorum, ruhları şad olsun.
Sayın
Başkan, değerli milletvekilleri; ülke olarak sıkıntılarla perçinleşmiş, ağır
sorunlarla pekişmiş bir dönemden geçiyoruz. Meselelerimiz birikiyor, biriktikçe
yaygınlaşıyor, yaygınlaştıkça hareket alanımız daralıyor. Sanki yarınsız bir
hayatın bütün ağırlığını sırtımızda taşıyoruz. Maalesef, bu ızdırap verici hâl
her insanımızın yüzünden açıkça okunmaktadır. Önümüzü görebilmemiz,
geleceğimizi kurtarabilmemiz, millî birlik ve beraberlik hukukunu emniyete
almamız için hem sorumlu davranmalı hem de istismar ve hamaset tuzağından uzak
durmamız mecburiyet hâlini almıştır. Ülkemiz birçok cephede saldırıya uğrayıp
siyasi ve ekonomik operasyonlar birbirini kovalarken dağınıklığa engel olmak,
anlaşmazlık ve kör dövüşüne set çekmek her vatan evladının öncelikle görevidir.
Türkiye'nin tükenişini projelendirip bunun için faaliyet içinde olanlara göz
açtırmamak, fırsat etmemek, buyur etmemek geldiğimiz bu aşamada tarihî bir
yükümlüğümüzdür. Milliyetçi Hareket Partisi bu yükümlülüğün icaplarını sabır,
akıl ve yüksek bir inanmışlıkla yerine getirmektedir. Düşmanları
güldürmeyeceğiz, hainleri sevindirmeyeceğiz, hedeflerimizden vazgeçmeyeceğiz,
ülkülerimizden dönmeyeceğiz ve Türkiye’nin sahipsiz, kimsesiz, çaresiz
olmadığını felaket kurgusu yapan çürümüş çevrelere her seviyede, her şekilde
göstereceğiz. Milliyetçi Hareket Partisi varken Türkiye’yi ayağa düşürmeye, hor
ve hakir görüp tarihin harabelerine yollamaya hiç kimsenin gücü yetmeyecektir.
Zalimler Türk milletini hafife almanın bedelini dün ödediler, lüzum görülürse
yine ödeyeceklerdir.
15
temmuz FETÖ ihanetiyle ülkemizi teslim almak isteyen alçaklar, başarısız olunca
bu defa sinsi yöntem ve hamleleri devreye aldılar. Aslında, bu, ülkemizin
yabancısı olmadığı karşı bir harekettir. Özellikle ekonomik dengelerle
oynanarak, kur üzerinde baskı kurularak, sıcak para kozu kullanılarak Türkiye
köşeye sıkıştırılmak istenmektedir. Darbe teşebbüsünün püskürtülmesiyle
hevesleri kursaklarında kalan hıyanet ittifakı, ekonomide kriz havası
oluşturmak, milletimizin mahvını sağlamak için son günlerde nabız yoklamakta,
hava koklamaktadır. Biz bunun bir benzerini 2000 ve 2001 yıllarında yaşamıştık.
Hatırlarsanız, Türk milletine mali ve ekonomik savaş açılmıştı. Bir gecede faiz
ve döviz ne yazık ki fırlamış, tüm makroekonomik parametreler bozulmuştu.
Türkiye neoliberal kriz havarilerinin ablukasına alınmıştı. Türkiye’nin
büyümesini, kendi ayakları üzerinde durmasını, millî uyanışını çekemeyen,
bundan ileri derecede rahatsız olan kaos mimarları ekonomideki fay hatlarını
çatlatmışlardı. Bu durum yıllarca haksız yere aleyhimize kullanıldı. Yaşanan
ekonomik kriz yıllardır peşimizi bırakmadı, siyasi muhataplarımız tarafından
sürekli istismar edildi. Türkiye’nin bağımsız ve dik duruşundan ürperen sıcak
para lobisi ve arkasındaki güçler, ekonomik kriz yoluyla ülkemizi terbiye
etmeye, bölgesel ve küresel ilişkilerde tavizler vermeye zorladı. Aynı oyun,
aynı tertip, aynı tezgâh şimdi yeniden tedavüldedir. Dün bizi acımasızca
eleştirenlere, kriz fırsatçılığı yapıp planlı siyasi tasarım içinde olanlara,
bugün millî, duyarlı ve ahlaki bir siyasi üslupla yaklaşıyoruz ve diyoruz ki:
Krizden medet ummak, kurulan ekonomik tuzaklarda yabancıların lehine iş
birlikçilik yapmak millete husumet, Türkiye'ye ihanettir. “Hükûmet kaybetsin de
nasıl kaybederse kaybetsin.” mantığı içinde değiliz, hiç de olmadık. Çünkü biz
Türk milliyetçisiyiz. Döviz fiyatı tırmanıp ücret, maaş ve gelirler eriyorken
elimizi ovuşturmaz, hissemize ne düşer diye bakmayız. Biz Türk milletinin
safındayız ve krizlere, ekonomik saldırılara karşı aynı cephede, aynı
mevzideyiz. 
“Milliyetçi
Hareket Partisi, onurlu ve ahlaklı bir kaybı, onursuz ve haysiyetsiz bir
kazançtan her zaman önde tutmuş, bundan sonra da tutmaya devam edecektir.” diyor
büyüğümüz Sayın Devlet Bahçeli. Bizi diğerlerinden ayıran asıl müessir
vasıflardan biri de budur. Kolayını tercih edebilir, Türkiye ekonomisinin
kötürüm ve kahredici tablosundan dolayı Hükûmeti en ağır şekilde tenkit
edebilirdik. O zaman, tıpkı 2000, 2001 ve devamı yıllarda olduğu gibi, siyasi
muhataplarımızın durumuna düşer, ülkemizin sırtına bir yük de biz bindirirdik.
Bunu yapmayız, yapamayız, yapmayacağız. Elbette ekonomi alarm vermektedir,
mutlaka tedbir almak şarttır, vatandaşlarımızın elinde avucunda yoktur. Aç
yatıp aç kalkanlara “Dövizlerinizi bozdurunuz.” demek, bir defa mağdur
insanlarımızla alay etmektir.
Türkiye
ekonomisindeki yamalar sökülmekte, dikişler patlamaktadır. Bir zahmet,
dövizdeki artıştan istifade eden, banka hesabı kabarmış kaymak tabaka, ülkesi
ve milleti için irade gösterip fedakârlık yapsın. Bir zahmet, bankalarımız daha
az kâr etsin. Millî gelir pastasından aslan payını alanlar, Türkiye'nin böylesi
döneminde ben de varım desinler ve harekete geçsinler. Şüphe yok ki ekonomik alaboranın
külfetini vatandaşlarımızın sırtına yüklemek haksızlık ve hadsizliktir. 
Bu
aziz millet ne zaman feraha ve rahatlığa kavuşacaktır? Çiftçiye hâlini sorsak,
boş mazot varillerini, ipotekli traktörünü, para etmeyen mahsulünü, ödenmemiş
borç senetlerini göstermektedir. Esnafta da durum aynı şekilde, kira borcunu,
dönmeyen çekleri, siftahsız günlerini hatırlatmaktadırlar. Emekli desek, nerede
intibak, nerede banka promosyonu, nerede insanca yaşam diye feryat figan
etmektedirler. Memur ve işçi ise yine dert küpüdür. İşsizlik fren tutmamıştır.
Türk ekonomisi yıprandıkça yalnızlaşmakta, yalnızlaştıkça da itibarından,
güvenilirliğinden olmaktadır. Sorunlar ağırdır, saklamaya, gizlemeye gerek
yoktur ve ekonomideki sorunlar hepimizi ilgilendirmektedir. Ortak ve millî bir
akılla her müşkül aşılabilecektir. Türkiye ekonomisinin kırılgan bünyesini
tedavi etmek, hep birlikte fedakârlık şemsiyesi altına girmek önümüzdeki tek
seçenektir. Orta ve uzun vadeli siyasi kaygıların, ekonomik mahiyetli kısa
süreli taktik ve ekonomik adımları söndürdüğü görülmektedir. Küresel sermaye,
Türkiye'nin siyasal barometresine odaklanmış, spekülatörler ortamı kızıştırmış,
ekonomik güvenlik ağır yara almıştır. Elbette pes etmeyeceğiz, etmemeliyiz.
Para, bir ülkenin itibarı, siyasi ve ekonomik gücünün alametifarikasıdır; Türk
lirası, Türk milletinin direnci, dirayetinin ölçüsüdür. Hükûmet, Türk lirasının
güçlenmesi maksadıyla aldığı karar ve tedbirleri daha da derinleştirmelidir. İş
ve yatırım yapan, istihdam üreten, sabah ezanıyla birlikte nafakasını arayan
girişimcilerimiz muhakkak desteklenmeli, bugünkü tekin olmayan süreçten el
birliğiyle kurtulmalıyız. İman ettik ki ağılda oğlak doğsa ovada otu
bitecektir. Rızkı veren bir tek Allah'tır. Ama kesemizden çıkmasına,
damarımızdan akmasına artık yeter diyoruz. Bu kısır döngünün bitmesini yürekten
istiyoruz. Kararlı durursak, sabırlı olursak, hep birlikte bir millet, hep
beraber bir devlet olduğumuzu unutmazsak, nasibimizi aşırmaya, ekmeğimizi
çalmaya, helal lokmamızı gasbetmeye hiç kimse cesaret edemeyecektir. 
Bir
de on bir gün içerisinde…
(Mikrofon
otomatik cihaz tarafından kapatıldı) 
BAŞKAN
– Bir dakika ekliyorum. 
MEHMET
CELAL FENDOĞLU (Devamla) – Teşekkür ederim Sayın Başkanım.
On
bir günlük süre içerisinde yemeden içmeden, kendi mesailerinden saklayarak,
stenograflara, çaycı kardeşlerimize, kavaslara ve tüm Meclis çalışanlarına
buradan haklarını helal etmelerini söylüyorum. Allah’a emanet olun. 
Bu
vesileyle yüce Genel Kurulumuzu saygılarımla selamlıyorum.
Teşekkür
ederim. (MHP sıralarından alkışlar) 
BAŞKAN
– Teşekkürler Sayın Fendoğlu.
Söz
sırası, Halkların Demokratik Partisi Grubu adına İstanbul Milletvekilimiz Sayın
Züleyha Gülüm’e ait. 
Buyurun.
(HDP sıralarından alkışlar) 
Süreniz
on dakika Sayın Gülüm. 
HDP
GRUBU ADINA ZÜLEYHA GÜLÜM (İstanbul) – Merhabalar.
Bütçeyi
konuşuyoruz ama bütçeyi konuşabilmek için sanırım önce demokrasiyi,
özgürlükleri, adalet sistemini ve yargı bağımsızlığını konuşmak gerekiyor. O
nedenle, ben bugün yargı bağımsızlığı ve avukatlar üzerine konuşmak istiyorum. 
Ülkemizde
yasama, yürütme, yargı tek elde toplanmış, yargının kısmi bağımsızlığı dahi
ortadan kaldırılmıştır. Cumhuriyetin ilk yıllarından bugüne, hiçbir zaman
aslında, tam anlamıyla yargı bağımsız olmamış, bir bağımsız fonksiyon işlevi
görmemiştir. Zaten teorik olarak da her ne kadar yargının tarafsız ve bağımsız
olması gerektiği ileri sürülse de sınıflı toplumlarda yargının bağımsız ve
tarafsız olması çok zordur. Burjuva demokrasisinin nispeten geliştiği ülkelerde
yargının kısmi bağımsızlığından söz edilebilir. Bizde ise yargı idari bir birim
faaliyeti olarak yer almış, bir hukuk organı olarak değil, muhalifler ve
ötekileştirenler için adli teşhir, adli getto yaratma görevini üstlenmiştir.
Cumhuriyet tarihinde dönem dönem uygulanan düşmanla savaş hukuku ise bu dönem
yerleşik hâle gelmiştir. Düşmanla savaş hukukunda, kamuyla ilişkilerinde,
düzenle ilişkilerinde, devlet ilişkilerinde bilişsel güvence vermeyen kişi
insan bile değildir. Dolayısıyla insan olmayan kişinin de sanık hakları olmaz
yani onun yargılanmasında masumiyet karinesi, “aynı nehirde iki kez yıkanılmaz”
“aynı suçtan dolayı iki kere yargılama olmaz” ilkesi, “kuşkudan sanık
yararlanır” ilkesi, “adil yargılanma ilkesi” uygulanmaz. Düşmanla savaş
hukukunda kişi bir fiil işlemese bile tehlikelidir; bertaraf edilmesi, ortadan
kaldırılması gerekir. 
Normal
yurttaş ceza yasasında bir suç için fiil aranması şartken düşmanla savaş
hukukunda bir fiil olmasa da kişi, bir suça konu eylem yapmasa da eğer düzen
karşıtıysa yargılanıp toplumdan dışlanabilir. Bu nedenle her söz, her davranış
terör kapsamına alınır; iktidarın düşüncelerini savunmayan her kişi yada grup
terörist ilan edilir, dün suç sayılmayan eylem ya da sözler yasal düzenlemede
herhangi bir değişiklik olmamasına rağmen suç hâline getirilir; bugün
yaşadığımız örneklerdeki gibi, Gençay Gürsoy’a, Şebnem Korur Fincancı’ya ve
birçok akademisyene barışı savundukları için verilen cezalar gibi. Yasada suç
olan eylem ve sözler ise iktidar ve yandaşları için asla suç olmaz, asla
cezalandırılmazlar. Hukuk kuralları görünüşte vardır ancak gerçekte uygulanmaz.

O
denli herkes terörist hâline getirilir ki mesela bir ceza davasında, eşine
şiddet uygulayan erkek, cezadan kurtulmak için “Eşim FETÖ’cü ya da PKK’li
olabilir. Savcılığa suç duyurusunda bulunulmasını istiyorum.” der ve mahkeme
suç duyurusunda bulunur. Zira kokteyl örgüte üye olmak siyasi davalarda olağan,
kabul görmüştür. 
Türkiye’de
yargıçlar ve savcılar kendilerini hukukun değil de iktidarın bekçisi olarak
görmekte ya da görmeye zorlanmaktadır. Bu görevi üstlenmek istemeyenler ise
tasfiye edilir, aynı YARSAV’da olduğu gibi kurumları kapatılır. 
Avukatlık
Yasası şöyle der: “Avukat, yargının kurucu unsurlarından olan bağımsız
savunmayı serbestçe temsil eder.” Avukat, yargının üç kurucu unsurundan biridir
ancak uygulamada avukatlar duruşmalardan atılır, gizlilik kararları nedeniyle
soruşturma ya da dava dosyalarını incelemeleri engellenir, çalışma alanları
olan adliyelere girişlerde üstleri aranır, adliye içerisinde hâkim ya da
savcıyla görüşebilmeleri engellenir hatta daha ileri gidilerek mahkeme
kalemlerine bile girişleri engellenmektedir. 
Bir
duruşmada tutuklu müvekkilinin duruşma boyunca ayakta bekletilmesine müdafinin
itiraz etmesi üzerine hâkimin kararıyla avukat, Emniyet güçlerince dışarıya
yaka paça atılır. Dosyadan fotokopi almak bir eziyet hâline gelmiştir.
Avukatlar yaptıkları savunmalar nedeniyle duruşma salonlarından atılmakta ve
hatta tutuklanmaktadır. Duruşmalarda binbir bahaneyle savunma yapmaları
engellenmekte, hâkimler tarafından yapılan savunmalar dikkate alınmamaktadır.
Çoğu kez kararlar hazır hâlde bulunmakta, kopyalayapıştır yöntemiyle kararlar
verilmektedir. Karakollarda, özellikle terörle mücadele birimlerinde
müvekkilleriyle görüşme hakkı engellenmekte, saatlerce kapı önünde bekletilmektedirler.

Avukatlık
mesleği, görünürde olan ama aslında işlevi olmayan bir kurum hâline
getirilmiştir. Mesleki faaliyetleri ve müvekkillerinin kimliği ve eylemleriyle
tutuklanan, yargılanan avukatların sayısı Türkiye’de oldukça fazladır.
Yönetenlerin suçlarını açığa çıkarmak, yargılanmalarını sağlamaya çalışmak, toplumsal
muhalefetin ve halkın avukatlığını yapmak, cezaevinde açlık grevi yapan
müvekkillerinin hukuki ve tıbbi durumlarını tespit amacıyla ziyarette bulunmak,
örgüt mensubu olduğu iddia edilen müvekkillerinin cenaze ve otopsi işlemlerine
katılmak, toplantı ve gösteri yürüyüşü hakkını kullanmak, ifade özgürlüğü
hakkını kullanmak, yasa dışı silahlı örgütlerin bombalı saldırılarla
gerçekleştirdiği katliamlardaki devletin sorumluluğunu hatırlatmak ya da
yargılatmaya çalışmak, kolluk görevlileri tarafından işkence ve kötü muameleye
maruz kalan müvekkillerinin haklarını savunmak, durumlarını kamuoyuyla
paylaşmak, gözaltında bulunan müvekkiline kanunda belirtilen susma hakkını
hatırlatmak, insan hakları savunuculuğu yapmak ve en önemlisi de cezasızlıkla
mücadele etmek gibi pek çok mesleki faaliyet suç sayılmaktadır. Silahlı örgüte
yardım ve örgüt üyeliğiyle, sıklıkla da TMK 7’nci madde kapsamında, silahlı
örgüt propagandası kapsamında yargılamalar yapılmakta ve avukatlar bu
maddelerden cezalandırılmaktadır. 
Yargı
baskısının yanı sıra, takip ettikleri davalar nedeniyle avukatların can
güvenliği de tehdit altındadır. Faili meçhul davaları takip ederek hesap soran
insan hakları savunucusu, Diyarbakır Baro Başkanı Avukat Tahir Elçi, 28 Kasım
2015 günü Diyarbakır’da öldürülmüştür. Hem yargı baskısı hem de can güvenliği
sağlanamaması nedeniyle pek çok avukat Türkiye’yi terk etmek zorunda kalmıştır.
Yine,
avukatın mesleki faaliyetini -savunma hakkının kullanımı anlamında- engelleyen,
masumiyet karinesini çiğneyen birtakım düzenlemeler yapılmıştır. Gözaltındaki
şüphelinin müdafiyle görüşme hakkı cumhuriyet savcısının kararıyla yirmi dört
saat süreyle kısıtlanabilir, örgüt faaliyeti çerçevesinde işlenen suçlar
bakımından yürütülen soruşturmada ve duruşmada en çok 3 avukat hazır
bulunabilir, suç işlemek amacıyla örgüt kurma, silahlı örgüt kurma, yönetme ile
terör suçlarından tutuklu ve hükümlü olanların müdafiliğini üstlenen
avukatların kendileri hakkında aynı suçlardan kovuşturma ya da soruşturma
bulunması hâlinde müdafilikten yasaklanabileceği hükmü getirilerek aslında,
avukatların avukatlık faaliyetini yapması engellenmekte, önüne geçilmeye
çalışılmaktadır. Tabii, yasal düzenlemede istisnai hükümler gibi gözükse de
uygulamada bunların hepsi kural hâline getirilmiş ve bütün dosyalarda,
özellikle siyasi dosyalarda uygulanır olmuştur. Tutuklu ve hükümlü ile
avukatların cezaevinde görüşlerine kısıtlamalar getirilmiş, savunmanın
dokunulmazlığına aykırı olarak dinleme kararları, inceleme, el koyma kararları
verilmektedir. Avukatın müvekkiliyle görüşmesinin gizli yapılması esasken bu
tür uygulamaların kabul edilmesi savunma hakkına saldırıdır. 
Sadece
avukatlara değil, avukatların kurumlarına yönelik baskıcı politikalar da devam
etmektedir. Türkiye’de yıllardır hak ve adalet mücadelesi veren Çağdaş
Hukukçular Derneği, Özgürlükçü Hukukçular Derneği, Mezopotamya Hukukçular
Derneği gibi avukat örgütleri 22 Kasım 2016 tarihinde KHK’yle kapatılmıştır.
Oysa hedef hâline getirilen mücadeleci avukatlık faaliyetlerinin tamamı tam da
uluslararası düzeyde korunan adil yargılanma ve savunma hakkının bir gereğidir.
Muhalif
avukatlık dünyanın neresinde olursa olsun diktatörlüğe, savaşa, katliamlara,
ırkçılığa, şovenizme karşı çıkar. Savaş suçlarına, insanlığa karşı suçlara,
barışa karşı suçlara, soykırımlara karşı çıkar. Ayrımcılığa, erkek
egemenliğine, nefret söylemine, doğaya karşı işlenen suçlara, hayvanlara karşı
işlenen suçlara, kötü muamelelere, yargısız infazlara ve işkencelere karşı
çıkar. Sömürüye, her türlü adaletsizliğe, OHAL rejimlerine, sıkıyönetime karşı
çıkar. Avukatlar, tüm dünyada dillerin ve halkların hak eşitliğini savunurlar.
Avukatların görevi sadece duruşmalara girmek, cezaevi ziyaretleri yapmak
değildir. Duruşmalarda halkın hak arama özgürlüğünün sesi olurken yaşamın her
alanında hak ve özgürlüklerin gür sesini her türlü rizikoya rağmen çıkarmayı
kendilerine görev edinirler. Bu hak ve görev kaynağını sadece avukatlara
ilişkin uluslararası metinlerden ve yasalardan almaz, aynı zamanda mesleğin
doğasından, eşyanın tabiatından alır. 
İnsanlık
tarihinin tüm önemli reform ve radikal değişim hareketlerinde hukukçu
avukatların en ön saflarda ve belirleyici konumlarda yer alması tesadüf
değildir; bu hâl, böyle de devam edecektir.
Hukukçu
avukatlar iktidar odaklarının maşası olmaz… 
(Mikrofon
otomatik cihaz tarafından kapatıldı) 
BAŞKAN
– Bir dakika ilave edelim. 
ZÜLEYHA
GÜLÜM (Devamla) - …hangi iktidar, hangi parti egemen olursa olsun iktidar
zulmüne karşı çıkarlar. 
Son
olarak da şunu söylemek istiyorum: Avukatların yargılandığı bir davada mahkeme
başkanının müdafilere ve yargılanan avukatlara yönelik hukuk tanımaz tavrını
eleştirmiş ve hukukun bir gün kendisine de gerekli olacağını hatırlatmıştık.
Elbette ki o gün o hatırlatmamız dikkate alınmamıştı ancak bu hâkim, birkaç yıl
sonra FETÖ üyeliği iddiasıyla aranırken yakalanmış ve ilk sözü “Avukatımı
istiyorum.” olmuştu. Bugün, size de hatırlatalım: Hukuk ve avukatlar bir gün
size de gerekebilir. Lütfen, bu uyarıyı dikkate alın. (HDP sıralarından
alkışlar) 
BAŞKAN
– Teşekkürler. 
Değerli
milletvekilleri, 3’üncü madde üzerinde söz, Cumhuriyet Halk Partisi Grubu adına
Antalya Milletvekilimiz Sayın Cavit Arı’ya aittir. (CHP sıralarından alkışlar)
Süreniz
on dakika Sayın Arı. 
CHP
GRUBU ADINA CAVİT ARI (Antalya) – Sayın Başkanım, değerli milletvekilleri; 2017
Yılı Merkezi Yönetim Kesin Hesap Kanunu Tasarısı’nın 3’üncü maddesi hakkında
Cumhuriyet Halk Partisi Grubu adına söz almış bulunmaktayım. Öncelikle hepinizi
saygıyla sevgiyle selamlıyorum.
Değerli
milletvekilleri, tasarının 3’üncü maddesi, genel bütçe kapsamındaki kamu
idareleri, özel bütçeli idareler ile düzenleyici ve denetleyici kurumların 2017
yılı toplam bütçe giderleri ile bütçe gelirleri tahsilat toplamları arasındaki
farkı açıklamaktadır. 2017 Yılı Kesin Hesap Kanunu Tasarısı’na göre 2017 yılı
bütçe giderleri 678 milyar lira, bütçe gelirleri ise 630 milyar liradır. Bu
durumda, 2017 yılında 47,8 milyar TL açık verilmiş bulunmakta. Önceki yıllara
da baktığımızda, örneğin, 2013 yılında 18,5 milyar, 2015 yılında 23,5 milyar,
2016 yılında 29,3 milyar, 2017 yılında ise biraz önce ifade ettiğim gibi 47,8
milyar açık verilmiş durumda.
Değerli
arkadaşlar, 2018 yılına baktığımızda ise 72,1 milyar TL bütçe açığı
verilmektedir. Bu durum, gerçekten ekonominin gelmiş olduğu durumu açıkça
göstermektedir. 2019 yılında ise beklenen bütçe açığı 81 milyar dolayındadır.
Değerli
arkadaşlar, devletimizin resmî rakamlarına göre, vatandaşımızın bütçesinde de
AKP iktidarı döneminde ciddi açıklar meydana geldiği ortadadır. 2002 yılında
hane halkının borçları 6,6 milyar TL iken 2018 yılının 2’nci çeyreğine
gelindiğinde bu rakam 541 milyar TL’ye ulaşmıştır yani 82 kat artmıştır değerli
arkadaşlar.
Bugünkü
bütçe, faiz bütçesidir değerli arkadaşlar. Bütçeden ödenen faiz giderlerine
şöyle bir baktığımızda, 2013 yılında 50 milyar, 2015 yılında 53 milyar, 2017
yılında ise 56,7 milyar faiz ödenmektedir. 2018 yılında ise 71 milyar faiz
ödenmektedir. 2019 yılı bütçesinde ise faize ayrılan para 117,3 milyardır değerli
arkadaşlar. Yani ekonominin geldiği duruma bakın. Yapılan bütçe tam bir faiz
bütçesidir. Eğer ekonomiyi düzgün yönetebilmiş olsaydı bu iktidar, bakın, 117
milyarlık bu faize giden parayla ülkemizde emeklilikte yaşa takılanlar konusu,
3600 ek gösterge bekleyenler konusu, emekli maaşı ve asgari ücretleriyle
geçinemeyenler diye bir sıkıntımız olmayacaktı değerli arkadaşlar.
Uluslararası
Para Fonu’nun nisan ayı Dünya Ekonomik Görünüm Raporu’nda, Türkiye'nin millî
gelirinin yüzde 2,9’u oranında bütçe açığı beklenirken, son gelinen ayda yani
ekim ayında bu bütçe açığının yüzde 4 oranında olduğu tespit edilmiştir.
Değerli
arkadaşlar, Hazine ve Maliye Bakanı tarafından yapılan bütçe sunumunda,
özellikle bu bütçenin kısıtlamalar içeren bir bütçe olduğu ifade edildi, hem
Komisyonda hem de burada. Özellikle altyapı hizmetlerinde birtakım
kısıtlamaların olabileceğini, bütçede bunun açıkça görüleceğini ifade etti. 
2019
Yılı Cumhurbaşkanlığı Yıllık Programı’nda geçen bazı tespitleri sizlerle
paylaşmak istiyorum. Bu Cumhurbaşkanlığı Yatırım Programı’nda deniliyor ki:
“Ülkemizde yatırım teşvik uygulamalarında maliyet, etkinlik, verimlilik
ilkeleri gözetilerek istihdam, yüksek katma değer ve ihracat artışına yönelik
yatırım alanlarına öncelik verilecektir.”
Peki,
ben soruyorum değerli arkadaşlar, bu tespite aynen katılmakla beraber
soruyorum: On altı yıllık AKP iktidarı döneminde bu hususu neden yerine
getiremediniz? (CHP sıralarından alkışlar)
Yine,
ikinci tespit. Bakın, ikinci tespitte deniliyor ki: “İsrafın önlenmesi,
verimlilik artışının sağlanması ve kamu harcamalarının kontrol altına
alınması.” Evet, çok doğru bir tespit.
Ve
tekrar soruyorum: Değerli arkadaşlar, kamu harcamalarında bu israftan bugüne
kadar neden sakınamadınız, neden bir israf ekonomisi uygulandı bu zamana kadar
ülkemizde? 
Değerli
arkadaşlar, yine 3’üncü bir husus var bu programda, deniyor ki: “Kamu
harcamalarının etkinleştirilmesinden elde edilecek tasarruf ve tahsis edilecek
ilave kaynaklar büyümeyi destekleyecek, yatırım harcamalarında, teşviklerde ve
AR-GE desteklerinde kullanılacak.” Evet, iktidara yine soruyorum: On altı
yıldır bunu neden gerçekleştiremediniz? 
Yatırım
programlarını ve daha doğrusu yatırım politikasını değerlendirdiğimizde, bu
bağlamda iktidarın yaptığı değerlendirmede 2019 yılı yatırım ödeneklerinin
tahsisinde devam eden öncelikli projelerden en kısa sürede tamamlanabilecek
olanlar ile başlatılmış olan projelerin ve bunlara bağlantılı projelerin ve eş
zamanlı olarak bitecek olanların yürütülmesine, tamamlanmasına ama daha başlanmamış
olan projelere ise başlanılmaması gerektiğine dair programınız var değerli
arkadaşlar. Yani bu şunu gösteriyor: “Bugün ülkede başlanılmış olan projeler
devam etsin ama başlanılmamış olan yatırımlar durdurulsun.” denmektedir. İşte,
bu, ekonominin geldiği olumsuz tabloyu açıkça göstermektedir ve sizin kendi
programınızda da bu açıkça ifade edilmektedir değerli arkadaşlar. 
Değerli
arkadaşlar, öncelikle şunu da ifade etmek istiyorum, yine sizin yatırım
politikanızda gündeme alınmış: Türkiye'nin sorunu ana ham maddelerin ihracatı
değildir, Türkiye'nin sorunu katma değeri yüksek ürünlerin yaratılamayışıdır.
Bu konuda önemli çalışmaların bir an evvel yapılması ve Türkiye’ye katma değeri
yüksek ürünlerin bir an evvel kazandırılması gerekmekte. Aksi hâlde, Türkiye'nin
doğal kaynaklarında ana ham maddeler üretilmekte ve hatta bu ana ham maddeler
yurt dışına ihraç edilip sonrasında da oradan üretilenler Türkiye tarafından
satın alınmaktadır.
Değerli
arkadaşlar, ithalat ve ihracat dengesine baktığımızda, örneğin 2017 yılında
ithalatımız 223,8 milyon dolar, ihracatımız 157 milyon dolar. Yani
ithalat-ihracat dengesinde 2017 yılında 76,8 milyon dolar açık verilmiş. 2018
yılında da aynı durum söz konusu yani 2018 yılında da ithalatımız 236 milyon
dolar, ihracat 170 milyon dolar. Yani bu şunu göstermekte: Türkiye'nin yurt
dışından aldığı ürünlere ödediği para yurt dışına ihraç ettiğinin çok çok
üzerinde. Yani, değerli arkadaşlar, ülkede ciddi bir ekonomik kriz vardır ve
sizlerin programı da, Cumhurbaşkanlığı tarafından yapılan program da aslında
bunu açıkça tescil etmektedir.
Değerli
arkadaşlar, kısa, öz, bütçe dengesi diye bir husus bu bütçede kalmamıştır.
Ekonomik kriz had safhadadır. Bütçe vatandaşımızın derdini çözmeye yeterli bir
bütçe değildir, ülkemizin sorunlarını çözmeye yeterli bir bütçe değildir. Bu
çok açıktır. 
Bu
sebeple, grubumuz olarak, hep beraber bu bütçeye “hayır” diyoruz, Türkiye’yi
daha güzel günlere götürmeye biz söz veriyoruz.
Teşekkür
ediyorum, çok sağ olun. (CHP sıralarından alkışlar)
BAŞKAN
– Buyurun Sayın Bilgen.
V.- AÇIKLAMALAR (Devam)
38.- Kars Milletvekili Ayhan Bilgen’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ve İhsan
Eliaçık’ın gözaltına alındığına ilişkin açıklaması
AYHAN
BİLGEN (Kars) – Sayın Başkan, burada tabii ki polemik yapıyoruz, tartışıyoruz
ama bazı konular var ki çok hassastır. O konularda herkesin, hepimizin, itham
ederken dikkatli olması gerekir. 
Biraz
önce bir grup başkan vekili, Bakara suresi 11’inci ayeti okuyarak “‘Islah
edicileriz.’ derler ama aslında bozgunculardır.” ifadesini Gezi eylemine
katılanlar için kullandı. Hepimiz biliyoruz ki Kur’an’da esbabı nüzul yani iniş
sebebine bağlı yorum yapmak gerekir. Bakara suresinin 11’inci ayetine ben
teyiden bir daha baktım bir yanlışlık yapmayalım diye, münafıklarla ilgili inen
ayetler bu ayetler. Dolayısıyla bu çatı altında birbirimizle ilgili en ağır
eleştirileri yapabiliriz ama hiçbir toplumsal kesimi münafıklar için inmiş bir
ayetle itham etmek bize yakışmaz. Bakın, bu yaklaşımın çok kanlı, ağır
bedelleri oldu. Sıffin Savaşı’nda taraflar -ki iki taraf da Peygamber’in
arkadaşlarıydı, akrabalarıydı- kılıçlarının ucuna Kur'an sayfalarını taktılar
ve öyle savaştılar. Bu anlayış İslam tarihi boyunca muhalif düşünen herkesi
itham etmeyi, Rafızilikle suçlamayı, fitneyle suçlamayı alışkanlık hâline
getirdi. 
Biraz
önce öğrendik, Sayın İhsan Eliaçık gözaltına alınmış; hakkındaki bir yakalama
kararı dolayısıyla ifade vermeye gittiğinde karakolda gözaltına alınmış.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim. 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, herhâlde siz zaten öyle kastetmediniz ama bir açıklama
yaparsınız.
Buyurun.

39.- Denizli Milletvekili Cahit Özkan’ın, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, tabii, burada ayetikerime bütün dünyaya;
Müslüman, gayrimüslim bütün dünyaya Allah’ın mesajıdır. Burada, tabii, ister
Gezi olur, ister terör örgütleri üzerinden veya dünyadaki petrol şirketleri,
silah baronları, faiz lobileri üzerinden kargaşa ve kaos çıkarmak isteyen
çevreler olabilir. Yani bir ayetin neyi kastettiğini herkes değerlendirip
kendine düşeni alması lazım. Ama orada özellikle benim kastım… Sayın Kaya’nın
ayet okuyarak, özellikle de grubumuzu kastederek aynen “münafıklar, müşrikler
ve kâfirler” benzeri bir benzetmeyle bizim AK PARTİ olarak tutumumuzu
eleştirdiği için bu ayeti okudum. 
Bakınız,
neden bu 11’inci ayet önemli? Kur'an-ı Kerim’in ilk ayetlerinden ve Yüce Allah
bu buyruğuyla bir, “Islah edicileriz.” diyenler varsa öncelikle bunun sözde
değil özde ıslah edici olması gerektiğini işaret ediyor ve “Dışarıya zahiren
‘Islah edicileriz.’ dediklerine bakmayın, onlar apaçık bozguncudurlar.” diyor.
Bakınız, şu anda, biraz önce…
BAŞKAN
– Toparlayalım Sayın Özkan lütfen.
CAHİT
ÖZKAN (Denizli) – Yine, kayıtlara geçmesi açısından söylüyorum. Tabii,
özellikle bu benzer süreçle ilgili Emmanuel Macron ne diyor: “Vatandaşlarımın
isteklerini haydutlarınkiyle karıştırmam.” Tabii, bunu Sayın Cumhurbaşkanımız
demiyor, Türkiye’de herhangi bir yetkili demiyor, Avrupa Konseyi üyesi olan… 
YAVUZ
AĞIRALİOĞLU (İstanbul) – Bir cümle kurayım Başkanım.
CAHİT
ÖZKAN (Denizli) – Efendim, yine dün ifade ettiğimiz üzere, Jean Jacques
Rousseau’nun, Montesquieu’nun ülkesinden bahsediyoruz. “Yıkım ve düzensizlik
isteyenlere karşı geri adım atmayacağız. Onların ülkemizde bir özgürlük talebi
olduğuna inanmıyoruz...
SERPİL
KEMALBAY PEKGÖZEGÜ (İzmir) – Demokrasi için söylediklerini de lütfen alıp da
okuyun, işinize yarayan şeylerini okumayın Macron’nun.
CAHİT
ÖZKAN (Denizli) - ...Cumhuriyetimiz hem kamu düzenidir hem de eylem
özgürlüğüdür. “ diyor.
BAŞKAN
– Toparlayalım. 
CAHİT
ÖZKAN (Denizli) - Yani bugün Türkiye’de ve dünyada Avrupa Konseyi üyesi
ülkelerin tamamında da bu tür, kamu düzenini bozan hadiselerle ilgili siyasi
kurumların yaklaşımı da aynıdır ve...
SERPİL
KEMALBAY PEKGÖZEGÜ (İzmir) – Kaç kişi ölmüş acaba Fransa’da bu eylemlerde?
TUMA
ÇELİK (Mardin) - Emmanuel Macron söylüyor diye doğru mudur? O da doğru değil. 
CAHİT
ÖZKAN (Denizli) - ...aynı şekilde, Avrupa İnsan Hakları Mahkemesi ve sözleşme
hükümleri de bu tür yaklaşımları korumamaktadır. Bunu ifade etmek istedim. 
BAŞKAN
– Değerli milletvekilleri, değerli grup başkan vekillerimiz; ben elbette söz
veriyorum ama bakın, bu tartıştığımız konu, bu görüştüğümüz maddeden tam 3
madde önceydi. 
Ara
verdik, yol aldık, birkaç madde görüştük. Yani geriye doğru dönerek de belki
tashih açıklamaları yapılabilir ama bu açıklamaların uzamasını ben uygun
bulmuyorum değerli arkadaşlar. Yani 3 madde önce görüştüğümüz bir konu bu. Yani
bu konu o zaman görüşüldü, herkes yerine oturdu, ara verdik, başka maddelere
geçtik. Şimdi daha sonra bunların, bu akış içerisinde -ki ağır bir akışımız
var- tekrar tekrar akışımızın da engellenmemesi açısından çok hassas bir durum
sergilenmesi gerektiğinin ben altını çiziyorum. 
Sayın
Ağıralioğlu, buyurun. 
40.- İstanbul Milletvekili Yavuz Ağıralioğlu’nun, AK PARTİ’nin HDP’nin
ayetlerle mesuliyetlerinin hatırlatıldığı parti durumuna gelmesinin düşünülmesi
gerektiğine ilişkin açıklaması
YAVUZ
AĞIRALİOĞLU (İstanbul) – Sözünüzün üstüne şimdi söz söylemiş gibi olacağım,
beni bağışlayın. 
BAŞKAN
– Yani bu konuları sürecin akışını bilerek götürmekte yarar var. 
YAVUZ
AĞIRALİOĞLU (İstanbul) – Anladım Başkanım, anladım; öyle yapmak lazım. Bütçeyi
konuşamaz hâle geliyoruz.
AK
PARTİ’deki arkadaşlarımızın başına gelen iyi bir iş değil. HDP’nin ayetlerle
mesuliyetlerini hatırlattığı bir parti hâline gelmeyi, on altı yıllık
mukaddesatçılığın iktidarını temsil ettiği yerden, HDP’nin ayetlerle sorumluluk
hatırlattığı bir parti hâline gelmeyi biraz daha fazla düşünmeniz lazım.
Ayetlerle cevap verme hevesindense HDP’nin ayet hatırlattığı bir parti durumuna
gelmeyi daha çok düşünmek lazım. 
CAHİT
ÖZKAN (Denizli) – “HDP’nin bile” diyorsun değil mi?
YAVUZ
AĞIRALİOĞLU (İstanbul) – “Bile” diyorum, “bile” diyorum. Literatürleri onların
ayet, hadis değildir, “bile” diyorum, tabii ki “bile” diyorum; bile bile
diyorum hem de.
BAŞKAN
– Değerli arkadaşlar, konuları açıklarken yine fazla tartışma yaratmayalım. 
Sayın
Altay, siz de bir toparlayın, bu konuyu geçelim çünkü dediğim gibi, geçtiğimiz
bir konu bu. 
Buyurun.

41.- İstanbul Milletvekili Engin Altay’ın, çevre ve doğa duyarlılığıyla
başlatılmış barışçıl bir eylem olan Gezi’de 8 masum genci öldürenin devlet
olduğuna ve o devletin de AK PARTİ’nin FETÖ’ye teslim ettiği devlet olduğuna
ilişkin açıklaması
ENGİN
ALTAY (İstanbul) – Sayın Başkanım, teşekkür ederim. 
Ben
toparlamaktan yoruldum. 
Şimdi,
şu beni rahatsız ediyor: Bu Mecliste siyasi partilerin Allah’ın ayetleri
üzerinden birbirlerine yönelmeleri, itham etmeleri, yargılamaları; hele din
konusunda, inanç konusunda bir insanı yargılamak, bence Allah’a şirk koşmaktır,
kimsenin böyle bir haddi yoktur. Ayet okumakla da Müslüman olunmaz, ayetin
gereğini yaparsanız Müslüman olursunuz. 
CEMAL
ENGİNYURT (Ordu) – Aynen, doğru; bak, buna katıldım Sayın Altay.
ENGİN
ALTAY (İstanbul) - Dolayısıyla bu konuları, lütfen… Beni rahatsız ediyor. Ben,
kimsenin inancını sorgulama haddinin hiç kimsede olmadığını bilenlerdenim.
Yalnız,
beni bir şey daha rahatsız ediyor tabii: Sayın Erdoğan, zaman zaman, seçimlere
giderken kamuoyunu yönlendirme konusunda çok mahir olduğu için değişik
gündemler yaratarak Türkiye'de yaşanan ağır ekonomik bunalımı, buhranı, krizi
gündemden düşürmek için değişik hamleler yapar idi; yapıyor, biliyoruz. Fakat
bu sefer Gezi polemiğiyle ilgili bir tereddüdüm var. 
(Mikrofon
otomatik cihaz tarafından kapatıldı) 
BAŞKAN
– Sayın Altay, toparlayalım, kapatalım Gezi’yi.
ENGİN
ALTAY (İstanbul) – Sayın Erdoğan… Bana şimdi biri sorsa “Ya, Engin Bey, sence
bu Erdoğan, bu Gezi meselesini yeniden hangi sebeple ısıttı yani Erdoğan’da bir
Gezi paranoyası mı var…”
MEHMET
BEKAROĞLU (İstanbul) – Anketler, anketler…
ENGİN
ALTAY (İstanbul) – “…yoksa bir Gezi istismarı mı düşüncesi var?” dese cevabım
şu olur: Vallahi emin değilim, olur. Ama yani Erdoğan bir konuyu paranoya
yapıyor ya da bir konuyu istismar ediyor diye, Parlamentonun Erdoğan’ın gündemine
takılmasına da gerek yok diye düşünüyorum. Ama Gezi’yi tartışacaksak -ki yarın
biraz bir şeyler söyleyeceğim bu konuda- tartışırız. Gezi, bir çevre ve doğa
hassasiyeti duyarlılığıyla başlatılmış barışçıl bir eylemdir. Gezi’de Vandalizm
yapan, 8 masum genci öldüren de devlettir. Lakin, o devlet, işte AK PARTİ’nin
FETÖ’ye teslim ettiği devlettir. Bunun da altını çizmek lazım.
Teşekkür
ederim. (CHP sıralarından alkışlar)
CAHİT
ÖZKAN (Denizli) – Başkanım…
SALİH
CORA (Trabzon) – Siz otuz yıl önceki Maraş olaylarını gündeme getiriyorsunuz.
BAŞKAN
– Değerli arkadaşlar, bugün, Gezi, burada oldukça çok uzun süre de tartışıldı. 
Sayın
Özkan, siz de... Lütfen, rica ediyorum... Değerli arkadaşlar, şimdi, bakın,
bir…
ENGİN
ALTAY (İstanbul) – Birer tur daha yapacağız, ben de girdim.
BAŞKAN
– Yani buna da lütfen fırsat vermeyelim yani tecrübeli grup başkan
vekillerimizin söz alması…
ENGİN
ALTAY (İstanbul) – Bütçe çıkarmak için acelesi olan iktidar, bizim bir acelemiz
yok zaten. Polemiğe devam…
BAŞKAN
– Değerli arkadaşlarım, lütfen, birbirimize karşılıklı sataşmadan toparlayarak
bitirelim bu konuyu.
Sayın
Özkan, buyurun. 
42.- Denizli Milletvekili Cahit Özkan’ın, ülkenin istiklal ve
istikbalini koruma mücadelesinde dâhilî ve haricî bedhahlara karşı tavırlarını
net bir şekilde ortaya koyacaklarına ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Tabii,
Sayın Cumhurbaşkanımızın bir sorumluluğu var. Hepimizin de bir sorumluluğu var.
Bu milletin emanetini sırtlanmış ve bu ülkenin muasır medeniyetler seviyesinin
üzerine çıkma, bu ülkenin istiklal ve istikbalini koruma mücadelesinde elbette
dâhilî ve haricî bedhahlara karşı tavrımızı net bir şekilde ortaya koyacağız. 
Şimdi,
bu bizim konuştuğumuz meseleleri dünya konuşuyor. Dünyada, bir benzeri Gezi’de
olan hadiselere, vaktiyle Türkiye’de cereyan eden olaylara duyarsız kalanlar,
bugün aynı bedeli… Nasıl teröre sahip çıkıyorlarsa bugün de aynı bu tür olaylar
üzerinden sahip çıkıyorlar.
Toplantı
ve gösteri yürüyüşleri bir insan hak ve özgürlüğüdür, Avrupa İnsan Hakları
Sözleşmesi’nin 12’nci maddesinde güvence altına alınmıştır. 
SERPİL
KEMALBAY PEKGÖZEGÜ (İzmir) – Siz polisin şiddetini de göstersenize! Polisin
öldürdüklerini de göstersenize!
YELDA
EROL GÖKCAN (Muğla) – Sen PKK’nın öldürdüklerine bak!
CAHİT
ÖZKAN (Denizli) – Ancak bunun hemen (b) bendinde, ikinci fıkrasında Avrupa
İnsan Hakları Sözleşmesi hangi olayların toplantı ve gösteri yürüyüşleri
olamayacağını da net bir şekilde ifade etmiştir. Eğer kamu düzenini, kamu
sağlığını, kamu ahlakını, kamu güvenliğini ciddi şekilde ortadan kaldırmaya
teşebbüs noktasına gelmişse ve yine, devlet otoritesini bozma noktasına
gelmişse…
SERPİL
KEMALBAY PEKGÖZEGÜ (İzmir) – Siz Ali İsmail’in hesabını verin önce, Gezi’yi
konuşmadan önce.
CAHİT
ÖZKAN (Denizli) – …bu tür olayları Avrupa Konseyi müktesebatı, Avrupa ortak
kültürü bunu bir insan hak ve özgürlüğü olarak görmemektedir. 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Toparlıyorum. 
BAŞKAN
– Toparlayın lütfen. 
SERPİL
KEMALBAY PEKGÖZEGÜ (İzmir) – Mehmet Ayvalıtaş’ın hesabını verin önce.
CAHİT
ÖZKAN (Denizli) – Biraz önce bu meseleleri derli toplu, etraflıca, kürsüden tüm
gruplar zikretti, ifade etti, taraflar bütün söyleyeceklerini de söyledi. Ancak
evet, oralara samimi, farklı gayelerle gelmiş olanlar olabilir ama bugün,
görünen, tüm dünyada çıplak olan bir gerçek vardır. O çıplak gerçeklik de
dünyayı küresel olarak, yeniden terör saldırılarının muhatabı olarak millî
iradeyi ortadan kaldırmak ve bireysel özgürlükleri yok etmek noktasına gelen emperyalistler
yani silah baronları, petrol şirketleri ve faiz lobileridir. 
SERPİL
KEMALBAY PEKGÖZEGÜ (İzmir) – Sizsiniz, siz. 
CAHİT
ÖZKAN (Denizli) – Son sözüm de Allah’ın kitabında yer alan ayetlerin tamamı
Yüce Allah tarafından, her yerde okunsun, zikredilsin ve bu minval üzere
yaşansın diye gönderilmiştir. Eğer bu bir yargılamaysa Allah bunları dünyada da
bizim bireysel olarak beşer planında yapmamız gerektiğini de murat etmiş, biz
de bunları bu hükümlere uymak suretiyle yapmak durumundayız. 
Teşekkür
ederim. 
BAŞKAN
– Teşekkür ederim.
SERPİL
KEMALBAY PEKGÖZEGÜ (İzmir) – Siz Allah’tan korksanız bunları yapmazsınız. İkide
bir ağzınıza alıp durmayın bari. 
YELDA
EROL GÖKCAN (Muğla) – Siz Allah’tan korksanız bunları yapmazsınız, sataşıp
durma oradan. 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
43.- İstanbul Milletvekili Engin Altay’ın, ayetlerin siyasete malzeme
yapılmaması gerektiğine ve demokrasi çalışıyorsa ülkeyi yönetenlerin sokaktan korkmaması
gerektiğine ilişkin açıklaması
ENGİN
ALTAY (İstanbul) – Vallahi ayıp, billahi ayıp. Yani konuyu ben ortaya
bağladığımızı düşünüyordum…
CAHİT
ÖZKAN (Denizli) – “Ayıp” diye başlıyorsun, nasıl oluyor?
ENGİN
ALTAY (İstanbul) – Allah ayetleri, bizim dünyadaki yaşantımızı nasıl tanzim
etmemiz gerektiğini anlayalım diye gönderdi elbette. Allah, ayetleri siyasetin
malzemesi yapın, her gittiğiniz köyde ceketi atıp çeşmelerde abdest alacağım
deyip günde dört kere aynı ikindi namazını kılın diye de göndermedi, bu ayrı. 
YELDA
EROL GÖKCAN (Muğla) – Ya, çok ayıp ama, çok ayıp bu. İthamda bulunuyorsunuz,
çok ayıp. 
ENGİN
ALTAY (İstanbul) – Sizi itham etmiyorum, Türk siyaseti geçmişte bunları da
gördü diye söylüyorum, Türk siyaseti geçmişte bunları da gördü. Allah’ım
herkesi bildiği gibi yapsın.
SALİH
CORA (Trabzon) – CHP’lilerin abdestsiz namaz kıldığını da gördük. 
ENGİN
ALTAY (İstanbul) – Ancak şimdi Sayın Başkan, ben bir şeyi anlamıyorum;
Türkiye’de bence AK PARTİ’nin de katıldığı bir konu vardır yani kabul ettiği
bir husus vardır, demin söyledim: Gezi’yi terörize eden, orayı yangın yerine
çeviren, şimdi FETÖ’den yargılanan dönemin valisi ve Emniyet görevlileridir.
Yoksa Gezi, 73 vilayette 2,5 milyonun üstünde insanın katıldığı, çevre
hassasiyetiyle başlayan, özel hayata müdahaleyi sorgulayan…
(Mikrofon
otomatik cihaz tarafından kapatıldı) 
ENGİN
ALTAY (İstanbul) – İktidar kadar süre istiyorum efendim. 
BAŞKAN
– Buyurun Sayın Altay. 
ENGİN
ALTAY (İstanbul) – …özel hayata müdahaleyi doğru bulmayan, kaç çocuk
doğuracağına karışılmasını doğru bulmayan, ne yiyip ne içileceğine
karışılmasını doğru bulmayan insanların son derece demokratik bir tepkisiydi.
Ben Ankara’dan biliyorum, Ankara’nın bütün kavşaklarında insanlar sokağa
geliyordu. Ne var bunda? Bunda ne sakınca var? Daha önce söyledim, yine
söylüyorum, bir ülkede demokrasi çalışıyorsa ülkeyi yönetenler sokaktan
korkmaz. Tekrar söylüyorum, sokaktan diktatörler korkar. Ya, Fransa’da sokak
hareketlendi, bizimkinin ödü kopuyor ya! Böyle bir şey olur mu ya? (CHP
sıralarından alkışlar) Böyle bir şey olmaz.
Ayrıca,
demokrasi sadece sandık değil elbette ama Erdoğan merak etmesin, Erdoğan’ı -çok
emin ve rahat olsun- biz sandıkla göndereceğiz, merak etmesin Erdoğan, içi
rahat olsun.
(Mikrofon
otomatik cihaz tarafından kapatıldı) 
KANİ
BEKO (İzmir) – Gezi bizim onurumuz. 
ENGİN
ALTAY (İstanbul) – Erdoğan’ı sandıkla tıpış tıpış göndereceğiz, ilk provası da
31 Marttır. 
SALİH
CORA (Trabzon) – Her seçim bunu söylüyorsunuz, her seçim aynı şeyleri söylüyorsunuz.
Her seçim aynı teraneler, her seçimde aynı şeyleri söylüyorsunuz. 
ENGİN
ALTAY (İstanbul) - Ama hak, hukuk, adalet, aş, ekmek, iş için sokaklara da
çıkacağız kardeşim; çatlasa da çıkacağız, patlasa da çıkacağız. (CHP
sıralarından alkışlar) 
BAŞKAN
– Teşekkür ederim.
SALİH
CORA (Trabzon) – En son seçimde yüzde kaç aldınız? 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, kayıtlara geçmesi için bir iki cümle ilave edin lütfen. 
Arkadaşlar,
toplayalım. Budan sonra eğer devam ederse ara veririm. Bakın, rica ediyorum
çünkü bu konu bugün oldukça çok, etraflıca tartışıldı.
ENGİN
ALTAY (İstanbul) – Ama olmaz ki. Üçüncü tura gidiyor adam, okeye dönüyor adam.
BAŞKAN
– Bir saniye Sayın Altay...
Sayın
Özkan, buyurun.
CAHİT
ÖZKAN (Denizli) – Sayın Başkan, bunun uzamamasını istiyoruz, bu konu zaten tüm
çerçevesiyle konuşuldu ancak Sayın Grup Başkan Vekili… (CHP sıralarından
gürültüler)
BAŞKAN
– Bir saniye, değerli arkadaşlar…
CAHİT
ÖZKAN (Denizli) – Sadece söyleyeceğim şudur: Sayın Grup Başkan Vekili bu işi
uzatmamak istediğini ifade ederken direkt “Ayıp, ayıp, ayıp!” diye başladı.
ENGİN
ALTAY (İstanbul) – Ayıp tabii ya! Ayeti, siyasetin konusu yapmak ayıp, ayıp,
ayıp! Gene söylüyorum.
SALİH
CORA (Trabzon) – Kim yaptı? 
ENGİN
ALTAY (İstanbul) – Kim, ben mi yaptım?
SALİH
CORA (Trabzon) – HDP’li milletvekili yaptı az önce. 
ENGİN
ALTAY (İstanbul) – O yaptıysa ona da ayıp, kim yapıyorsa ona ayıp.
SALİH
CORA (Trabzon) – Kur'an’ı Kerim’le kürsüye çıktı, sonra Kur'an’ı Kerim’i yere
bıraktı. Ayıp ya!
CAHİT
ÖZKAN (Denizli) – Bu kavramların, kelimelerin tamamını iade ediyorum. Biz bu
ülkenin millî emanetine sahip çıkmak için bir mücadele veriyoruz, bu mücadeleyi
de sürdüreceğiz her şeye rağmen.
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şahıslar adına söz sırası Kahramanmaraş Milletvekili Sayın Habibe Öçal’a
aittir.
Buyurun
Sayın Öçal. (AK PARTİ sıralarından alkışlar)
HABİBE
ÖÇAL (Kahramanmaraş) – Sayın Başkan, değerli milletvekilleri; 2017 Yılı Merkezi
Yönetim Kesin Hesap Kanunu Tasarısı’nın 3’üncü maddesi üzerine şahsım adına söz
almış bulunmaktayım. Heyetinizi ve aziz milletimizi saygıyla selamlıyorum.
Görüşmelerini
gerçekleştirdiğimiz 2019 yılı bütçesi AK PARTİ hükûmetlerinin aralıksız olarak
gerçekleştirdiği 17’nci bütçedir. Bu, cumhuriyet hükûmetlerinde hiçbir iktidara
nasip olmayan bir başarıdır. Türkiye’de son on yedi yılda alınan mesafeler,
nabzımızın milletimizin nabzıyla beraber attığının da bir göstergesidir. Bu
nedenle, elde ettiğimiz başarıların tamamı aziz milletimizin başarısıdır. 2017
yılında Türkiye ekonomisi yüzde 7,4’lük büyümeyle G20 ülkeleri arasında en
hızlı büyüyen ekonomiye sahiptir, OECD ülkeleri arasında ise İrlanda’dan sonra
ikinci ülke olmuştur. 2002’de 35 milyar dolar olan ihracatımız 2017’de 157
milyar dolara yükselmiştir. Türkiye böylece tüm algı operasyonlarına ve
saldırılara en güzel cevabı rakamlarla vererek, kriz tellallığı yapanları hayal
kırıklığına uğratmıştır. Büyümedeki istikrarımız tam hızıyla devam etmektedir. 
Bütçede
en fazla payı her yıl olduğu gibi yine biz eğitime ayırdık. Bir eğitimci olarak
rahatlıkla söyleyebilirim ki on yedi yılda bilimsel ve objektif verilere
dayalı, kendi medeniyet değerlerimizle barışık, kültürel yapımızla uyumlu,
dinamik ve adil bir eğitim evresini oluşturma yönünde büyük mesafeler katettik.
Özellikle kız çocuklarımızın okullaşması yönünde ciddi adımlar attık.
Uyguladığımız başarılı politikalarla kız çocuklarımızın okullaşma oranını gerek
TÜİK verilerine göre gerekse sivil alandan gelen Eğitim Reformu Girişimi
verilerine göre ilkokulda yüzde 92’ye, ortaokulda yüzde 95’e, ortaöğretimde ise
yüzde 84’e çıkardık. Eski Türkiye’de turnikelere sıkıştırılan, ikna odalarında
imha edilmeye çalışılan ve evlerine dönmek zorunda bırakılan Anadolu’nun kız
evlatlarını okullara, üniversitelere kazandırdık. Bu sayede yükseköğrenimdeki
kızlarımızın oranını yüzde 75’ten yüzde 96’ya çıkarmanın haklı gururunu
yaşamaktayız. Çünkü biz kızlarımızı dağlara değil, okullara göndermek için
politikalar üretmekteyiz. Bizim AK PARTİ olarak derdimiz de amacımız da necip
milletimizin refahını ve huzurunu artırmaktır. Mazlumların koruyucusu
devletimizi muasır devletler seviyesine çıkarmaktır. Dünyanın en pahalı
topraklarını kendisine vatan edinmiş bir milletin evlatları olarak, millî
birlik ve bütünlük içerisinde, farklılıklarımızı zenginlik kabul ederek; tek
millet, tek bayrak, tek vatan, tek devlet inanç ve kararlığıyla omuz omuza
verdiğimizde 2023 ve 2071 hedeflerimize hızlı adımlarla ilerleyeceğimize
inancımız tamdır. 
Bugün
145’inci doğum günü olan istiklal şairimiz merhum Mehmet Akif Ersoy’u rahmetle
ve minnetle anmaktayız. Hakikati saptırmakta mahir olan bir vekil milletin
kürsüsünde, millî şairimiz Mehmet Akif Ersoy’un oğlu merhum Emin Ersoy için
iktidarımızı suçlayarak “Bu iktidar döneminde o değerli şahsiyetin evladı
yoksulluktan, sahipsizlikten çöplükte öldü; bu, AK PARTİ iktidarının
utancıdır.” iddiasında bulundu. Oysa hakikat şudur ki merhum Emin Ersoy,
Tophane’de sahipsiz olarak 24 Ocak 1967’de ölü bulunmuştur. Elli iki yıl önce
gerçekleşen bu elim olayı iktidarımızla ilişkilendirmek kabul edilemez bir
yanılgı ve saptırmadır. Bu pespaye siyaset anlayışını kınıyor, milletimizin
vicdanına havale ediyorum.
Bu
duygu ve düşüncelerle 2019 yılı bütçemizin ülkemiz ve milletimiz için hayırlara
vesile olmasını temenni ediyor, hepinizi saygıyla selamlıyorum. (AK PARTİ
sıralarından alkışlar) 
HÜDA
KAYA (İstanbul) – Sayın Başkan...
BAŞKAN
– Buyurun Sayın Kaya.
HÜDA
KAYA (İstanbul) – Şahsıma yönelik sataşmada bulunmuştur.
BAŞKAN
– Yerinizden bir dakika söz veriyorum.
Buyurun.
V.- AÇIKLAMALAR (Devam)
44.- İstanbul Milletvekili Hüda Kaya’nın, yalanlar üzerinden politika
yapmanın çirkin olduğuna ilişkin açıklaması
HÜDA
KAYA (İstanbul) – Teşekkür ederim Sayın Başkan.
Bu
kürsüde defalarca, yalanlar üzerinden politika yapmanın ne kadar çirkin
olduğunu kendim de ifade etmişimdir. Bunu insani açıdan ifade etmişimdir,
ahlaki, vicdani açıdan ifade etmişimdir. İnananlar açısından “Biz Resulullah’ın
takipçisiyiz, izindeyiz.” diyenler, iddia edenler açısından da Kur’an’dan ifade
etmişimdir. Biraz önce de sayın grup başkanı buradan ifade ederken arkadan bir
ekleme yapmıştım. “İnanıyorum.” diyenler, “Hakikatin sahibi, safı biziz.”
diyenler önce, “Öldürmeyeceksin, yalan söylemeyeceksin, çalmayacaksın, iftira
atmayacaksın, çarpıtmayacaksın.” diye tüm ilahi dinlerin temelindeki evrensel,
insani, vicdani değerleri, kriterleri bir parça bir zahmet açsınlar, okusunlar,
yeniden iman tazelesinler, ondan sonra kalkıp bana ders vermeye kalksınlar.
(HDP sıralarından alkışlar) 
BAŞKAN
– Teşekkür ederim. 
RECEP
ÖZEL (Isparta) – “Öldürmeyeceksin”i o tarafa söylesene bir. 
YELDA
EROL GÖKCAN (Muğla) – Size mi kaldı? Sen Kandil’e söyle, Kandil’e söyle sen
bunu. Sana mı kaldı bu? Sen kimsin bizim imanımızı sorgulayacak!
HÜDA
KAYA (İstanbul) – Ayet diyor, ben demiyorum. 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun. 
SERPİL
KEMALBAY PEKGÖZEGÜ (İzmir) – Niye rahatsız oluyorsunuz, neden rahatsız
oluyorsunuz? Saygı duyun. Saygılı olun. 
BAŞKAN
– Bir saniye değerli arkadaşlarım… 
Buyurun
Sayın Özkan.
YELDA
EROL GÖKCAN (Muğla) – Kandil’e söyle sen bunu. Kandil’e söyle de öldürmesinler
insanları. Haddini bil! Haddini bileceksin!
SERPİL
KEMALBAY PEKGÖZEGÜ (İzmir) – Siz haddinizi bilin, siz!
HÜDA
KAYA (İstanbul) – Hadsizlik yapmıyoruz. 
BAŞKAN
– Değerli arkadaşlar, bir saniye…
Duyamıyoruz
Sayın Özkan, bir saniye…
SERPİL
KEMALBAY PEKGÖZEGÜ (İzmir) – Siz haddinizi bilin, saygılı olun. 
YELDA
EROL GÖKCAN (Muğla) – Kandil ne yapıyor, Kandil?
BAŞKAN
– Bir saniye değerli arkadaşlarım…
Grup
Başkan Vekiliniz konuşuyor değerli arkadaşlarım, lütfen…
CAHİT
ÖZKAN (Denizli) – Sayın Başkan, değerli milletvekilleri; bizim milletvekili
olarak elimizdeki en büyük sermaye millet nezdindeki güvenimizdir. (HDP
sıralarından gürültüler) Millet nezdindeki güvenimizin de…
SERPİL
KEMALBAY PEKGÖZEGÜ (İzmir) – O yüzden seçimlerde hile yapıyorsunuz. 
NURAN
İMİR (Şırnak) – Hele bir gidin bir zahmet. 
YELDA
EROL GÖKCAN (Muğla) – Siz hile yapıyorsunuz. Şantaj ve tehditle insanları
kandırıyorsunuz. 
BAŞKAN
– Değerli arkadaşlar, lütfen…
CAHİT
ÖZKAN (Denizli) – Şunu bir açın lütfen, ben buradan konuşmak istiyorum. 
BAŞKAN
– Buyurun. (AK PARTİ ve HDP sıralarından gürültüler)
Bir
dakika arkadaşlar, duyamıyoruz ama grup başkan vekili kayıtlara geçirmek için
söz istiyor, onu duyamıyoruz. 
Buyurun.

45.- Denizli Milletvekili Cahit Özkan’ın, Kürtlerin, Arapların,
Türklerin barış ve kardeşlik içerisinde yaşayacağı bu coğrafyaya yeniden fitne
tohumları ektirmeyeceklerine, ülkenin istikbaline sahip çıkacaklarına ilişkin
açıklaması 
CAHİT
ÖZKAN (Denizli) – Sayın Başkan, değerli milletvekilleri; biz milletvekillerinin
elimizdeki en büyük sermaye millet nezdindeki güvenimizdir. Bu güven boşa
oluşmaz; bu, yalan söylememekle, terörle arasına mesafe koymak suretiyle,
milletin emanetini de baş tacı yapmak suretiyle olur. 
Bakınız,
çok söze gerek yok, fazla konuşursak arada kaynayabilir. (HDP sıralarından gürültüler)
BAŞKAN
– Sayın Özkan, siz Genel Kurula hitap edin, buyurun. 
CAHİT
ÖZKAN (Denizli) – Bakın diyorum ki, on altı yıldan beri çok zor koşullarda
IMF’ye borçlar kapanmış, 26 bin kilometre duble yollarla, şehir hastaneleri
altyapı ve üstyapı çalışmalarıyla… 
SERPİL
KEMALBAY PEKGÖZEGÜ (İzmir) – Yolsuzluklara halkı alet etmeyin. 
CAHİT
ÖZKAN (Denizli) – …bu ülke oralardan buralara gelmişse bu, milletin emanetine
sahip çıkmakla olur. 
Tartışma
konusu neydi? “Öldürmeyeceksin” değil mi? Evet. Kürsüden PKK’dan bahsettiniz mi
hiç? 
(Mikrofon
otomatik cihaz tarafından kapatıldı)
KEMAL
ÇELİK (Antalya) – Hiç bahsetmedi. 
CAHİT
ÖZKAN (Denizli) – PKK’yla aranıza mesafe koyabildiniz mi ve o terör örgütünün
eylemlerine “İşte, bu terör örgütüdür ve bunlar da silah baronlarının, faiz
lobilerinin, petrol şirketlerinin taşeronudur.” dediniz mi? (AK PARTİ
sıralarından alkışlar) 
BAŞKAN
– Toparlayın Sayın Özkan. 
SERPİL
KEMALBAY PEKGÖZEGÜ (İzmir) – PKK’ye sığınmayın, PKK’ye sığınmayın! 
GÜLÜSTAN
KILIÇ KOÇYİĞİT (Muş) – İftira atmayın, iftira atmayın! 
CAHİT
ÖZKAN (Denizli) – Bakınız, yüzyıl önce başlayan oyun hâlâ PYD, YPG terör örgütü
üzerinden devam ediyor. 
SERPİL
KEMALBAY PEKGÖZEGÜ (İzmir) – Kendi hesabınızı verin! Kendi kanının hesabını
verin!
CAHİT
ÖZKAN (Denizli) – Bakınız, acaba Amerika Birleşik Devletleri PYD’ye o 5 bin tır
silahı gönderirken kara kaşa, kara göze mi gönderiyor? Hayır, inim inim Kürt
vatandaşlarımızı ezmek için gönderiyor.
SERPİL
KEMALBAY PEKGÖZEGÜ (İzmir) – Ali İsmail’in hesabını verin, Abdullah Cömert’in
hesabını verin! 
GÜLÜSTAN
KILIÇ KOÇYİĞİT (Muş) – İftira atmayın!
CAHİT
ÖZKAN (Denizli) – Biz asla ve asla Kürtlerin, Arapların ve Türklerin barış ve
kardeşlik içerisinde yaşayacağı bu coğrafyaya yeniden fitne tohumları
ektirmeyeceğiz. Bu ülkenin istiklaline sahip çıkacağız. (AK PARTİ sıralarından
alkışlar) 
BAŞKAN
– Teşekkür ederim. 
Sayın
Bilgen, söz talebiniz mi var? 
AYHAN
BİLGEN (Kars) – Sayın Başkan, çok kısa sadece bir düzeltme yapacağım. 
BAŞKAN
– Lütfen. 
46.- Kars Milletvekili Ayhan Bilgen’in, İstanbul Milletvekili Hüda
Kaya’nın 10 sıra sayılı 2019 Yılı Bütçe Kanun Teklifi’nin 16’ncı maddesi
üzerinde HDP Grubu adına yaptığı konuşmasında herhangi bir ayetten
bahsetmediğine ilişkin açıklaması
AYHAN
BİLGEN (Kars) – Tutanakları istedik. Sayın Hüda Kaya’nın konuşmasında herhangi
bir ayet geçmiyor yani bir ayeti kürsüde söylediğimiz, bunun üzerine kendileri
de başka bir ayetle cevap verdiklerini söylediler. Konuşma metninde herhangi
bir ayet yok. 
Teşekkür
ediyorum.
BAŞKAN
- Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Değerli milletvekilleri, şahsı adına söz sırası İstanbul Milletvekilimiz
Sayın Ali Kenanoğlu’na aittir. (HDP sıralarından alkışlar) 
ALİ
KENANOĞLU (İstanbul) - Sayın Başkan, değerli milletvekilleri; bugün dokuz
gündür bütçeyi konuşuyoruz. Biz de bununla ilgili muhalefetimizi yapıyoruz ve
burada işte İYİ PARTİ Grubu, HDP Grubu, CHP Grubu bütçeyle ilgili birçok
konuda, hem genel siyasi konularda hem de bütçe üzerinden görüşlerini dile
getirip tespit ettikleri birtakım eksikleri burada sunuyorlar. Ancak şu
dikkatimizi çekti ki her konuşmacıya AK PARTİ grup başkan vekilleri mutlaka
cevap veriyorlar ve bu cevapları verirken de şöyle bir şey var: Hani her
biriniz mutlaka bir kredi kartları merkezini aramışsınızdır ya da bir sular
idaresini filan aramışsınızdır, bir çağrı merkezi vardır, karşınıza çıkar çağrı
merkezi, siz ne söylerseniz söyleyin o çağrı merkezi aynı cevabı verir. (HDP
sıralarından alkışlar) 
ASUMAN
ERDOĞAN (Ankara) – Siz de aynı şeyleri soruyorsunuz.
ALİ
KENANOĞLU (Devamla) – Burada dokuz gündür AK PARTİ grup başkan vekilleri iki
temel cevap veriyorlar, iki temel cevap, bunlardan bir tanesi şu: “AKP on altı
yıldır seçim kazanıyor, öyleyse biz haklıyız, biz doğruyuz.”
SALİH
CORA (Trabzon) – Yalan mı? Hangi seçimi kaybettik?
BAŞKAN
– Sayın Cora… Lütfen…
ALİ
KENANOĞLU (Devamla) – İki “Türkiye demokratik bir devlettir. Yargı bağımsızdır,
özgürlükler boldur.” Bu iki temel cümleyi, her seferinde, çağrı merkezi gibi
burada bütün muhalefet partilerine cevap olarak söylüyorlar. 
Şimdi,
dün biz Orta Doğu Teknik Üniversitesinde öğrencilerin düzenlediği bir
paneldeydik, Milletvekilimiz Murat Çepni ve milletvekili adayımız Veli
Saçılık’la beraber. Gittiğimizde şunu gördük arkadaşlar: ODTÜ’ye biz gideceğiz
diye, orada panel düzenlenecek diye sınavlar iptal edilmiş, okul kapatılmış,
bütün öğrenciler tatil edilmiş. Niye? Biz gideceğiz, orada panel yapacağız, 19
Aralık cezaevi katliamları ve 19 Aralık Maraş katliamıyla ilgili sunum
yapacağız, anma yapacağız. Buradan kaynaklı olarak okul tatil ediliyor,
sınavlar iptal ediliyor ve burada siz hâlâ özgürlüklerden, haktan, hukuktan
bahsediyorsunuz. (HDP sıralarından alkışlar) Veli Saçılık çok önemli bir şey
söyledi orada, bunu aktarmak isterim. Dedi ki: “Ya, doğru söylüyorlar aslında,
ifade özgürlüğü var, bizi her gün ifadeye çağırıyorlar. (HDP sıralarından
alkışlar) Öğrenciler ifadeye gidiyor, işçiler ifadeye gidiyor, doktorlar
ifadeye gidiyor, öğretim görevlileri ifadeye gidiyor, her gün ifademizi
alıyorlar yani bu ülkede ifade özgürlüğü böyle var.” (HDP sıralarından
alkışlar)
YELDA
EROL GÖKCAN (Muğla) - İfade özgürlüğü olmasa terör propagandası yapmazsınız.
ALİ
KENANOĞLU (Devamla) - Şimdi değerli arkadaşlar, on altı yıldır seçim meselenize
de Sayın Demirtaş söyle bir cevap vermişti, demişti ki: “Gelin, devletin
desteğine güvenmeden, gelin, özgürlüklerin önünü açarak, medya üzerindeki
baskıyı ortadan kaldırarak, adaletli bir şekilde seçim yapalım, her hafta
yapalım, her hafta.” (HDP sıralarından alkışlar, AK PARTİ sıralarından
gürültüler) Şimdi, böyle laflarla, sözlerle bu işler sonuçlanmaz. 
Değerli
arkadaşlar, bugün Maraş katliamının yıl dönümündeyiz. Maraş katliamında bugün
ne oldu? Bugün Maraş katliamının yıl dönümünde her şeyi dile getirdiğimizde
sürekli şunu söylüyorsunuz: “Dış güçlerin işi, dış güçlerin işi.” 
SALİH
CORA (Trabzon) – Başbağlar katliamından bahset!
ALİ
KENANOĞLU (Devamla) – Şimdi bahsedeceğim, vakit verirlerse bahsedeceğim. 
BAŞKAN
– Genel Kurula hitap edin siz. 
ALİ
KENANOĞLU (Devamla) – Bizim Bektaşi’nin başı derde düşmüş, bir sıkıntısı
varmış, kasabada sürekli dolaşıyormuş, “Her şey Allah’tan, her şey Allah’tan.”
diye, kasabanın serserisi de ensesine bir tane vurmuş bunun, ondan sonra
Bektaşi şöyle sert bir şekilde bakınca demiş ki: “Ya, ne bakıyorsun? Her şey
Allah’tan.” “Ben de biliyorum her şey Allah’tan da bu dengesiz, psikopat -haşa
huzurdan- kimdir, ben esas onu merak ettim; kimin elini kullanıyor, onu merak
ettim.” demiş. Şimdi, Maraş katliamını sadece “Dış güçlerin oyunu.” diye
atlatamazsınız. 
SALİH
CORA (Trabzon) – Diyarbakır’daki dershanenin önündeki katliamdan bahset, Yasin
Börü’den bahset, Eren Bülbül’den bahset.
MERAL
DANIŞ BEŞTAŞ (Siirt) – Salih Cora, senin işin bu gerçekten ya!
ALİ
KENANOĞLU (Devamla) – Bugün Cemevi Başkanımıza bir tebligat yapılmış ve Maraş
Cemevi Başkanımıza yapılan tebligatta deniliyor ki: “Maraş’ta her türlü
etkinlik ve anmalar 31 Aralığa kadar durdurulmuştur, yasaklanmıştır.” Anmayı
böyle mi yapacaksınız? Berlin’e gidenleriniz olmuştur, Berlin Parlamentosunun
önünde şu fotoğrafla karşılaşırsınız arkadaşlar -ben gittim, gördüm orada- Berlin
Parlamentosunun önünde Yahudi Anıt Mezarlığı vardır. Parlamentonun bahçesinde
bu. Niye? Katliamla, soykırımla yüzleşmek için vardır. Siz ne yapıyorsunuz? Siz
Cemevi Başkanına diyorsunuz ki: “Maraş’ta hiçbir anma yapamazsınız.” 
Şimdi
vaktimin yettiği ölçüde Başbağlar katliamına değineceğim. Şimdi her dediğimizde
“Başbağlar” diyorsunuz ya, Başbağlar katliamı akşam 8’de gerçekleştiriliyor,
köye 25 kilometre ötede jandarma, olay yerine on dört saat sonra geliyor. Olay
yerinde 585 boş kovan bulunuyor, kovanların balistik incelemesi yapılmıyor.
(Mikrofon
otomatik cihaz tarafından kapatıldı)
SALİH
CORA (Trabzon) – Geç onları, geç. Biz Gezi olaylarından bahsettiğimiz zaman,
“Geçmişte kaldı, paranoya…”
BAŞKAN
– Sayın Kenanoğlu, toparlayın, bir dakika veriyorum. 
ALİ
KENANOĞLU (Devamla) – Bakın, mahkemeler Erzincan’a ve İzmir’e taşınıyor,
aileler diyor ki: “Bu bir sürgündür.” Ve Başbağlar katliamının mağdurlarına
sahip çıkılmıyor ve o katliam da zaman aşımıyla kapatılıyor; dava, hiçbir
tutuklu yok ve aileler 2013 yılında Meclise dilekçe veriyor, “Bir araştırma
komisyonu kurulsun.” diyorlar. İktidar belli ve o komisyon kurulmuyor,
reddediliyor. Sizin, Başbağlar’a bakışınız da bu, ne anlatayım ben size?
Teşekkür
ediyorum. (HDP sıralarından “Bravo” sesleri, alkışlar)
BAŞKAN
– Teşekkür ederim.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
V.- AÇIKLAMALAR (Devam)
47.- İstanbul Milletvekili Engin Altay’ın, siyaset kurumunun milletin
aklıyla alay etmemesi gerektiğine ilişkin açıklaması
ENGİN
ALTAY (İstanbul) – Sayın Başkan, şimdi, artık edilen her lafa bir yorum yapılma
âdeti çıktığı için, ben de biraz önce söylenen bir lafa, söze yorum yapma
gereği duydum. Şunun için duydum tabii, bir sebebi var da duydum: Siyaset
kurumunun yapmaması gereken işlerden biri de milletin aklıyla alay etmektir. 
Şimdi,
sevgili mevkidaşım biraz önce dedi ki: “IMF’ye borç veren ülke hâline geldik,
şunları yaptık.” Yapmadılar, yap-işlete yaptırıyorlar, bedelini millet daha
ödemeye başlamadı bile de şimdi aklıma şu geldi, şöyle güzel bir söz var… Acaba
Hükûmet şunu yapıyor da biz mi görmüyoruz? Hani, çok meşhur bir söz vardır
“Sultanahmet’te dilenip Ayasofya’da sadaka dağıtmak” diye; galiba Hükûmet böyle
bir şey yapıyor, dağıttığı sadakayı da görmedik ama dilendiğinin örneği var. 
Şimdi,
Hazine ve Maliye Bakanı 26 Temmuzda bir “tweet” atmış, daha yeni: “Çin
seyahatimizde görüşmelerimiz meyvesini verdi. Çinli finans kuruluşlarından
enerji ve ulaştırma sektörü yatırımları için özel sektör, kamu kurumları ve
bankalara sağlanacak 3,6 milyar dolarlık kredi paketi tamamlandı.”
Cumhurbaşkanı Erdoğan…
(Mikrofon
otomatik cihaz tarafından kapatıldı) 
BAŞKAN
– Toparlayalım.
ENGİN
ALTAY (İstanbul) – Ben ne zaman “Cumhurbaşkanı” desem sözümü kesiyorsunuz
Başkanım. 
Cumhurbaşkanı
Erdoğan da aynı dönemde açıklama yapmıştı “Çin’den kredi almadık.” diye. Şimdi,
millet de merak ediyor, diyor ki: “Cumhurbaşkanı Erdoğan mı doğru söylüyor,
aynı zamanda damadı da olan Hazine ve Maliye Bakanı Albayrak mı doğru
söylüyor?” Milletin bu merakını ben de milletin vekilleriyle paylaşmak istedim
efendim.
Teşekkür
ederim.
BAŞKAN
– Teşekkür ediyorum, sağ olun.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Şimdi, soru-cevap işlemine geçiyoruz değerli arkadaşlar.
On
dakikalık soru-cevap bölümünün yarısı sayın milletvekillerine, yarısı da Sayın
Komisyona aittir.
Soru-cevap
işlemini başlatıyorum.
Sayın
Bülbül…
SÜLEYMAN
BÜLBÜL (Aydın) – Turizm sadece gelir olarak görülmemelidir. Ancak Hükûmetin bu
konuda sürdürülebilir turizm politikası olmadığından turizm kentlerinin imar
planlaması turizme göre değil, ranta göre şekillendirilmekte, tarih ve kültür
dokusunu ön plana çıkaran yatırımlar yeteri kadar yapılmamaktadır. 
Aydın’ın
Didim, Kuşadası, Karacasu, Sultanhisar, Nazilli, Efeler, Söke ve Germencik
ilçelerindeki milattan önceki dönemlerden günümüze kadar gelen kültür
miraslarının korunması ve tanıtılmasıyla ilgili eylem planlarınız var mıdır?
2019 yılı bütçesinden bu ilçelerimize ne kadar pay ayrılmıştır? Bu payın
harcama kalemleri nelerdir? 
Teşekkür
ederim.
BAŞKAN
– Sayın Durmuşoğlu…
MÜCAHİT
DURMUŞOĞLU (Osmaniye) – Teşekkürler Sayın Başkan.
Genellikle
tarım ve hayvancılıkla akla gelen seçim bölgem Osmaniye’nin iktidara geldiğimiz
son on beş yılda eğitimde, sağlıkta, sanayide, ulaşımda, enerjide ileri bir il
olması için durmaksızın çalışıyoruz. İlimiz yatırımda öncelikli bölge statüsü
kazandıktan sonra bölgemiz ülke ekonomisi için önemli katma değer sağlamıştır.
Osmaniye, son on beş yılda ekonomisini yaklaşık yüzde 350 oranında büyütmeyi
başarmıştır; 2004 yılında 81 il içerisinde 57’nci büyük ekonomiyken bugün ilk
45 ekonomi içinde yer almaktadır. Cumhurbaşkanımız Sayın Recep Tayyip Erdoğan
önderliğinde AK PARTİ iktidarları döneminde Osmaniye’nin bölgesel gelişmişlik
düzeyi farkını azaltmak, yatırım ve istihdamı, ihracat ve teknoloji ağırlıklı
üretimi artırmak için 2003 yılından bu yana toplam sabit yatırım tutarı 4,9
milyar TL seviyelerini bulan 376 adet yatırım teşvik belgesi verilmiştir. 2019
Yılı Merkezi Yönetim Bütçe Kanunu Teklifi’nin ülkemize ve umudunu ülkemize
bağlayan tüm mazlumlara hayırlı olmasını diliyorum. 
Sayın
Komisyon Başkanına sormak istiyorum: 2019 yılında eğitime ayrılan ödeneklerin
bütçe içerisindeki oranının yüzde kaç olması öngörülmektedir?
Genel
Kurulu saygıyla selamlıyorum.
BAŞKAN
– Sayın Aydoğan…
TURAN
AYDOĞAN (İstanbul) – Teşekkürler Sayın Başkanım.
Gelirlerinin
yüzde 86’sı vergi ve çoğunluğu dolaylı vergilerden oluşan bu bütçe kimin
bütçesidir? Yok sayılan üreticinin ve sanayicinin mi? Trabzon’da Büyükşehir
Belediyesinde işe alınmak için başvuran 5 bin kişinin mi? Havalimanı inşaatında
bir yandan çalışırken bir yandan ölmemek için mücadele eden işçilerin mi? 400
binden fazla atama bekleyen öğretmenin mi? Söz verilip çark edilen EYT’lilerin
mi? Son bir yılda 500 binden fazla artışla 3 milyonu geçen işsizin mi? 1
milyondan fazla üniversiteli işsizin mi? Sahi, bu bütçe kimin bütçesi? Yoksa
bir avuç, yurt içinde rant yiyici, yurt dışında tefecinin bütçesi mi? 
Teşekkür
ediyorum.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
On
altı yıllık AK PARTİ iktidarlarında en önemli husus bütçe dengelerine azami
özen gösterilmiş olmasıdır. Başarının en önemli şartlarından birisi olarak
gördüğümüz bu konu yazık ki ters yüz edilmektedir. Bütçe görüşmelerinde
ülkemizin borçluluk oranlarının arttığı hususu muhalefet partilerince sıklıkla
dile getirilmektedir. Genel Kurulun veya vatandaşlarımızın doğru
bilgilendirilmesi adına, ülkemizin borçluluk oranları hakkında mukayeseli
olarak bilgilendirilmesi gerekmektedir. Bu kapsamda gerek kamu kesiminin
gerekse reel sektörün borcu ne kadardır? Diğer ülkelerle kıyaslandığında borç
oranlarının millî gelire oranının seyri ne şekildedir, açıklar mısınız?
Teşekkür
ediyorum.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Seçim
bölgem olan Kocaeli, üreterek, Türkiye'nin tüm vergi gelirinin yüzde 12,95’ini
karşılayarak vergi gelirine katkıda İstanbul’dan sonra 2’nci büyük ildir. 72
ilin vergi gelirlerinin toplamından fazla vergi ödeyen Kocaeli, kişi başına
ödenen vergi sıralamasında yine Türkiye’ye en fazla kazanç sağlayan ildir. Yani
devlete en fazla kazanç sağlayan, emek kenti Kocaeli’de bunu sağlayan çalışan
kesim ve büyük çoğunluğu işçilerimiz ama onlar da iş cinayetlerine ne yazık ki
kurban gidiyor. Geçen sene 71 işçimizi iş cinayetlerine kurban verdik. Sadece
üzücü ölüm olayları değil, pek çok iş yerinde binlerce işçi kardeşlerimiz
sendikal mücadelede bulundukları için işlerinden atılıyor. POSCO, Flormar gibi
pek çok fabrikada emekçiler işlerinden kovulmuş durumda. Türkiye’ye bakan
Kocaeli ne yazık ki kendi işçisine bakamıyor. Kocaeli Türkiye'de sanayi kenti
olarak biliniyor ancak bizce bunun işçi dostu olarak değiştirilmesi gerekiyor.
Herkesin emeğinin karşılığını aldığı, güven içerisinde çalışabildiği Kocaeli
hayal değil. Biz bu hayalin gerçek olması için var gücümüzle mücadele etmeye
devam edeceğiz.
Teşekkür
ederim.
BAŞKAN
– Sayın Topal...
SERKAN
TOPAL (Hatay) – Teşekkür ediyorum Sayın Başkan.
26’ncı
Dönem Milletvekili arkadaşımız Eren Erdem yüz yetmiş beş gündür Silivri
Cezaevinde tutuklu. Tutuklanmasına neden olan gizli tanık, mahkemesindeki
ifadesinde “Bana Eren Erdem’le ilgili ifade vermeyi bir A Haber muhabiri telkin
etti. Beni bir savcıya götürerek Eren Erdem’in FETÖ bağlantısı olduğu yönünde
ifade vermemi istedi. Savcı da ‘Gel seni gizli tanık yapalım.’ diyerek ifademi
aldı ve gizli tanık oldum. Söylediklerim gerçek değil, yalandı." dedi,
gizli tanık diyor. O savcı şimdi Hâkimler ve Savcılar Kurulunda, gazeteci yurt
dışında, gizli tanık evinde, işlerinin başında, Eren Erdem ise Silivri Cezaevinde
haksız yere tek kişilik hücrede tecrit hâlde yatıyor. Adalet Bakanına
sesleniyorum: Bu kumpas değil de nedir? Bu düzenle hak, hukuk, adalet sağlanır
mı? Bu savcı hakkında ne yapmayı düşünüyorsunuz? Eren Erdem neden hâlâ içeride?
BAŞKAN
– Sayın Komisyon, sorulara devam edelim mi?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım, 3
arkadaşımız daha kaldı, bitirelim onları da.
BAŞKAN
– Sayın Tutdere...
ABDURRAHMAN
TUTDERE (Adıyaman) – Görüşmekte olduğumuz bütçede Adıyaman topraklarını suyla
buluşturacak sulama projelerine kaynak yoktur, hızlı tren projesine kaynak
yoktur, Çelikhan-Adıyaman, Gerger-Adıyaman bağlantı yollarına ödenek yoktur,
yüksek oranda Sosyal Güvenlik Kurumu ve BAĞ-KUR primi ödeyen Adıyaman esnafına
destek yoktur, tütün üreticisine, çiftçiye destek yoktur, Adıyaman’da
işsizliği, yoksulluğu ortadan kaldıracak, yeni iş alanları açacak projelere
kaynak yoktur. Kısacası, Adıyaman’ın acilen çözülmesi gereken sorunlarına
kaynak yoktur. Bu nedenle bütçeyi açıkça eleştiriyorum, bütçeye itiraz
ediyorum.
BAŞKAN
– Sayın Kaya...
AHMET
KAYA (Trabzon) – Teşekkürler Sayın Başkan.
Trabzon’umuzun
Ortahisar ilçesine bağlı, Düzyurt Mahallemizde bulunan su depoları çok
sağlıksız ve yetersizdir. Depoların durumunu gösteren fotoğrafları gördüm,
inanın ki pas ve pislik içinde. Bu depolardan su içmek mümkün değil. Ayrıca
depolar çok küçük olduğu için özellikle yaz aylarında çokça su sıkıntısı
yaşanmaktadır. Yine aynı mahallemizin yolu, Gıranboz kısmında çok kötü
durumdadır. “Her yere asfalt döktük.” diye övünen Büyükşehir Belediyesi
yetkilileri asfalt şantiyesine 300 metre mesafedeki Düzyurt Mahallemizin yolunu
asfaltlayamamıştır. Vatandaş söylüyor, duymuyor, gereğini yapmıyorsunuz. O
nedenle, milletimizin Meclisinden ilgililerine sesleniyorum: Düzyurt
Mahallemize yeni su depolarının yapılmasını, mevcut su depolarının bakımlarının
yapılarak temiz ve kullanılır hâle getirilmesini ve mahalle yolundaki çukur ve
bozulmaların asfaltlanarak düzeltilmesini talep ediyoruz. 
BAŞKAN
– Sayın Arslan…
KAZIM
ARSLAN (Denizli) – Hazine ve Maliye Bakanına soruyorum: Adaletsiz vergi düzeni
ve tahsilat yüzdesini düşüren, sürekli hâle gelen vergi afları, ölçüsüz vergi
ve idari para cezaları, devletin toplamayı hedeflediği vergi gelirinin
düşürüldüğü bir 2019’a ek vergilerle başlıyoruz.
2018
yılı Ocak-Kasım döneminde tahsil edilemeyen KDV tutarı 177 milyar Türk lirası
oldu, ekim ayında da bu 66 milyar Türk lirası idi. On bir ayda tahsil
edilemeyen para cezaları 200 miyar Türk lirasıyken ilk on ayda tahsil edebileceğiniz
para cezası sadece 7 milyar Türk lirasında kaldı. On bir ayda hatalı vergi
politikası ve vatandaşın, şirketin kriz yükü yüzünden bütçe açığı 54,5 milyar
Türk lirası oldu. Bunları düzeltmek için bir planınız var mı? Ayrıca, dün
e-kitap, e-dergide KDV’yi yüzde 18’e yükselterek okuyan kesimin yükünü
artırdınız. Siz, kâğıtta ve kitapta KDV’yi yüzde 1’e düşürmeniz gerekirken
mükellefe “Vergi ödememeye devam et, nasıl olsa vergi affı var.” diyorsunuz. 
BAŞKAN
- Sayın Şahin, Sayın Köksal yerine size söz veriyorum. 
Buyurun.

SUZAN
ŞAHİN (Hatay) – Nüfusu 600 bin artan Hatay ilimizi 5’inci teşvik bölgesine
almayı planlıyor musunuz? Nüfusu dikkate alarak ek ödenekle destekleyemediğiniz
Hatay’ımıza ilave yatırımlar planlıyor musunuz? Özelleştirilen şeker fabrikalarında
arazi değerleri dâhil olmak üzere bir değer belirlenerek mi özelleştirme
yapılmıştır? Bu firmaların kaçından üretimi sürdürme garantisi alınmıştır ve
kaçı üretime devam etmektedir? Merkez Bankası bilançosunda net hata ve noksan
hesabında son bir yıldaki değişim ve bu hesaba indirilen yüklü miktarın kaynağı
hakkında bilgi var mıdır? 
Teşekkür
ediyorum. 
BAŞKAN
– Sayın Komisyon…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ederim. 
Sayın
Başkan, daha önceki maddelerde soru-cevap kısmında sorulan Sayın Cemal
Enginyurt, Sayın Ulaş Karasu, Sayın Ayhan Erel, Sayın Sermet Atay, Sayın Ahmet
Erbaş, Sayın Hüseyin Avni Aksoy, Sayın Burhanettin Bulut, Sayın Halil Öztürk,
Sayın Ali Keven, Sayın Gülizar Biçer Karaca, Sayın Kazım Arslan, Sayın Baki
Şimşek, Sayın Yaşar Karadağ ve Sayın Aydın Özer’in 3 sorusunun cevapları
elimde, burada hazırdır. Arzu ederlerse buradan alabilirler, yoksa, yarın
odalarına göndeririz. 
Teşekkür
ediyorum. 
BAŞKAN
– Yazılı olarak mı… 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yazılı olarak hazır
hepsi, evet. 
BAŞKAN
– Peki. 
Değerli
arkadaşlar, 3’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Sayın
İslam, sisteme girmişsiniz. Size söz verdikten sonra biraz ara vereceğiz. 
Buyurun.

NAZIR
CİHANGİR İSLAM (İstanbul) – Açılmıyor. 
BAŞKAN
- Sayın İslam’ın mikrofonunu açalım değerli arkadaşlar. Meclisimizin ses
tesisatında bir sıkıntı olduğunu günlerdir görüyoruz değerli arkadaşlarım. Bunu
acilen gidermemiz gerekiyor. Bazı arkadaşlarımız konuşurken de kesik kesik
geliyor. 
Buyurun.

V.- AÇIKLAMALAR (Devam)
48.- İstanbul Milletvekili Nazır Cihangir İslam’ın, Maraş katliamını
kınadığına, Gencay Gürsoy ve Şebnem Korur Fincancı’nın en üst seviyeden ceza
aldıklarına, İhsan Eliaçık’ın gözaltına alındığına, baskı altında kalan
muhalefetin münafıklıkla test edilemeyeceğine ve her siyasi partinin
eleştirisinin muteber olduğuna ilişkin açıklaması
NAZIR
CİHANGİR İSLAM (İstanbul) – Çok teşekkür ederim Sayın Başkan. 
Öncelikle,
Maraş katliamını kınıyorum, orada hayatını kaybedenlere rahmet diliyorum ve
hepimizin bu olaylardan ders çıkarmasını temenni ediyorum. Toplumu
kutuplaştıran kim olursa olsun hepsini şiddetle kınıyorum. 
Bu
arada Sayın Gençay Gürsoy ve Sayın Şebnem Korur Fincancı en üst seviyeden ceza
aldılar. İhsan Eliaçık bugün yapacağı bir toplantı öncesi gözaltına alındı.
Bunlar hak savunucuları açısından çok endişeli noktalardır, hepimizin üzerinde
düşünmesi gerekiyor değerli arkadaşlarım. 
Sayın
Başkanım, ben arada bir söz aldığım için, lütfen benim konularımı bana biraz
serbest bırakınız ama sataşmaya mahal vermeyeceğim. Az önce bir grup başkan
vekili çıktı, burada bir ayeti hatırlattı. Bakın arkadaşlar, baskı altında
kalan bir muhalefet münafıklıkla test edilmez. Nimetlerle ve iktidarla
bezenmişler ancak münafıklıkla test edilebilir. (CHP sıralarından alkışlar) O
yüzden siz son derece yanlış bir yorum yapıyorsunuz. Size muhalefet eden
bizlerin test edildiği nokta cesaret noktasıdır. İnşallah da sizin bu baskılarınız
bizi hiçbir şekilde yıldırmayacak, doğruyu her zamanda ve her zeminde
dillendirmeye devam edeceğiz. Eğer söyledikleriniz açısından tutarlı olmak
istiyorsanız lütfen yapmayacağınız şeyleri bizlere söylemeyiniz. Bakın, bu
öğüdü de hatırlıyorsunuz değil mi bir yerlerden? 
Eğer
siz, sayın grup başkan vekili, bize uyarılarınızda samimiyseniz gidip lakap
takmak, isim takmak, başkasıyla alay etmek konularını en üst mercinize
hatırlatın, ben o zaman sizin karşınızda önümü iliklerim.
Çok
değerli arkadaşlarım, ben burada ilk…
(Mikrofon
otomatik cihaz tarafından kapatıldı) 
BAŞKAN
– Buyurun.
NAZIR
CİHANGİR İSLAM (İstanbul) – Kesiyorlar benim mikrofonu Sayın Başkan.
BAŞKAN
– Sistem öyle Sayın İslam.
Buyurun,
biz açıyoruz.
NAZIR
CİHANGİR İSLAM (İstanbul) – Çok teşekkür ederim Sayın Başkan.
Az
önce bir başka grup başkan vekilinin sözlerini yadırgadım. Hatta kendisinden
beklemezdim, ummazdım. Burada bir grup başkan vekili diğer bir siyasi partiyi,
HDP tarafından eleştirilmek konusunun âdeta tehlikeleri ve sakıncaları hakkında
uyarıyor. Çok değerli arkadaşlarım, şunu açık söylüyoruz: Burada temsil edilen
her siyasi parti Anayasa’nın ve yasanın sınırları içerisindedir, eşittir ve
hepsinin eleştirisi en az sizinkiler kadar muteberdir. Bu konuda herhangi bir
ödün vereceğimizi lütfen ummayınız. 
Çok
değerli arkadaşlarım, ben özellikle AK PARTİ’li arkadaşlarıma 90’lı yılları
hatırlatmak istiyorum. Bakın, o zamanlar ne yapardık? Oryantalistleri
eleştirirdik. Niçin? Bizi tanımlamak, hem de kendi ölçüleri üzerinden
tanımlamak isterlerdi. Aynısını siz de yapıyorsunuz. Kendi algınız üzerinden,
burada muhalefet edenleri tanımlamaya, belli bir kalıba sokmaya, hatta
zorlamaya kadar gidiyorsunuz. 
Değerli
arkadaşlar, bize baskıcı bir yönetimi “yerli” diye yutturmaya çalışıyorsunuz,
demokrasiyi yabancılıkla itham ediyorsunuz. Olay böyle değil, biraz üzerinde
düşününüz. Bakın, bir şeyi meşrulaştıran yerli olması değil, iyi olmasıdır.
Töre cinayetleri yerli bir uygulamadır; hanginiz bunun arkasında durabilir,
hanginiz savunabilirsiniz? Yerli olmasına rağmen kötüdür ve terk edilmesi
gereken bir uygulamadır. 
Gelelim
baskıcı yönetimlere. Yani lütfen alınganlık göstermeyin; tekçi, baskıcı
yönetimler firavunluğa, nemrutluğa, tiranlığa, hatta faşizme dayandırılabilir.
(Mikrofon
otomatik cihaz tarafından kapatıldı) 
BAŞKAN
– Bir dakika daha ilave ediyorum.
NAZIR
CİHANGİR İSLAM (İstanbul) – Çok teşekkür ederim Sayın Başkan.
Yani
bu tekçi ve baskıcı yönetimler aslında patent itibarıyla bizim kültürümüze,
bizim topraklarımıza yabancıdır ama siz, saray kültürü dâhil, her türlü
tiranlık rejimini âdeta bize meşru gibi göstermeye çalışıyorsunuz. 
Ha,
demokrasi; biz demokrasiyi ne üzerinden ele alıyoruz? İyilik üzerinden ele
alıyoruz. Daha iyisini bulur ve icat edersek elbette demokrasinin yerine onu
geçirebiliriz. Demokrasiden seçimi anlıyorsunuz değerli arkadaşlar, o da
işinize gelirse. İnanın, olay burada bitmiyor; eğer hukuk devletini ve hukukun
üstünlüğünü, insan haklarını, şeffaflığı ve hesap sorulabilirliği yok ederseniz
demokrasiden bahsedemezsiniz. 
Hepinize
saygılarımı sunuyorum.
Teşekkür
ederim Sayın Başkan. (HDP ve İYİ PARTİ sıralarından alkışlar) 
BAŞKAN
– Değerli milletvekilleri, bildiğiniz gibi, Meclisin ilk gününde açıkladığım
gibi, grubu bulunmayan siyasi partilerimizden burada milletvekili olarak
bulunan; Büyük Birlik Partisi, Saadet Partisi, Türkiye İşçi Partisi ve Demokrat
Parti sayın milletvekilleri istediği zaman kendilerine, birer sefere mahsus
olmak üzere, dört artı bir dakika süreyle söz hakkı vereceğimi ifade etmiştim;
Sayın Cihangir İslam o çerçevede söz aldı ve konuştu. 
Birleşime
on beş dakika ara veriyorum.
Kapanma Saati: 19.54
DÖRDÜNCÜ OTURUM
Açılma Saati: 20.19
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 38’inci Birleşiminin Dördüncü Oturumunu
açıyorum.
2017
Yılı Merkezi Yönetim Kesin Hesap Kanunu Tasarısı’nın görüşmelerine devam
ediyoruz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Komisyon yerinde.
Şimdi
4’üncü maddeyi okutuyorum:
Devredilen, iptal edilen ve tamamlayıcı
ödenek
MADDE 4- (1) 2017 yılı merkezi yönetim kesin hesap gider
cetvellerinde gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idarelerinin harcanmayan toplam 713.413.988,74 Türk Lirası,
b) (II) sayılı cetvelde yer alan özel
bütçeli idarelerin harcanmayan toplam 168.044.559,60 Türk Lirası,
ödeneği ertesi yıla devredilmiştir. 
(2) Merkezi yönetim kesin hesap gider
cetvellerinde gösterildiği üzere, 2017 yılı içinde kullanılan ve ertesi yıla
devredilen özel ödenekler dışında kalan ödeneklerden, 5018 sayılı Kanuna ekli;
a) (I) sayılı cetvelde yer alan genel
bütçe kapsamındaki kamu idarelerinin 29.716.563.058,13 Türk Lirası,
b) (II) sayılı cetvelde yer alan özel
bütçeli idarelerin 5.271.270.490,74 Türk Lirası,
c) (III) sayılı cetvelde yer alan
düzenleyici ve denetleyici kurumların 598.202.673,10 Türk Lirası,
ödeneği iptal edilmiştir.
(3) Merkezi yönetim kesin hesap gider
cetvellerinde gösterildiği üzere, kamu idarelerinin 2017 yılı ödenek üstü
giderlerini karşılamak üzere, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idareleri için 28.418.275.398,31 Türk Lirası,
b) (II) sayılı cetvelde yer alan özel
bütçeli idareler için 6.078.864,31 Türk Lirası, 
c) (III) sayılı cetvelde yer alan
düzenleyici ve denetleyici kurumlar için 57.029,91 Türk Lirası, 
tamamlayıcı ödenek kabul edilmiştir. 
BAŞKAN
– Teşekkür ederim.
Değerli
milletvekilleri, 4’üncü madde üzerinde ilk söz İYİ PARTİ Grubu Adına Samsun
Milletvekilimiz Sayın Bedri Yaşar’a aittir. (İYİ PARTİ sıralarından alkışlar)
Süreniz
on dakika Sayın Yaşar. 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
2017 Yılı Merkezi Yönetim Kesin Hesap Kanunu Tasarısı’nın 4’üncü maddesi
üzerinde grubum adına söz almış bulunuyorum.
Konuşmama
geçmiş ve gelecek arasında bir kıyas yaparak başlamak istiyorum. Malum, mevcut
iktidar vekilleri bu kürsüye her çıktıklarında 2002 yılı öncesi dönemi olanca
güçleriyle eleştirip kendi iktidarları dönemlerini yere göğe sığdıramıyorlar.
Öncelikle şunu hatırlatmak isterim ki: 2002 yılında, 57’nci Hükûmet döneminde,
21’inci Dönemde bu Parlamentoda görev alan bir milletvekili arkadaşınız olarak
Sayın Başkanım, 60’a göre söz istiyorum, hiç olmazsa onların adına buna bir cevap
vermiş oluruz. 
O
dönemi size bir hatırlatmak isterim: 1999 yılında seçimler yapıldığı zaman
Türkiye’de siyasi kamplaşmaların zirve yaptığı, ekonomideki bütün dengelerin
bozulduğu, demokrasiye her türlü müdahalenin -28 Şubat 1997 de dâhil- yapıldığı
bir dönemden bahsediyoruz. İşte bu şartlarda 57’nci Hükûmet iktidara geldi.
“Bir araya gelemez.” denen iki siyasi parti ilk defa bir araya gelerek hükûmet
kurdu. Belki bugün bir uzlaşmadan, birlikte, beraber hareket etmekten
bahsediyorsak bunun temellerinin de o gün atıldığını buradan ifade etmek
isterim. Yine aynı şekilde, ekonominin bütün dengeleri bozulmuştu. Özellikle
bankalar her gün yüzde 1.000 faizlerle mudilerine para veriyordu, her biri
sırasıyla batmaya başlamıştı. Aynı şekilde, demokrasiye ayar vermeler devam
ediyor, Sincan’da da tanklar yürüyordu. Bu şartlar altında 57’nci Hükûmet
kurulmuştu, bu şartlar altında da göreve başlamıştı. Peki, ne oldu? Bu, 57’nci
Hükûmet bütün siyasi risklere göğüs gererek, kendi bekasını memleketin
bekasının altında tutarak bankacılık da dâhil her yönde kararlar aldı.
Bankacılık Düzenleme ve Denetleme Kurulu bu dönemde kuruldu. Görev zararlarıyla
şişirilmiş bankaların tümü zarar ediyordu, özel bankalara el konuldu, devlet
bankaları da bu görev zararları Hazineye aktarılarak daha bağımsız hâle
getirildi. Aynı şekilde, ekonomideki dengesizliklerin tamamı çıkarılan
kanunlarla rayına oturtulmaya çalışıldı. 
Daha
fazla detayına girmeden rakamlarla bunları size ifade etmeye çalışacağım.
2002’de -siz “Nerede eski Türkiye?” diyordunuz ya- devraldığınız tarihteki
rakamlardan bahsetmek istiyorum yani yüzde 100 üzeri olan enflasyon, size bu
Hükûmet devredilirken yüzde 29,75’le devredildi. Aynı şekilde, enflasyon oranı
bugün baktığınız zaman kasım ayı itibarıyla 25,4 yani neredeyse 2002’nin
şartlarına bugün aynı yere geri dönmüşsünüz. Türkiye ekonomik büyüklük olarak
dünyadaki ilk 16 içindeydi, bugün de baktığınız zaman sıralamasında herhangi
bir değişiklik yok. Yine, devamında, 2002 yılı itibarıyla Merkez Bankası
verilerine göre, 2002 yılında 43 milyar dolar olan özel sektör borcu bugün
itibarıyla 300 milyar dolar.
Peki,
kamu borçları ne durumda? 2002 yılına baktığımızda 64 milyar dolar iken bugün
130 milyar doları aşmış. Bir de “Ekonomik büyüme var.” diyorsunuz. Göğsünüzü
gere gere anlattığınız o ekonomik büyüme 2002 yılında yüzde 6,2’ydi yani bugün
baktığınız zaman 2018 yılı itibarıyla yüzde 3,8. 2019 yılı tahminî rakamınız da
yüzde 2,3. Aynı şekilde, 2002’de terör olaylarını baktığınız zaman neredeyse
bitme noktasına gelmişti, 2002 sonrası terör olaylarını buradan sıralamaya
gerek yok. İşte, hendeklerde verdiğimiz şehitlerden tutun, Oslo’ydu, şuraydı
buraydı, çadır mahkemeleriydi, sıfıra yakın bir seviyede aldığınız terörü ne
hâle getirdiğinizi de bugün sizler bizden daha iyi biliyorsunuz.
Aynı
şekilde, döviz kurlarına baktığınız zaman döviz kuru o günkü tarih itibarıyla
1,57; bugünkü rakam itibarıyla 5,30. Sizin deyiminizle bu “muhteşem dönem”
rakamlarına bakınca insanın âdeta içi kararıyor. TÜİK verilerine göre, ekim
ayında Sanayi Üretimi Endeksi geçen yılın aynı ayına göre yüzde 7,7 oranında
gerilemiştir. Sanayi Üretim Endeksi’ndeki bu düşüşün en önemli nedeni ithal
girdi fiyatlarındaki döviz kuruna bağlı artışlardır. Artan maliyetle fiyatlar
ile buna bağlı olarak düşen talep sanayi üretiminin gerilemesine neden
olmuştur. 
Ayrıca,
ülkenin risklerindeki artışa bağlı olarak ülke kredi derecesi ile yüksek döviz
kurları özellikle yurt dışı finansman maliyetlerini ciddi oranda artırmıştır.
Firmalar, dış borç ödemelerinde ve dış borçların döndürülmesinde sıkıntı
yaşamaya başladılar. Ekonomide dönen para hacmi, özellikle son dönemlerde ciddi
ölçüde daralmıştır. KGF kredileriyle piyasaya verdiğiniz 250 milyar dolar da
reel sektörde gerekli rahatlamayı sağlamadığı gibi, birçok firmalar yeniden
yapılandırma istediler, devlet de bunu bir noktada teşvik etti. Aynı şekilde,
bu dönemde konkordatolar da özellikle inşaat sektöründe çok ciddi oranda arttı.
İnşaat sektöründe konkordatoların artması, aynı zamanda bu sektöre bağlı olan
350 iş kolunda da çok ciddi sıkıntılara sebep olmuştur. Bütün bunlar, her şeyin
yolunda gittiği bir ekonomiyi değil, önemli sıkıntıların olduğu bir ekonomiyi
işaret ediyor. Hep büyüyen Türkiye'den bahsediyorsunuz, bu tablo bize istikrar
içinde büyüyen bir Türkiye'nin olmadığını, istediğimiz rakamlara bir türlü
erişemediğimizi gösteriyor. Yurt dışından kaynak gelmeyince bizim ekonomimiz de
duruyor, biraz önce hatibin de bahsettiği gibi, Çin’den alınan 3 milyar
dolarlık kredi bir müjdeli haber olarak bizim kamuoyumuzda ve haberlerimizde
yer alıyor. Ekonomide bu kötü gidişatı sonlandırmak için, ülke olarak her
şeyden önce çok ciddi bir planlamaya ihtiyacımız var.
Değerli
milletvekilleri, 30 Eylül 1960 yılında kurulan ve yönlendirici planlarla
ülkenin istikametini belirleyen, sizin en başarılı ilk döneminizde uzmanlarına
neredeyse ekonominin tamamını emanet ettiğiniz Devlet Planlama Teşkilatı
Kuruluş ve Görevleri Hakkında Kanun’a bakınız, teşkilat görevleri nasıl
belirtilmişti: Ülkenin kaynak ve imkânlarını belirleyerek uygulanacak iktisadi
ve sosyal politikanın, hedeflerin oluşturulmasında ve uygulamasında hükûmete
yardımcı olacaktı. Yani netice itibarıyla, bu planların hazırlanması Devlet
Planlama Teşkilatının görev ve sorumluluk alanındaydı, Türkiye'nin her beş
yılını planlıyordu, biz de Parlamentoda bu planlamalar üzerinde düzeltmeler
yapıyorduk. 
Peki,
ne oldu? 2011 yılında siz geldiniz, Devlet Planlama Teşkilatını kapattınız.
Sonuç itibarıyla, yüzyıllık planlarını yapan ülkelere baktığınız zaman, bizim
daha beş yılımızı bile planlayamayışımız ekonomide çok ciddi problemlere sebep
oldu. 
Aynı
şekilde, vergiyi çalışanların üzerinden alıp üreticilerin, iş adamlarının
üzerine bir türlü getiremediniz. Topladığınız vergilerin yüzde 60-65’ini hâlâ
çalışanların üzerinden sağlıyorsunuz. 
“Vergi
barışı” adı altında sürekli çıkardığınız aflar, biri bitmeden diğeri başlayan
vergi afları artık vergi ödemenin enayilik olduğu kanaatini oluşturmaya
başladı. Dolayısıyla, bu vergi afları çıkarılırken bunlara daha fazla dikkat
edilmesinin ben tekrar altını çiziyorum. 
Değerli
milletvekilleri, aynı şekilde, gelir adaletsizliğindeki dağılım da bunun bir
örneği. Yani, hepimizin gördüğü gibi, bugün Türkiye’de ülke gelirinin yüzde
51-52’lik dilimi nüfusun yüzde 1’ine, gerisi nüfusun yüzde 99’una dağıtılıyor;
gerisini siz düşünün. Yani özeti şu: Yüzde 10’u ekonominin yüzde 90’ına hitap
ediyor, yüzde 90’ı da yüzde 10’una hitap ediyor. Bu gelir adaletsizliğinin bir
an önce düzeltilmesi lazım. 
Değerli
milletvekilleri, bir diğer husus da özellikle önümüzdeki torba yasada çıkarmaya
çalıştığımız fesih kararnamesi. 
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum. 
Buyurun.
BEDRİ
YAŞAR (Devamla) – İnşaat sektörü, sizin de bildiğiniz gibi, lokomotif
sektörlerden biri. Burada sadece tasfiye kararnamesiyle ortaya koyduğunuz
“Yapamıyorsanız tasfiye edin.” mantığıyla bu işi çözmeniz mümkün değil.
Dolayısıyla, bunun yanı sıra fiyat farkı kararnamesinin de buna bir şekilde
eklenmesi lazım. Yoksa inşaat sektörünü ayakta tutmanın imkânı yok. Bu
lokomotif sektör de sıkıntıya girerse ülkede önemli oranda sıkıntılar yaşarız. 
Aynı
şekilde, üretime dayalı olmayan, üretimin desteklenmediği bir ekonomide ne
ihracatta başarılı oluruz ne istihdamda başarılı oluruz ne de istediğimiz iş
imkânlarını halkımıza sağlarız.
Ben
diyorum ki Türkiye Cumhuriyeti devleti, 1 kişiye bile iş veren, istihdam
sağlayan müteşebbisin gerekirse elini öpmelidir. Bugün kuyruklarını gördüğümüz,
işte Trabzon’da 7 bin kişi 50 kişilik iş için… Müracaatlara şöyle bir baktığımız
zaman, istihdamın ne kadar önemli olduğunun hep beraber, bir kez daha altını
çizmiş oluyoruz. 
Tabii,
istihdam derken, bunları yapacak elemanları da dikkate almak lazım. Bugün,
ülkemizde, mesela Samsun’da 63 tane meslek lisesi olmasına rağmen, kaynak yapacak,
elektrik işleri yapacak eleman bulmakta zorluk yaşıyoruz. 
(Mikrofon
otomatik cihaz tarafından kapatıldı) 
BAŞKAN
– Son bir defa daha ek süre vereyim. 
BEDRİ
YAŞAR (Devamla) – Teşekkür ediyorum.
Dolayısıyla
bunlar planlanırken, özellikle istihdama yönelik eleman yetiştirmek için de
meslek liselerini tekrar, bir daha gözden geçirmek lazım. Üniversite
mezunlarımızın sayısını artırarak bu işi çözmemizin imkânı yok. Sokaklar
üniversite mezunundan geçilmiyor ama “vasıflı ve kaliteli eleman” dediğiniz zaman,
müteşebbislerimiz, iş adamlarımız bu tür elemanları bulmakta çok ciddi
zorluklar yaşıyor. Yani kaynakçıydı, meslek erbabıydı, bunları ikinci sınıf
insan gibi görmek bu ülkeye fayda sağlamaz. Tam tersine, meslek erbabı
kişileri, ben, elleri öpülecek, elleri nasırlı insanlar olarak algılıyorum,
hepsinin önünde de saygıyla eğiliyorum. Bu ülkenin onlara ihtiyacı olduğunu bu
kürsüden bir kez daha ifade ediyorum. Desteklenmeleri için her türlü katkının
da sağlanmasını Hükûmetten rica ediyorum. 
Bütçemizin
devletimize, milletimize hayırlı uğurlu olmasını diliyorum.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Yaşar.
4’üncü
madde üzerinde ikinci söz, Milliyetçi Hareket Partisi Grubu adına Şanlıurfa
Milletvekili Sayın İbrahim Özyavuz’a aittir. (MHP sıralarından alkışlar)
Süreniz
on dakika Sayın Özyavuz.
MHP
GRUBU ADINA İBRAHİM ÖZYAVUZ (Şanlıurfa) – Sayın Başkan, kıymetli
milletvekilleri; 2017 Yılı Merkezi Yönetim Kesin Hesap Kanunu Tasarısı’nın
“Devredilen, iptal edilen ve tamamlayıcı ödenek”e ilişkin 4’üncü maddesi
hakkında Milliyetçi Hareket Partisi Grubu adına söz almış bulunmaktayım. Genel
Kurulu ve aziz milletimizi saygıyla selamlıyorum.
5018
sayılı Kamu Malî Yönetimi ve Kontrol Kanunu’nun “Ödeneklerin kullanılması”
başlıklı 20’nci maddesi, genel veya kısmi seferberlik, savaş ilanı veya zorunlu
askerî hazırlıkların yapıldığı olağanüstü hâllerde ve Millî Savunma Bakanlığı
ile Jandarma Genel Komutanlığı, Sahil Güvenlik Komutanlığı bütçeleriyle sınırlı
olmak üzere getirilen istisna dışında ödenek üstü giderlere cevaz
vermemektedir.
Bütçe
denetiminin amacı, yasamanın yürütmeye verdiği yetkilerin yasal sınırlar
içerisinde kullanılıp kullanılmadığının denetlenmesidir. Türkiye Büyük Millet
Meclisinin onayı olmadan gerçekleştirilen ödenek üstü harcamalar bütçe hakkının
tam anlamıyla kullanılmadığı bir durumu ifade etmektedir.
Sayın
Başkan, kıymetli milletvekilleri; biraz da ilimden bahsetmek istiyorum.
Şanlıurfa, insanlık tarihinin sıfır noktası olarak bilinen çeşitli medeniyetlere
ev sahipliği yapmış, değişik dinlere ve etnik kökenlere mensup insanların
yüzyıllarca hoşgörü içerisinde yaşadığı, yine İslam tarihinde çok önemli yeri
olan “Peygamberler ve evliyalar kenti” olarak bilinen, tarım ve inanç turizmi
ve kültür turizmi potansiyeli yüksek, dünyanın ve Orta Doğu’nun en önemli kadim
şehirlerinden biridir. Bizler, İbni Haldun’un “Coğrafya kaderdir.” sözü üzerine
kaderini kalubeladan itibaren seven, kanaat eden ve millî değerlerine sadık
büyük bir milletiz. Siyasi coğrafyamızın bize kazandırdığı çok önemli
güzellikler vardır. Coğrafyanın bereketli toprakları ve ilk üniversitenin
kurulduğu Harran gibi değerlerimiz vardır. Bunun yanında, kaderimiz olan
coğrafya Habil ile Kabil’in birbirine kıydığı, Hira Dağı ile Olimpos Dağı’nın
çocuklarının savaştığı çok kıymetli topraklara sahiptir. Bu güzellik ve
zorluklar siyasi coğrafyamızda yönetimsel eksikliklere, vatandaşlarımızın
devletin gücü ve hizmetini almada güçlük gibi sıkıntılara da sebebiyet
vermektedir. 
Sayın
Başkan, kıymetli milletvekilleri; Gazi Mecliste bölgem adına yaptığım
konuşmaların ana teması, bölge halkının sorunlarının çözümüyle ilgilidir.
Yasama faaliyetleri içinde amacımız, bağcıyı dövmek değil üzüm yemektir. Üstat
Necip Fazıl Kısakürek’in kullandığı “kader denk noktası” sözü, içinde
bulunduğumuz zamanı ve insan yaşamı için hayati önemi haiz konuları işaret
etmiştir. Türkiye Cumhuriyeti devleti ve milleti 17-25 Aralık sonrası,
15 Temmuz süreci, Cumhurbaşkanlığı hükûmet sistemi halk oylaması, 24 Haziran
genel seçimleri ve 30 Marta uzanan bugünlerde kaderin denk noktası anını
yaşamaktadır. 
Bu
bilinç ve sorumlulukla bir gazi torunu olarak, Gazi Mecliste seçim bölgem olan
Şanlıurfa’nın bazı sorunlarını dile getirip “Devlet ve millet birdir.”
mantığıyla ilgili kurum ve yürütmedeki görevli sayın bakanlara, dolayısıyla
hükûmete aktarmak istiyorum. 
Sayın
Başkan, değerli milletvekilleri; Şanlıurfa’da bu yıl çiftçilerimiz, yoğun
yağışlardan dolayı yüksek maliyetle ürettikleri ürünlerini toplayamamış ve
büyük bir mağduriyet yaşanmıştır. Çiftçileri korumak maksadıyla kurulan başta
ÇUKOBİRLİK olmak üzere, çiftçi birlikleri devreye girmemiş ve bölge insanımızı
aradaki tüccar, çırçırcı ve tefecilerin eline bırakarak kaderine terk etmiştir.

Tarım
ve turizm şehri olan Şanlıurfa, bölgede zaman zaman yaşanan terör
hadiselerinden dolayı turizm potansiyelini kaybetmiş ve ekonomisi sadece tarım
üzerine inşa edilmiştir. Çiftçiler kazanmadığı zaman ilde yaşayan esnaf,
sanatkâr ve toplumun çalışan her kesimi sıkıntı yaşamaktadır, dolayısıyla çiftçi
birlikleri derhâl devreye girmeli, çiftçinin ürününü değeri üzerinden alarak
çiftçilerimizi korumalıdır. Çiftçi korunursa bölgede esnaf, iş adamı ve
toplumun çalışan her kesimi refaha kavuşacaktır. 
Bu
ülkenin kurucusu Gazi Mustafa Kemal Atatürk “Köylü milletin efendisidir.”
demiştir. Milletin efendisi köylü ise o efendilerin eseri olan bu yüce Meclis
“efendi” olarak tabir edilen bu insanların hakkını korumalıdır.
Sayın
Başkan, kıymetli milletvekilleri; kamu kurumlarındaki personel açığını gidermek
için Türkiye İş Kurumu bünyesinde yürütülen Toplum Yararına Program projesi
kapsamında, kursiyer adı altında altı ay ve dokuz ay süreyle işçi alımı
yapılmaktadır. Yıllardan beri devam eden bu uygulama, diğer illerde olduğu gibi
Şanlıurfa’mızda da binlerce işsiz vatandaşın umudu hâline gelmiştir ancak ne
var ki bu kapsamda işe alınan işçi değil de kursiyer olduğundan, her ne kadar
asli işlerde çalışsalar da bütün sosyal haklardan mahrum bırakılmaktadırlar.
Altı veya dokuz ay çalıştıktan sonra işlerine son verilmekte, çalıştıkları süre
yeterli olmadığından işsizlik maaşından da faydalanamamaktadırlar. Bu
vatandaşlarımızın sorunlarının çözülerek sosyal ve mali haklarının verilmesi,
statülerinin “kursiyer” yerine “işçi” olarak belirlenmesi gereklidir. 
Yine,
ilimizde çok değişik sorunlar vardır, bunların başında da madde bağımlılığı
var. İlimizde madde bağımlılığı sürekli artış göstermekte olup bununla ilgili
bütün kurumların ve sivil toplum kuruluşlarının ortak bir çalışma yapması
gereklidir. Bu konuda geçmişten bugüne çalışma yapan Ülkü Ocakları başta olmak
üzere, bütün sivil toplum kuruluşlarının tekrar devreye girmesi gereklidir. Bu
arada, Ülkü Ocaklarına da gösterdiği hassasiyetten dolayı çok teşekkür
ediyorum. 
Yine,
ilimizde, Kıbrıs’ta eğitim gören 15 bin civarında öğrencimiz var ancak
Şanlıurfa-Kıbrıs arası uçak seferleri olmadığı için öğrencilerimiz komşu
illerden ulaşımlarını sağlamaktadırlar. Bir an önce Şanlıurfa’dan Kıbrıs’a
direkt uçuşların başlatılarak öğrencilerimizin mağduriyetlerinin giderilmesi gereklidir.

Şanlıurfa’nın
bir sorunu da şehir içi trafik sorunudur. Halledilmesi ve şehre nefes aldıracak
alternatif yolların ve kavşakların süratle bitirilmesi gereklidir. 
Yine,
Şanlıurfa’da çok önemli bir konu içme suyu sıkıntısı. Hâlen köylerimizde içme
suyu sıkıntısı yaşanıyor. Burada, Fırat’ın sularıyla, açık kanallarla sulama
yapıldığından köylerde su yükselmesi var, dolayısıyla yer altından temin edilen
içme suları insanlarımızın sağlığını sürekli tehdit etmektedir. İçme suyu
olmayan mahallelerin problemleri çözülmeli, kırsal mahallelerdeki altyapı
sorunları da bitirilmelidir. 
Yine,
çok önemli bir sorun, Suriyeli mültecilerin ikamet ettirildiği kamplarda
çalışan kadrolu işçilerle ilgili. İşçiler kampların kapanmasıyla birlikte başka
illere gönderilmektedirler. Buradan Hükûmete sesleniyorum: Bu kardeşlerimiz işe
alındığında yaş sınırlaması kriteri yapılmadığı için kurulu düzenlerini
bırakarak işe alındılar fakat şimdi başka illere alındıklarında aldıkları
ücretle geçim derdine düştüler. Bunların mağduriyetlerinin çabuk bir şekilde
önlenmesi gerekiyor. Hükûmetin kamp işçilerini kendi illerinde, işçi ihtiyacı
olan kurumlarda yani Sağlık ve Millî Eğitim kurumlarında istihdam etmesi bu
sorunu çözecektir diye düşünüyorum. 
Yine,
taşerona kadro verilmesi sırasında kadro alamayan 4 Aralık mağdurlarının
-jokerler, şoförler, KİT’lerde çalışanlar ve sağlıkta bilgi işlem
çalışanlarının da- mağduriyetlerinin önlenmesi gerekmektedir. 
Şanlıurfa’mızın
sağlıkla ilgili çok büyük problemleri varlığını muhafaza etmekte, altı yıldır
sürekli temeli atılan ve bir türlü inşaatına başlanılmayan şehir hastanesi
belirsizliğini koruyor. Mevcut hastanelerin fiziki şartları ve uzman doktor
sıkıntısı hastalarımızın başka yerlere transfer olmasına neden oluyor.
Hükûmetin bu sorunu acil bir şekilde çözmesi gerekiyor. Bu, Şanlıurfalıların
bir beklentisidir. 
Yine,
toprak dağıtımı üzerinden otuz bir yıl geçmesine rağmen –çok önemli bir sorun
ovamızda- köylerimiz dağıtım parseli borçlarını bitirmiş olmalarına rağmen
hâlen parsellerde miras hükümleri dışında intikal ve satış işlemi
yapılamamaktadır. Tarımsal faaliyete yönelik alınacak ekipmanlar için Ziraat
Bankasından talep edilen krediler ipotek engeli nedeniyle hak sahibi çiftçilere
verilmemektedir. Hak sahibi çiftçilerin vefatı sonrasında mevcut araziler
mirasçılarına kuşaktan kuşağa el değiştirmekte…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
İBRAHİM
ÖZYAVUZ (Devamla) – …parsellerde 3083 sayılı Sulama Alanlarında Arazi
Düzenlenmesine Dair Tarım Reformu Kanunu’nun 11’inci maddesinin şerhi
olduğundan arazinin sahiplerine de tarımsal faaliyete yönelik engel teşkil
etmektedir. Dağıtım borcu biten parsellerde 11’inci maddede düzenleme yapılırsa
bu sorun çözülecektir. 
Yine,
Ceylânpınar bölgesinde göçerlerle ilgili bir sıkıntı yaşandı. Bu kardeşlerimiz
yıllardan beri TİGEM’in arazisinde olmalarına rağmen hak ettikleri şekilde
arazi alamadılar, orada hak etmeyen insanlara arazi dağıtımı yapıldı. Bunun da
çabuk bir şekilde çözülüp adaletin orada sağlanması gerekir.
Ben
bu vesileyle on bir gündür Gazi Meclisimizde görüşmekte olduğumuz bütçe
kanununun ülkemize ve milletimize hayırlara vesile olmasını diliyorum. Yüce
heyetinizi ve bizleri izleyen vatandaşlarımızı saygıyla selamlıyorum. (MHP
sıralarından alkışlar)
BAŞKAN
– Teşekkürler Sayın Özyavuz.
Söz
sırası Halkların Demokratik Partisi Grubu adına söz isteyen Kocaeli
Milletvekilimiz Sayın Ömer Faruk Gergerlioğlu’na aittir.
Buyurun
Sayın Gergerlioğlu. (HDP sıralarından alkışlar)
Süreniz
on dakikadır. 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; Halkların Demokratik Partisinin diğer milletvekilleri gibi ben
de Leyla Güven’in mahpusluğunu ve açlık grevini gündem edeceğim ama size de
sitem ederek gündem edeceğim, biraz daha farklı olarak. Çünkü hepimiz
milletvekiliyiz ve değerli milletimizin, değerli halklarımızın oylarıyla buraya
hak ederek geldik. Hepiniz son derece değerlisiniz, farklı siyasi görüşlerden
de olsanız herkesin burada milleti temsil etme yetkisi var, görevi var. Bu
yüzden, hepimiz, milletvekili olma bilinciyle, bir milletvekilinin hapiste
olmasını burada kınamalı ve bu milletvekili aynı zamanda, Kürt meselesinin
barışçıl bir şekilde çözülmesi için açlık grevinde. Yani meselenin barışçıl bir
şekilde çözülmesi için açlığa razı olmuş, yeter ki konuşma, diyalog ve barış
gerçekleşsin, bu çok önemli. Bunu sadece HDP milletvekilleri söylememeli.
Değerli
arkadaşlar, Kürt meselesini konuşmak için Kürt olmaya da gerek yok. HDP
vekillerimizin bir kısmı Türk’tür, ben de Türk’üm. Kürt meselesini konuşmak
için Kürt olmaya gerek yok, nasıl ki Ermeni meselesini konuşmak için Ermeni
olmaya, Alevilere yönelik ayrımcılığı konuşmak için Alevi olmaya, başörtüsü
zulmüne karşı çıkmak için başörtülü olmaya veya Uygur Türklerine yapılan zulme
karşı çıkmak için Türk olmaya gerek olmadığı gibi. Bütün bu zulümlere karşı
çıkmak için, takdir edersiniz ki insaflı ve vicdanlı bir insan olmamız yeter.
Bunu sağlamamız lazım.
Ben
ilk gençlik yıllarımdan beri dinimi öğrenmek için Kur'an okudum, Türkçesini
okudum ve orada çok önemli bir gerçek gördüm. Bu din, en önemli bir şekilde,
bir ırkın diğer bir ırkı baskılamasının önüne geçiyor, bunu kabul etmiyor ancak
şu anda çok ilginç bir şekilde, dindar camia, bir ırkın bir başka ırkı
baskılamasını kabulleniyor. Bu, olacak bir şey değil. Bakın, Rûm suresinin
22’nci ayeti var, Allahuteala diyor ki: “Göklerin ve yerlerin yaratılması,
renklerinizin ve dillerinizin yaratılması benim varlığımın ve birliğimin bir
delilidir.” Yani bir ırkın varlığı bile Allah’ın varlığına ve birliğine bir
delildir ki bu ırkın kültürünün, örfünün, âdetinin baskılanması da Allah’ın
varlığına ve birliğine âdeta karşı çıkmak demektir, son derece sakıncalıdır
değerli arkadaşlar.
Türkiye’de
Kürt meselesi var. Burada kaç aydır biz bu konuları gündeme getirdiğimizde
hemen bir kavga gürültü çıkıyor, tartışmalar oluyor ancak bir sorun
çözemiyoruz, kısır bir döngü hâline geliyor ve tartışıyoruz. Oysa biz
milletvekiliyiz, milletimiz bizi buraya bu sorunları çözelim diye göndermiş.
Gelin, hep beraber bu sorunları çözmeye odaklanalım. Kürt meselesi bu
memlekette var ve adil, eşitlikçi bir anlayışla ancak çözülecek, tankla, topla,
tüfekle çözülmeyecek değerli arkadaşlar. 
Nasıl
var? Maalesef, iki yüz yıldır bir sorun olarak önümüzde, yüz yıl önce Kürtlerin
Türkleştirilmesi anlayışı tercih edildi ve gittikçe gerginlik arttı, Kürtler
bunu kabul etmedi ve günümüze kadar artan bir gerginlik geldi. Ben ortaokul
yıllarımda hatırlarım, derlerdi ki: “Kürtler Türklerin bir boyudur. İşte Kürtçe
Türkçeden bozmadır.” falan gibi bazı teoriler ileri sürülürdü, inanamazdım
çünkü Kürtler hakikaten farklı Türklerden, gerçekten her şeyleriyle. Kürtçe
hakikaten Türkçeden çok farklı bir dil. Süreç devam etti, öylesine ilginç
şeyler yaşandı ki bu memlekette. 1970’li yıllar, Bayındırlık Bakanı -şu
Mecliste bulunmuş- merhum Şerafettin Elçi şu lafı söyledi: “Türkiye’de Kürtler
vardır ve ben de Kürt’üm.” Bu lafı söylediği için bir Bakan değerli arkadaşlar,
iki yıl üç ay hapishanede yattı. Şimdi, “Kürt meselesi vardır.” dediğimizde
“Öyle bir şey yoktur.” deniliyor. Bakın, bunlar yaşandı. 
Yine
ben kendimden bir anekdotla anlatayım. Mesai arkadaşım İrfan Bey vardı, 1991
yılı, bir gün bana dedi ki: “Ya Ömer Bey, bu memleket bölünecek, çok tehlikeli
bir şeye karar verdi Turgut Özal.” “Ne oldu İrfan?” dedim. “Ya Kürtçe müzik
serbest bırakılıyormuş, memleket bölünecek Ömer Bey.” “Ya İrfan, Kürtçe müziğin
serbest bırakılmasıyla bir memleket bölünecekse bırak bölünsün gitsin.” dedim.
Bu memleketin insanlarının neşeyle, hevesle söylediği türkülerle, şarkılarla mı
bu memleket bölünecek? Ve hiçbir şey de olmadı, hepimiz de biliyoruz.
Yine
bakın, bu memlekette neler yaşandı arkadaşlar? Bakın, size bir fotoğraf
göstereceğim bizim Meclisimizden. Ne var bu fotoğrafta? Merve Kavakçı linç
ediliyor, başörtülü olduğu için Meclisten kovuluyor. Bu bir utanç günüydü
Meclisimiz için. 
Ancak
başka utanç günleri de vardı. Başka bir fotoğraf, Orhan Doğan. Kürtçe yemin
konusunda ısrar ettiği için Meclisin önünde polisler tarafından bu şekilde,
kafasına bastırılarak gözaltına alındı. Bakın, bunlar unutulacak şeyler değil. 
Bir
başka unutulmayacak bir şey, bir başka milletvekili, Leyla Zana. Leyla Zana da
iki defa bu Meclisten kovuldu âdeta. Neden? Çünkü 1991’de ilk yeminini yaparken
sadece ve sadece Kürtçe “Bu yemini Türk ve Kürt halklarının kardeşliği adına
yapıyorum.” demişti. İnanın ki bu Mecliste kıyamet kopmuştu, o günü çok iyi
hatırlıyorum. İkinci defa vekil olarak geldi, “Türk” yerine “Türkiye” dedi,
yine milletvekilliğinden ihraç edildi.
Değerli
arkadaşlar, bakın, ben size bir başka sözü hatırlatacağım. Bunu tanıyorsunuz,
Malcolm X, siyahi Müslüman, ırk ayrımcılığına karşı çıkmış birisi. Çok önemli
bir sözü var. Kürt meselesi için de lütfen bunu düşünün, yıllarca ırk
ayrımcılığına karşı mücadele etti, diyor ki Malcolm X: “Sırtıma saplanan, 9
santim saplanan bir bıçağı 6 santim çıkarmak eşitlikte ilerleme değildir, hatta
o bıçağı çıkartmak da ilerleme değildir. Ancak ve ancak o bıçağın battığı yeri
tedavi etmek ilerlemedir.” Ancak, bu bıçağın battığını bile birileri kabul
etmiyor, o bıçağın orada olduğunu bile kabul etmiyorlar. Bakın, bunun üzerinde
düşünmek gerekir. 
Biz
yıllarca “Bu memlekette Kürt meselesi vardır.” dedik. Ben de bir insan hakları
savunucusu olarak yıllardır Kürt meselesi üzerine çalıştım ve bu meselenin
insani, adil ve eşitlikçi bir düzlemde çözülmesi için gayret sarf ettim ancak
maalesef, hâlâ şu anda çatışma ve silahla çözülmeye çalışılıyor. Çok acılar
yaşadı bu coğrafyada insanlarımız. Cezaevlerinde Kürtçe konuşma yasağı olduğu
için çocuğuyla konuşamayan analar gördüm. 
Ben
size yine bir başka anekdot anlatayım. Bir doktor olarak Iğdır’da, Tacirli
köyünde görev yapmıştım. Bir Türk olduğum için Kürtçe bilmiyordum ve annelerle
anlaşmada da zorluk çekiyordum. Bir gün bir anne geldi, ilk sorum ona “Yaşın
kaç?” oldu. Teyze üzerinde düşünmeniz gereken ilginç bir cevap verdi, dedi ki:
“Doktor Bey, yaşımı bilmiyorum ama ben Zilan’da Kürtlerin kesildiği, katliama
uğradığı yıl doğmuşum, oradan hesap et.” Bu benim için çok çarpıcıydı çünkü bir
kadın yaşını bilmiyor ancak o çok derin toplumsal hafızada unutmadığı bir şey
var, Kürtlere yapılmış bir haksızlığı unutamıyor ve onun üzerinden düşünüyor.
Ben o köyde ailenin bir oğlunun askere gittiğini, bir oğlunun dağa çıktığını da
gördüm. Hatta Doğubeyazıt’ta bir çatışmada aynı aileden 2 kardeşin çatışmalarda
vefat ettiğini de duyduk. Yani bu gerçekten bir kardeş kavgası ve bunu
durdurmak bizim boynumuzun borcu, en başta da Meclisin görevi. 
Değerli
arkadaşlar, ben size soruyorum. Şimdi bu kısır tartışmaları bırakıp biz şuna
karar vermeliyiz: Gerçekten bu çatışmalar yüz yıl daha mı sürsün? Çocuklarımız
ölsün, torunlarımız ölsün ve biz hâlâ kısır tartışmalarla mı uğraşalım; buna
karar vermemiz gerekiyor. 
Bakın
değerli arkadaşlar, bu ülkenin demokrat insanları, aydın insanları “barış”
diyor ve onların cezası hapis oluyor. İşte Şebnem Korur Fincancı dün iki buçuk
yıl hapse mahkûm edildi, “Bu meseleyi adil ve eşitlikçi bir şekilde çözelim.”
diyordu. Ancak biz sürekli söylüyoruz, barış diyoruz, insan hakları diyoruz,
maalesef kaç yıldır “çatışma” ve “benim iktidarımın hâkim olması” sözüyle
karşılaşıyoruz. 
(Mikrofon
otomatik cihaz tarafından kapatıldı)
RECEP
ÖZEL (Isparta) – Biraz onu PKK’ya da söylesene. 
BAŞKAN
– Bir dakika ilave ediyorum, toparlayalım. 
ÖMER
FARUK GERGERLİOĞLU (Devamla) – Ben şahsen -Iğdır’da ve Batman’da görev yaptım-
Kürtler için barışın çok kutsal bir kelime olduğunu gördüm. Kürtler barış
istiyor arkadaşlar, bunu bilelim ve o yüzden çözüme odaklanalım. 
Ayrıca
benim burada Dışişleri Bakanlığıyla ilgili sormak istediğim bazı hususlar
vardı. Değerli arkadaşlar, Dışişleri Bakanı burada konuşurken bizim bazı
sorularımıza cevap vermek istemedi, kendisine Mavi Marmara’yı hatırlattım. Mavi
Marmara konusunda Hükûmet 20 milyon dolara maalesef bu konuyu kapattı ve âdeta
bir satış gerçekleşti. Gazze katliamı sırasında da ben MAZLUMDER Başkanıydım ve
Gazze katliamıyla ilgili evrensel suç ilkesine göre bir suç duyurusu yaptık ve
hatta Adalet Bakanlığının savcılığın soruşturma isteğine izin vermesi gerekiyordu,
Adalet Bakanı izin vermedi, bir müddet sonra gittik ve kendisinden izin
istedik, bize şunu söyledi: “Buna ben izin veremem, ancak Sayın Erdoğan izin
verebilir.” Aradan iki ay geçti, soruşturmaya izin verilmediği gerçeği çıktı
ancak sahnede “…”(x)
deniyordu. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Gergerlioğlu, toparlayın. 
ÖMER
FARUK GERGERLİOĞLU (Devamla) – Şimdi, Dışişleri Bakanına buradan bir başka
sitemim, Uygur Türkleriyle ilgili hiçbir şey söylemedi arkadaşlar. Uygur
Türkleri, bakın, 1 milyon Uygur Türkü toplama kamplarında ve yabancı ülkeler
-Fransa, İngiltere, İtalya- açıklama üstüne açıklama yapıyor ancak Türkiye’den
tek bir ses yok. Bu suskunluğun nedeni, acaba Maliye Bakanı Berat Albayrak’ın
mayıs aylarında Çin’den almış olduğu 3,6 milyar dolarlık kredinin bunda payı
var mı? Bunu soruyorum Dışişleri Bakanına, bunun cevabını vermeleri gerekir. 
Yine
İçişleri Bakanına da buradan soruyorum: Burada yaptığı konuşmada güllük
gülistanlık bir Türkiye çizdi, OHAL döneminde herkes gösterilerde çok rahat
hareket ediyormuş falan. Biz dün Kaboğlu Hocamla beraber Ankara İl Nüfus
Müdürlüğüne gittik, KHK’li akademisyenlerin pasaport meselesini sorduk. Orada
polis bize geldi dedi ki: “Kardeşim, burada açıklama yapamazsınız, sadece
vekiller yapabilir, kimse yapamaz.” Ya, Anayasa madde 34 var, önceden izin
istemeksizin gösteri iznimiz vardır. Direttiler ama biz de hakkımızı
gasbettirmedik, orada açıklamamızı yaptık. Yani bize çizilen Türkiye ile
gördüğümüz fiilî, pratikteki Türkiye çok farklı arkadaşlar. (HDP sıralarından
alkışlar) 
(Mikrofon
otomatik cihaz tarafından kapatıldı) 
ZÜLFÜ
DEMİRBAĞ (Elâzığ) – Zilan Deresi katliamı CHP iktidarı döneminde, 1930’da
yapıldı. 
BAŞKAN
– Teşekkür ederiz Sayın Gergerlioğlu, sağ olun. 
Cumhuriyet
Halk Partisi Grubu adına söz isteyen -dördüncü konuşmacı 4’üncü maddede-
İstanbul Milletvekilimiz Sayın Mehmet Bekaroğlu. (CHP sıralarından alkışlar) 
On
dakika süreniz Sayın Bekaroğlu. 
CHP
GRUBU ADINA MEHMET BEKAROĞLU (İstanbul) - Sayın Başkan, değerli arkadaşlar;
hepinizi saygıyla selamlıyorum.
2017
Yılı Merkezi Yönetim Kesin Hesap Kanunu Tasarısı’nın 4’üncü maddesi üzerinde
söz aldım. Bu madde yedek ödeneklerle ilgili. Maliye Bakanlığı, birtakım kurum
ve kuruluşların ihtiyacı için bazı bakanlıklardan transfer yapıyor. Niye bunu
yapar, 2006’dan bu yana devam eder, niye bunu yapar; anlamış değiliz. Herhâlde
bir, ek bütçe çıkarma zorluğundan yapar, bir de işin başında fazla gider
gözükmesin diye yapar. Böyle dolanarak bir iş yapılır. Neredeyse bu kötü
alışkanlık gelenek hâline gelmiş. Niye böyle muvazaalı işler yaptığınızı çok
anlamıyorum. 
Değerli
arkadaşlarım, Türkiye’de kriz var mı, yok mu tartışmaları devam ededursun.
Burada bir konu, bir taraftan krizin sebebi nedir tartışması devam ediyor. Bir
grup diyor ki: “Krizin sebebi Türkiye’de tek adam rejimi var, hukuk devleti
yok, bundan dolayı ekonomik kriz var.”
ÖZGÜR
ÖZEL (Manisa) – O grup biziz.
MEHMET
BEKAROĞLU (Devamla) – O grup sizsiniz. 
Bir
grup da diyor ki: “Hayır, krizin sebebi ekonomiktir, ekonomi kurallarına
uyulmadı, IMF programı iptal edildi, dolayısıyla da kriz bundan çıktı.” Bir
başka grup da diyor ki: “Hayır kriz mriz filan birtakım sıkıntılar var, ismi
kriz değil, bu sıkıntıların sebebi düşmanlarımızdan gelen, Batı’dan gelen
ekonomik saldırıdır.”
Değerli
arkadaşlarım, bu üçü de söz konusu. Bu üçüyle ilgili de birtakım sıkıntılar
elbette vardır. Ama Türkiye’de şu anda yaşamış olduğumuz temel krizin sebebi
aslında sadece Türkiye’yle de ilgili değildir, dünyada uygulanmakta olan bu
finans kapitalizmi dediğimiz, bu yeni birikim sisteminin, modelinin krizidir.
Bu birikim sistemi ta 70’lerden bu tarafa geliyor. Kapitalizm tıkanmıştır. Yeni
hedeflere ulaşmak için yeni politikalar geliştirilmiş, bu politikaların en
önemli aracı dolar olmuş. Dolar basmış ve göndermiş değerli arkadaşlar. Dolarla
beraber saldırmış. İşte biz de bu dolarlara kanarak dolarların bağımlısı
olmuşuz. Bol, ucuz dolar gelmiş, faiz de düşük, bunu almışız, kendi içerideki
dağıtım ve birikim modelimize de uygun düşmüş, inşaata, betona gömmüşüz. Başka
bir şey daha yapmışız, hammadde ucuz geldiğinden dolayı dışarıdan gelen
hammaddeye, ara maddeye sanayimizi esir etmişiz. Dolayısıyla bağımlı hâle
gelmişiz, dolarkolik. Şimdi, 2013’ten itibaren kapitalizmin merkez ülkeleri
başka bir modele geçtiler ve dolarları geri çekmeye başladılar, likiditeyi
kıstılar, sıkıntı başladı. Ne sıkıntısı başladı, biliyor musunuz? Kesilme
sendromu değerli arkadaşlarım. Sizde, Hükûmette kesilme sendromu. Bu kesilme
sendromu uyuşturucu bağımlılığıyla ilgili bir terimdir ama tam da uyuyor. Dolar
gelmiyor, pahalı geliyor, faizler yükseldi, ara ürüne zam geldi dolardan
dolayı, dolar fiyatları arttı, ne yapacağız? Sanayi tıkandı, krediler geri
ödenmez hâle geldi, Türkiye büyük bir sıkıntı içine düştü. İşte, bu krizdir
değerli arkadaşlarım da bu krizin sebebi -dünyada böyle oldu dememe bakmayın-
sizsiniz çünkü siz doların kışkırtıcılığına kapıldınız, siz doların kolaylığına
kapıldınız çünkü içeride ancak bununla biriktirdiniz, bununla dağıttınız. 
Şimdi,
değerli arkadaşlarım, her alanda, üretimde, istihdamda, gelir, ücretlerde,
döviz, faiz, hangi alana bakarsanız bakın, Türkiye’de çok ciddi bir sıkıntı
var. Ne kadar başınızı kuma gömerseniz gömün, Türkiye’de büyüme 1,6. 1,6,
büyüme falan yok, müthiş, 7,2 ve 5,3’ten buraya geldik, küçülme var Türkiye’de.
Sanayi üretiminde ciddi bir gerileme var, geçtiğimiz aya göre 1,9, geçtiğimiz
yılın aynı ayına göre 5,7. Enflasyon 21,62, işsizlik 11,4, dolar hâlâ 5,30-5,50
arasında gidiyor, geliyor. Genç işsizlik oranı, biliyorsunuz, 22’ye doğru
gidiyor. Kredilerde ciddi bir sıkışma var, bu krediler geri dönmüyor, batan
krediler var, 1.700 firma -daha fazla, 4.500 diyen var- konkordato ilan etmiş,
karşılıksız çeklerde patlama var, ciddi bir sıkıntı var değerli arkadaşlarım.
Uzun bir konu ve bunu görmek mecburiyetindesiniz. Bakın, size özetle iki alanda
neler yaşanıyor ve siz hangi yanlışlıkları yapıyorsunuz, anlatayım. İki alanda
anlatacaktım, inşaat, finansta ama Güler Sabancı’nın bir açıklaması oldu,
“Enerji de desteklenmelidir.” dedi Sabancı. Sabancı, biliyorsunuz, sanayiden
çıkarak inşaata, enerjiye ve finansa yönelen bir firma, parayı da nereye
götürdüler, bilmiyoruz, “Enerji de desteklensin.” diyor, enerjide de ciddi
sıkıntı var. 
Değerli
arkadaşlarım, en önemli problem inşaat alanında. İnşaat, biliyorsunuz, aslında
müteahhitler, siyasiler ve bankacılık sınıfı iş birliği yaparak dışarıdan gelen
ucuz parayla Türkiye’yi betona gömdüler. Öyle bir betona gömdüler ki değerli
arkadaşlarım, hâlâ Türkiye’de kirada kalanlar yüzde 42 olmasına rağmen 1
milyondan fazla konut stoku var, fazlalık var. 
Şimdi,
bunlar diyorlar ki: “Aman, batıyoruz, bize yardım edin.” “Nereden yardım edelim
size?” “Devletten yardım edin.” diyorlar ve siz de bunu yapmaya başladınız.
Önce Emlak Bankı kullanmaya başlayacaktınız, böyle şeyler söylediniz, Emlak
Bank fazla konutları satın alacaktı; olmadı, sıkıntı çıktı. Bu sefer “İller
Bankası -torba yasaya getirdiniz- holding olacak, bunlara ortak olacak.”; bu da
“Olur.” “Olmaz.”, tartışılıyor. Bu sefer, devlet ihalelerine giren firmaları
kurtarmak için, girdi maliyetlerini bahane ederek, sözleşmelerini feshetme ve
teminatları iade etme şeyi getirdiniz; o da olmadı. Gayrimenkul sertifikası
sistemi getirdiniz, o da olmadı. Bankaların elindeki geri dönmeyen konut kredilerine
karşılık Türkiye Kalkınma ve Yatırım Bankasını işin içine sokarak türev
kâğıtları Türkiye piyasasına getirdiniz ve batmak üzere olan 632 bin konut
kredisini menkul kıymetlere çevireceksiniz. Bu bir şey, değerli arkadaşlarım,
bir şekilde finans cambazlığı. Ama finans kesiminde de çok ciddi sıkıntı var,
finansta da çok ciddi tıkanıklıklar var, orada da bir şeyler yapmaya
çalışıyorsunuz ama işin içinden çıkamıyorsunuz çünkü buna siz sebebiyet
verdiniz.
Devlet
bankalarını acayip bir şekilde kullandınız değerli arkadaşlarım ve şu anda
devlet bankaları ciddi bir şekilde tıkandı; geri dönmeyen krediler dolayısıyla
başları dertte. Onlara da diyorsunuz ki “Bu geri dönmeyen konut kredilerini
yapılandıracağız; varlığa dayalı senetler çıkaracağız, bunu da devlet tahviliyle
değiştireceğiz; gerekirse bunu, Merkez Bankasından para çekmenizde
kullanacağız.” Onları da oyalıyorsunuz.
Değerli
arkadaşlarım, bunlar çıkış değil, buradan hiçbir yere gidemezsiniz. Kriz önce
dövizle başladı, kur krizi, sonra reel sektör krizi, şimdi de sizin
yanlışlarınız dolayısıyla hızlı bir şekilde finans krizine doğru gidiyor
değerli arkadaşlarım. Geri dönmeyen, ödenmeyen krediler, takibe alınanların
yanında, tehlike gösterenlere de baktığınız zaman yüzde 18’e dayanmıştır ki bu
bankacılık sektöründe, finans sektöründe ciddi SOS anlamına geliyor değerli
arkadaşlarım. Türkiye'nin önemli bir finans problemi var ve Allah korusun,
2001’deki krize benzer bir kriz patlamak üzere. Onun için, başınızı kumdan
çıkarın, gerçeği görün ve radikal tedbirler alın değerli arkadaşlarım. 
Bakın,
borçlanmaya çalışıyorsunuz ama olmuyor, zorla bir yere gidilmiyor. Büyük
sıkıntılar var ama önümüzde de 31 Martta bir seçim var değerli arkadaşlarım. Bu
seçimde radikal tedbirler… Aslında karar aldığınız ve ikinci Londra seferinde o
finansörlere verdiğiniz söz gereği sıkı para politikalarını, sıkı maliye
politikalarını uygulayamıyorsunuz, ciddi sıkıntı var. Ne yapacaksınız? Şimdi,
Sayın Cumhurbaşkanı oturdu, yapılacak şeyi, taktiği şöyle çizdi: Ekonomideki
bütün bu sıkıntıları, ödeme güçlüklerini, batan kredileri, finans sektöründeki
bütün problemleri, bütün bunları örtmek için bildiği, ezber bildiği bir şeye
döndü; 2002’den, 2003’ten bu yana yaptığı bir şeye döndü, nedir, kutuplaştırma
politikaları. Ama kutuplaştırma politikaları bu sefer dibine vurdu değerli
arkadaşlarım. Ne dedi Sayın Cumhurbaşkanı? İşte, Fransa’daki Sarı Yeleklilere
atfen, “Hadi bakalım, Türkiye'de deneyin de görelim.” derken “Ana Muhalefet
Partisinin Genel Başkanı bu sefer kaçamayacaksın.” Ana muhalefet partisini
neyle tehdit etti değerli arkadaşlarım? Dedi ki: “Siz çıkarsanız biz de, bu
vatandaş, bu millet size saldırır.” 
Değerli
arkadaşlar, ne demek ya? Milletin bir kısmı bu hayat pahalılığını protesto
etmek için sokağa çıkacak ve ülkenin Cumhurbaşkanı diyecek ki: “Milletin diğer
kısmını size saldırtırım.” Bunun adı iç savaş kışkırtıcılığıdır değerli
arkadaşlarım. 
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) - Bir Cumhurbaşkanı seçim kazanmak için…
BAŞKAN
– Sayın Bekaroğlu, bir dakika veriyorum. 
RECEP
ÖZEL (Isparta) - Lafı çarpıtıyorsun. Niye çarpıtıyorsun?
MEHMET
BEKAROĞLU (Devamla) - Peki ne demek? 
Siz
gelin, benden sonra konuşacak olanlar gelsin, söylesin. Bir başka partinin
genel başkanı da “Yerlere yatırırız.” filan dedi. Bir tane gazeteci “Hadi
bakalım, çıksınlar, keseriz.” filan dedi. Öbürü de, işte “sokağa çıkın”
diyenlere portakal, narenciye filan...
Değerli
arkadaşlarım, ne oluyor ya? Bu ülke bizim ülkemiz. Ekonomik kriz de, siyasal
krizde bizim işimiz. Üzerinde ayak bastığımız zemin ortadan kalkarsa hepimiz
yok oluruz, sizde yok olursunuz. 
Değerli
arkadaşlarım, Cumhurbaşkanının bu durumu, gerçekten 31 Martla ilgili ciddi
sıkıntıların olduğunu gösteriyor ama bu ülkede seçim de kazanılır, seçim de
kaybedilir. Nitekim, on yedi seneden beri yönetiyorsunuz değerli arkadaşlarım.
Eğer bu ülke, bu zemin kalmazsa Allah korusun etrafımızdaki ülkelerde
yaşananlar Türkiye'de yaşanırsa hiçbirimiz kalmayız. Dolayısıyla, bunların
hepsi gelip geçicidir, bu hırstan vazgeçmesi gerekir. Teslim olmayın değerli
arkadaşlarım, Sayın Cumhurbaşkanını uyarın. Ya gerçeklik duygusunu kaybetti
Sayın Cumhurbaşkanı ya da gerçekten hırsına yeniliyor. Siz uyarın değerli
arkadaşlarım.
(Mikrofon
otomatik cihaz tarafından kapatıldı) 
RECEP
ÖZEL (Isparta) – Hadi oradan ya! Boş laflar onlar.
BAŞKAN
– Toparlayalım.
MEHMET
BEKAROĞLU (Devamla) – Yoksa siz de sorumlu olursunuz değerli arkadaşlarım.
RECEP
ÖZEL (Isparta) – Boş boş…
MEHMET
BEKAROĞLU (Devamla) – Uyarın uyarın, görevinizi yapın. (CHP sıralarından
alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Kayıtlara geçmesi için ifade ediyorum.
Sayın
Cumhurbaşkanımız tam da gerçeklik âlemindedir. Hani “Düşünüyorum, o hâlde
varım.” önermesi nasıl bir benliğin varlığının göstergesiyse on altı yıldan
beri milletimizden sürekli destek alarak, milletimize hizmetkâr olma
sorumluluğunu bu millet bizlere veriyorsa demek ki reel, politik alan
içerisinde, milletimizin talep ve ihtiyaçlarını en doğru şekilde değerlendirerek
onların hizmetine bu ülkenin ekonomik kaynaklarını sunma başarısıyla bu
noktalara geldiğimizi ifade ediyorum.
Özetle,
bakınız, tekrar ifade ediyorum. Elbette sandık her şey değildir. Bu ülkede
yargı var, yürütme var, yasama var, sivil toplum var ancak demokrasimiz
açısından Parlamentoda, konuşma yerinde herkes görüşünü ifade eder. Son
tahlilde bütün tartışmalarımızı da sandığa gidip milletimizin hakemliğine
sunarız. Milletimizin hakemliği fiilî gerçekliğin göstergesidir.
Arz
ederim.
BAŞKAN
– Teşekkür ederim.
Değerli
arkadaşlar, 4’üncü maddede şahıslar adına söz istemleri var.
Şahıslar
adına ilk söz Sivas Milletvekilimiz Sayın Semiha Ekinci’ye aittir. (AK PARTİ
sıralarından alkışlar) 
Süreniz
beş dakika Sayın Ekinci.
SEMİHA
EKİNCİ (Sivas) – Sayın Başkan, kıymetli milletvekilleri; 2017 Yılı Merkezi
Yönetim Kesin Hesap Kanunu Tasarısı’nın 4’üncü maddesi üzerinde şahsım adına
söz almış bulunmaktayım. Bu vesileyle Gazi Meclisimizi ve aziz milletimizi
saygıyla selamlıyorum. 
Yaklaşık
iki haftadır bütçe üzerinde görüşmeler yapıyoruz. 2019 bütçesi Cumhurbaşkanlığı
hükûmet sistemimizin ilk bütçesidir. Aziz milletimizin AK PARTİ’mize vermiş
olduğu on yedi yıllık iktidar döneminde merkezî yönetim faiz harcamalarına
bakıldığı zaman, faiz harcamalarının bütçe içerisindeki payı 2002’de yüzde 43,2
iken 2017’de yüzde 8,4’e düşmüştür. Faiz harcamalarının vergi gelirine oranı
ise yüzde 85,7’den yüzde 10,6’ya düşmüştür yani faize giden paralar yatırıma
dönüşmüştür. Burada temsil etmekten onur duyduğum sultan şehrimiz Sivas da bu
yatırımlardan payını almıştır. 28.488 kilometre yüz ölçümüyle Türkiye’nin 2’nci
ili; 17 ilçesi, 7 beldesi ve 1.275 köyüyle yerleşim sayısı olarak 1’inci ili
olan Sivas’ımızın AK PARTİ hükûmetleri döneminde aldığı hizmetlerden bazılarını
burada sizlerle paylaşacağım. Atalarımız ne diyor? “Marifet iltifata tabidir.”
Biz de marifeti olanlara iltifat etmek durumundayız, iltifat da değil, burada
gerçekleri söylemek durumundayız. 
Sivas’a
yapılan hizmetlerden sadece bir kısmını paylaşacağım: Polis meslek yüksekokulu;
Cumhuriyet Üniversitemize ilave olarak 10 fakülte, 4 yüksekokul, 3 meslek
yüksekokulu, 1 enstitü; Sivas Bilim ve Teknoloji Üniversitesinin kurulması, KYK
yurtlarımız.
2002’de
KYK’de kalan öğrenci sayımız 1.874 iken bugün 10 bin kişilik yeni yurdumuz da
kısa bir süre sonra hizmete girecektir -5 bin kişiliği girdi, 5 bin kişiliği
girecek- bu sayı 22.712’ye yükselecek ve Sivas’ta Cumhuriyet Üniversitesini
tercih eden öğrencilerimizin tamamına yakını KYK yurtlarında misafir
edilecektir.
Eğitim
öğretimde 2003-2017 döneminde 2.057 derslik, 6.520 öğrenci kapasiteli 31 adet
yurt ve pansiyon, 1 uygulama oteli, 18 spor salonu, rehberlik ve araştırma
merkezi binası, Yıldız Dağı Kayak Merkezi ve kayak eğitim merkezi, Şems-i
Sivasi İl Halk Kütüphanesi, Sivas Kültür Merkezi, çocuk oyun merkezi, Şarkışla
Aşık Veysel Kültür Merkezi, Divriği Ulu Camisi’nin restorasyonu, yeni 4 Eylül
Spor Salonu, Taha Akgül Kapalı Spor Salonu, olimpik yüzme havuzumuz ve
-atletizm stadımızın yapımı devam etmektedir, en kısa zamanda faaliyete
geçecektir- Sivas Gençlik ve Kültür Merkezi, yeni Numune Hastanemiz, Ağız ve
Diş Sağlığı Hastanemiz, ilçelerimizdeki hastanelerimiz -Sivas Cumhuriyet
Üniversitemizin Kadın ve Doğum Hastanesi kısa bir sonra faaliyete geçecektir,
Sivas Cumhuriyet Üniversitesi Sağlık Hizmetleri Araştırma ve Uygulama
Hastanemiz, 830 yataklı, proje aşamasında olup takibindeyiz- Gemerek, Şarkışla
112 Acil Sağlık Hizmetleri İstasyonu, huzurevi, kadın konukevleri, Sivas
Şarkışla Suşehri Sosyal Hizmet Merkezleri, sevgievleri ve kız yetiştirme
yurtları, çocukevleri -erkek öğrencilerimiz için- 18 adet çocukevi, 2 adet
yaşlı yaşamevi, şiddet önleme merkezi, engelsiz yaşam merkezi…
Ayrıca,
5.613 engelli vatandaşımıza evde bakım hizmeti verilmektedir. 761 engelli
vatandaşımız özel bakım merkezlerine yerleştirilmiş olup bakımları orada
yapılmaktadır.
2003-2017
yılları arasında 130.735 hektar alanda yaklaşık 75 milyonun üzerinde fidan
dikilmiştir. Yine, aynı dönemde 1 şehir ormanı, 1 adet tabiat parkı, 7 adet bal
ormanı oluşturulmuştur. Yıllık fidan üretim kapasitemiz 1 milyondan 5 milyon
adete yükselmiştir. TOKİ kanalıyla 9.447 adet konut yapılmış olup, bunların
7.489’u hak sahiplerine teslim edilmiş olup 1.958’i ise en kısa zamanda teslim
edilecektir.
Yüksek
Hızlı Tren Projemiz devam etmekte olup 2019 yılı sonunda, inşallah, test
sürüşlerine başlayacaktır. Nuri Demirağ Havaalanımız hizmete girmiştir. 794
kilometre bölünmüş yol, organize sanayi bölgemize ek binalar, Nuri Demirağ
Organize Sanayi Bölgesinin altyapısı, ASELSAN, İŞGEM, Seyfebeli Sanayi Sitesi
kurulumu yapılmaktadır. Et ve Süt Kurumu… 
Evet,
burada süremiz yapılan hizmetleri saymaya yetmeyecek, daha sayılacak hizmetler
var. 
(Mikrofon
otomatik cihaz tarafından kapatıldı)
SEMİHA
EKİNCİ (Devamla) – Sayın Başkanım…
BAŞKAN
– Buyurun. 
SERPİL
KEMALBAY PEKGÖZEGÜ (İzmir) – Bir de iş cinayetlerini saysanız. Kaç kişi öldü
bunları yaparken, kaç kişiyi öldürdünüz?
SEMİHA
EKİNCİ (Devamla) – Burada bunları saymaya süre yetmeyecek. 
Ben,
bu hizmetlerin yapılmasında emeği geçen başta Cumhurbaşkanımız Recep Tayyip
Erdoğan olmak üzere, ekibine çok teşekkür ediyorum. 
Sizleri
Kangal Balıklı Kaplıcası, Divriği Ulu Camii, Sızır Şelalesi, Gürün Gökpınar
Gölü, Gök Medrese, Yıldız Dağı Kayak Merkezi, Sıcak ve Soğuk Çermik ve Eğerci
Yaylası’nın olduğu; Şems-i Sivasi’nin, Nuri Demirağ’ın, Aşık Ruhsati’nin, Aşık
Veysel’in, Pir Sultan Abdal’ın, Muzaffer Sarısözen’in ve Muhsin Yazıcıoğlu’nun
memleketine bekliyoruz. (AK PARTİ sıralarından alkışlar) 
BAŞKAN
– Evet, biz de bu daveti memnuniyetle kabul ediyoruz. İnşallah seçimlerden
sonra ziyaretinize geliriz. 
SEMİHA
EKİNCİ (Devamla) – Sayın Başkanım, Millî Mücadele’ye yüz sekiz gün ev sahipliği
yapmış Sivas’ımız, 2019 yılında 4 Eylül Kongresinin 100’üncü yılını
yaşayacaktır. Orada, inşallah, tüm milletvekillerimizi hep birlikte
Sivas’ımızda görmek istiyoruz. 
2019
yılı bütçemizin hayırlı olmasını, 2019 yılının ülkemize ve tüm İslam âlemine
barış, huzur ve bereket getirmesini diliyor, yüce heyetinizi saygıyla
selamlıyorum. 
(Mikrofon
otomatik cihaz tarafından kapatıldı)
SEMİHA
EKİNCİ (Devamla) – Son olarak da pazar günü Galatasaray’la maç yapacak olan
Sivasspor’umuza buradan başarılar diliyorum. (AK PARTİ sıralarından alkışlar)
BAŞKAN
– Sayın Ekinci, son cümleyi anlayamadık ama.
SEMİHA
EKİNCİ (Sivas) – Pazar günü Galatasaray-Sivasspor maçı var. Herkesi İstanbul’a
Sivasspor’u izlemeye davet ediyorum. (AK PARTİ sıralarından alkışlar) 
BAŞKAN
– Her iki takıma da başarılar diliyoruz. 
Şahıslar
adına ikinci söz, Kahramanmaraş Milletvekilimiz Sayın Sefer Aycan’a aittir.
(MHP sıralarından alkışlar)
Süreniz
beş dakika Sayın Aycan. 
SEFER
AYCAN (Kahramanmaraş) – Sayın Başkan, değerli milletvekilleri; görüşülmekte
olan 4’üncü madde üzerinde şahsım adına söz almış bulunuyorum. 
4’üncü
madde ödenek üstü giderlerden bahsediyor. Ödenek üstü gider 2017 yılında 28,4
milyar olmuş ve bu tabii ki bütçe açısından ciddi bir rakam. Ödenek üstü
harcamayı gösteriyor. Başka ciddi bir rakam bütçe açığıdır. 2017 yılında
gerçekleşen bütçe açığı 48,8 milyardır. Bu neyi gösteriyor? Ödenekten fazla
harcıyoruz, gelirden fazla harcıyoruz. O zaman tasarruf yapmak lazım,
harcamalarımızı kontrol etmek lazım, gereksiz harcamalar yapmamak lazım;
ülkemizde yetişen, var olan ürünlerden dışarıdan almamak lazım. Şu Gümrük
Birliği Anlaşması’nı yeniden gözden geçirmek lazım. “1995’te bizi kandırdılar.”
deyip taraflarla bir araya gelmek lazım diye düşünüyorum. 
Bunun
dışında, tabii, gereksiz harcamalar yapmamak lazım derken, inşaat yapmamak
lazım. Bütün bakanlıklara yeni yeni binalar yapılıyor. Bu da tabii ki bütçe
açısından ciddi yük getiriyor. Ama daha önemlisi, yurt dışından kredi alıp bina
yapmamak lazım. Hem bunun kredi borcunu ödüyoruz hem de faizini ödüyoruz. Kredi
alıp hastane de yapmamak lazım. Bir sağlık personeli olarak diyorum. Çünkü
hastane yapımında da yanlış yapıyoruz diye düşünüyorum. Nasıl yanlış yapıyoruz?
Şimdi Türkiye’de yatağa mı ihtiyacımız var, hastane yatağına mı ihtiyacımız
var? Hesaplamalara göre hastane yatak sayısında azlık var, açık var gibi
gözüküyor ama yatak doluluk oranı diye bir rakam var, ona bakıyoruz, Türkiye’de
yatak doluluk oranı yüzde 68’lerde. Diyorlar ki: “Bir hastanenin yatağının
verimli çalışması için optimal doluluk oranı yüzde 80 olması lazım.” Yani yüzde
80’in altında doluluk oranıyla çalışıyorsa o hastane verimli değildir. Bir de
hastaneleri çok büyük yapıyoruz. Nasıl karar veriyoruz, onu da anlamıyorum.
Şimdi bunun da hesabı var. Hastane kullanımlarına bakmak lazım. Onun dışında da
diyorlar ki: “Hastanenin optimal rakamı 400’dür. 300 ile 400 yataklı hastaneler
en optimal büyüklüktür. 400 yatağın üzerindeki hastane, işletmecilik açısından
doğru değildir.” Ama biz çok büyük hastaneler yapıyoruz. Örneğin, bir kentte
yaptığımız hastane 3.500 yataklı. Tabii, 3.500 yatak ekliyor gibi gözüküyoruz
ama onun karşılığında 6 tane de hastaneyi kapatıyoruz. 6 tane hastaneyi
kapattığımız zaman, o zaman aslında yatak kapasitesini de artırmamış oluyoruz. 
Tabii,
hastanenin metrekaresini de çok büyük yapıyoruz, optimal büyüklüklerin
üzerindeki büyüklükte hastane yapıyoruz. Diyorlar ki: “Optimal rakam, yatak
başına 160-170 metrekaredir.” Amerika’da bile hastane yatağı başına büyüklük
190 metrekaredir ama bizim yeni yaptığımız hastanelerde alan 300 metrekaredir. 
Şimdi,
bu kadar büyük hastane yaparsanız, işletmecilik açısından da ciddi yük getirir,
bunun karşılanması da zordur. Nereden karşılayacağız? “Döner sermayeden
karşılayın.” deniyor. Döner sermayeden hem hastanenin kirasını hem de cari
harcamalarını karşılamak bugün için mümkün değil, hatta sadece cari harcamaları
da karşılamak mümkün değil. Bir de bu kullandığımız krediyi yirmi beş yıl, otuz
yıl içerisinde geri vereceğimize göre, her ay da ödeme yapacağımıza göre çok
ciddi bir yük getirecek ama hastanelerin döner sermayesi bunu karşılamaya
müsait değil. 
Döner
sermayeye dayalı bir hastanecilik de çok doğru değil çünkü hastaneleri işletme
hâline getiriyoruz. Hastane bir işletme değil, hastanenin bir işletme gibi
düşünülmemesi lazım. Hastane, hasta bakan yerdir. “Burası yüzde 80 dolulukla
çalışırsa, yüzde 100 dolulukla çalışırsa kapatır.” şeklindeki bir yaklaşım da
doğru değil. Keşke hastaneler hep boş kalsa, hiç kimse hastaneye yatmasa,
hastaneye gitme ihtiyacımız olmasa ama hastanelerin doluluğu üzerinden, para
kazanarak hem kirasını ödeyeceğini hem de cari giderlerini karşılayacağını
bekliyorsak, bu biraz gerçekçi olmuyor. 
Bunu
karşılamak için de gereksiz işlere girmememiz lazım. Neyi kastediyorum? Sağlık
turizmini kastediyorum.
(Mikrofon
otomatik cihaz tarafından kapatıldı) 
BAŞKAN
– Bir dakika veriyorum Sayın Aycan.
SEFER
AYCAN (Devamla) – Sağlık turizmi Sağlık Bakanlığının işi olamaz. Sağlık
Bakanlığı, Türkiye'deki vatandaşın, halkın sağlıklı hâlini sürdürmekle
görevlidir. Sağlık turizmi yaparak, saç ekerek, burun kaldırarak para kazanma
derdine düşülmemesi lazım; vatandaş ondan sağlık hizmeti beklemektedir, esas
işi de budur, bunu yapması lazım.
Türkiye'de
çok ciddi bir şekilde de sağlık harcamaları var, 130 milyar lira sağlık
harcaması vardır. Tüm dünyada da silah ve enerji sektöründen sonra en büyük
harcama sağlık sektöründedir. Burada da hastane harcamalarını kısmamız lazım.
Tüm harcamaların yüzde 50’si hastane harcamasıdır, yüzde 30’u da ilaç
harcamasıdır. Bunlarda da kontrollü harcamamız lazım. Bunu karşılamak da mümkün
değil çünkü SGK’ye bütçeden aktarılan ödenek 128 milyar liradır. Bu para
hepimizin parasıdır.
Evet,
şahsi görüşlerimi, kişisel görüşlerimi belirttim. Buradan şu şekilde bitirmek
istiyorum. 
(Mikrofon
otomatik cihaz tarafından kapatıldı) 
KADİM
DURMAZ (Tokat) – Bütün bu doğru tespitlerden sonra bütçeye “hayır” demek lazım.
BAŞKAN
– Karşılıklı olmasın.
Genel
Kurulu selamlayalım.
SEFER
AYCAN (Devamla) – Genel Başkanımızın çizdiği ilkeler doğrultusunda…
KADİM
DURMAZ (Tokat) – Çok değerli tespitleriniz var ama. 
SEFER
AYCAN (Devamla) - …devletimiz, milletimiz için bütçeye “evet” diyeceğim.
Teşekkür
ederim. Sağ olun. (MHP, AK PARTİ ve İYİ PARTİ sıralarından alkışlar) 
BAŞKAN
– Teşekkür ederim. Sağ olun. 
Sayın
milletvekilleri, şimdi 4’üncü maddede soru-cevap işlemine başlıyoruz. 
Sayın
Aydoğan…
TURAN
AYDOĞAN (İstanbul) – Teşekkürler Sayın Başkanım.
Ekonomiyi
ve bütçeleri hukuktan ve demokrasiden ayrı düşünemeyiz, bir alandaki çöküş
diğerini de etkiler. TÜİK’in son çeyreğe ilişkin açıkladığı büyüme dibe çöküşü
göstermektedir.
Ekonomi
çökerken özgürlükler de hızla çöküyor. On binlerce kişiye karşı Cumhurbaşkanına
hakaretten dava açılıyor. “Gazetecilik suç değildir.” diyen Gazeteci Berivan
Bila, “Eskiden ‘reis’ denince aklıma ‘Temel Reis’ gelirdi.” diyen Akademisyen
Cenk Yiğiter bu maddenin son kurbanı oldular. Bu nasıl bir evhamdır? Şebnem
Korur Fincancı’ya hiçbir indirim yapılmadan iki yıl altı ay hapis cezası
verildi. Bugün de Yazar İhsan Eliaçık gözaltına alındı. İstanbul İl Başkanımız,
yiğit kadın Canan Kaftancıoğlu, Parti Meclisi Üyemiz Eren Erdem’e sahip çıktı diye
hakkında soruşturma açıldı. Ağzını açanın gözaltına, başını eğmeyenin cezaevine
koyulduğu böyle bir yönetim böyle bir ekonomi doğuruyor. Soruyorum şimdi:
Özgürlüklerin yok olduğu yerde bu neyin bütçesidir? 
Teşekkür
ediyorum.
BAŞKAN
– Sayın Tığlı…
NECATİ
TIĞLI (Giresun) – Teşekkür ediyorum Sayın Başkan.
Çevre
ve Şehircilik Bakanı Murat Kurum’a soruyorum: Giresun’umuzun da aralarında
bulunduğu birçok ilde eski stadyumların yıkılarak yerine millet bahçeleri
yapılacağı biliniyor.
1)
Neden Atatürk’ün adını taşıyan stadyumlar millet bahçesi olsun diye seçiliyor?
Bugüne kadar Atatürk’ün ismini taşıdığı için kaç tesis yıkılmıştır? 
2)
Yıkılan stadyumların kapsadığı alanların tamamına mı millet bahçesi yapılıyor
yoksa belli bir kısmı yeni inşaat alanları olarak kullanılsın diye TOKİ’nin
hizmetine mi veriliyor? 
BAŞKAN
– Sayın Adıgüzel…
MUSTAFA
ADIGÜZEL (Ordu) – Bütçe görüşmelerinde AKP adına her konuşmacı beş dakika
sürenin sonuna doğru bir yerlerde muhakkak Sayın Erdoğan’ın ismini anarak
sözlerini tamamlıyor; tıpkı halk şiirinde, divan şiirinde söz yazarı son kıtada
kendini geçirir, buna tapşırma denir, örneğin Nesimi der ki, Fuzûlî der ki
falan gibi. Sizinki bu bağlamda, konuştuğunuz metinlerin söz yazarının kim
olduğunu göstermesi bakımından bir örnek, hepsi aynı kaynaktan çıkmış gibi.
Arkadaşlar, siz yürütme değilsiniz, siz yasamasınız, bırakın onlar yürütme
işini yapsınlar, biz denetleme ve yasama görevimizi yapalım.
Bu
bütçeyle devletten 100 milyar maaş almaya onay isteyen Sayın Cumhurbaşkanı
1.600 TL maaş alan asgari ücretlinin, bin TL alan emeklinin karşısına geçip
kendisini “Bu fakir…” diye tanımlarken siz rahatsız olmuyor musunuz?
Ordu’nun
Aybastı ilçesinde yeterli sayıda doktor yok. 20’nin üzerinde iktidar
milletvekili -4 bakan, 1 başbakan yardımcısı, en son, AKP Genel Başkan Vekili,
bir de Sağlık Komisyonu Başkanı- var, elde var sıfır. İkinci hastaneyi açtılar,
ikisinin de içi boş.
BAŞKAN
– Sayın Bülbül…
SÜLEYMAN
BÜLBÜL (Aydın) – Teşekkürler Sayın Başkan.
Tarım
Bakanına soruyorum: Aydın’da narenciye üretimi yapan çiftçilerimiz zor durumda
olup fiyat politikasından şikâyetçidir. Örneğin, portakal depoda 65-70 kuruş,
dalında 45-50 kuruştur; mandalina depoda 90-100 kuruş, dalında 40-50 kuruş
arasındadır. Bu fiyat politikaları sebebiyle Kuyucak, Nazilli, Sultanhisar,
Yenipazar, Köşk, İncirliova, Germencik ilçelerimizde birçok üretici 30 ile 50
yaş arası ağaçlarını sökmüş, üreticinin yanında olmayan tarım politikalarına
ayak uydurmak zorunda bırakılmıştır. Bu bağlamda, aracıların üreticiye teklif
ettikleri fiyatları kontrol etmek amacıyla hangi çalışmalar yapılmaktadır?
Aracılar tekeliyle sofraya ulaşan meyve, sebze arz döngüsünün denetimi için
hangi adımları atmayı düşünüyorsunuz?
Teşekkür
ederim.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Taksici
esnafı büyükşehirlerde trafik, can güvenliği gibi sorunlar yaşamaktadır.
Ayrıca, pahalı akaryakıt ve yedek parça, sigorta, vergi gibi yükler geçim
sıkıntısına neden olmaktadır. Anadolu kentlerinde ise siftahsız kontak kapatan,
BAĞ-KUR borcunu ödemekte zorlanan taksiciler de oldukça mağdurdur. Bazı illerde
vilayet, adliye, hastane gibi taksicilere iş veren kurumların taksi yerine
kiralık araçlara yönelmeleri de taksiciler için sıkıntı üretmektedir.
Taksicilerin yıllarca taşımacılığını yaptıkları kurumlardan iş alamaz hâle
gelmeleri sonucu ekonomik sorunlarının yüküyle belleri bükülmektedir. AVM’lerle
bakkalı, küçük esnafı yok eden anlayış, bu kere zorunlu hâllerde kahrımızı
çeken taksicileri tüketmek üzeredir. 
Esasen,
bütçede esnaf da yoktur, onların çözümlenecek sorunlarına bakan iktidar da
yoktur. Esnaf kepenk kapatıyor, taksici siftah yapamıyor, iktidar çözüm üretmek
yerine olanı seyrediyor. Bu bütçe de emekçiler gibi esnafı da ne yazık ki
düşünmemiştir. 
Teşekkür
ederim. 
BAŞKAN
– Sayın Şeker… 
İLYAS
ŞEKER (Kocaeli) – Teşekkür ediyorum Sayın Başkan. 
AK
PARTİ hükûmetleri olarak daha önceki yıllarda olduğu gibi 2019 yılında da
bütçemizde en büyük payı eğitime ayırıyoruz. Eğitime bütçenin yüzde 17’sini
yani 161 milyar TL ayırdık. Bu bütçeye niye “evet” diyeceğiz? Çünkü bu bütçede
bilim var, eğitim var, AR-GE var, teknoloji var, kalkınma var, Atatürk’ün
ifadesiyle millî kültürümüzü muasır medeniyet seviyesinin üzerine çıkarma var,
okullar açıldığında masasının üzerinde ders kitapları olan, bunun için il il
dolaşmayan öğrencilerimizin ailesi var, akıllı tahtalarla ve teknolojik
sınıflarda eğitim gören gençlerimiz var, burs ve kredi alan, öğrenci
yurtlarından istifade eden üniversite öğrencilerimiz var, üniversitesi olan 81
ilimiz var; yani geleceğimizin garantisi olan 25 milyon 309 bin 876 gencimiz ve
ailesi, velhasıl 82 milyon insanımız var. Onun için bu bütçeye “evet” diyorum.
(AK PARTİ sıralarından alkışlar)
BAŞKAN
– Sayın Komisyon?..
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, çok
teşekkür ediyorum. 
Sayın
Başkanım, görüşmeler oldukça uzadı. Şu an, bir önceki turdan Sayın Tutdere,
Sayın Suzan Şahin, Sayın Kazım Arslan, Sayın Durmuşoğlu, Sayın İbrahim Özyavuz
ve Sayın Kaya’nın cevapları elimizde. Siz de uygun görürseniz ve süreyi tekrar
soru olarak kullandırmayacaksak biz bunları arkadaşlarımıza yazılı olarak
iletelim. 
Teşekkür
ediyorum.
BAŞKAN
– Peki, teşekkür ederim.
Değerli
arkadaşlar, bu şekilde 4’üncü madde üzerindeki görüşmeler tamamlandı.
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir.
5’inci
maddeyi okutuyorum:
Devlet borçları
MADDE 5- (1)
Devlet borçlarına ilişkin cetvellerde gösterildiği üzere 2017 yılı sonu
itibarıyla;
a) 535.448.147.836,29 Türk Lirası kısa, orta ve uzun vadeli Devlet iç
borcu, 
b) 343.043.518.016,01 Türk Lirası Devlet dış borcu,
c) 68.417.473.957,07 Türk Lirası Hazine garantili borç, 
mevcuttur.
BAŞKAN
– Teşekkür ederim.
5’inci
madde üzerinde gruplar adına ilk söz, İYİ PARTİ Grubu adına Tekirdağ
Milletvekilimiz Sayın Enez Kaplan’a aittir.
Buyurun
Sayın Kaplan. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA ENEZ KAPLAN (Tekirdağ) – Sayın Başkan, değerli
milletvekilleri; 2017 Yılı Merkezi Yönetim Kesin Hesap Kanunu Tasarısı’nın
5’inci maddesine üzerine İYİ PARTİ adına söz almış bulunmaktayım. Hepinizi
saygıyla selamlıyorum.
Değerli
milletvekilleri, AKP hükûmetleri, yıllardır uyguladıkları yanlış ekonomik
politikalar sonucunda cari açık vererek büyümüş dolayısıyla dış finansa bağlı
hâle gelmiştir. Bu durum, Türk ekonomisinin 2019 yılı büyümesi önünde büyük bir
engeldir. Türkiye ihracatta maalesef katma değer yaratamamaktadır. 170 milyar
dolar ihracatın katma değerinin 10 milyar doların altında olduğuna ilişkin
iddialar bulunmaktadır. Bunun aksini ispat eden bir bilimsel çalışma yok yahut
Bakanlıkça açıklanan bir veri söz konusu değil. Dolayısıyla, hâlihazırda 157
milyar olan ve yıl sonunda 170 milyar dolara çıkması beklenen ihracatın, katma
değer üretme kabiliyetinden yoksun olduğu açıkça ortadadır. 
2016
yılı itibarıyla, Türk lirası kısa, orta ve uzun vadeli devlet borcu 468,6
milyar iken, 2017 yılında bu borç 535,5 milyar olmuştur, yaklaşık 67 milyar
lira cari açık artmıştır.
Yine,
2016 yılı itibarıyla Türk lirası devlet dış borcu 290,5 milyar lira iken, 2017
yılında 343 milyar lira olmuş, yaklaşık 53 milyar cari açık artmıştır ve 2016
yılı sonu itibarıyla Türk lirası Hazine garantili borcu 60,7 milyar iken, 2017
yıl sonu itibarıyla 68,4 milyar lira olmuş, yaklaşık 8 milyar cari açık
artmıştır. 
24
Haziran 2018 seçimlerinden sonra yasalarda yapılan değişiklikler sonucunda,
kamu adına hükûmetin faaliyetlerini denetleyen kurumlar, Sayıştay üzerinde
idari ve politik baskıların artmasıyla, kamu hizmetlerindeki aksayan yönlerin
giderilmesi de önlenmiştir arkadaşlar.
Hazinenin,
2017 yılında yanlış borçlanma stratejisini uygulayarak gereğinden fazla
borçlanması, sonrasında da Merkez Bankasına baskı yaparak faiz artırılması
gecikmiştir ve dolayısıyla, piyasa faizlerinin olması gerekenden daha yüksek
olmasına sebep olmuştur.
Sayın
milletvekilleri, Sayın Bakan bütçe sunuş konuşmasında en büyük payın eğitime
aktarıldığını söylüyor. Geçmiş yıllara şöyle bir baktığımızda ise kendisinden
önceki bakanlar yine her yıl bütçeden en büyük payın eğitime aktarıldığını
söylemişlerdir. On altı yıllık iktidarınızda her eğitim döneminde müfredat,
okula başlama yaşı ve sınav sistemlerini değiştirerek eğitim alanında kendi
çıkarmış olduğunuz kanunlara yine kendiniz sürekli muhalefet ettiniz. Eğitim,
maalesef, on altı yıl boyunca yazboz tahtasına döndü. 
Bütçeden
en büyük payı alan eğitim on altı yıldır bir istikrara kavuşamadığı gibi,
bütçenin diğer kalemlerinde de ne kadar başarılı olunacağı gayet
düşündürücüdür. On altı yıldır bütçe yapıyorsunuz. On altı yıldır kanun
çıkarıyorsunuz, sonra her defasında kendi çıkardığınız kanunları kendiniz
beğenmiyor, yine kendiniz değiştiriyorsunuz. On altı yıldır yatırıma, AR-GE’ye,
teşviklere ayırdığınız bütçeyle bugüne kadar elle tutulur bir sanayi ve millî
üretim gücü üretmemişsiniz ki hâlihazırda birçok ürünü ne yazık ki ithal
ediyoruz. 
Yıllara
göre yatırım ve teşviklere ayrılan bütçelerin net miktarlarına ulaşamadık.
Yalnız, Bütçe ve Mali Kontrol Genel Müdürlüğü, 2018 yılı yatırım ve teşviklere
ayrılan bütçenin 85 milyar lira olduğunu ifade etmiş. Bu yatırımlar ve
teşvikler doğru insanlara dağıtılmış olsaydı istihdam ve katma değer alanında
geri dönüşü, bir nebze olsun, bugün yaşadığımız krizi daha fazla yara almadan
atlatmamızı sağlayabilirdi. 
Sayın
milletvekilleri, AKP’li iş adamlarından oluşan Müstakil Sanayici ve İşadamları
Derneğinin 11 üyesine bir mesaj yolluyor. Mesajda “2018 yılında işleriniz
nasıldı? Döviz kur farkından etkilendiniz mi? 2019 yılından beklentileriniz
nelerdir?” konu başlıklı bir anket doldurmaları isteniyor ve sonunda bu anketin
Hazine ve Maliye Bakanlığına sunulacağı belirtiliyor. 
Değerli
milletvekilleri, bu derneğe üye olanların iş yaptıkları yerler çoğunlukla
belediyeler ve kamu kuruluşları. Bahsettikleri ekonomik tedbirler ve hedefler,
2019 bütçesinin sonuçları bu derneğin anketine göre değerlendirilecekse eğer,
bu bütçenin sarayın ve yandaşların bütçesi olduğunu söylememizde hiçbir sakınca
olmayacağını düşünüyorum. 
Değerli
arkadaşlar, bu bütçe, yerli araba üretebilecek mi? Bu bütçe, tren yollarını
ıslah edip ölümlü tren kazalarını engelleyebilecek mi? Bu bütçeyle dolar Türk
lirası karşısında değer kaybetmeye devam edecek mi? Yine bu bütçe, çiftçimizi,
memurumuzu, emeklimizi, sanayicimizi, esnafımızı, işçimizi mutlu edebilecek mi?
Bu bütçe, genellikle geçim sıkıntısından kaynaklanan boşanma sayılarını
azaltabilecek mi? Bu bütçe, üniversitelerde diplomalı işsizler yaratan genç
işsizlerimize iş imkânı sağlayacak mı? Bu bütçe, çeliğini Almanya’dan aldığımız
millî tankımıza, sanayimize çelik üretebilecek mi? Bu bütçe, EYT’lilerin ve
staj mağdurlarının yüzünü güldürebilecek mi? En önemlisi, bu bütçe,
insanlarımızın yaşadığı gelecek endişesini ortadan kaldırabilecek mi? 
Sayın
milletvekilleri, ekonomi kötü durumda, firmalar arka arkaya konkordato ilan
ediyor. Özel sektörde işten çıkarmalar artmış, işsizlik almış başını gidiyor.
İflaslar ve kredi yapılandırmaları art arda geliyor. Yanlış ekonomi
politikaları sonucu inşaat sektörü durma noktasına gelmiştir. Türkiye ekonomisi
üretimden çok tüketime ve borçlanmaya dayalıdır. Ekonomi halkın yaşamda
etkisini hissettiği ciddi bir darboğazın eşiğinde. Papaz gitmesine gitti ama
döviz gittiği yerden hâlâ geri gelmedi. 
Bir
de çiftçimizin durumundan umarım haberdarsınızdır. Bu üretim maliyetleriyle
üretilecek ürünlerin fiyatlarının, önümüzdeki yıl bugünkü rakamlardan kat ve
kat fazla olacağını tahmin etmek için ekonomist olmaya gerek yok. 2017 yılında
1.500 lira olan gübre bugün 2.530 lira. Yine 2017’de 1.300 lira olan üre
gübresi bugün 2.350 lira arkadaşlar. Tarımda yaşanacak olan maliyet
artışlarından kaynaklı ürünlerdeki fiyat artışı, enflasyon beklentilerinizi
hayal kırıklığına uğratacaktır. 
On
altı yıldır eğitimde beceremediğiniz planlamanın bugün oluşturduğu işsizler
ordusunun, yatırım ve teşviklerin doğru yerlere aktarılmamasından kaynaklanan
istihdam yoksunluğunun, tarımda plansız üretim neticesinde soğan depolarını
basan kamu idarelerinin, sosyal anlamda yaşanan huzursuzlukların da mimarı
sizsiniz ve siyaseti ötekileştirme becerinizle on altı yıldır bu milleti
ayrıştırdınız ama topyekûn bu millet et ile tırnak gibidir, bu durum sizin için
üzücü olabilir. Her yeri binalarla, AVM’lerle, yollarla, tünellerle, köprülerle
donatmış olabilirsiniz, bu eserlerle yaşayacak ve bu eserlerinizi yaşatacak
olan insanlarımızın mutluluk hayallerini, gelecek beklentilerini de köprülerle,
yollarla, tünellerle, AVM’lerle betonlaştırdınız arkadaşlar. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Kaplan.
5’inci
madde üzerinde ikinci söz, Milliyetçi Hareket Partisi Grubu adına İzmir
Milletvekilimiz Sayın Hasan Kalyoncu’ya aittir. (MHP sıralarından alkışlar)
Süreniz
on dakika Sayın Kalyoncu.
MHP
GRUBU ADINA HASAN KALYONCU (İzmir) – Sayın Başkan, değerli milletvekilleri;
2017 Yılı Merkezi Yönetim Kesin Hesap Kanunu Tasarısı’nın “Devlet borçları”
başlıklı 5’inci maddesi üzerine Milliyetçi Hareket Partisi Grubu adına söz
aldım. Gazi Meclisi saygıyla selamlıyorum.
Sözlerime
başlamadan önce, bütçe müzakereleri dolayısıyla burada yeniden çözüm süreci
hayalleriyle açılım sürecine yapılan övgüleri duymanın verdiği üzüntüyü ifade
etmek istiyorum. Süreç boyunca tuzaklanmış hendekleri, sözde akiller eliyle
yaralanan kamu vicdanını ve işlenen hukuk cinayetlerini saymayacağım. İbret
alınması için sadece Ege Üniversitesinde bölücü terör örgütü PKK tarafından
şehit edilen öğrencimiz Fırat Yılmaz Çakıroğlu cinayetini hatırlatıp onu
rahmetle anacağım, ruhu şâd olsun. (MHP sıralarından alkışlar) 
Bir
hususa daha dikkatinizi çekmek istiyorum. FETÖ tarafından üye ve sempatizan
devşirme sürecinde, yurt dışındaki eğitim kurumlarının örgüt için önemi
herkesçe bilinmektedir. Bu okullara Türk kültüründe ve Türkiye Cumhuriyeti
nezdinde saygın kültür ve siyaset adamlarının isimleri verilmiştir. Bugün hâlâ
FETÖ’nün okullarının bazılarında bu isimler kullanılmaktadır; örnek olarak
Makedonya’da Yahya Kemal Beyatlı, Kosova’da Mehmet Akif Ersoy, Arnavutluk’ta
Turgut Özal. Devletin bu isimlerin kullanımını engellemek için gerekli
tedbirleri alması FETÖ’yle yurt dışındaki mücadeleye katkı sağlayacaktır. Bu
kişilerin vârisleri ve Dışişleri Bakanlığı harekete geçmelidir. 
Türkiye'nin
borç meselesine gelince: Bu konunun Kırım Harbi’yle başlayan uzun bir geçmişi
var ve 1954’te borçlarımız bitmişti. 1980’lerde başlayıp bugünlere kadar önce
devlet borcu zirve yaptı, on yıldır da özel sektör borçlarını konuşuyoruz. 
Bütçe
açıkları ve borç stoku öncelikle devletin mali disiplin sorunuyla ilgilidir.
Maastricht Kriterlerine göre, kamu borç stokunun gayrisafi yurt içi hasılaya
oranının yüzde 60’ın altında olması gerekmektedir. Türkiye uzun yıllardır bu
kriteri karşılamıştır. 
Borçlanma
rakamlarının sınır değerlerin altında olması siyasi iktidara bir hareket alanı
açmaktadır. Ancak bir yıldır faiz ve borç risklerindeki artışlarla borçluluk
oranları yükselmiştir. Kamu borç stokunun döviz ve Türk lirası cinsinden
dağılımındaki eğilim de tedbir almayı gerektirmektedir. 2010 yılında döviz
cinsinden devlet borçları toplam borcun yüzde 26’sı seviyesine düşmüşken bu oran
2018 Ekim ayı itibarıyla yüzde 46’ya yükselmiştir. 2006 yılında 5 milyar dolar
civarında seyreden Hazine garantili dış borçlar, 2018’in ikinci çeyreğinde 14
milyar doları geçmiştir. 2019 bütçesinde Hazine garantili borçların düşürülmesi
gerekmektedir. 
Geçen
on yıl boyunca Avrupa kaynaklı ekonomik kriz ortamında Avrupa ve Amerika Merkez
Bankaları piyasalarda para bolluğuna yol açtılar. Sadece FED’in dolaşıma
sürdüğü miktar 2008 sonunda 925 milyar dolardan 2015’te 4,5 trilyon dolara
ulaştı. Özel sektör bundan yararlanarak kolay borçlandı. 
Türkiye,
2013 yılından bu yana “kırılgan beşli” diye adlandırılan ve Brezilya,
Hindistan, Endonezya ve Güney Afrika’dan oluşan bir grup içerisinde
sınıflandırılmaktadır. Bu grupta kamu ve özel toplam dış borç stokunun gayrisafi
yurt içi hasılaya oranı en yüksek olan ülke yüzde 52 oranıyla Türkiye’dir.
Şimdi, bu borçlar nereye varmış, bunu bir gözden geçirelim. 2011’e kadar 100
milyar doların altında gerçekleşen özel sektörün borçları 2018’de 300 milyar
doları aşmış durumdadır. Türkiye'nin önündeki en temel sorun da budur.
Türkiye'nin kırılgan beşli ülkelerine göre dış borç yükü daha yüksektir.
Giderek artan bir dış borç sarmalıyla karşı karşıyayız. Bu, açık ve yakın bir
tehlikedir.
Değerli
milletvekilleri, borç ödenebiliyorsa, döndürülebiliyorsa sıkıntı yoktur ancak
bunun için ülkeye döviz girmelidir. Dolar 8 lira seviyesine çıkınca, yıl
sonunda 15 lira olacağı kehanetleri yapıldı ve tutmadı ancak bu sözler
enflasyonu yükseltti. Kısa vadeli fiyatlamalar 8 lira üzerinden oluştu.
Yükselen beklentiler, yükselen fiyatlamalar kontrolden çıkmak üzereydi.
Enflasyon konusunda Merkez Bankasının, Hükûmetin ve diğer piyasa aktörlerinin
kararlı duruşu kısmi bir rahatlama getirdi, dolar kuru 5,24’e kadar geriledi
ancak faizler yüzde 24’e çıktı, fiyatlar yükseldikleri yerde kaldılar. 
Bir
de CDS’ler var, borcun sigorta primleri. Yüzde 1,5 olan bu sigorta primleri
yüzde 6’ya dayandı, faizlerin neredeyse 2 katı risk primi ödemeye başladık; kur
indi, faizler sakinleşti ama CDS’ler yüzde 4’ün altına bir türlü inmiyor. Bunun
anlamı borçlanmamız hâlâ çok pahalı demektir. Borç maliyeti yüksek olduğundan
enflasyon tırmanmaya devam ediyor. 
Türkiye'nin
kırılgan beşli kategorisinden çıkabilmesinin bir yolu, dış borç yükünü azaltmak
ve cari açığı borçla kapatmak yerine doğrudan yabancı sermayeyi çekmektir.
Sermaye güven duymak ister, beklentiler iyimser oldukça güven gelişir. Olumlu
beklentiler gidişatı olumlu etkiler. Hâliyle enflasyon ve kur yükselişine karşı
ilk araç güven ortamı olmalıdır. 
Bu
bağlamda, Hükûmetin peş peşe 100’er günlük planlarla beklentileri yüksek
tutmaya çalışmasını olumlu görüyoruz. Güvensizlik ortamında kurlar yeniden
yükselebilir, borcun döndürülebilmesinde güven düzeyi özel önem taşımaktadır. 
Hükûmete
bir hususu hatırlatmak istiyorum: Sözleşmenin Türk lirasıyla yapılmasını
destekliyoruz ancak iç piyasaya dövizle borçlanmak hem devlet ile bankaları
rekabete sokarak faizleri yükseltmekte hem de millî paraya güven duygusunu
sarsma riski taşımaktadır. Dikkat edilmezse Türk lirası kötü para pozisyonuna
düşebilir. 
Sayın
milletvekilleri, kamu borçlarını ve faiz yükünü azaltmanın kalıcı yolu ülkenin
verimli üretim kapasitesini artırmaktır. Yerli savunma sanayisindeki atılımları
önemsiyoruz. Aynı şekilde, teknoloji, bilim, sanat üreten bir ülke olmak
zorundayız. Ülke olarak inşaat gibi sınırlı verimli bir alandan daha
teknolojik, daha verimli, daha fazla istihdam ve katma değer yaratan alanlara
yatırım yapılmalıdır. Bütçede eğitimin, AR-GE’nin, teknolojinin, teknolojik
sanayinin payı yükseltilmelidir. Ayrıca, gıda sektöründe stratejik yaklaşımlar
gereklidir. Gıda güvencesini ve sağlığını garanti altına almak için tarımsal
faaliyetler gözden geçirilmelidir. Tarımda dış ticaret açığı artmaktadır.
Ülkemizde üretilebilecek çok sayıda tarımsal ve hayvansal gıda ithal
edilmektedir. Bu durumun acilen tersine döndürülmesi gerekmektedir. Üreten
toplumların devlet borçları hızla düşecek, faiz yükü azalacaktır. Kendi yerli
ve millî imkânlarımızla, kendi insanımızla ve teknolojimizle yaratılan katma değer
hem ülkemize sınıf atlatacak hem de Türk vatandaşının refahını artıracaktır.
Değerli
milletvekilleri, son olarak belirtmek isterim ki uygulanacak ekonomik
politikalar, merkezine insanı koyan, eşitlik, ahlak ve adalet ilkelerini
gözeten bir yönetim anlayışıyla toplumsal refahı artırmalıdır. İstikrarlı,
çevreye duyarlı ve istihdam dostu bir büyümenin gerçekleştirilmesi ekonomi
politikasının esasını oluşturmalıdır. Milliyetçi Hareket Partisi olarak kamu ve
özel sektör borç stokunu sürdürülebilir bir seviyeye indirmeyi ekonomide kalıcı
istikrar sağlamak ve kırılganlıkları azaltmak bakımından gerekli görmekteyiz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kalyoncu.
HASAN
KALYONCU (Devamla) - Borç yönetimi, para ve maliye politikalarıyla uyumlu,
sürdürülebilir, şeffaf ve hesap verilebilir bir borçlanma politikası şeklinde
yürütülmelidir. Seçim beyannamemizde ifade ettiğimiz gibi, Milliyetçi Hareket
Partisi olarak ekonomik sorunların çözümü için katılım ve diyalog ortamı içinde
bütün sosyal kesimlerin memnuniyetini ve ekonomik programlara rızasının
alınmasını önemsiyoruz. Ekonomik sorunların aşılmasında toplumsal kesimler,
siyasi iktidar, ekonomi yönetimi ile halk arasında karşılıklı güven ortamı
oluşturulmalıdır. Güven ortamı, nimetin ve külfetin hakkaniyet ölçülerinde
bölüşülmesi, üretime katılanların adil pay almalarının sağlanması partimizin
öngördüğü, önerdiği ekonomik uzlaşma kültürünün esasını teşkil etmektedir.
Sorunların aşılması ancak bu uzlaşmayla mümkündür. 
2019
yılı bütçesinin hayırlara vesile olması dileğiyle Genel Kurulunuzu saygıyla
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Kalyoncu.
5’inci
madde üzerinde söz sırası, Halkların Demokratik Partisi Grubu adına Mardin
Milletvekilimiz Sayın Ebrü Günay’a ait. (HDP sıralarından alkışlar)
Süreniz
on dakika.
HDP
GRUBU ADINA EBRÜ GÜNAY (Mardin) – Sayın Başkan, değerli milletvekilleri;
hepinizi saygıyla selamlıyorum. 2019 Yılı Merkezi Yönetim Bütçe Kanunu Teklifi
üzerinde Halkların Demokratik Partisi adına söz aldım. Buradan sizleri ve
ekranları başındaki herkesi saygıyla selamlıyorum.
Değerli
milletvekilleri, bütçe, toplumların cinsiyetler arasındaki uçurumu azaltmaya
yarayan önemli araçlarından biridir. Bütçeler, ülkelerin eğitimden enerjiye,
sağlıktan ticarete, ulaşımdan adalete toplumsal yaşamın tüm alanına dair yıllık
planlamalarını içerir. Dağılımın nasıl yapıldığına dair fikir veren
göstergelerden biri de bütçeleri kimin hazırladığıdır. Günlerdir tartışılan
bütçeyi erkeklerin ve bir erkek aklın hazırladığı çok açık. Bütçeler, gelir,
gider kalemleri gibi düşünülmemeli, toplumsal cinsiyet açısından da eşitliği
sağlamaya katkı sunan bir perspektifle hazırlanmalıdır. Uluslararası raporlar
Türkiye’de iki temel eşitsizliğin ciddi boyutlarda yaşandığını ve giderek
derinleştiğini ifade ediyor. Bunlar, gelir ve servet eşitsizliği ve cinsiyet
eşitsizliğidir. Buna karşın, bütçeyle ilgili açıklamalardan ve geliştirilen
politikalardan iktidarın bu eşitsizlikleri ortadan kaldırmaya yönelik bir kaygısının
olmadığı aşikârdır. Hâlâ cinsiyete dayalı bir bütçeye gidilmemiş olması başlı
başına bir sorundur. 
Kadınların
kaynaklardan yararlanması bir haktır. İlgili bakanlığın bütçesinin son yıllarda
sosyal yardımlara ayrılması, AKP’nin hem kadınlara hem de sosyal politikalara
yaklaşımını çok açık ifade ediyor. Kadınların kamusal alandan uzaklaştırılması,
bakım hizmetlerinin yürütücüsü hâline getirerek eve hapsedilmesi, kadını
aşağılayan, eşitliği hedef alan müfredatlar, kamu hizmetlerindeki cinsiyet
eşitlikçi bir yaklaşımın belirleyici olmaması kadının kamusal hayata
katılımının önündeki engelleri derinleştirmektedir. Toplumsal cinsiyete dayalı
bir bütçe neden mi önemli? Eşitleyici, kamu hizmetlerinin tasarım ve
uygulanması için, demokratik, kapsayıcı ve adil bir kalkınma için, kadın
emeğinin sömürüsünün önlenmesi ve ev içi emeğin hakkının verilmesi için, bütçe
uygulama süreçlerinde eşitsizliğin yeniden üretilmesini engellemek için önemli.
Kuşkusuz nedenleri saymak ve artırmak çok mümkün ama burada bunları ifade
edebilirim.
Değerli
arkadaşlar, Meclis İnsan Hakları Komisyonu üyesi olarak da bazı şeyleri ifade
etmek istiyorum. İnsan Hakları Komisyonunun bu ülkede gidemeyeceği, ziyaret
edemeyeceği cezaevi var mı diye sorarsam verilecek cevap çok bellidir. Tabii ki
Komisyonumuz istediği cezaevine girebilir, yerinde incelemelerde bulunabilir
gibi bir cevap verilir. Ben de tersini söylüyorum, bu Komisyon istediği
cezaevini ziyaret edemiyor. Eğer ziyaret edebilseydi yirmi yılı aşkın bir
süredir cezaevinde olan ve Mart 2015 tarihinden itibaren İmralı Adası
Cezaevinde kalan Ömer Hayri Konar, Veysi Aktaş ve yine birçok sağlık sorunu
olan Hamili Yıldırım’ı ziyaret edebilirdi. Ceza Kanunu’nda yasal güvence altına
alınmış olan en temel hakları olan aile ve avukat görüş haklarını neden
yapamadıklarını sorabilirdi. Mesela Veysi Aktaş, yirmi beş yılı aşkındır
cezaevinde, 68 yaşındaki annesi Faika Aktaş Mart 2015’ten beridir oğlundan
hiçbir şekilde haber alamıyor. Sanırım bir anne için bundan daha zor bir durum
olamaz. Yine Ömer Hayri Konar ve Hamili Yıldırım, daha önce kaldıkları Sincan
Kapalı Cezaevinden Mart 2015 tarihine kadar, öncesinde aileleriyle ve
avukatlarıyla görüşebiliyor, mektup yazabiliyor, telefon hakkını
kullanabiliyorken İmralı Adası’na gittikleri andan itibaren dış dünyayla tüm
bağları kesildi. Bunu neden kesildi diye sormak istiyorum buradan. 
Değerli
arkadaşlar, Abdullah Öcalan’ın toplumsal barış inşasındaki rolü ve yine politik
öngörülerinin haklılığına dair söylenecek çok söz var ama ben bundan ziyade
yasalarımızca güvence altına alınan hakların kullandırılmamasına değinmek
istiyorum. Dünyanın en uzun ve tek avukat görüş yasağının uygulandığı
cezaevinin İmralı Ada Cezaevi olduğunu biliyor musunuz? 27 Temmuz 2011’den bu
yana uygulanıyor. Kardeşi kendisini en son 11 Eylül 2016 yılında ziyaret etti.
Dört tarafı denizlerle çevrili bir cezaevini düşünün; yıllardır aile
ziyaretleri olmuyor, yıllar yılıdır avukatlar gidemiyor ve hiçbir insan hakları
kuruluşu gidemiyor. İnfaz kanunumuzun aile, avukat ve yine iletişim ve haberleşme
hakkının düzenlendiği kesin hükümlerine rağmen bu haklar hukuksuz, keyfî
şekilde engellenmektedir. Yasal güvence altındaki telefon, mektup hakkı keyfî
şekilde kısıtlanmış durumda.
Değerli
milletvekilleri, OHAL sürecinde bu keyfî uygulamalara KHK’ler gerekçe
gösterildi. OHAL kalkınca da içeriği bilinmeyen infaz hâkimliği kararı gerekçe
gösterilmeye başlandı. İçeriği bilinmeyen bir infaz hâkimliği kararı diyorum.
Nitekim avukatlarının, hukuki süreci yürütebilmek için infaz kararına konu
disiplin cezasının dosyasının tebliği ve suretinin, örneğinin alınmasına dair
tüm başvuruları nedense reddedilmiş. Soruyorum: Bir dava dosyası, vekâleti olan
bir avukata neden verilmez? Hangi hukuksuzluk gizleniyor burada? 
Tüm
hukukçular bilir, infaz hâkimliği tek hâkimlidir. Tek hâkimli bir infaz
hâkimliğinde bir haftada 3 hâkimin görev yeri değiştirilirken UYAP sistemine
işlenmesi gereken bir dosya nedense sisteme işlenmiyor. Bir talebi ret veya
kabul ederken karar düzenlemesi bir hâkimin en temel görevlerinden biridir ama
infaz hâkimliği karar düzenlemek yerine hukuki bir niteliği olmayan, bir
itiraza veya başka bir kanun yoluna konu edilemeyecek bir tutanakla avukatların
infaz kararı istemini reddediyor. Ve soruyorum buradan: Bu nasıl bir adliye, bu
nasıl bir hukuk sistemidir? İmralı rejimiyle başlatılan tecrit zamanla F tipi
cezaevleriyle tüm Türkiye’ye yayıldı; peki, amaçlanan neydi?
Değerli
milletvekilleri, tecrit yok saymaktır, görmezden gelmektir; özetle, düşünmezsen
yoktur demektir. Dikkat ettiniz mi bilmiyorum ama tecridin amaçladığı her şey
aslında bugün iktidar tarafından Türkiye toplumuna dayatılmak isteniyor.
İktidar toplumun taleplerini görmezden gelen, yok sayan bir hâldedir. Evet,
işte tecridin güncel olarak politikaya dönüşmüş hâli budur arkadaşlar. 
Özgürlüklere
karşı inşa edilmiş sistemlerin kötülük sınırı nedir? Birileri bir insana
gökyüzünün dört köşeli olduğunu söylüyorsa, ona yaşamın birkaç adımlık bir
beton ve bir duvardan ibaret olduğunu dayatıyor ve onun en ufak bir
kıpırtısının etkilerinden çekiniyorsa ne yapar? Birileri bir başkasının sesinin
yankısını dahi yok etmek istiyorsa ne yapar? Cevap çok basit: Tecrit eder. 
Tarih
tüm zamanlarda muktedirlerin, karşıtlarını yani muhaliflerini en acımasız
biçimde cezalandırma politikalarına tanıklık etmiştir. Dünya örneklerinin
tamamında iktidarlar kendi muhaliflerini tecrit etmiştir. Muktedirler olarak
birileri, sizler kızabilirsiniz, bağırıp çağırabilirsiniz, tecrit sistemini
uygulayabilirsiniz ama tecrit siyasetini uygulayanlar kendi düşünce gücünden,
kendi doğrularından emin olmayan iktidarlardır. Tarihteki tüm örneklerinden
anlıyoruz ki bu yöntemi deneyenler aslında toplumdan bazı gerçekleri saklamak
isteyen iktidarlardır. Peki, sizler halktan neyi gizlemek istiyorsunuz? İmralı
tecridiyle aslında bu sorunun cevabı çok basit. Bir an için 2013 yılına
gidelim; Türkiye’nin son kırk yılına damgasını vurmuş, büyük acı ve kayıplara
sebep olmuş Kürt meselesinin çözümüne dair filizlenen umutlar İmralı’dan gelen
barışçıl ve çözüm yanlısı mesajlarla büyüyordu. Hükûmetin sonradan suç ve
cezaya konu edeceği görüşmelerden anladık ki Öcalan ve Kürt hareketi çatışmalı
sürecin sonlandırılması için adım atmaya, çözüm geliştirmeye hazırlar. Bu
gerçeği Türkiye toplumunun büyük bir kısmı gözleriyle gördü. Aslında siz çözümden,
çatışmalı sürecin bitmesinden ve Kürtlerin kendi haklarını elde etmesinden
korktunuz. Bu korku ve paniğin sonucu olarak ilk adım tecridi derinleştirmek ve
masayı devirmek oldu. O günlerde çözüm için canhıraş çalışıp akan kan dursun
diye elini taşın altına koyan Sevgili Sırrı Süreyya Önder ve Sevgili İdris
Baluken cezalandırılarak neyi amaçladınız biliyor musunuz? Bu sürece ait umudun
son zerresini dahi yok etmeyi amaçladınız. Fakat şunun cevabını veremiyorsunuz.
Barış ve kardeşliğin sesini susturabilirsiniz, çözüm umudunu tecrit edebilir
misiniz? Tarih bütün zengin örnekleriyle gösteriyor ki her sorunun eninde
sonunda bir çözümü vardır, bunu geciktirebilirsiniz ama asla bunu engelleyemezsiniz.

Değerli
arkadaşlar, bugün Genel Kurula başlarken Sevgili İhsan Eliaçık’ın gözaltına
alındığı haberi geldi ve şunu ifade etmek istiyorum: Çok komik bir gerekçeyle
şu an gözaltında. Komik bir gerekçe diyorum çünkü İhsan Eliaçık’ın İstanbul
dışına çıkması yasak bir mahkeme kararıyla, il dışına çıkması yasak ama Batman’da
daha önce yaptığı bir konuşmadan kaynaklı, mahkeme, zorla getirme kararı
vermiş. İl dışına çıkamadığı için, Batman’daki başka bir dosyada ifade
veremediği için şu an gözaltında. Bu, yargının içerisine düştüğü komik,
trajikomik durumu ifade ediyor ve bir an önce serbest bırakılmasını istiyorum. 
Teşekkürler.
(HDP sıralarından alkışlar) 
BAŞKAN
- Cumhuriyet Halk Partisi Grubu adına söz isteyen İstanbul Milletvekilimiz
Sayın Emine Gülizar Emecan. (CHP sıralarından alkışlar)
Süremiz
on dakika Sayın Emecan. 
CHP
GRUBU ADINA EMİNE GÜLİZAR EMECAN (İstanbul) - Teşekkür ederim.
Sayın
Başkan, değerli milletvekilleri; “Devlet borçları” başlıklı 5’inci madde
üzerinde CHP Grubu adına söz almış bulunuyorum. Genel Kurulu saygıyla
selamlıyorum.
Bugün
içinde bulunduğumuz ekonomik durumu daha iyi anlamak için konuşmama biraz
geriden başlamak istiyorum. 
Değerli
milletvekilleri, Türkiye Cumhuriyeti, Osmanlı’nın kendisine miras bıraktığı
büyük bir borçla hayata başladı. Osmanlı Devleti, 1854 yılındaki ilk
borçlanmadan borç ödemelerini sürdüremeyeceğini ilan ettiği 1875-1876 yıllarına
kadar çok büyük miktarlarda ve ağır koşullarda borçlanmıştır. 1860’tan sonra hazineye
giren her 1 İngiliz lirası için 2 İngiliz lirasından çok borç yaratılmaktaydı.
Diğer devletlerin uluslararası mali piyasalardan borçlanmalarıyla
karşılaştırıldığında Osmanlı Devleti son derece olumsuz koşullarda
borçlanmaktaydı ve bu koşullar içindeyken devlet sağlanan fonların büyük bir
kısmını cari harcamalar için kullandı, Boğaziçi’nde saraylar yaptırdı ama yatırımlarına
hiç kaynak ayırmadı. Osmanlı Devleti’nin mali borçlanmasının en temel nedeni
ise merkezî devletin güçsüzlüğü ve mali krize uzun vadeli çözüm bulamaması,
bütçe açıklarının önüne geçememesidir. Cumhuriyet Dönemi’nde uygulanan planlı
bir ekonomik kalkınma modeliyle, Lozan Anlaşması gereği ödenmesi gereken
Osmanlı borçları 1954 yılında tamamen ödenmiştir. 
Cumhuriyet
tarihinde AKP’nin iktidara geldiği 2002 yılına kadar hükûmetlerin harcadığı
para 713 milyar dolar, 2003-2017 yılları arasında AKP hükûmetlerinin harcadığı
para 2 trilyon 94 milyar dolardır. Cumhuriyet Dönemi’nde harcanan paralarla
Keban, Karakaya, Atatürk Barajları yapıldı. Bu süre içerisinde depremler
yaşandı, Kıbrıs barış harekâtı gerçekleştirildi, Türkiye’ye ambargolar
uygulandı. Devlet Demiryolları, TELEKOM, MTA, ŞİŞECAM, Sümerbank, Etibank,
Ziraat Bankası, Şekerbank kuruldu ve daha burada sayamadığımız yüzlerce yatırım
yapıldı. Tüm bu yatırımlar bugün acımasızca eleştirdiğiniz cumhuriyetin ilk
yıllarında, o günün koşullarında karma ekonomik programı uygulanarak
gerçekleştirildi değerli arkadaşlar. Türkiye o dönemde de bu düzenlemelerle dış
ticaretini toparlamış, cari açığı denetim altına almış ve kalkınmaya
başlamıştır. 
Gelelim
AKP dönemine. Harcadığınız 2 trilyon 94 milyar dolarla siz ne yaptınız? Yatırım
yaptınız mı? Hayır. Osmanlı’nın yaptığı gibi borç paralarla saray yaptırdınız,
bol keseden harcadınız, cumhuriyetin kazanımlarını bir bir sattınız. (CHP
sıralarından alkışlar) 1923-1939 yılları arasında üretime dönük kırk beş fabrika
açılmışken, biz şimdi, döneminizde fabrika yapılıp yapılmadığını tartışıyoruz
yani utanç verici bir durumdayız. Başka ne yaptınız? “Kamu-özel iş birliği” adı
altında bir yöntem keşfettiniz. Devlet borçlu görünmeyecek ama büyük yatırımlar
yapılabilecekti bu yeni yöntemle. Bir de sıkıştıkça “dış güçler” “devletin
bekası” gibi sanal gündemler yarattınız. “Kamu-özel iş işbirliği” adı altında
yaptığınız geçiş ve hasta garantili tünel, yol, köprü, hastane gibi yatırımlar
için 2017 yılında 1 milyar 438 milyon; bakanlıklar toplamı olarak söylüyorum,
2018 yılında ayrılan bütçe 9 milyar 35 milyon, 2019’da öngörülen 13 milyar 699
milyon, 2020’de 24 milyar 757, 2021’de de 28 milyar 205 milyon TL’dir ve bu
rakamlar her yıl artarak devam etmektedir. İşte bu rakamlar “Bütçeye yük
olmayacak, devletin kasasından bir kuruş bile çıkmayacak.” diye övündüğünüz
projelerin sadece 2021 yılına kadar verilen kredi, yolcu, hasta, geçiş
garantilerinin bütçeye getirdiği yüktür. Doğacak her çocuğumuz bu projeler
nedeniyle şimdiden milyarca dolar borçludur. O nedenle, bütçeye yük olan ve
vatandaşın cebinden her gün daha fazla para götüren bu yöntemden artık
vazgeçmelisiniz. 
Bir
de şunu yapıyorsunuz: Sık sık “kamu borç yükünün 2002 yılına göre reel borca
oranla düştüğü” savunmasıyla karşımıza çıkıyorsunuz. Doğrudur, çünkü, devlet
yerine özel sektörü ve vatandaşı borçlandırdınız, özel sektöre dövizle
borçlanmanın önünü açtınız, şirketler daha fazla borçlandı. Peki, ödeyemezlerse
ne olacak? Bugün yaşadığımız konkordatolar, iflaslar ve şirketin kapısına kilit
vurup üretmekten vazgeçenlerin sayısı daha da artacak. Peki, tüketici kredisini
ödeyemeyen, kredi kartı borcu takibe düşmüş, her gün borcu katlanan binlerce
vatandaşımız için durum ne? Borçları nedeniyle takibe alınan kişi sayısı eylül ayı
verileriyle 3 milyon 300 bin kişiye ulaşmıştır. Sonuç olarak her geçen gün borç
batağına giren kişi sayısı artıyor, işsizler ordusuna yenileri ekleniyor. İşte,
değerli arkadaşlar, “Biz devleti borçlanmaktan kurtardık, kamu borçlarını
düşürdük.” dediğiniz durumun tablosu budur. Burada gördüğünüz gibi, vatandaşın
borçlarının ne kadar fazla arttığını görüyorsunuz. 2002’de de 6,7 milyar,
2017’ye geldiğimizde 541 milyar. Vatandaşın durumu böyle. 
Gelelim
devletin durumuna: “Kriz yok.” diyorsunuz ama Maliye Bakanınız her konuşmasında
sıkı para politikasından, maliye politikasından bahsediyor. Sizin para
politikanız, sıkı para politikanız maalesef vatandaşa kemer sıktırma
politikasıdır. AKP iktidarları döneminde toplam borçlar 2018 yılı ilk yarısı
itibarıyla 5 trilyon liraya yaklaşmış durumda. Peki, 2002 yılında bu borç ne
kadardı? 0,4 trilyon. Yani artış ne kadar, tam 12,5 kat. Yine, bugün, toplam
borçların millî gelire oranına baktığımızda, karşımıza çıkan rakam gerçekten
korkunç, bu oran tam yüzde 149,5; yani, 100 liralık gelirimize karşılık 150
liralık borcumuz var. 2002’de yaşanan krize, depreme ve karşı çıktığınız
koalisyonlara rağmen bu oran yüzde 107’ymiş. 
2017
bütçe açığı 47,4 milyar, 2018 yılı için beklenti 72,1 milyar, 2019’da ise 80
milyarın üstüne çıkması öngörülüyor ki bu rakam, ekonominin durumuna baktığımız
zaman, oldukça iyimser. Bu açıkların en büyük nedeni tabii ki ödediğimiz borç
faizleri. Sadece 2019 yılı borç faizi ödememiz 117 milyar TL olacak. Her geçen
yıl gelirimiz ile giderimiz arasındaki uçurum artıyor. Alınan borçlarla da
gelir yaratılamamış, üretim yapılmamış, ülke için harcamalar yatırıma
çevrilememiş, borçla yaratılan kaynak betona gömülmüş durumdadır. 
Peki,
üretemiyorsak nasıl ödenecek bu borçlar? İşte, can alıcı nokta burası. Çünkü bu
borçlar da borçla ödenecek ve iktidar harıl harıl borç arıyor. Faizler
artırılıyor, varlık fonları kuruluyor, başka yöntemler uygulanıyor ama
gördüğümüz kadarıyla, istenilen borç bir türlü bulunamıyor çünkü yabancı
yatırımcıları kurduğumuz üstün demokrasi niteliklerine sahip yeni yönetim
sistemiyle de ülkeye çekemiyoruz; ülkemize güven yok, aldığımız borçları geri
ödeyebileceğimize inanmıyorlar. Maalesef, yabancıya güven vermediğimiz gibi
kendi insanımıza da güven vermiyoruz; sadece Ocak-Mayıs 2018 arasında ülkeden
kaçan sermaye miktarı 2,9 milyar TL. Dünyada döviz likiditesi azalıyor ve bu
azalma 2019 yılında da devam edecek; bu da gösteriyor ki öyle ucuz borç bulmak
da kolay değil. 
Uluslararası
Finans Enstitüsünün son raporuna göre -ki bu kuruluş ülkeler arası döviz
hareketlerini en sağlıklı izleyen kuruluşlardan biridir- ülkemiz için 2019
yılında öngörülen sıcak para girişi 5,1 milyar dolar. Merkez Bankamızın
verilerine göre ise Ağustos 2018-Ağustos 2019 arasındaki dönemde, vadesi bir
yıldan az olan bankacılık, özel sektör ve kamu dış borcu stokumuz 175,2 milyar.
İşte, paranın Türkiye’ye bol miktarda, 50, 60, 70 milyar dolarlarda girdiği
dönem 2011-2015 arası; yani, sizin har vurup harman savurduğunuz, bir türlü
üretim ekonomisini yaratamadığınız, yatırıma çeviremediğiniz dönem. İşte, şimdi
5,1 milyar dolar da burada, beklenen kaynak. Ve ne demiştik? 175,2 milyar dolar
kısa vadeli borç stokumuz. Ben yorumu sizlere bırakıyorum bu konuda. Sanki bir
dejavu yaşıyoruz arkadaşlar, Osmanlı’nın borç batağındaki dönemine geri gidiyor
gibiyiz. Peki, soruyorum o zaman size: Nerede uçurduğunuz ekonomi, nerede tek
parti istikrarı, nerede güçlü devlet, nerede güçlü kurumlar? Yaşanan ekonomik
krizden kurtulmak ve sürdürülebilir bir büyüme sağlamak için önce hukuk, demokrasi,
yargı bağımsızlığı, temel hak ve özgürlükler gibi alanlarda doğru adımlar
atılması gerekmektedir. Üretim ekonomisine geçilmeli, devlette tasarrufa önem
verilmelidir. Bunların yanında, “İşçi kesimi için asgari ücreti en az 2.200
TL’ye yükseltin.” önerimize de kulak vermelisiniz. Ayrıştırıcı bir dil
kullanarak toplumun büyük bir kesimini yok saymak ve düşman görmekten
vazgeçmelisiniz. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Başkanım, toparlayacağım.
BAŞKAN
– Sayın Emecan, buyurun, bir dakika.
EMİNE
GÜLİZAR EMECAN (Devamla) – Böyle devam etmekte ısrar ederseniz dış yatırımlar
ülkemize iktidarınız gidinceye kadar uğramayacaktır. 
Değerli
milletvekilleri, Türkiye'nin borçları konuş konuş bitmez. Bütçe hakkı çerçevesinde
on altı yıllık AKP iktidarı olarak siz en fazla kimlere borçlusunuz biliyor
musunuz? Emeğini sömürdüğünüz işçiye, hakkını ödemediğiniz çiftçiye, maaşından
çaldığınız emekliye; her gün öldürülen, şiddet gören kadına, işsiz bıraktığınız
gençlerimize; eğitim hakkını aldığınız, tacizine, tecavüzüne sessiz kaldığınız
çocuklarımıza, katlettiğiniz doğaya, iş cinayetlerinde göçük altında can veren
işçilerimize, tren raylarında kaybettiğimiz yaşamlara borçlusunuz. (CHP
sıralarından alkışlar) Ve sayesinde o koltuklarda oturduğunuz bu ülkenin
kurucusu Büyük Atatürk’e ve yol arkadaşlarına saygı ve minnet borçlusunuz. On
altı yıldır yönettiğiniz ve kendinizi devletin sahibi olarak gördüğünüz
ülkemizde devlet olarak bu borçlarınızı ödemenizi tüm vatandaşlarımız adına
sizden talep ediyorum. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Başkanım, son cümlem müsaadenizle…
BAŞKAN
– Peki, son cümlenizi toparlayın. 
EMİNE
GÜLİZAR EMECAN (Devamla) - Bu bütçe Meclisten geçse bile arkadaşlar, kendinize
“Bu millet bu bütçeyi bize helal edecek mi?” diye sorun arkadaşlar. 
Sizi
vicdanlarınızın sesiyle baş başa bırakıyor, Genel Kurulu saygıyla selamlıyorum.
(CHP sıralarından alkışlar)
BAŞKAN
- 5’inci madde üzerinde şahıslar adına ilk söz, Bolu Milletvekilimiz Sayın Arzu
Aydın’a aittir. 
Buyurun
Sayın Aydın. (AK PARTİ sıralarından alkışlar)
Süreniz
beş dakika Sayın Aydın.
ARZU
AYDIN (Bolu) – Sayın Başkan, değerli milletvekilleri; 2017 Yılı Merkezi Yönetim
Kesin Hesap Kanunu Tasarısı’nın 5’inci maddesi için şahsım adına söz almış
bulunmaktayım. Sizleri, sizlerin şahsında aziz milletimizi, Köroğlu’nun
torunları, Bolulu hemşehrilerimin değerli vekâletleriyle saygı ve hürmetle
selamlarım.
Bütçe
kanunu görüşmelerinin sonuna geldiğimiz bu günlerde ben de millî ve yerli olmak
adına bir konuşma kaleme almak istedim. Bizim kanaatimize göre millî ve yerli
olmak bir söz, bir tamlama, bir yazı dizisi değildir. Aksine ve aslında bir
ruh, bir duruş, bir ideal meselesidir. Bunu galiba burada da âdet olduğu üzere
iki fotoğraf üzerinden izah etmek isterim. Fotoğrafların birinde halkın
meclisinde bağdaş kurarak oturan -tırnak içinde- bir adam; diğerinde, siz deyin
iskarpin, biz diyelim kundurayla o meclise girmiş insanlar var. Aslında yalnız
bu fotoğraf Türkiye'nin dünü, bugünü ve yarınını anlatan, yerli ve millî olmayı
izaha yeterli bir delildir. Bu bakış açısıyla bakıldığında ise ülkemizin bugün
savunma sanayisinde geldiği yeri anlamak mümkün olur.
Sayın
Başkan, değerli milletvekilleri; Türkiye AK PARTİ hükûmetiyle beraber 2002
yılından itibaren millî ve yerli üretim alanında radikal bir değişim
yaşamıştır. İlk savaş korveti Heybeliada, ardından gelen Büyükada, Burgazada,
MİLGEM, Altay Tankı, ATAK Taarruz Helikopteri ve diğerleri gibi birçok projeye
imza atılmıştır. 
Türkiye
bugün kendi denizaltısını üreten 8, ilk savaş gemisini üreten 10 ülkeden
biridir. 1977 yılında ilk denizaltımız Yıldıray, Gölcük Tersanesinde yapılırken
personelin kıyafetlerini koyacakları dolaplar bile yurt dışından getirilirken
şimdi Türk mühendisleri, gemilerin kullanımındaki en kritik ve kilit
noktalardan biri olan, attığını vurmayı sağlayan atış kontrol yazılımları
dâhil, her türlü kaynak kodlarını üretebilmektedir; yine, harp gemisi üreten
ülkelerin hiçbiri yazılımlardaki kaynak kodlarını vermezken şükür ki bugün bu
alanda da kaynak kodlarını yazabilmektedir. Ülkemiz hâlihazırda 5 milyar
dolarlık üretim ve yaklaşık 2 milyar dolarlık ihracat gücüne erişmiştir.
2002’de yüzde 20 civarında olan yerlilik oranı bugün yüzde 70’lere erişmiştir.
Hedefimiz, 2023 yılında dışa bağımlılık oranını bitirmeye yöneliktir. İşte,
Türkiye, bu yerli ve millî duruşun yalnızca savunma sanayisine yansıması
sayesinde, yıllardır ülkemize uygulanmaya çalışılan her türlü ambargo ve terörü
önlemek yolunda önemli adımlar atmıştır. Cumhurbaşkanımızın deyimiyle “İddia
sahibi olmak, imkân sahibi olmayı gerektirir.” Türkiye, hem ülkesi hem
soydaşları hem dostları için büyük iddiaları olan bir ülkedir. Bizler elbette
bu yerli, millî duruş ve tavrın arkasındaki gücün milletimiz olduğunun
bilincindeyiz. Ancak bütçe kanunu görüşmeleri esnasında yapılan konuşmalardan
birtakım alıntılar yaptığımızda misalen, Sayın Kılıçdaroğlu “İşsiz insan her
türlü yola başvurabilir.” derken, Sayın Tanju Özcan haram ve helali bilen bir
toplum arzu ettiklerini söylüyor, diğer bir vekil “Millet iyiyi bilecek durumda
değildir." diye devam ediyor konuşmalara. Hele ki bir sayın grup başkan
vekili “Sizinkiler -Osmanlıyı kastederek- düşmana halı sererken bizimki
-Atatürk’ü kastederek- ‘Geldiğiniz gibi gidersiniz.’ dedi.” diyor. Dolayısıyla,
iyiyi kötüyü bilmeyen, haramı helali ayırt edemeyen, işsizken her türlü yola
tevessül edebilen bir karaktere sahip halk portresi çizenlerin ya da bu
milletin, bu kadim medeniyetin…
(Mikrofon
otomatik cihaz tarafından kapatıldı) 
ARZU
AYDIN (Devamla) – Bitireceğim. 
BAŞKAN
– Buyurun. 
ARZU
AYDIN (Devamla) – …Osmanlı’nın tamamını “düşmana halı serenler” olarak tasvir
edenlerin millî ve yerli olma ruhunu anlayabilme yolunda epeyce çaba sarf
etmeleri gerektiğini düşünüyordum ki galiba en güzel cevabı Meclis Başkan
Vekilimiz Sayın Levent Gök verdi ve dedi ki: “Sayın milletvekilleri, buradaki
konuşmalarınıza dikkat edin; millet dinliyor, ona göre oy veriyor.” dedi ve
şükür ki fazla söze gerek bırakmadı. (AK PARTİ sıralarından alkışlar) 
Sözlerimizi
millî ve yerli olma ruhunu anlayanlara ithafen Yahya Kemal’in dizeleriyle
bitirelim. “Şu kopan fırtına Türk ordusudur Ya Rabb’i,/ Senin uğrunda ölen ordu
budur Ya Rabb’i,/ Ta ki yükselsin ezanlarla müeyyed namın,/ Galip et çünkü bu
son ordusudur İslam’ın.” (AK PARTİ sıralarından alkışlar) 
Gazi
Meclisi saygıyla selamlarım vesselam. (AK PARTİ sıralarından “Bravo” sesleri,
alkışlar) 
BAŞKAN
– Teşekkür ederim. 
Sayın
Özel, yerinizden bir açıklama talep ettiniz. 
Buyurun.

V.- AÇIKLAMALAR (Devam)
49.- Manisa Milletvekili Özgür Özel’in, Bolu Milletvekili Arzu Aydın’ın
11 sıra sayılı 2017 Yılı Merkezi Yönetim Kesin Hesap Kanunu Tasarısı’nın 5’inci
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, sayın hatibi dinledim, eğer yanılmıyorsam yaptığı
atıf bana.
Tabii,
birincisi: Gazi Mustafa Kemal’in Osmanlı’da bir askerî idadide yetişmiş,
Osmanlı’da çeşitli görevler almış, en üst rütbelere kadar yükselmiş bir asker
olduğunu söyleyelim.
Burada
bir taksimat yapacaksak Osmanlı sayın vekile, Osmanlı olmayanlar Özgür Özel’e,
CHP’ye düşmez. Bu toprakların bir Osmanlı bakiyesi olduğu, cumhuriyetin;
Osmanlı’nın kuvvetler ayrılığı ve demokrasinin yetişmesinin, zamanında
demokrasiye geçiş hamlelerini yapamamasından dolayı yaşadığı çöküşü… Bundan
ders almış cumhuriyet kadroları daima ileriye giden bir cumhuriyeti
tasarladılar, öğütlediler ve geliştirdiler. 
O
polemik konusundaki mevzuya gelince, konu bağlamından koparılmadan dikkatle
dinlenecek olursa eğer, orada kastedilen şudur: Bir tartışma var.
(Mikrofon
otomatik cihaz tarafından kapatıldı)
BAŞKAN
– Devam edin Sayın Özel. 
ÖZGÜR
ÖZEL (Manisa) - Tartışma “Her 10 Kasımda dokuzu beş geçe kenefe gidin.” diyen
bir fesliyi Genel Başkanlarının ziyareti, Diyanet İşleri Başkanlarının
ziyareti, cümle meczubun baş tacı edilmesi, sonra gelince “Biz de Atatürk’e
saygılıyız...” Atatürk’e saygılısınız, Atatürk düşmanlarını baş tacı
ediyorsunuz. Atatürk’e “Firavun” diyen adamı ziyaret etmeleri alkışlıyorsunuz.
Bu durumda, Kurtuluş Savaşı’nı küçümseyen, Atatürk’e hakaret edenlere karşı o
tavrın savunulması üzerine -bütün bir, ne grubu, ne şahsı falan filan- o tutum
içinde olan ve o tutumdan partisinin tavrını ayrıştırmayan grup başkan vekiline
“Sizinkiler halı sererken, bizimkiler ‘Geldikleri gibi giderler.’ diyordu.”
dedik. (CHP sıralarından alkışlar) Geldikleri gibi gidecek olanlar, Osmanlı’nın
da çöküşüne sebebiyet veren bağnaz kafa…
(Mikrofon
otomatik cihaz tarafından kapatıldı)
BAŞKAN
– Devam edin Sayın Özel. 
ÖZGÜR
ÖZEL (Manisa) - …Atatürk’ü düşman gören, Atatürk için tutuklama emri çıkaran,
idam fermanları verenlerdir. Atatürk’ün idam fermanına karşı bu fermanın
geçersizliğiyle ilgili fetva veren, daha sonra da cumhuriyetin ilk Diyanet
İşleri Başkanlığını yapan da cumhuriyetin evladıdır, biz de cumhuriyetin
evladıyız; Atatürk’e yapılan o saygısız hakaretlerle ayrışabilen her AK
PARTİ’li de yanımızda cumhuriyet evladıdır ama fesli deli Kadir’i ziyaret
edenler ve bu ziyareti kınamayanların burada söyleyecek tek sözü yoktur. 
Teşekkür
ediyorum. (CHP sıralarından alkışlar)
BAŞKAN
– Buyurun Sayın Akbaşoğlu.
50.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvel değerli hatibimiz, AK PARTİ milletvekilimiz hakikaten temiz bir dille,
çok nezih bir şekilde, hiçbir sataşmaya ve provokatif yaklaşıma mahal vermeden
sadece ve yalnızca bazı ibarelere, geçen ibarelere atıf yapmak suretiyle…
İSMET
YILMAZ (Sivas) – Söylediğinden rahatsızlar.
MUHAMMET
EMİN AKBAŞOĞLU (Çankırı) – …ve zatıalinizin de meseleye nezaret ediş şekline de
olumlu bir gönderme yapmak suretiyle ne kadar güzel, hakikaten alkışlanası bir
konuşma yaptı. Ben, biraz evvel CHP bayan milletvekili, birçok…
SERPİL
KEMALBAY PEKGÖZEGÜ (İzmir) – Kadın.
MUHAMMET
EMİN AKBAŞOĞLU (Çankırı) – Kadın milletvekili, bayan milletvekili, hanımefendi,
fark etmez…
ÖZGÜR
ÖZEL (Manisa) – Bayan sensin, o kadın.
RADİYE
SEZER KATIRCIOĞLU (Kocaeli) – Hepimiz milletvekiliyiz.
MUHAMMET
EMİN AKBAŞOĞLU (Çankırı) – Bakınız, niyet ne kadar önemli biliyor musunuz,
niyet. Doğaçlama bir konuşma yapıyorum. “Hanımefendi” “bayan” “kadın”…
ÖZGÜR
ÖZEL (Manisa) – “Kadın” denmesini istiyoruz. 
MUHAMMET
EMİN AKBAŞOĞLU (Çankırı) – …fark eden bir durum yok ama sizin her olayı
provokatif, tersinden anlayıcı bir yaklaşımınız…
(Mikrofon
otomatik cihaz tarafından kapatıldı) 
BAŞKAN
– Mikrofonu açıyorum.
MUHAMMET
EMİN AKBAŞOĞLU (Çankırı) - …düz değil de işlere tersinden bakış açısıyla
yönelen bu yaklaşımınız biraz evvel yine tezahür etti. Bakın, ben hiçbir
sataşmaya mahal vermeden, sadece kendi konuşmacımızın nezahetine, nezaketine
vurgu yapmak suretiyle bir konuşma yapıyorum ama CHP’li değerli milletvekili
birçok aslında eleştirilecek konu getirdiği hâlde, hiçbir söz alma ihtiyacı
hissetmeden, eleştiri hakkı çerçevesinde dinledik. Söz almadım özellikle. Lakin
biraz evvel bütün kamuoyunun gözü önünde cereyan eden ve nezaketine, nezahetine
hep beraber herhâlde her aklıselimin “evet” diyebileceği bir konuşmadan bile
bir olumsuzluk yaklaşımı sergileyebilmek herkesin harcı olmasa gerek. 
Hakikaten,
sonuç itibarıyla, değerli milletvekilleri, bizim…
(Mikrofon
otomatik cihaz tarafından kapatıldı)
BAŞKAN
– Açıyorum mikrofonu.
MUHAMMET
EMİN AKBAŞOĞLU (Çankırı) – Bitireceğim. Üç kere söz aldığı için ben de
mütekabiliyet esası gereğince söz almak…
BAŞKAN
– Kesinlikle.
MUHAMMET
EMİN AKBAŞOĞLU (Çankırı) – Üç kere söz aldı, biraz evvel. Tutanaklara bakabiliriz.
Hafızamız elhamdülillah yerinde. 
Sonuç
itibarıyla, zorunlu olmadığı müddetçe de söz alma niyetinde değiliz ama oradan
dünün, evvelsi günün bir bakıma rövanşını almaya yönelik, gereksiz birtakım
yaklaşımların neticesinde, tetabuk etmeyen, konuşmayla örtüşmeyen mukabili
cevaplara muhatap olmak da hem Meclisimizi hem milletimizi gerçekten
yormaktadır. Dolayısıyla, sizin işi nezaketle bağladığınız noktaya atıfla ben
bitirmek istiyorum. Bu konuda illa bir şey söylenecekse “Cumhuriyeti
dedelerimiz kurdu, AK PARTİ ilelebet payidar kılacaktır.” diyorum. 
Teşekkür
ederim. (AK PARTİ sıralarından alkışlar, CHP sıralarından gürültüler)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Bir saniye, değerli arkadaşlar, bir saniye…
DENİZ
YAVUZYILMAZ (Zonguldak) – AK PARTİ değil, Türk milleti ilelebet payidar
kılacaktır!
BAŞKAN
– Değerli arkadaşlar, bir sessiz olalım lütfen.
ÖZGÜR
ÖZEL (Manisa) – Efendim, Sayın Başkan, birincisi: Tutanağa geçsin, ilelebet
payidar kalacak AK PARTİ değil, cumhuriyettir; haddinizi bilin. (CHP
sıralarından “Bravo” sesleri, alkışlar) 
MUHAMMET
EMİN AKBAŞOĞLU (Çankırı) – Cumhuriyeti AK PARTİ payidar kılacaktır. 
ÖZGÜR
ÖZEL (Manisa) – Atatürk’ün sözünü çarpıtma.
BAŞKAN
– Değerli arkadaşlar, bir saniye, lütfen…
ÖZGÜR
ÖZEL (Manisa) – İkincisi: Size bir atıf yapıldı Sayın Başkan. Bir tartışmada
ben polemiğin hangi bağlamda geliştiğini açıkladım, ona zaten bir şey dediği
yok, itirazı da yok sayın grup başkan vekilinin, ancak size yapılan bir atıf
var.
MUHAMMET
EMİN AKBAŞOĞLU (Çankırı) – İlgisi yok, onunla bir ilgisi yok. O konuya hiç
girmedim bile.
ÖZGÜR
ÖZEL (Manisa) – O yapılan atıf, deniliyor ki: Özgür Özel böyle dedi, sonra
sizin ifadelerinizi bana atfen veya benim sözlerim üzerine sarf ettiğiniz. Bu
konuya zatıaliniz bir açıklık getirirse tutanaklarda doğru yer almış olur.
Teşekkür
ediyorum.
MUHAMMET
EMİN AKBAŞOĞLU (Çankırı) – Şunu tekrarlayayım müsaadenizle… (CHP sıralarından
“Gene boş konuşuyorsun” sesi)
Bak,
dolduracağım şimdi.
GÜLİZAR
BİÇER KARACA (Denizli) – Doldur, bekliyoruz.
MUHAMMET
EMİN AKBAŞOĞLU (Çankırı) – Bak, boşunu da dolusunu da dolduracağım.
BAŞKAN
– Sayın Akbaşoğlu, siz bize hitap edin.
MUHAMMET
EMİN AKBAŞOĞLU (Çankırı) – Şöyle: Evet, cumhuriyeti dedelerimiz kurdu, bu
cumhuriyeti de ilelebet payidar kılmaya ak kadrolar inşallah vesile olacaktır.
(CHP sıralarından gürültüler)
ÖZGÜR
ÖZEL (Manisa) – Ya, birazcık edepli olun ya Allah aşkına!
MUHAMMET
EMİN AKBAŞOĞLU (Çankırı) – 2023, 2053, 2071…
ÖZGÜR
ÖZEL (Manisa) – “Hep beraber yapacağız onu.” de! Niye “AK PARTİ yapacak.”
diyorsun?
BAŞKAN
– Karşılıklı olmasın değerli arkadaşlar.
ÖZGÜR
ÖZEL (Manisa) – Cumhuriyet ilelebet payidar kalacaktır, bu kadar!
MUHAMMET
EMİN AKBAŞOĞLU (Çankırı) – Bizim iktidarımızda, sizin iktidarınızda değil, AK
PARTİ’nin iktidarında cumhuriyet ilelebet payidar kalacaktır. 
Teşekkür
ediyorum. (AK PARTİ sıralarından alkışlar, CHP sıralarından gürültüler) 
BAŞKAN
– Değerli arkadaşlar… Değerli arkadaşlar…
ÖZGÜR
ÖZEL (Manisa) – Terbiyesizlik bu, terbiyesizlik! Senin haddin değil bu!
BAŞKAN
– Değerli arkadaşlar, karşılıklı olmasın.
ÖZGÜR
ÖZEL (Manisa) – Senin haddin değil! 
BAŞKAN
– Değerli arkadaşlar, bir izin verir misiniz, ben de bir kısa açıklamada
bulunayım.
KEMAL
ZEYBEK (Samsun) – Zihinleri karışık, zihinleri; ne yapsınlar?
MUHAMMET
EMİN AKBAŞOĞLU (Çankırı) – Kendi zihin karışıklığınızı yansıtmayın arkadaşlar. 
BAŞKAN
– Değerli arkadaşlar, bir açıklamada bulunayım izin verirseniz. 
IV.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Levent Gök’ün, görevinin özgürlükçü
bir anlayışla herkese eşit ve adil yaklaşarak söz hakkı tanımak olduğuna
ilişkin konuşması
BAŞKAN
– Değerli arkadaşlar, ben, burada hiçbir milletvekilinin konuşmasını kendi
bakış açımla değerlendirerek herhangi bir tasnife tabi tutacak değilim. Benim
buradaki görevim, mümkün olduğu kadar özgürlükçü bir anlayışla, herkese eşit ve
adil yaklaşarak söz haklarını tanımak ve herkesin konuşmasını temin etmeye
gayret etmektir. Buna büyük bir özen gösterdiğime hepiniz tanık oluyorsunuz.
Elbette bu görüşmelerin tümü Meclis Televizyonundan naklen yayınlanıyor. Ben
özellikle bütün arkadaşlarıma ifade ediyorum ki: Bütün yurttaşlarımız Meclisi
izlerken, kırıcı olmayan konuşmalar çerçevesinde, ülke gerçeklerini en iyi
şekilde tahlil eden bir anlayışla, elbette eleştirinin sert boyutta olacağı
gerçeğini de bilerek, birbirlerinin her zaman yüzüne bakacak şekilde konuşmalar
yapılması, Meclis Başkan Vekili ve Başkanlık olarak bizim en büyük
temennimizdir. Bizim sözümüz bütün milletvekillerinedir.
Teşekkür
ederim. (AK PARTİ ve CHP sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi şahıslar adına ikinci söz, İzmir Milletvekilimiz Sayın Özcan Purçu’ya
aittir. (CHP sıralarından alkışlar) 
Süreniz
beş dakika Sayın Purçu. 
ÖZCAN
PURÇU (İzmir) – Sayın Başkan, kıymetli milletvekili arkadaşlarım, sevgili
vatandaşlarımız; hepinize hayırlı akşamlar efendim.
Öncelikle,
ülkemizin içinde bulunduğu durum hakikaten üzüntü verici. Ekonomik olarak
ülkemiz yıllardan beri olmadığı kadar kötü, hakikaten kötü. Ben de merak ettim
“Acaba bu kriz döneminde Hükûmet hangi önlemleri aldı, bir bakayım.” dedim. Bir
de baktım, şaştım kaldım. Ne yapmışsınız arkadaşlar? Vergilere zam yapmışsınız.
Ne yapmışsınız? Doğal gaza yüzde 49 zam yapmışsınız. Ne yapmışsınız? Elektriğe
yüzde 20 zam yapmışsınız.
VEDAT
DEMİRÖZ (İstanbul) – Elektrik üretenlere yüzde 50 yapıldı, yanlış. Yanlış!
ÖZCAN
PURÇU (Devamla) – Ne yapmışsınız? Mazota, benzine zam yapmışsınız. Ne yaptınız?
Kredi kartı faizlerine zam yaptınız. Vatandaşı ez babam, ez! Ey Hükûmet, ez
babam, ez! Ez babam, ez! (CHP sıralarından alkışlar) 
Baktım,
dedim ki: Acaba daha ne yaptılar? Bir de baktım, Cumhurbaşkanına zam yapmışlar.
Cumhurbaşkanının maaşına bu kriz dönemde zam olur mu, ayıptır yahu, bu
vatandaşa en büyük hakaret budur. (CHP ve İYİ PARTİ sıralarından alkışlar)
ÖZGÜR
KARABAT (İstanbul) – Millet aç, aç!
ÖZCAN
PURÇU (Devamla) – Cumhurbaşkanımız Türkiye Cumhuriyeti’nin Cumhurbaşkanı ama
şunu bilin: Cumhurbaşkanı günlük yediği ekmeğe, yemeğe para veriyor mu,
elektriğe para veriyor mu, suya para veriyor mu, ev kirası veriyor mu? Her şey
bedava, arabaya dahi mazot koymuyor, devletin arabasını da kullanıyor. Neden
zam yaptınız? 
VEDAT
DEMİRÖZ (İstanbul) – Bunun yeri mi şimdi Allah aşkına ya?
ÖZCAN
PURÇU (Devamla) - Neden zam yaptınız? Bu kriz döneminde bu yapılır mı?
VEDAT
DEMİRÖZ (İstanbul) – Devlet Başkanımız, ayıp ya, bunun yeri mi ya?
ÖZCAN
PURÇU (Devamla) – Bu yapılmaz, bu yapılmaz arkadaşlar.
VEDAT
DEMİRÖZ (İstanbul) – Ayıp ya, ayıp bu ya!
ÖZCAN
PURÇU (Devamla) - Vatandaş ekmek bulamıyor, elektrik, su ödeyemiyor, siz ne yapıyorsunuz?
(CHP ve İYİ PARTİ sıralarından alkışlar)
BURCU
KÖKSAL (Afyonkarahisar) – Bravo, bravo.
İSMAİL
KAYA (Osmaniye) – Ekmek bulamayan hiç kimse yok.
ÖZCAN
PURÇU (Devamla) – Tabii ekmek bulamıyor, ekmek bulamıyor vatandaş; siz, ez
babam ez, vatandaşı ez babam ez.
ZÜLFÜ
DEMİRBAĞ (Elâzığ) – Sesin duyulmuyor, biraz daha bağır. 
ÖZCAN
PURÇU (Devamla) - Bir de, yandaşların vergi borçlarını da siliyorsunuz,
yandaşların vergi borçlarını da siliyorsunuz. Eskiden Türkiye Cumhuriyeti’nin
geliri tarım, hayvancılık, turizmdi. Şimdi ne oldu? Bak, söyleyeyim size: Bir
gelirimiz bedelli askerlik; diğeri, trafik cezaları; diğeri, imar barışı; bir
diğeri, vergi barışı; bir diğeri de, vergi zamları. (CHP ve İYİ PARTİ
sıralarından alkışlar) Daha ne yaptınız, daha ne yaptınız, haydi söyleyin
bakalım.
Geçen
gün baktım ki Türkiye’nin dış borcu 3,5 kat artmış. Seksen yılda 129 milyar
dolar borcumuz varken siz on altı yılda 457 milyar dolara çıkarmışsınız borcu. 
VEDAT
DEMİRÖZ (İstanbul) – Özel sektör var, özel sektör.
ÖZCAN
PURÇU (Devamla) - Bir de ne yapmışsınız? Övünüyorsunuz, diyorsunuz ki: “IMF’ye
olan 22 milyar dolar borcu kapattık.” Nasıl kapattınız IMF’ye borcu? Yüzde
2’yle, yüzde 3’le borçlanıyordunuz; şimdi yüzde 7,5 faizle alarak, tefecilere
yüzde 7,5 ödeyerek yüzde 2’yi kapattınız. 
VEDAT
DEMİRÖZ (İstanbul) – İş bilenin, kılıç kuşananın ya. 
ÖZCAN
PURÇU (Devamla) – Bakın, kime borcunuz var, tek tek söyleyeyim size. IMF’ye
borcu kapattınız da yüzde 7,5 faizle kime borcunuz var, okuyayım mı, istiyor
musunuz? Liste çok uzun da bir sayfa alabildim. Belçika’ya 3,5 milyar dolar,
Danimarka’ya 1 milyar dolar, Almanya’ya 18 milyar dolar, İrlanda’ya 1,5 milyar
dolar…
İSMAİL
KAYA (Osmaniye) – 1,5 milyar doların lafı mı olur ya; 1,5 milyar doların lafı
mı olur?
ÖZCAN
PURÇU (Devamla) - …Yunanistan’a 900 milyon dolar, İspanya’ya 1,8 milyar dolar,
Fransa’ya 7,6 milyar dolar… Ben yoruldum, okuyamıyorum, daha çok var çünkü.
(CHP ve İYİ PARTİ sıralarından alkışlar)
VEDAT
DEMİRÖZ (İstanbul) – Tamam, 20 milyar dolar oldu, hani 500 milyar dolar?
ÖZCAN
PURÇU (Devamla) – Daha çok var, daha çok var, var oğlu var. 
VEDAT
DEMİRÖZ (İstanbul) – Topla bakalım, 20 milyar dolar, vicdansız!
ÖZCAN
PURÇU (Devamla) – Şimdi size başka bir konudan bahsedeyim: Afyonkarahisar’da
bir insanlık dramı yaşandı. Ne yaşandı? Afyon Milletvekilimiz Burcu Köksal…
Dört yıldan beri çadırda yaşayan bir Roman vatandaşa valilik, kaymakamlık bir
tane konteyner vermedi. O aile yangında, çadırda yanarak öldü. Yanarak öldü. O
vali var ya!
BURCU
KÖKSAL (Afyonkarahisar) – Evet, konteyner verilmedi sırf Roman olduğu için. 
ÖZCAN
PURÇU (Devamla) – O vali var ya! Yazıklar olsun sana Afyonkarahisar Valisi
Mustafa Tutulmaz! Onu görevden almazsanız vallahi billahi Hanife Hanım’ın
vebali boynunuzda. (CHP sıralarından alkışlar) Hanife Hanım’ın vebali
boynunuzda. 
Ey
Vali! Haydi bakalım, bu soğukta, bir gece Afyonkarahisar’da çadırda kal.
Elektrik yok, su yok, mutfak yok, banyo yok. 
BURCU
KÖKSAL (Afyonkarahisar) – Söyledik, almadı. 
ÖZCAN
PURÇU (Devamla) – Siz Roman’a bu kadar mı değer veriyorsunuz? Dört yıldan beri…
Yüzlerce dilekçe var burada, bakın. Oğlu dilekçe vermiş, yazık.
BURCU
KÖKSAL (Afyonkarahisar) – Biz söyledik. 
ÖZCAN
PURÇU (Devamla) – Bakın, oğlu dilekçe vermiş kaymakamlığa. Vali ne demiş
biliyor musunuz? “Roman’sa boş verin.” demiş. “Roman’sa boş verin.” Allah seni
kahretsin Vali! (AK PARTİ sıralarından gürültüler)
VEDAT
DEMİRÖZ (İstanbul) – Sen niye çözmedin?
BURCU
KÖKSAL (Afyonkarahisar) – Ziyaret ettik, söyledik. 
FAHRETTİN
YOKUŞ (Konya) – Vay vicdansız vay!
ÖZCAN
PURÇU (Devamla) – Allah seni kahrettin Vali! Bir tane daha, bir tane daha. (CHP
sıralarından alkışlar) 
Dinar
Kaymakamı Mustafa Şahin’i ödüllendirdiniz…
VEDAT
DEMİRÖZ (İstanbul) – Sayın Vekilim, niye çözmediniz? Çözseydiniz. 
ÖZGÜR
ÖZEL (Manisa) – 50 kere söylemiş!
ÖZCAN
PURÇU (Devamla) – …Malatya Vali Yardımcısı yaptınız. Yazıklar olsun! Roman’a
verdiğiniz değer bu mu sizin? Roman’a verdiğiniz değer bu mu? 
BURCU
KÖKSAL (Afyonkarahisar) – 50 kere söyledim. Vali ve kaymakam, vekillerinizin
arkasında il, ilçe başkanı gibi gezeceğine konteyner verseydi. Doğru söylüyor. 
BAŞKAN
– Değerli arkadaşlar… 
ÖZCAN
PURÇU (Devamla) – Sizin bütçenizde Roman yok. 
BURCU
KÖKSAL (Afyonkarahisar) – Roman olduğu için ölüme terk ettiniz. Doğru söylüyor.

BAŞKAN
– Sayın Köksal, hatibiniz konuşuyor. Bir sayın hatip konuşuyor. 
ÖZCAN
PURÇU (Devamla) – Sizin bütçenizde fakir yok. Sizin bütçenizde fukara yok. (AK
PARTİ sıralarından gürültüler)
BAŞKAN
– Değerli arkadaşlar, lütfen dinleyin. 
ÖZCAN
PURÇU (Devamla) – Sizin bütçenizde işçi yok. 
(Mikrofon
otomatik cihaz tarafından kapatıldı) 
BAŞKAN
– Bir dakika daha ilave ediyorum Sayın Purçu, toparlayın. 
Buyurun.

ÖZCAN
PURÇU (Devamla) – Sizin bütçenizde Roman yok, sizin bütçenizde fakir yok. Bir
tane konteyneri dört yılda göndermediniz. Yanarak can verdi çadırda.
Çocuklarımız çadırda, evlatlarımız, yaşlılarımız çadırda. Kaç defa söyledim
size “Barınma sorunumuz var.” dedim, hiç biriniz dinlemediniz. Yok Roman’sa
tabii ki. 
Bakın,
bu bütçede Roman Eylem Planı’na yine para ayırmadınız. Roman’a bütçede para
yok, fakire yok, fukaraya yok. (AK PARTİ sıralarından “Ne biliyorsun?” sesi) O
zaman yapacaksınız barınmak için, ev yapacaksınız. Yazıklar olsun! Roman’a
verdiğiniz değer bu işte. 
Bakın,
Mustafa Şahin’i görevden alacaksınız. (AK PARTİ sıralarından gürültüler) 
BAŞKAN
– Sakin olalım değerli arkadaşlar.
ÖZCAN
PURÇU (Devamla) – Onu ödüllendirdiniz, Malatya’ya Vali Yardımcısı yaptınız.
BURCU
KÖKSAL (Afyonkarahisar) – Evet.
ÖZCAN
PURÇU (Devamla) - Mustafa Şahin’i İçişleri Bakanı görevden almazsa hem bu
Hükûmetin hem o İçişleri Bakanının, Hanife Hanım yanarak can verdi o çadırda,
onun vebali boynunuzda olsun. (CHP sıralarından “Bravo” sesleri, alkışlar)
CEMAL
BEKLE (İzmir) – Sayın Başkanım… Sayın Başkanım…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
51.- Çankırı Milletvekili Muhammet Emin Akbaşoğlu’nun, bugüne kadar
Romanlar için ne yapılmışsa AK PARTİ iktidarları tarafından yapıldığına ilişkin
açıklaması
MUHAMMET
EMİN AKBAŞOĞLU (Çankırı) – Çok teşekkür ederim.
Değerli
Başkanım, bugüne kadar Romenler için ne yapılmışsa AK PARTİ iktidarları
tarafından yapılmıştır, bunun herkes tarafından bilinmesini istiyorum, bir. (AK
PARTİ sıralarından alkışlar)
BURCU
KÖKSAL (Afyonkarahisar) – Hadi oradan! Yanarak öldü, yanarak, çadırda yanarak
öldü, bir konteyner vermediniz.
BAŞKAN
– Değerli arkadaşlar…
MUHAMMET
EMİN AKBAŞOĞLU (Çankırı) – İki…
EDNAN
ARSLAN (İzmir) – Yanarak öldü.
BURCU
KÖKSAL (Afyonkarahisar) – Yanarak öldü.
BAŞKAN
– Değerli arkadaşlar, ne oluyor?
BURCU
KÖKSAL (Afyonkarahisar) – Yanarak öldü, konteyneri çok gördünüz. Bir konteyneri
Roman olduğu için vermediniz.
EDNAN
ARSLAN (İzmir) – Yanarak öldü. (CHP sıralarından gürültüler)
BAŞKAN
– Değerli arkadaşlar, ne oluyor?
MUHAMMET
EMİN AKBAŞOĞLU (Çankırı) – Şunu söyleyeyim: Deveye sormuşlar, “Neden boynun
eğri?” “Nerem doğru ki.” demiş. Konuşmanın neresini düzelteyim, neresini
düzelteyim? (CHP sıralarından gürültüler) 
ÖZCAN
PURÇU (İzmir) – Neyi düzelteceksin?
BURCU
KÖKSAL (Afyonkarahisar) – Çıkıp özür dileyeceğinize hâlâ savunuyorsunuz,
yazıklar olsun!
ZÜLFÜ
DEMİRBAĞ (Elâzığ) – Ya bağırma!
BAŞKAN
– Arkadaşlar, sessiz olalım. Sakin olalım.
MUHAMMET
EMİN AKBAŞOĞLU (Çankırı) - Sonuç itibarıyla sadece şunu ifade etmek isterim ki
Romen vatandaşlarımız için Türkiye'de ne yapılmışsa onun altında Recep Tayyip
Erdoğan’ın ve AK PARTİ’nin imzası vardır arkadaşlar.
Teşekkür
ediyorum. (AK PARTİ sıralarından alkışlar)
BURCU
KÖKSAL (Afyonkarahisar) – Yazıklar olsun!
BAŞKAN
– Sağ olun, teşekkür ederim.
BURCU
KÖKSAL (Afyonkarahisar) – Roman olduğu için konteyner vermediniz ve yanarak
öldü o kadın.
CEMAL
BEKLE (İzmir) – Tamamen yanlış biliyorsunuz, Özcan da doğruyu biliyor, tamamen
yanlış biliyorsunuz.
BURCU
KÖKSAL (Afyonkarahisar) – Hem ziyaret ettim hem müracaat ettim hem kendim
aradım, yardım istedim, Roman olduğu için…
BAŞKAN
– Değerli milletvekilleri, sakin olalım. Sakin olalım, niye bağırıyorsunuz
arkadaşlar? 
CEMAL
BEKLE (İzmir) – Bu ülkede Romanlar adına ne yapıldıysa altında AK PARTİ’nin ve
Recep Tayyip Erdoğan’ın imzası vardır, bunu hepiniz çok iyi biliyorsunuz.
ÖZCAN
PURÇU (İzmir) – Al, al, burada bak, burada işte.
BAŞKAN
– Değerli arkadaşlar, bir otursun herkes yerine. 
BURCU
KÖKSAL (Afyonkarahisar) – Ziyaret ettim, ben kendim söyledim “Konteyner verin.”
diye.
ÖZGÜR
ÖZEL (Manisa) – Sayın Başkan…
BAŞKAN
– Sayın Köksal… Sayın Özel…
Değerli
arkadaşlar, bir oturun bakalım yerlerinize.
CEMAL
BEKLE (İzmir) – Bunu hepiniz çok iyi biliyorsunuz. 
BAŞKAN
- Şimdi, 5’inci madde üzerinde soru-cevap işlemine başlıyoruz.
Soru-cevap
işlemini başlatıyorum.
BURCU
KÖKSAL (Afyonkarahisar) – Yazıklar olsun!
BAŞKAN
– Sayın Köksal, lütfen.
Değerli
arkadaşlar, soru-cevap işlemini başlatıyorum.
ÖZGÜR
ÖZEL (Manisa) – Sayın Başkanım, bir şey ifade etmek istiyorum.
BAŞKAN
– Özür dilerim, ben ondan sonra söz vereyim size.
ÖZGÜR
ÖZEL (Manisa) – Hayır, bir cümle söyleyeceğim.
BAŞKAN
– Buyurun.
Değerli
arkadaşlar, bir sessiz olalım. Yani sonuçta herkes bir şey söyleyecek.
Buyurun
Sayın Özel.
Bir
cümleyle ifade edin Sayın Özel, lütfen. 
Değerli
arkadaşlar, oturur musunuz yerlerinize. Sakin olun lütfen, oturun. (AK PARTİ ve
CHP sıralarından gürültüler)
Değerli
arkadaşlar, herkes bir otursun yerine. Oturun lütfen, herkes bir otursun. 
Buyurun.
52.- Manisa Milletvekili Özgür Özel’in, Romanlara yapılan ayrımcılığın,
haksızlığın, ötekileştirmenin ve yozlaştırmanın AK PARTİ iktidarları tarafından
yapıldığına ilişkin açıklaması
ÖZGÜR
ÖZEL (Manisa) – Sayın Başkanım, elimizde Hürriyet gazetesinin, Burcu
Vekilimizin Hanife ananın yanında bu talebini dile getirdiği, duyurmaya
çalıştığı fotoğrafı var, daha sonra da yanmış. 
Bu
acıyı, bu çadırda doğmuş, oralardan yetişip bu Meclise kadar gelmiş, hepimizin
Roman vatandaşlara verdiği değerin bir timsali olarak kucaklayıp sarıldığımız
bir arkadaşımız dile getiriyor. Aynı şekilde, Cemal Bekle arkadaşımız da zaman
zaman bizi ziyarete geliyor çeşitli sorunlarda, biz de onu bağrımıza basıyoruz.

Çok
ağır eleştirilere tahammül gösterilirken, bir evladının, bir canının yanmasıyla
canı yanan bir Roman kardeşimin bu kürsüdeki konuşmasına gösterilen bu abartılı
tepki akla başka şeyler getiriyor, lütfen bunu yapmayın! Çok net bir şey
söyleyeceğim. (AK PARTİ sıralarından gürültüler)
ZÜLFÜ
DEMİRBAĞ (Elâzığ) – Yanına bak, yanına!
MUHAMMET
EMİN AKBAŞOĞLU (Çankırı) – Her şeyi çarpıtıyorsun! Her şeyi çarpıtma ya! 
ÖZCAN
PURÇU (İzmir) – Ölmek çarpıtma mı? Yanmak çarpıtma mı?
BAŞKAN
– Değerli arkadaşlar, lütfen…
ÖZGÜR
ÖZEL (Manisa) – Çok net bir şey söyleyeceğim. 
(Mikrofon
otomatik cihaz tarafından kapatıldı) 
BAŞKAN
– Evet, buyurun.
ÖZGÜR
ÖZEL (Manisa) – Sayın Grup Başkan Vekili dedi ki: “Bugüne kadar ne yapıldıysa
Romanlara AK PARTİ yaptı.” 
ZÜLFÜ
DEMİRBAĞ (Elâzığ) – Doğru!
ÖZGÜR
ÖZEL (Manisa) – Bu, yereldeki Cumhuriyet Halk Partili, MHP’li, HDP’li
belediyelerin emeklerini, geçmişte yapılanları görmez ama siz böyle derseniz
ben hak veririm size. Evet, Romanlara bugüne kadar ne yapıldıysa AK PARTİ
yaptı. Hangi ayrımcılık, hangi haksızlık, hangi ötekileştirme, hangi
yozlaştırma yapıldıysa siz yaptınız bunu derim.
Teşekkür
ediyorum. (CHP sıralarından alkışlar)
BAŞKAN
– Sayın Akbaşoğlu, bir cümleyle toparlayın.
MUHAMMET
EMİN AKBAŞOĞLU (Çankırı) – Değerli Başkanım, şöyle: Grubumuz adına Romen
Milletvekilimize… 
ÖZGÜR
ÖZEL (Manisa) – Roman, Roman!
ÖZCAN
PURÇU (İzmir) – Roman, Roman! 
MUHAMMET
EMİN AKBAŞOĞLU (Çankırı) – …Roman Milletvekilimize söz veriyorum, evet. 
BAŞKAN
– Peki. 
MERAL
DANIŞ BEŞTAŞ (Siirt) – Sayın Başkan… (Gürültüler)
BAŞKAN
– Değerli arkadaşlar, bir saniye bir sessizlik rica ediyorum. Bir saniye,
lütfen oturun Sayın Beştaş.
MERAL
DANIŞ BEŞTAŞ (Siirt) – Ben sisteme giremedim, o yüzden kalkıyorum, ben de söz
istiyorum.
BAŞKAN
– Buyurun.
53.- İzmir Milletvekili Cemal Bekle’nin, “İnsanoğlunun hakikati,
unutmaktır.” denildiğine ve Romanlarla ilgili ön yargının oluşmasında etkili
olan 2510 sayılı Yasa’da AK PARTİ Hükûmeti döneminde değişiklik yapıldığına
ilişkin açıklaması
CEMAL
BEKLE (İzmir) – Sayın Başkan, değerli milletvekilleri; öncelikle hepinizi saygı
ve sevgiyle selamlıyorum. 
Özcan
Vekilimizi az önce dinledik. Ben de bir Roman Milletvekili olarak…
“İnsanoğlunun hakikati, unutmaktır.” derler. Maalesef, Romanlar adına ne
yapıldığının tarihçesine bakarsak ülkemizde, 2009 yılında Sayın
Cumhurbaşkanımızın, o güne kadar gelen tüm tutucu davranışlara rağmen,
televizyonlara çıkıp “Bu ülkede özür dilenecek bir vatandaş varsa o da Roman
kardeşlerimdir.” demesiyle başlamıştır. (AK PARTİ sıralarından “Bravo” sesleri,
alkışlar) 
(Mikrofon
otomatik cihaz tarafından kapatıldı) 
CEMAL
BEKLE (İzmir) – Arkadaşlar, 2510 sayılı Yasa’nın bugüne kadar Romanlarla
ilgili…
BAŞKAN
– Bir dakika daha ilave ediyorum, toparlayın. 
CEMAL
BEKLE (İzmir) – …toplumun ortak hafızasında yer alan ön yargıların oluşmasında…
İLHAMİ
ÖZCAN AYGUN (Tekirdağ) – Yandan oku, oku! 
CEMAL
BEKLE (İzmir) – …ne kadar etkili olduğunu bir Roman olarak ben biliyorsam Özcan
da en az benim kadar iyi biliyor. (AK PARTİ sıralarından alkışlar) Toplumun
ortak hafızasında yer alan, bu ülkeye göçebeler ve çingeneler alınmaz yasası,
1934’te çıkan bu yasa AK PARTİ Hükûmeti döneminde değişmiştir. (AK PARTİ
sıralarından alkışlar) Yetmedi, yine İçişleri Bakanlığımızdaki birçok
talimatname yine bizim Hükûmetimiz döneminde değişmiştir. Biz her türlü
ayrımcılığı ayaklarının altına almış bir partiyiz. (AK PARTİ sıralarından
“Helal olsun.” sesleri, alkışlar) Bu, öyle her babayiğidin harcı değildir. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
ÖZCAN
PURÇU (İzmir) – Sayın Başkan… 
MERAL
DANIŞ BEŞTAŞ (Siirt) – Sayın Başkan, ben de söz istiyorum grubumuz adına. 
BAŞKAN
– Değerli arkadaşlar, ben herkesi görüyorum, herkes bir otursun. 
Sayın
Purçu, siz de bir cümleyle toparlayın, konuyu kapatacağız. 
Buyurun.

54.- İzmir Milletvekili Özcan Purçu’nun, çadırda doğmuş büyümüş bir
Roman çocuğu olarak çadırda yaşamanın ne demek olduğunu iyi bildiğine ilişkin
açıklaması
ÖZCAN
PURÇU (İzmir) – Sayın Başkanım, çadırda doğmuş büyümüş bir Roman çocuğu olarak
çadırda yaşamanın ne demek olduğunu iyi biliyorum. Ben başka bir şeyden
bahsediyorum; vatandaş, başkaları başka yerden bahsediyor.
ÖZLEM
ZENGİN (Tokat) – “Vatandaş” değil, milletvekilleri. 
ÖZCAN
PURÇU (İzmir) – Ben diyorum ki Afyonkarahisar’da bir Roman hanımefendi çadırda
yanarak can verdi. Dört seneden beri de dilekçesi olmasına rağmen… Ben ne diyorum,
siz ne diyorsunuz!
Ben
de şunu söyleyeyim: Romanlara madem sahip çıkacaksınız, dünyanın en eski Roman
mahallesi Sulukule AKP döneminde yerle bir edilmiştir, kültürüyle, kültürüyle.
Neden yaptınız bunu? Neden yaptınız? (CHP sıralarından alkışlar, AK PARTİ
sıralarından gürültüler)
BAŞKAN
– Teşekkür ederim.
Sayın
Beştaş, siz hangi nedenden dolayı söz istediniz? 
MERAL
DANIŞ BEŞTAŞ (Siirt) – Grup Başkan Vekili…
BAŞKAN
– Ben duyamıyorum sizi. Bir dakika arkadaşlar… Bir saniye… Değerli arkadaşlar,
duymuyorum ama bakın, bir arkadaşımız konuşuyor, ona söz verdim.
Buyurun.
MERAL
DANIŞ BEŞTAŞ (Siirt) – Sayın Başkan, bilginiz dâhilinde, grup başkan vekili
adına söz istiyorum, grubumuz adına söz istiyorum.
BAŞKAN
– Bu konuyla ilgili mi konuşacaksınız?
MERAL
DANIŞ BEŞTAŞ (Siirt) – Bu konu da var, evet, tabii ki.
BAŞKAN
– Yalnız, bakın değerli arkadaşlar, ben…
MERAL
DANIŞ BEŞTAŞ (Siirt) – Sayın Başkan, ben, polemiği devam ettirmek için değil,
partimizin görüşlerini sunmak istiyorum.
BAŞKAN
– Peki, o zaman kısa bir şekilde sunalım ama Roman kardeşlerimizi de hepimizin
kucakladığını hepimiz buradan paylaşarak bu tartışmayı bitirelim.
Buyurun.
55.- Siirt Milletvekili Meral Danış Beştaş’ın, Romanların ülkenin eşit
ve özgür vatandaşı olması gerektiğine ve yüzde 92 engelli Aziz Kanar’ın
durumuna ilişkin açıklaması
MERAL
DANIŞ BEŞTAŞ (Siirt) – Sayın Başkan, teşekkür ederim.
Tabii
ki Roman yurttaşlarımız da…
BAŞKAN
– Sözüm size değil yani bütün herkese…
MERAL
DANIŞ BEŞTAŞ (Siirt) – Yok, yok, ben kendi görüşüm olarak söylüyorum.
…diğer
bütün yurttaşlar gibi bu ülkenin eşit ve özgür vatandaşı olmalılar ve hiçbir
ayrımcılığa uğramamalılar.
BAŞKAN
– Şüphesiz.
MERAL
DANIŞ BEŞTAŞ (Siirt) – Bu bir temenni ama demin 2 Roman vatandaşımız konuşma
yaptı, hangisinin daha hakiki ve daha sahici olduğunu bütün Türkiye gördü
aslında. (HDP ve CHP sıralarından alkışlar) 
ASUMAN
ERDOĞAN (Ankara) – Bu nasıl bir şey ya? 
MERAL
DANIŞ BEŞTAŞ (Siirt) – Özcan Bey’in nasıl bir konuşma yaptığına tanıklık ettik…
ZÜLFÜ
DEMİRBAĞ (Elâzığ) – Kim bağırırsa o haklı mı olur?
ASUMAN
ERDOĞAN (Ankara) – Çok ayıp, çok ayıp!
MERAL
DANIŞ BEŞTAŞ (Siirt) – …ve cevap olarak, gerçekten, aynı ezberlerle, AKP
iktidarının tipik ezberleriyle, bir yanıtla karşı karşıyayız. Biz bunu kabul
etmiyoruz. Eğer bir yurttaş… (AK PARTİ sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Buyurun. 
ASUMAN
ERDOĞAN (Ankara) – Ayıp, insanların niyetini sorgulayamazsın. 
HAMZA
DAĞ (İzmir) – Yaptığınız ayrımcılık Sayın Danış Beştaş. Ayrımcılık sizin
yaptığınız. 
ASUMAN
ERDOĞAN (Ankara) – Ayrımcılık yapıyorsunuz, ayrımcılık.
HAMZA
DAĞ (İzmir) – Ayrımcı sizsiniz, ayrımcı.
BAŞKAN
– Bir saniye… Bir saniye Sayın Dağ…
HAMZA
DAĞ (İzmir) – Beyniniz var ama farklı konuşuyorsunuz. 
HÜDA
KAYA (İstanbul) – Bir susun!
HAMZA
DAĞ (İzmir) – Ön yargılısınız. AK PARTİ Grubuna ön yargılısınız. AK PARTİ
Grubuna ön yargılısınız siz. (AK PARTİ ve HDP sıralarından gürültüler)
BAŞKAN
– Sayın Beştaş, buyurun.
MERAL
DANIŞ BEŞTAŞ (Siirt) – Eğer bir milletvekilinin, bir yurttaşın yanarak… 
Sayın
Başkan, susturursanız…
BAŞKAN
– Sayın Dağ lütfen… 
Değerli
arkadaşlar, bir saniye…
HAMZA
DAĞ (İzmir) – AK PARTİ Grubuna ön yargılısınız siz. 
MERAL
DANIŞ BEŞTAŞ (Siirt) – Sen ne diyorsun ya!
HÜDA
KAYA (İstanbul) – Otur yerine… Parmak sallama, otur yerine!
BAŞKAN
– Sayın Dağ, lütfen… Lütfen… Lütfen… 
Sayın
Beştaş, siz lütfen konuşmanızı tamamlayınız ve bitiriniz artık.
HAMZA
DAĞ (İzmir) – Kafatasçısınız!
HÜDA
KAYA (İstanbul) – Haddini bil! 
HAMZA
DAĞ (İzmir) – Kafatasçısınız, kafatasçı! (HDP sıralarından gürültüler) 
HÜDA
KAYA (İstanbul) – Kes sesini! Bir kadın konuşuyor.
BAŞKAN
– Lütfen… Bu tartışmayı keseceğiz.
Buyurun…

CEMAL
BEKLE (İzmir) – Sayın Başkanım, çok kısa bir şey söylemek istiyorum.
BAŞKAN
- Bir saniye… Sayın Beştaş konuşuyor.
MERAL
DANIŞ BEŞTAŞ (Siirt) – Sayın Başkan, öncelikle, oturumu yöneten Başkan Vekili
olarak bu gürültüyü ve saldırıyı durdurmanız lazım.
HAMZA
DAĞ (İzmir) – Saldırı yapan sizsiniz be!
BAŞKAN
– Sayın Dağ… 
MERAL
DANIŞ BEŞTAŞ (Siirt) – Sen saldırıyorsun! 
HAMZA
DAĞ (İzmir) – Siz yapıyorsunuz!
BAŞKAN
– Sayın Dağ…
MERAL
DANIŞ BEŞTAŞ (Siirt) – Haddini bil! Terbiyeli ol!
BAŞKAN
– Sayın Beştaş…
HAMZA
DAĞ (İzmir) – AK PARTİ’li bir Roman’a ayrımcılık yapıyorsunuz!
BAŞKAN
- Sayın Dağ…
MERAL
DANIŞ BEŞTAŞ (Siirt) – Terbiyeli ol! Niye kalkıyorsun!
BAŞKAN
– Sayın Beştaş…
GÜLÜSTAN
KILIÇ KOÇYİĞİT (Muş) – Otur yerine ya, otur yerine!
HAMZA
DAĞ (İzmir) – Çünkü zihniyetiniz başka zihniyet!
HÜDA
KAYA (İstanbul) – Saygılı ol biraz!
EBRÜ
GÜNAY (Mardin) – Ya dinlemeyi öğrensenize!
HÜDA
KAYA (İstanbul) – Ya sus ya! AKP’nin nereden finans alarak kurulduğunu bilmiyor
muyuz?
BAŞKAN
- Değerli arkadaşlar, bakın, bu tartışmaya bence en çok Roman vatandaşlarımız
üzülüyor. Herkes görüşünü söylesin ve kayıtlara geçsin, herkes de kimin ne
dediğini bir görsün.
Sayın
Dağ, siz tecrübeli bir siyasetçisiniz, lütfen, rica ediyorum…
Buyurun
Sayın Beştaş, tamamlayın sözünüzü.
ZÜLFÜ
DEMİRBAĞ (Elâzığ) – Arkadaşlar, Amerika’nın YPG’yi satmasından sonra bu tepki
normaldir ya.
GÜLÜSTAN
KILIÇ KOÇYİĞİT (Muş) – YPG’yle bunun ne alakası var şimdi?
BAŞKAN
– Değerli arkadaşlar, bir arkadaşınız konuşuyor.
MERAL
DANIŞ BEŞTAŞ (Siirt) – Sayın Başkan, bir kere, bu tipik bir AKP klasiği. Bu
ülkede kesinlikle Romanlara ayrımcılık yapıldığını…
TAMER
DAĞLI (Adana) - Sayın Başkanım, Roman arkadaşları birbirine düşürmeye çalıyor.
HÜDA
KAYA (İstanbul) – Romanları bile böldünüz.
MERAL
DANIŞ BEŞTAŞ (Siirt) – Ve diğer sıkıntılar konusunda Özcan Bey’den sonra bir
söz söylemek istemiyorum ama tepkinin çok alışık olduğumuz bir yöntemle
yapıldığını ifade etmek istiyorum ve bir kişi dünyanın neresinde olursa olsun
yanarak can verirse iktidar onu araştırıp, sorumluları açığa çıkarıp gerekli
yöntemle soruşturmayı yapmak zorundadır. Hiç kimse böyle pişkince kendi
iktidarını savunarak bu işin içinden çıkamaz; bu, doğru bir yöntem değildir,
bunu reddediyoruz. 
Bir
mesele daha var buradaki çarpıklığa bir örnek olsun diye. Bir telefon aldım, 2
defa önerge verdim ama cevap verilmedi. Aziz Kanar; yüzde 92 engelli,
yürüyemiyor.
(Mikrofon
otomatik cihaz tarafından kapatıldı) 
BAŞKAN
– Son defa mikrofonu açıyorum.
Buyurun.
MERAL
DANIŞ BEŞTAŞ (Siirt) – 2015 yılından bu yana 4 defa yerde sürüklenerek,
kucaklanarak gözaltına alınıyor. Yüzde 92 engelli Aziz Kanar Urfa Viranşehir’de
oturuyor ve eylemden sorumlu tutuluyor, silahlı eyleme katıldığı iddia
ediliyor, 3/3/2017’den bu yana ev hapsinde tutuluyor ve bu vatandaş şu anda
doktora gitmek için bile izin alamıyor. İki saat önce aradı. İşte AKP pratiği
budur, yargı pratiği budur, her şey yalan üzerine, gerçek dışı iddialar üzerine
kurulu.
BAŞKAN
– Peki, teşekkür ederim.
CEMAL
BEKLE (İzmir) – Sayın Başkan, açıklamam yarım kaldı.
BAŞKAN
– Bir saniye… Artık grup başkan vekilleriniz tamamladı.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Değerli arkadaşlar, şimdi 5’inci madde üzerinde soru-cevap işlemine
başlıyoruz. 
Sayın
Özkan...
YÜKSEL
ÖZKAN (Bursa) – Değerli milletvekilleri, 16’sı devlet, 34’ü özel vakıf olmak
üzere, Türkiye’de 50’ye yakın üniversitede ameliyathane hizmetleri teknikerliği
bölümü bulunmaktadır. Bu bölümlerden 2016-2018 yıllarında mezun olan yaklaşık
15 bin öğrencimiz, gencimiz vardır. Bunların ancak 272’sinin ataması
yapılmıştır.
Bunun
yanı sıra, bu yıl itibarıyla yaklaşık 73 bin anestezi teknikeri bulunmaktadır.
İki yılda bir yapılan KPSS sınavıyla çok az sayıda atama yapılmaktadır.
Sağlık
sektöründe son derece önemli olan hem ameliyathane hem de anestezi
teknikerlerinin görevlerinin tanımı hâlâ doğru dürüst yapılamamıştır. Sağlık
Bakanına ve Millî Eğitim Bakanına soruyorum: Üniversitelerde yüzlerce bölüm
açıyorsunuz, mezun olan çocuklarımızı neden kaderlerine terk ediyorsunuz? Neden
sağlıklı planlama yapmıyorsunuz? Bu sene ne kadar ameliyathane ve anestezi
teknikeri atamayı düşünüyorsunuz?
BAŞKAN
– Sayın Şahin...
SUZAN
ŞAHİN (Hatay) – Sayın Başkan, güvenlik korucuları, jandarma ve polisle omuz
omuza, çok zor şartlarda terörle mücadeleye katkı sağlamaktadırlar ancak Hatay
Dörtyol’da görev yapan güvenlik korucuları beş aydan beri görev paralarını
alamamaktadırlar. Bu durumda olan 80 kadar güvenlik korucumuz var. Bu insanlar,
çocuk okutuyor, kira veriyor, enflasyon ve ağır vergilerle mücadele ederek
hayatta kalma savaşı veriyorlar. Dolayısıyla maaşları ay sonunu getirmeye
yetmiyor. Yetkililer ise ödenek olmadığı için görev paralarının yatırılmadığını
söylüyormuş. Bu yanıt kabul edilebilir bir yanıt değildir. Buradan yetkililere
sesleniyorum: Önce emeğin, alın terinin karşılığını ödemeniz gerekir. Gerekirse
diğer her şeyin ödeneğini durdurun, önce emekçinin hakkını ödeyin. 
Teşekkür
ediyorum Sayın Başkan.
BAŞKAN
– Sayın Karaca...
GÜLİZAR
BİÇER KARACA (Denizli) – Denizli Acıpayam ilçesinde faaliyet gösteren Aynes firmasına 8 Aralık 2016 günü, FETÖ terör
örgütü nedeniyle, operasyon düzenlendi. Aralarında FETÖ’yle mücadele ettiği
söylenen malum siyasi partinin eski ilçe başkanının da bulunduğu yöneticiler de
dâhil 21 kişi tutuklandı. Kasım 2018’de malum yöneticilerin de içinde bulunduğu
kişiler tahliye edildi. 11 Aralık 2018 günü, kayyuma devredilen bu şirket, FETÖ
terör örgütünden dolayı yargılanan sahibine tekrar iade edildi. 12 Aralık 2018
günü, aynı şirket yöneticisi, hakkında on beş yılla başlayan, FETÖ terör
örgütüne üye olmaktan dolayı Denizli 2. Ağır Ceza Mahkemesinde yargılanan kişi,
Gürcistan’a 100 bin dolar şirket parasını transfer ederken yakalandı ve şirket
tekrar kayyuma devredildi. Ben, şimdi, FETÖ’yle mücadele edilip edilmediğini
soruyorum ve aynı zamanda, Cumhuriyet Halk Partisi Honaz İlçe Başkanımızın
oğlu…
(Mikrofon
otomatik cihaz tarafından kapatıldı) 
BAŞKAN
– Sayın Erenler…
CEYDA
ÇETİN ERENLER (Kütahya) – Teşekkür ediyorum Başkan. 
Sorum
Komisyon Başkanımıza olacak: Sayın Başkanım, ülkemiz hem iç siyasette hem
bölgesinde hem de dünyada önemli gelişmeler yaşandığı bir dönemden geçmektedir.
2019 yılı bütçesi öncelikle eğitim ve sağlık bütçesi olup bilindiği üzere
ülkemizin geleceğini emanet ettiğimiz çocuklarımızın eğitimi bizim için her
zaman çok önemli olmuştur. Hükûmet olarak bütçemizin en büyük kısmı yıllardır
eğitim harcamalarına ayrılmaktadır. Kız çocuklarımızın eğitimi de toplumsal
kalkınmamız açısından kilit unsur durumundadır. Bu hususta kız çocuklarımızın
eğitime devam etmeleri ve toplumsal cinsiyet eşitliğini sağlamaya yönelik
olarak Millî Eğitim Bakanlığımızın çalışmaları ne durumdadır?
Teşekkür
ediyor, 2019 yılı bütçemizin hayırlara vesile olmasını temenni ediyorum. 
BAŞKAN
– Sayın Demir…
MUSTAFA
DEMİR (İstanbul) – Sayın Başkan, bir defa, Sulukule’yle ilgili, burada, gerçek
anlamda, proje hakkında bilgi verebilme şansını tanıdığı için arkadaşımıza
teşekkür ediyoruz.
Sulukule’de
640 aile vardı. Biz onların tespitini yaparken orada teneke evde kalan mağdur
vatandaşlarımızı da hak sahibi yaptık. İstanbul’un kalbinde, naylon evlerde,
surun dibinde çok kötü şartlarda yaşama tutunmak zorunda olan insanlarımızı da
hak sahibi yaptık ve tam 640 aile vardı. Projeye başlamadan önce, oradaki bütün
hak sahiplerini tek tek bizzat ben belediyeye çağırarak proje bittikten sonraki
hâllerini onlarla konuştum ve bilgi sahibi yaptık ve onlara şunu söyledik:
“Yerlerinizi boşaltmayın…”
SERPİL
KEMALBAY PEKGÖZEGÜ (İzmir) – Şimdi de aynı şeyi yaptınız. 
MUSTAFA
DEMİR (İstanbul) – “Buranın cefasını çektiniz, bu kadar sıkıntısını yaşadınız.
AK PARTİ iktidarının desteğiyle biz burayı kentsel dönüşüm ama sizinle beraber,
içinde sizlerin de...”
(Mikrofon
otomatik cihaz tarafından kapatıldı) 
MUSTAFA
DEMİR (İstanbul) – Affedersiniz ama çok önemli.
BAŞKAN
– Soru-cevap olduğu için, sonra…
Sayın
Köksal…
BURCU
KÖKSAL (Afyonkarahisar) – Sayın Başkan, AKP’nin iktidara geldiği 2002 yılı
Kasım ayında halkımızın tüketici kredisi borcu 2,2 milyar lirayken Bankacılık
Düzenleme ve Denetleme Kurumunun bu ay açıkladığı verilere göre, bugün,
halkımızın kredi borcu 403 milyara çıkmıştır. Kabaca bir hesaplama
yapıldığında, kişi başına düşen borç miktarı 5 bin liraya çalışan başına düşen
borç miktarıysa 11 bin liraya çıkmaktadır. Halkımızın konut kredisi borcu bugün
itibarıyla 191 milyara çıkmıştır. Bankaların varlık yönetim şirketlerine
devrettiği batık kredilere ilişkin tahsilat bekleyen dosya sayısı ise 3,5
milyondur. 
Öte
yandan, 2018 yılının üçüncü üç ayında makine ve teçhizat yatırımları yüzde 8,5;
inşaat yatırımları yüzde 1,8 gerilemiştir. Aynı dönem toplam yatırımlarda
gerileme ise yüzde 3,8’dir. Açıklanan bu veriler Türkiye ekonomisinde resmen
durgunluğun teyididir. Buradan krizin faturasını 81 milyona kesmek isteyenlere
sesleniyorum: Öncelikli olarak Sayıştay raporlarına yansıyan kamu zararlarının
tahsilatını yapın. Yoksa bu tahsilattan yine mi vazgeçeceksiniz?
BAŞKAN
– Sayın Komisyon…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, bir
önceki maddede olduğu gibi de arkadaşlarımızın soruları geldi, elimizde ama
ağırlıklı olarak yürütmeye sorulan sorular. Bunları yazılı hâle getirdik,
arkadaşlarımızla yazılı olarak paylaşacağız. 
Daha
2 maddemiz var, saat de on bir oldu. Müsaade ederseniz cevabı burada bitirelim.

BAŞKAN
– Peki, teşekkür ederim. 
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir. 
Birleşime
on dakika ara veriyorum.
Kapanma Saati: 22.59
BEŞİNCİ OTURUM
Açılma Saati: 23.20
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
----- 0 -----
BAŞKAN
– Türkiye Büyük Millet Meclisinin 38’inci Birleşiminin Beşinci Oturumunu
açıyorum.
2017
Yılı Merkezi Yönetim Kesin Hesap Kanunu Tasarısı’nın görüşmelerine devam ediyoruz.
Komisyon
yerinde. 
6’ncı
maddeyi okutuyorum: 
Yürürlük
MADDE 6- (1)
Bu Kanun yayımı tarihinde yürürlüğe girer.
BAŞKAN
– Değerli milletvekilleri, gruplar adına konuşmalara başlayacağız.
6’ncı
madde üzerinde ilk söz Milliyetçi Hareket Partisi Grubu adına İstanbul
Milletvekilimiz Sayın Arzu Erdem’e aittir. 
Sayın
Erdem, buyurun. (MHP sıralarından alkışlar)
Süreniz
on dakika. 
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, 2017 Yılı Merkezi Yönetim Kesin Hesap Kanunu Tasarısı’nın
yürürlük maddesi hakkında Milliyetçi Hareket Partisi Grubum adına söz almış
bulunmaktayım. Ekranları başında bizleri izleyen aziz Türk milletini, basın
mensuplarımızı ve Gazi Meclisimizi saygılarımla selamlıyorum. 
Değerli
milletvekilleri, bütçe, yürütmenin dengelenmesi, denetlenmesi, sosyal ve idari
önceliklerin belirlenmesi için hayati bir öneme sahiptir. Bütçe, bir milletin,
bir devletin istiklal nişanesidir. Bütçe, gelecek zaman dilimi için yapılan bir
finansal plandır. Bu planı doğru bir şekilde yapmamız vatanımız ve milletimiz
için hayati bir önem taşımaktadır. Bütçe vasıtasıyla, özellikle, aziz Türk
milletinin derdine derman olmaya çalıştık, milletimizin alın teriyle yarattığı
kaynakla yine onların beklentilerine cevap aramak için düzenlemeler yapmaya
çalışmaktayız. Milliyetçi Hareket Partisi Grubu olarak milletimizin
talepleriyle ilgili yapmış olduğumuz çalışmalar ve beklentiler doğrultusunda
özellikle onları karşılamaya yönelik önerilerde bulunduk ve bununla ilgili
–Komisyonda bilhassa- gerekli çalışmaları da yürüttük. Her bir bakanlığımızın
bütçe görüşmesinde milletvekili arkadaşlarımızla milletimizin sesi olduk,
olmaya da devam ediyoruz. Bu vesileyle 2019 yılı bütçesinin tüm bakanlıklara,
vatanımıza ve milletimize hayırlara vesile olmasını temenni ediyorum.
Tabii,
çok tartışmalı bir gece geçirdik, gecenin de geç saati. Ben birazcık burada
daha uzlaşmacı, daha birleştirici bir tavırla yaklaşmak istiyorum, şöyle ki:
Bir bilge varmış ve o bilgeyi çekemeyen biri demiş ki: “Ben bu bilgeye
gideceğim, onun bilgeliğini yerle yeksan edeceğim.” Ve demişler ki: “Ne
soracaksın o bilgeye?” Demiş ki: “‘Benim avucumda bir kelebek var. Bu kelebek
ölü mü, diri mi, hadi bir söyle bakalım?’ diyeceğim ve onun cevabına göre,
‘Ölü.’ derse avucumu açacağım, kelebeği uçuracağım, ‘Diri.’ derse avucumu
sıkacağım, kelebeği öldüreceğim.” Ve bilgenin huzuruna gitmiş, bilge demiş ki:
“Sor bakalım, ne sormak istiyorsun?” Demiş ki: “Benim avucumda bir kelebek var.
Bu kelebek ölü mü, diri mi?” Bilge hemen muhteşem bir cevap vermiş, demiş ki:
“Kelebek senin elinde.” 
Yani
aslında, Türk gençliği bizim elimizde, çocuklarımız bizim elimizde,
kadınlarımız bizim elimizde. Türkiye Büyük Millet Meclisi çatısı altında
siyaset yapan her bir milletvekilinin vebali ve borcu bu insanlara elbette ki
hizmet etmek ama hizmet ederken de bizim şunu düşünmemiz lazım: Gerçekten en
çok neye ağırlık vermemiz gerekiyor? Ben burada en başta eğitim diyorum çünkü
eğitim konusunda her birimizin evlatlarımızı emanet ettiğimiz, bu anlamda millî
değerlerin öğretilmesi ve aktarılması noktasında hakikaten hassasiyet
istediğimiz eğitim camiasından, öğretmenlerimizden ve tüm bu alanda emeği geçen
herkesten millî değerlerin öğretilmesi, manevi değerlerin aktarılması hakikaten
büyük önem arz ediyor. Evet, biz evlatlarımızı emanet ederken öğretmenlerimize
istiyoruz ki onlar şunu söyleyebilsinler: Millî değerleri öyle bir verelim ki
“Bu vatanın adı, bu devletin adı Türkiye Cumhuriyeti devleti. Bayrağımız ay
yıldızlı al bayrak. Millî marşımız İstiklal Marşı’mız.” desinler. İşte böyle
gençleri yetiştirdiğimiz vakit hakikaten vatana, millete hayırlı evlat
yetiştirmiş oluruz. Ve bu yükümlülüğü içeren özellikle öğretmenlik mesleğinin
de ne kadar önemli olduğunu bu açıdan tekrar vurgulamak istiyorum. Güzel Türkçeyi
öğrensinler ki kendilerini ifade etsinler, güzel Türkçemizle dertlerini
anlatabilsinler, iletişim kurabilsinler. İletişim her şeyin başında geliyor.
Biz eğer birbirimizle iletişim kuramazsak sonuç da alamayız elbette ki. Ve
özellikle bizim için hakikaten çok büyük öneme sahip Arif Nihat Asya’nın “Senin
altında doğdum. / Senin altında öleceğim. / Tarihim, şerefim, şiirim, her
şeyim: / Yeryüzünde yer beğen! / Nereye dikilmek istersen / Söyle, seni oraya
dikeyim!” dizeleri… Ve diyebilsin ki “Bu bayrak benim.” ve onu dalgalandırmak
için üzerine düşeni yapsın. 
Manevi
değerleri öğretmeliyiz ki manevi değerler aslında birleştirici. İşte biraz önce
yaptığımız tartışmalar ya da günlerden beri yaptığımız tartışmalar… Bu devletin
adı Türkiye Cumhuriyeti devleti, milletin adı Türk milleti. Ve Türk milletinin
sorunları varsa topyekûn sorunlar var. Bunları bölüp parçalarsak “Onun sorunu
bu, şunun sorunu bu.” dersek burada yanılgıya düşmüş oluruz, işte ayrıştırmak
budur. Ama birleştirmek nedir? Evet, sıkıntıda çocuklarımız varsa bunlarla
ilgili bir çalışma yapmamız gerekiyor. Eğitim sistemiyle ilgili, özellikle
eğitim müfredatı ve kaynak kitaplarının o yönde düzenlenmesi gerekiyor. Bunda
özellikle dikkatinizi çekmek isterim ki -bugün yerimden aldığım sözde de değindiğim-
“Mavi Balina” dediğimiz oyunla dün intihar eden 12 yaşında bir evlat var. Biz
onun acısına üzülürken hepimizin aslında sağduyuya gelmesi gerekiyor. Ne var
orada yapmamız gereken? Demek ki bilgisayar oyunlarına ulaşım noktasında hâlâ
bir sıkıntı var çocuklarla ilgili. 12 yaşındaki bir çocuk atletlerden yaptığı
iple kendini kalorifer borusuna asıyor. Bunları inceleyelim, bunları
araştıralım. Bırakalım uzlaşmacı bir tavır içerisinde, liderimiz Sayın Devlet
Bahçeli Beyefendi’nin dediği gibi “Siyasi kısır çekişmelerden uzak, el ele
vererek hep birlikte üzerimize düşeni yapalım.” Öyle çocuklar yetiştirelim ki
“Cumhuriyetin kurucusu Gazi Mustafa Kemal Atatürk’ün, onun mirasını taşıyoruz.”
desinler. Öyle çocuklar yetiştirelim ki askerimize minnet duysunlar, “Türk
Silahlı Kuvvetleri başımızın tacı.” desinler. Öyle çocuklar yetiştirelim ki
Türk polisini gördüğünde burnunun direği sızlasın. Ve bunların tamamını hep
birlikte eğitimle yapalım. Emanetlere sahip çıkmak hepimizin vazifesi. Ve
manevi değerleri verelim ki doğayı sevsinler; doğayı sevsinler, canlıya zarar
vermesinler. Doğada bulunan her canlıyı, bırakın zarar vermeyi korusunlar,
kollasınlar; bu, ister bir çiçek olsun ister bir böcek olsun. Örneklerini
görüyoruz. Hakikaten toplumun ruh sağlığıyla ilgili çalışmalar yapmamız
gerekiyor. Gerçekten çok uç örnekler yaşıyoruz, işte o papağanda yaşadığımız
gibi. Bende de o papağandan vardı, on beş sene yaşadı; on beş senenin sonunda
öldüğünde ben bir canımı kaybetmiş gibi üzüldüm. Bunları gördüğümüzde gerçekten
neye dertlenmemiz gerektiğini bir daha düşünmemiz gerekiyor.
Eğitim
müfredatına adabımuaşeret derslerini dâhil edelim. Adabımuaşeretini bilsin,
görgü kurallarını bilsin gençlerimiz ve çocuklarımız. Nedir adabımuaşeret?
Evet, diyoruz ki çocuklarımız iletişim kurmuyor, bizimle konuşmuyor.
Büyüklerini saysın, küçüklerini sevsin. Gazi Mustafa Kemal Atatürk’ün bize
emanet ettiği bütün o sözler var ya aslında çocuklarımızın, gençlerimizin nasıl
yetiştirilmesi gerektiğini söylüyor. O açıdan onlara bu değerleri verelim. 
Onlara
çevre eğitimi verelim. Çevrede millî servete zarar vermemeyi öğretelim. Millî
servetimiz nedir? Sokaktaki bir çöp kovasıdır, bir banktır ve bunların
tamamında kaldırımlarımızdır. Bunların hiçbirine zarar vermemeyi öğretelim.
Millî servete sadece zarar vermemeyi değil, korumayı öğretelim. Evimizde aynı
şekilde aynı hassasiyeti gösterelim. Tüm canlıların yaşamını sürdürmesi için
onların desteklenmesini sağlayalım. 
Yine,
“Milletimiz her güçlük ve zorluk karşısında durmadan ilerlemekte ve yükselmektedir.
Büyük Türk milletinin bu yoldaki hızını her vasıtayla artırmaya çalışmak bizim
hepimizin en kutlu vazifesidir.” diyor Gazi Mustafa Kemal Atatürk. Evet, Gazi
Mustafa Kemal Atatürk sanki o gün Türkiye Büyük Millet Meclisinde görev yapan
milletvekillerimize seslenmiş ve demiş ki: “Her tür güçlüğe rağmen yükselişin
önünde hiçbir şey duramaz yeter ki Türk milleti bunu istesin.”
Değerli
milletvekilleri, bizler aziz Türk milletinin birer temsilcisiyiz ve onların
vebaliyle buradayız, onların haklı taleplerini elbette ki değerlendireceğiz,
önerilerimizi getireceğiz, üzerimize düşeni yapacağız ama Türk milletinin
ekranlardan izlediği zaman şunu söyleyebilmesi gerekiyor: “Evet, bizim Meclise
gönderdiğimiz milletvekilleri uzlaşma kültürü içerisinde, hep birlikte bizim
için çalışıyor.” Liderimiz Sayın Devlet Bahçeli Beyefendi’nin özellikle
söylediği, Milliyetçi Hareket Partisi, millet ve devlet bekası için üzerine
düşen sorumluluğu her zaman idrakli bir şekilde yerine getirmiştir, ülkesini ve
ülküsünü canından aziz bilmiştir. Evet, bizim ilkelerimizi, ülkülerimizi bir
kere canımızdan aziz bilmemiz gerekiyor ve biz birbirimizi koruyup
kollamadıktan sonra, Türk milletinin sorunlarını bir bütün olarak görmedikten
sonra parça parça konuşmanın hiçbir anlamı yok. 
Hepinizi
saygıyla selamlıyorum.
Teşekkür
ediyorum. (MHP ve AK PARTİ sıralarından alkışlar) 
BAŞKAN
– Teşekkürler Sayın Erdem. 
Madde
üzerinde İYİ PARTİ Grubu adına İstanbul Milletvekilimiz Sayın Yavuz
Ağıralioğlu. (İYİ PARTİ sıralarından alkışlar)
Süremiz
on dakika Sayın Başkan. 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, kıymetli
milletvekili arkadaşlarımız; bütçe görüşmelerinin, sinirlerimizin biraz
yıpranmışlığına rağmen, bütçe görüşmelerinin amacından biraz dışına çıkıyor
olmamıza rağmen, herkesin bir şekilde kalbinin kenarında, aklının kenarında,
cebinin kenarında sakladığı taşları muarızlarının başına atma hevesine rağmen
finaline doğru geliyoruz. Bir şey ortaya çıktı, bütçe görüşme usulü etrafında
meselelerimizi konuşabilme kabiliyetimizin marjlarının sınırlı olduğunu,
herhangi bir meseleyi müzakere ederken katkı sağlamaktan çok mahcup etmeye
dönük bir gayretin içinde olduğumuzu, bu meselelerle alakalı ortaya
çıkaracağımız çerçevenin milletin ümidi olabilmesinden çok, seçim süreci sathına
girdiğimiz için seçimde bize malzeme olarak elimize gelmesi hevesine bağlı bir
müzakere usulü benimsediğimizi gösteriyor. 
Şimdi,
her şeyden evvel, iktidarın elinde bir bütçe teklifi olarak önümüze gelen,
bizim de tenkitlerimize konu olan bu metne bir kutsal metinmiş muamelesi
yapamayız. Dolayısıyla keşke şöyle bir imkânımız olabilseydi: İktidarımızın bu
metin ya da benzer savunduğu metinler karşısındaki siyasal dili bize şöyle bir
şeyi deme imkânı olarak size sitem fırsatına dönüyor. Her söylediğinizin tersini
de söyleyebilme kabiliyetinizi hafife alamam. Şöyle bir usul geliştirebilsek:
Bu bütçeyi, teklif ettiğiniz, savunduğunuz bu bütçeyi keşke size tenkit
ettirebilsek, keşke bugün bize “Bu çok müstesna bir bütçedir, yapılabilirin son
haddiyle elinize gelmiş bütçe, bu bütçe dünya bütçe tarihinin en esaslı
bütçesidir.” gibi davranmamızı istediğiniz bu metni keşke size tenkit
ettirebilme imkânımız olsa ya da şöyle bir imkânımız olsa bizim: Muhalefet
partilerinden biri iktidar olsa bu kısa zamanda, hiç size çaktırmadan, bize
bugün oylattığınız ve canhıraş savunduğunuz bu metni biz kendi bütçemiz diye
sizin onayınıza tevcih etsek, sonra da sizin tenkitlerinizi dinlesek, ondan
sonra da desek ki arkadaşlar, bu sizin geçen dönem bize teklif ettiğiniz bütçe.
Şimdi
“Allah, insanı iddiasından vurur.” diyor İsmet Özel, güzel bir laf. Biz
sağcılığımızın, mukaddesatçılığımızın, muhafazakârlığımızın, romantik Osmanlı
düşkünlüğümüzün, Osmanlı yıllarına olan özlemlerimizin, tasavvufa dair
hassasiyetlerimizin, tasavvuf medeniyeti oluşumuzun bütün cümlelerini biriktire
biriktire geldik iktidara. Bugün iktidarda, on altı yıllık aralıksız
iktidarınızda sizin yapmaya gayret ettiğiniz, yolun başında “bismillah” deyip
sonunda “elhamdülillah” demeye heves ettiğiniz ne kadar iş varsa bu işlerin
içerisinde inşallah biz de benzer hassasiyetlerle bunları yapar hem
milletimizin başını dik ederiz hem de Allah’a hesabını vereceğimiz büyük bir
günde biz de aslında sana, kullarına, Efendimiz’in ümmetine, insanlığa “Böyle
hayırlı işler yaptık.” deme ölçüleri içerisinde bu yaptığınız işlere heves
etmiştik. Şimdi, bugün bulduğunuz şeyin, 117 milyar kamu borç stokunun “faiz
ödemeleri” şeklinde bütçeye koyduğunuz bu çerçeve, bir tarafıyla… Ben
Cumhurbaşkanımız ve AK PARTİ Grubunu münhasıran faizle ilgili hassasiyetiyle
istihza etmem, yani faizle ilgili sizi gayrisamimi bulmam, faiz
hassasiyetinizle ilgili kurduğunuz cümleleri hafife almam ama neticede bu
karşımızda 81 milyonun ürettiğinin daha fazlasını, hemen hemen 2 katını faiz
yükü olarak bütçeye koyuyor olmanıza cümle kurmayacağız mı arkadaşlar? Yani bu
faiz bütçesini biz teklif ediyor olsaydık, sizin bize bütçeyi sallayarak “Bu
kadar faizi ödeyerek bu millet ayağa kalkmaz.” deyişinizi, diyecek olmanızı
hatırlatmayalım mı size? Bu bütçe bir faiz bütçesi. Bir tarafıyla 117 milyar
-eski parayla 117 katrilyon- faiz ödemesi, arkadaşlar, kaç tane İstanbul
Havaalanı yapar? Kaç tane Sultan Selim Köprüsü yapar? Kaç tane Osman Gazi
Köprüsü yapar? Kaç tüp geçit yapar? Kaç Marmaray yapar? Kaç tane şehir hastanesi
yapar? Kaç tane okul yapar? Kaç tane sağlık ocağı yapar? Kaç tane baraj yapar?
Kaç tane GAP yapar? Yani devletimizin belki iftihar edeceği en büyük
projelerden biridir. Bu 117 milyar faiz ödemesi kaç tane GAP yapar arkadaşlar?
Dolayısıyla bu bir mecburiyet bütçesidir. Bunu bugün bize bir mecburiyet
bütçesi olarak takdim etmenizi de anlıyoruz. Ama bizi bu yere getiren süreci de
görmezden mi gelelim? Yani şimdi bu süreç içerisinde itibar ile tasarrufu
birleştirme bütçeniz bu sizin. “Devleti tasarruf ederken de görmesi lazım
vatandaşın ki kendisine tasarruf daveti geldiğinde vatandaş da başındaki
idareciler gibi o ahlaktan hissedar olarak tasarruf etsin.” sitemlerimize
“İtibardan tasarruf olmaz.” diye mukabele ediyordunuz. Şimdi diyorsunuz ki:
“Tasarruf etmezsek ayakta kalamayacağız.” Buraya gelmiş olmanızı beğeniyoruz
ama bunun bedelini yine toplumun bütün kesimlerinin ödeyeceği bir süreç
içerisinde hiçbir şey olmamış gibi savunuyor olmanızı yadırgıyoruz. Esas olan,
bizim bugün bu bütçeyle karşı karşıya kaldığımız şey şudur: Bu bütçe kimin
bütçesidir, bu bütçe kime rahatlık sunmaktadır, bu bütçenin arkasından kendi
hissesine rahatlık düşecek, konfor düşecek kim vardır? Yani, bu bütçeyi siz
kendilerine takdim edince “Var olun, Allah razı olsun, dünyanız, ahiretiniz
mamur olsun, yedi ceddiniz rahmet bulsun.” diyecek kesim kimdir arkadaşlar? Dar
gelirlileriniz mi, asgari ücretlileriniz mi, emeklileriniz mi, yatırımcılarınız
mı, esnafınız mı, kim? Yani bu bütçe aslında “Borçlarımız üzerinde sadakat
iradesi taşıyoruz, dış kamu borcunun ekonomimiz üzerindeki yükünü gördük, bunu
ödemeyi asla ihmal etmeyeceğiz.” bütçesidir. Bu bütçe içerisinde sizin kendi
insanlarınıza sunduğunuz şu andaki yaşam şartları 2001 krizinden sonraki
şartlarla aynıdır arkadaşlar. İşsizlik oranlarına bakın lütfen, 2001 işsizlik
oranlarına bakın lütfen, faiz oranlarına bakın, enflasyon oranlarına bakın.
Müdahalelerinizin zamanlaması ve sonuçları üzerinden yapmaya teşebbüs ettiğiniz
işlerin sonuçlarını da yönetemeyeceksiniz. 
IMF’yle
anlaşmayı savunuyor değilim. IMF boyunduruğundan kurtulmuş olmak bizim millî
istiklalimiz adına çok ciddi bir alamettir, asla böyle bir alanda meşruiyet
cümlesi kuramayız ama yüzde 7,5 tahvil ihracı beş yıllık, 1,5 da komisyonları
var, 9. IMF anlaşmalarında, lütfen bir bakın bakalım kaçla borçlanıyoruz? Yani
sırf “IMF’yle anlaşmayacağız.” gibi bir iradenin bize ödettiği bedeldir bu.
IMF’yle anlaşın demiyorum, kriminalize etmeyin lütfen, sadece bizim
iddialarımızdan vurulduğumuz yeri göresiniz diye söylüyorum. 2002 yılından 2008
yılına kadar, 2001’de yaşadığımız krizden aldığımız dersleri devlet disiplini
şekline dönüştürdüğünüz sürece, hatırlayın, çok başarılıydı. Orada bir şey daha
vardı: 28 Şubattaki tek tipleştirmeye karşı çıkan, çok sesliliği zenginlik
sayan, farklı sesleri memleketin bundan sonra yaşayacağı siyasal iklimin
rahmeti bulan bir siyasal dil 2002’de iktidar oldu. AK PARTİ, daha önce eline
iktidar gelmeyecek olmanın belki rahatlığıyla cümle kuran bir kadronun devleti
yüzde 34,5’la eline yüzde 60’lık, 70’lik bir meşruiyetle aldığı siyasal zamanın
partisidir. AK PARTİ yüzde 34 küsur oyu 363 milletvekiliyle buluşturdu.
Toplumsal mutabakatı aslında tecrübe ettiniz, hep beraber. 
2002
yılındaki AK PARTİ vizyonu şöyleydi arkadaşlar: 3 defa kapatılmış bir siyasal
geleneğin içinden kopan bir kadro, devletin aktif statükosu olarak tecelli
etmiş bir kadronun elinden yönetim cihazını aldı; alırken, tek tipleştirmeye
karşı çıktı. Kendine ait doğruların değil, başkalarına ait doğruların da
savunucusu olmayı, moda tabirle “empati yapmayı” kendi siyasi karinesi hâline
getirdi; yani “Ben, benim gibi düşünmeyen insanların da partisiyim.” demenin
kadrosunu sundu. 
Tayyip
Erdoğan’ın 2002’de AK PARTİ’yi kurarak topluma vazetmiş olduğu siyasal çerçeve
şudur: Liberalleri, sağcıları-solcuları, milliyetçileri, mukaddesatçıları,
tarikat geleneğinden gelenleri, cemaat geleneğinden gelenleri, toplumun bütün
kesimlerini, siyasi olarak Kürtlük hassasiyeti olanları, Türklük hassasiyeti
olanları, yani toplumun bütün eğilimlerini toplama iradesi olan bir siyasal
vizyonu Avrupa Birliği vizyonuyla muhkem hâle getirmiş, Avrupa Birliği
kriterlerini de -millet olma iradesinin üstünde baskı olmasın diye- Ankara
kriterlerine dönüştürme iradesi koymuş. Sonra ne olmuş? Bakın, nereden
geliyoruz: 2002’den 2008’e kadar böyle bir ivmelenme; kendi hukuki
standartları, demokratik standartları -ifade hürriyeti dâhil, basın-yayın
hürriyeti dâhil, demokratik temsil dâhil, demokratik fırsatlarda eşitlik dâhil-
bütün bunlarla alakalı ortaya koymuş olduğunuz politik vizyon Türkiye’de Avrupa
kriterlerinin değil, Ankara kriterlerinin, “Ankara kriterleri” diye arzıendam
etmenizin tecelli ettiği bir altı yıl yaşattı size. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) - Tamamlıyorum Başkanım. 
BAŞKAN
– Buyurun Sayın Başkan. 
YAVUZ
AĞIRALİOĞLU (Devamla) – Sonra, bugün geldiğimiz yeri söylüyorum, çerçevesi şu:
Ekonomiye talimatla faiz indirme iradesi koyuyorsunuz, marketlere talimatla
indirim iradesi koyuyorsunuz; tahvil ihracında kamu bankalarına talimatla
“Faizi indirin.” iradesi koyuyorsunuz; sonra, kamu bankaları ile özel bankalar
arasında doğan aslında 2 puanlık farkla yaptığınız işten önümüzdeki dönemki
borçlanmanın maliyetini de artırıyorsunuz, farkında değilsiniz, onu da göreceğiz;
peşinden, bu kadar talimatla piyasada “Biz iktisadi olarak krizi yenmek
üzereyiz.” eşiğini oluşturmak için dünyanın en büyük 17’nci ekonomisini soğan
depolarını basarak ekonomik krizi çözmeye teşebbüs eden bir fotoğrafa kurban
veriyorsunuz arkadaşlar. Siz de çok iyi biliyorsunuz ki aslında bu yaptığınız
iş psikolojik olarak tabanınıza, topluma “Biz bu işle ilgili ciddi bir mücadele
vereceğiz.” resmidir. Yoksa on altı yıldır devleti yöneten bir kadronun soğan
depoları basarak ekonomiyi toplayamayacağını bilmesi kadar tabii bir şey
yoktur. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) - Toparlıyorum Başkanım. 
BAŞKAN
– Sayın Başkan, buyurun, bir dakika daha veriyorum.
YAVUZ
AĞIRALİOĞLU (Devamla) - Dolayısıyla talimatlarla ekonomiyi toparlama iradesi
talimat alabilir hâle getirebilir bizi. Her iddianızın hilafına işler geldi
başınıza. Bugün korkuyorum ki iddia edip de henüz hilafına davranmadığınız
birkaç tane iş kalmış. İnşallah IMF boyunduruğundan kurtulduğumuz dönemin
finalini IMF’ye gitmek zorunda kalmayarak ödersiniz. İnşallah biz yanılırız.
Biz ekonomiyle ilgili cümlelerimizi, endişelerimizi “İnşallah biz yanılırız.”
payıyla konuşuruz. İnşallah biz yanılırız, inşallah siz isabet ettirirsiniz.
İnşallah siz bizim sizi tenkit ettiğimiz yerlerin hilafına ülkenizi toparlar,
ülkenizi güçlü, müreffeh yarınlara taşırsınız. 
CEMAL
ÖZTÜRK (Giresun) – Hep beraber yapacağız. 
YAVUZ
AĞIRALİOĞLU (Devamla) - Endişelerimiz var, biz endişelerimizi söyleyelim, sonra
size “Biz söylemiştik.” demek için değil… Ama görünen köy şudur: Yemediğiniz,
yiyemediğimiz, diyemediğimiz ne var diye geriye dönük siyasi sicilimize
baktığımız zaman birkaç tane kaldı. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) - Tamamladım Başkanım. 
BAŞKAN
– Buyurun. 
YAVUZ
AĞIRALİOĞLU (Devamla) – İnşallah bu işin finalinde 25 milyar dolar borç
aldığımız hâlde borcumuzu tamamlayıp boyunduruğundan kurtulduğumuz IMF’nin
kapısına gitmek zorunda kalmayız.
Bütçemiz
hayırlara vesile olsun. Kapanış konuşmasında biz olmayacağız, arkadaşlarımız
herhâlde tekrar kapanışı konuşacaklar. Ben esaslı bir sitem konuşması
hazırlamıştım ama hakkımı başka bir zamana, başka bir imkâna tevdi ettim. 
Hayırlı
olsun. (İYİ PARTİ sıralarından alkışlar)
BAŞKAN
– Teşekkür ederiz Sayın Başkan.
6’ncı
madde üzerinde Halkların Demokratik Partisi Grubu adına söz isteyen Batman
Milletvekili Sayın Mehmet Ruştu Tiryaki.
Buyurun.
(HDP sıralarından alkışlar) 
Süreniz
on dakika.
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; 2017 Yılı Merkezi Yönetim Kesin Hesap Kanunu Tasarısı’nın
6’ncı maddesi üzerine grubum adına söz almış bulunuyorum. Hepinizi saygıyla
selamlıyorum.
Şimdi
kesin hesap kanununun 5’inci maddesine göre 2017 yılı sonu itibarıyla hazinenin
iç borcu 535 milyarın üzerinde, hazinenin dış borcu 343 milyarın üzerinde, bir
de Hazine garantili borçlar var, o da 68 milyarın üzerinde yani yaklaşık 950
milyar lira. Bir de 2018 yılında edinilecek borçlarla beraber Türkiye
hazinesinin borcunun 1 trilyon civarında olduğunu söyleyebiliriz. Peki, bunun
karşılığında geliri ne kadar? 749,6 milyar civarında. Yani Türkiye'nin bir yıl
boyunca elde edeceği bütün gelirleri, borçları ödemek için ayırsak borçların
yüzde 75’ini ödeyebiliyoruz. Bu ne demek? Batık bir hazine var demek. Başka
biçimde açıklamak mümkün değil. 
Şimdi
2017 Yılı Kesin Hesap Kanunu’yla birlikte Sayıştay raporları da yayınlandı. Biz
bu Sayıştay raporlarını inceledik, nazik bir dille özellikle belediyelerin
harcamalarına yönelik eleştiriler var. Ama bu nazik dil içerisinde bile pek çok
yolsuzluktan söz ediliyor, pek çok hukuka aykırı işlemden, fiilden
bahsediliyor. Peki, siz kayyum atadığınız belediyelerle ilgili neler
söylediniz? İki temel şey söylemiştiniz, demiştiniz ki: “Bu belediyeler hendek
siyasetine aracılık ettiler, belediyelerin iş makineleri eliyle hendekler
kazıldı.” Bir de “Bu belediyeler örgüte para gönderdi." dediniz. Bakın,
elimizde Sayıştay denetim raporları var 2017, 2016, 2015 yıllarına ait. BDP
belediyelerinin döneminde bu Sayıştay raporlarında yasa dışı örgütlere para
gönderildiğine dair tek bir cümle var mı? Tek bir kuruşun yasa dışı örgütlere
gittiğini gösteren tek bir veri yok. Ben Batman Milletvekiliyim, Batman
Belediyesinde hendek de kazılmadığına göre niye Batman Belediyesine kayyum
atadınız? Demek bu iddiaların hiçbiri gerçeği yansıtmıyor. 
Şimdi
soruyorum size: Bu gaspçı siyaset değil de nedir? Emin olun, 31 Mart tarihinde
yerel seçimlerde bu kayyum siyasetine son vereceğiz, halkın elinden zorla
aldığınız belediyeleri halka tekrar geri vereceğiz. (HDP sıralarından alkışlar)

Bu
belediyelerle ilgili bir şey daha söylemek isterim: Şimdi, iki tane kayyumu
belediye başkan adayı olarak gösterdiniz. Şimdi bu kayyumlar İçişleri Bakanının
kuzeni olduğu için mi kayyum olarak atandılar? Hayır, kamu görevlisi oldukları
için, vali oldukları için kayyum olarak atandılar. Peki, bu kişiler valilikten
istifa etti, istifa etmeleri gerekiyordu. Neden hâlâ kayyum olarak görevlerine
devam ediyorlar? Yoldan geçen bir kişi olmadıklarına göre, vali oldukları için
kayyum olarak atandıklarına göre bunların kayyumluk görevinden derhâl istifa
etmeleri veya İçişleri Bakanlığı tarafından bu görevden alınmaları gerekir.
Aksi takdirde, ikinci kez gasbetmiş olacaksınız. 
Şimdi,
Batman’ın çok önemli sorunları var. Ben birkaç tanesinden bahsedeceğim. Şimdi,
Batman’ın dört bir yanı suyla çevrili. Batman’ın bir su sorunu yok; ne içme
suyu sorunu var ne esasen sulama sorunu var? Fakat kayyumun göreve başladıktan
sonra yaptığı ilk icraatı suyun fiyatını artırmak oldu. Yani bakın, su sorunu
olmayan bir kentte suyun fiyatları artırıldı. Ne için? “Belediyenin geliri
yetersiz.” denildi. Belediyenin geliri yetersizse, suyun fiyatı artırıldıysa,
kentin merkezindeki elektrik direklerinin hepsini neden değiştirdiniz? Belediye
Başkanı diyor ki: “Bu, protokol yolu, protokol yolundaki elektrik direklerini
değiştiriyoruz.”
Bakın,
bu “protokol” çok önemli bir kavram. Ben dün Mecliste tıraş olurken bir
milletvekilinizin konuşmasına tanık oldum. Aynen şöyle söylüyor -büyük kentlerimizden
biri- diyor ki: “Bu kente bir protokol camisi yapacağız.” Protokol camisinin
imar sorunu varmış, protokol camisi. İslam tarihi boyunca sizce hiçbir camiye
“protokol camisi” denmiş midir, bütün İslam tarihi boyunca?
KEMAL
ZEYBEK (Samsun) – Samsun’da da aynısı yaptılar, Samsun’da da aynısını yaptılar.

MEHMET
RUŞTU TİRYAKİ (Devamla) – Bakın, protokol camisi, protokol camisi ne demek ya?
Yani bir yerde protokol camisi varsa halkın gittiği caminin ismi ne? Maraba
camisi mi? Halk camisi mi? Ne camisi? (HDP sıralarından alkışlar) Yani camileri
bile ayırdınız ya! İnanılmaz şeyler söyleniyor. Demek ki biz bunları yeni yeni
öğreniyoruz ama aranızda camileri bile tasnif etmişsiniz, kente yaptığınız
camilere “protokol camisi” diyor olmalısınız ki karşıdaki de bunu böyle
anlayabiliyor. 
Şimdi,
Batman’ın birkaç tane sorunundan söz edeceğim dedim, bunlardan bir tanesi…
VEDAT
DEMİRÖZ (İstanbul) – Bu berberler başka yere yatırım yaptırıyor. 
MEHMET
RUŞTU TİRYAKİ (Devamla) – Vallahi kulağımla tanık oldum, burada değil o
arkadaş, biraz önce el sallıyordu milletvekili arkadaş, “protokol camisi” diyen
arkadaş. 
BAŞKAN
– Sayın Tiryaki, siz Genel Kurula hitap edin. 
MEHMET
RUŞTU TİRYAKİ (Devamla) – Şimdi, daha önce de söyledim, Batman Türkiye’de
işsizliğin en yüksek olduğu 4 kentten biri. Yüzde 11 civarında Türkiye’deki
işsizlik ortalaması, 2016, 2017, 2018 boyunca yüzde 17’lerden 26,9’lara kadar
yükseldi Batman’daki işsizlik oranı. İnanılmaz bir işsizlik var Batman’da.
Peki, bu işsizliğin içerisinde kayyumun yaptığı işlerden birisi ne biliyor
musunuz? Gelir gelmez 240 işçinin işine son verdi. Bakın, işsizlikle cebelleşen
bir kente kayyum olarak atanan belediye başkanın ilk icraatı 240 işçinin işine
son vermek, onların ekmeğiyle oynamak oldu. Peki, durum işsizlik açısından böyle.

Batman’ın
bir diğer sorununu söyleyeyim: Tarımla ilgili de Batman’ın ciddi bir sorunu
var. 1990’lardan 2018 yılına kadar -ben size sadece küçükbaş hayvan sayısını
söyleyeyim- 2 milyon küçükbaş hayvan sayısı şimdi 800 bin civarında; 1990’dan
2018’e. Evet, büyükbaş hayvan sayısı biraz arttı fakat küçükbaş hayvan
sayısında inanılmaz bir düşüş var. Bunun bir nedeni eğer yayla, mera yasağıysa
bir diğeri de uyguladığınız yanlış politikalar. Bir şeyi yaptınız, onu kabul
edelim, bu konuda bazı teşvikler veriyorsunuz ama bu teşvikler nereye gidiyor
doğrusu biz anlamıyoruz. Eğer bu teşvikler verimli olsaydı küçükbaş hayvan
sayısı 2 milyondan 800 bine düşmemiş olacaktı. 
Şimdi,
Batman’ın bir diğer önemli sorunu –gerçekten, nüfusu 600 bine ulaşmış bir kentten
bahsediyoruz- yıllardır 500 yataklı bir hastane yapılacak deniyor Batman’a, 500
yataklı bir hastane. Gidin, AKP’nin bütün seçim propagandalarının temelinde
“Size 500 yataklı kocaman bir hastane yapacağız.” diyorlar. Her seçim vaadi bu.
Hâlâ projesi yok ortada, hâlâ temeli atılmış değil ama AKP, Batman’a 500
yataklı devasa bir hastane yapacak. 
Şimdi,
Batman’da 200’ün üzerinde tekstil atölyesi var. Bunların yaklaşık 40 tanesi
10’un üzerinde işçi barındırıyor. Batman’ın tekstil atölyelerinin şöyle önemli
bir tarafı var, İngiltere’ye, İspanya’ya fason üretim yapıyorlar, dünyanın dört
bir yanına fakat Batman’ın kendi markası yok, kendi ürettiği bir ürün yok. Biz,
bunun için birkaç tane öneride bulunmak istiyoruz. Keşke Millî Eğitim Bakanlığı
ile Adalet ve Kalkınma Partili milletvekilleri bunun arkasında dursa. Benim
önerim şu: Bu tür kentlerde temelden bazı işler yapabilirsiniz. Mesela, tekstil
meslek liseleri açabilirsiniz. Tekstil meslek liseleri yanında, üniversitede
tekstil mühendisliği bölümleri açabilirsiniz, moda tasarım bölümleri
açabilirsiniz. Böylece, tekstil üretimi yapılan yerlerde o kentler bir marka
yaratabilirler, daha nitelikli ve ülkede katma değeri yüksek ürünler
üretilebilir. Böyle bir önerimiz var. 
Değinmek
istediğim bir iki konu daha var. Bunlardan bir tanesi sevgili Selahattin
Demirtaş’ın durumu. Bakın, herkes pek çok şey söyledi ama ben size şunu
söyleyeyim: Selahattin Demirtaş’ın serbest bırakılmadığı her gün Avrupa İnsan
Hakları Sözleşmesi’nin bir kez daha, bir kez daha ihlal edilmesi anlamına
geliyor. Şimdi burada bir sürü şey söylediniz, dediniz ki: “Avrupa İnsan
Hakları Mahkemesi şunu reddetti, şunu reddetti, şunu reddetti.” Ama Avrupa
İnsan Hakları Mahkemesi bizim hukuk tarihimiz açısından en kötü ikinci kararı
verdi. Birincisi 1990’lı yıllarda verilmişti. 1990’lı yıllarda Avrupa İnsan
Hakları Mahkemesi şöyle demişti: “Türkiye’de etkin iç hukuk yoktur.” Yani
haksızlığa uğrayan bir yurttaş doğrudan Avrupa İnsan Hakları Mahkemesine
başvurabilir demişti. Ondan sonraki en ağır karardır Selahattin Demirtaş kararı
çünkü 18’inci maddenin ihlal edildiğine karar verdi. 18’inci maddenin ihlal
edilmesi ne demek biliyor musunuz? Türkiye’deki mahkemeler hukuk kurallarına
göre değil, siyasi saiklerle karar veriyorlar demektir. Bakın, siyasi saikle karar
veriyorlar demektir. Mahkemelerin siyasi karar verdiğini Avrupa İnsan Hakları
Mahkemesi tescil etmiş oldu.
(Mikrofon
otomatik cihaz tarafından kapatıldı)
BAŞKAN
– Bir dakika ekliyorum Sayın Tiryaki. 
MEHMET
RUŞTU TİRYAKİ (Devamla) – Toparlıyorum Başkan.
Bir
diğer şey, şu tahliye meselesi. Sık sık söylüyorsunuz, diyorsunuz ki: “İşte
kesinleşmedi, itiraz ediyoruz, falan…” E aramızda bir sürü hukukçu var. Herkes
biliyor bunu ya! Tahliye kararı verilen bir dosyada mahkeme itirazın sonucunu
bekler mi? Kaldı ki Avrupa İnsan Hakları Mahkemesi kararında 46’ncı maddeye
açıkça atıf var, diyor ki: “Derhâl serbest bırakacaksınız.” Bakın, bu, çok
istisna olarak verdiği bir karardır. Ama Selahattin Demirtaş’la ilgili verilmiş
karar derhâl serbest bırakılması yönündeydi. 
Size
naçizane bir tavsiyem: Bir kez değil, bırakmadığınız her gün bin kez Avrupa
İnsan Hakları Sözleşmesi’ni ihlal ediyorsunuz. Bunun faturası çok ağır
olabilir. Umarım bu yanlıştan bir an önce dönersiniz. 
Düşünce,
ifade özgürlüğü ve antidemokratik uygulamalarla ilgili söylemek istediğim
birkaç şey vardı fakat zamanım yetersiz. 
Hepinizi
gecenin bu saatinde sevgi ve saygıyla selamlıyorum. (HDP sıralarından alkışlar)

BAŞKAN
– Teşekkürler Sayın Tiryaki.
6’ncı
madde üzerinde Cumhuriyet Halk Partisi Grubu adına söz isteyen, İzmir
Milletvekilimiz Sayın Kamil Okyay Sındır. (CHP sıralarından alkışlar) 
Süreniz
on dakika Sayın Sındır.
CHP
GRUBU ADINA KAMİL OKYAY SINDIR (İzmir) – Teşekkür ediyorum Sayın Başkan.
Değerli
milletvekilleri, Cumhuriyet Halk Partisi Grubumuz adına 2017 Yılı Merkezi
Yönetim Kesin Hesap Kanunu Tasarısı’nın 6’ncı maddesi yani “Yürürlük” maddesi
üzerine söz almış bulunuyorum. Yüce heyetinizi saygıyla selamlıyorum.
Evet,
değerli arkadaşlar, 2017 Yılı Kesin Hesap Kanunu Tasarısı, Meclise gönderen
dönemin Sayın Başbakanı Binali Yıldırım, 19 Haziran tarihli yazısı ve Meclis
Başkanlığı tarafından Plan ve Bütçe Komisyonuna 24 Hazirandan sonra, 19
Temmuzda gönderilmiş olan yani Komisyona gönderildiği tarihte ortada olmayan
bir kurumun Meclise sunduğu bir kanun tasarısı; Kesin Hesap Kanunu Tasarısı.
Tabii, herhâlde cumhuriyet tarihinde bir ilk. Kişiler değişebilir, görevler
değişebilir, görevlere atanan kişiler, isimler değişebilir; kurumlar var
oldukça, tabii ki kurumsallık devam ettikçe devlet düzeni devam eder. Söz
konusu Anayasa değişikliği referandumu sonrası geldiğimiz yeni yönetim biçimi
nedeniyle Başbakanlık şu anda ortada olmadığı için ne başbakan var ne böyle bir
kurum var ne bunu gönderen Kanunlar ve Kararlar Genel Müdürlüğü var ne de bu kanun
tasarısı Meclisten geçtiğinde karşıda yanıt verilecek bir kurum var. Bu da
ilginç, cumhuriyet tarihine bunu not düşmek istedim. 
Evet,
bu “Yürürlük” maddesi, kesin hesap yürürlüğe girecek bu maddeyle, tabii oy
verirseniz. Öncelikle Cumhuriyet Halk Partisi olarak sürekli yinelediğimiz
talebimizi bir kez daha ifade etmek istiyorum değerli arkadaşlar. Türkiye Büyük
Millet Meclisi çatısı altında kesin hesap komisyonunun kurulması, bütçe
hakkımızın ve denge ve denetleme mekanizmasının sağlıklı işletilebilmesinin
mutlak gereğidir diye düşünüyoruz. Bunu bir kez daha vurgulamak istedim. 
Kesin
hesap, adı “kesin” yani ne kadar böyle, gerekirci, deterministik bir ifade, bir
anlayışmış gibi değil mi? Bütçe; gelirler, giderler, ödenekler, harcamalar,
projeler, yatırımlar, gerçekleşme oranları, büyüme, rakamlar, rakamlar,
rakamlar, artı, eksi, bir bilanço. 2017 yılı kesin hesabı gerçekten o kadar
kesin mi? Yani bize sunulan bu kanun tasarısı gerçekten o kadar kesin ve net
mi?
Şimdi,
hesabı “kesin” olarak tanımlanmış bulunan birçok iş ve işlemin, yatırımların,
hizmetlerin, öngörülemeyen, farkında olunamayan veya öngörüldü veya farkında
olunduğu hâlde önemsenmeyen ve hatta gözden kaçırılan birçok harcamanın neden
olduğu çevresel etkiler, sosyal etkiler, kültürel yozlaşma etkisi, dolaylı
etkiler, kültürel mirasın yok olması örneğin, kentsel estetiğin, kent
silüetinin bozulması, betonlaşan kentler ve benzeri sonucu ortaya çıkan
toplumsal, çevresel ve sosyal fayda ve maliyetler nerede? Bu hesapta “gölge
maliyet” ya da “fırsat maliyetleri” dediğimiz maliyetler sizce dikkate alınmış
mı, alınabilmiş mi?
Bakın
değerli arkadaşlar, bu kesin hesap kanunu tasarısında dikkate alınmadığını
düşündüğüm, görmezden gelinen bazı konulara dikkatinizi çekmek istiyorum; bu
görülen hesapların ne kadar adil, ne kadar hakkaniyetli, eşitlik ilkesine uygun
olduğunu siz değerlendirin. 16 Nisan 2017 -bu kesin hesabın yılı- Anayasa
değişikliği referandumu yapıldı. O süreci hatırlayalım, devletin bütün
olanaklarını, gücünü, imkânlarını, aracını, memurunu, polisini, korumalarını,
mülki idare amirlerini, parasını pulunu, bağımsızlığını yitirmiş yargısını,
mahkemelerini ve hatta Yüksek Seçim Kurulu da dâhil “evet” dedirtmek için
harekete geçiren, kullanan bugünkü siyasal iktidarın 2017 bütçe kesin hesabının
ne kadar adil, ne kadar eşitlikçi olduğu, tüyü bitmemiş yetimin hakkını ne
kadar koruduğu bir tartışma konusudur. Örneğin, aynı referandumda örtülü
ödeneklerin nereye harcandığının hesabını görebiliyor muyuz; var mı bu kesin
hesapta, nereye harcanmış? 
Değerli
arkadaşlar, Cumhurbaşkanlığı 4 No.lu Kararnamesi’yle kurulmuş bir kurum var,
adı: Helal Akreditasyon Kurumu. Ne güzel, nereden geldim buraya? Bence bu
kurumun ilk yapması gereken şeylerin başında bizlerin önüne sunulan ve bugün de
görüşmekte olduğumuz 2017 yılı merkezî yönetim kesin hesabındaki harcamaların
ne kadar helal olduğunu araştırmak olmalı. Değerli arkadaşlar, vatandaşımızın
ödediği vergilerin her kuruşu anasının ak sütüdür ama bunu harcayanların bu
hesabı, 2017 yılı merkezî yönetim bütçe kesin hesabı ne kadar helal onu
araştırmalı bu kurum, öncelikli olarak bunu ele almalı. 
Bakınız,
değerli arkadaşlar, bu kesin hesapta neler yok veya neler saklanmış? Örneğin,
on yıllık, yirmi yıllık, yirmi beş yıllık garantili, taahhütlü yap-işlet-devret
veya kamu-özel sektör iş birliği projeleriyle geleceğimiz ipotek altına alınmış
durumda. Diğer bir deyişle, gelecek on yılların hükûmetlerinin yatırım
bütçelerine bugünden el atılmış durumda. Daha doğrusu “Bir kuruş harcamadan
yatırım veya hizmet üretiyoruz.” derken aslında gelecek nesillerin kendi
yaşamlarına dair kararlarına bugünden müdahale edilmiş durumda. Şunu da
söyleyebiliriz aslında: Yap-işlet-devret, kamu-özel iş birliği projeleri sadece
sizin değil yani siyasal iktidarın değil, sonraki hükûmetlerin de projesi
hâline gelmiştir tabii ki zorunlu olarak.
Bu
kesin hesapta yaşadığımız doğal çevre ve doğal varlıklarımızın talan
edildiğinin ve yok oluşunun kararları ve uygulamaları var. “ÇED Gerekli Değil”
diyerek akıl ve bilimin ışığından kaçırılan yatırım projelerinin kirlettiği
topraklarımızın, suyumuzun, havamızın ve sağlıklı çevrede yaşam hakkının yok
edilmesinin vebali var bu kesin hesapta. 35 milyon dekardan büyük, üretim
dışına çıkan, tarımsal niteliğini kaybetmiş, kirletilmiş, yok edilmiş, madencilik,
sanayi ve endüstri bölgelerine terk edilmiş tarım arazilerinin dolayısıyla
saman dâhil, buğday dâhil, pamuk dâhil hemen her türlü tarım ürünlerinin
ithalatının tarımsal üretim girdileri olan tohum, ilaç, gübre, mazot ve diğer
yüksek girdi maliyetlerinin, can çekişen çiftçinin, tarım ve gıda ürünlerini
yüksek fiyatlardan tüketmek durumunda kalan ve her geçen gün yoksullaşan
tüketicilerin vebali var bu kesin hesapta. Aynı şekilde, yok edilen mera
alanlarımız var, yitip giden hayvancılığımız var bu kesin hesapta. 
Çiftçimize
tarımsal üretimde ihtiyaç duyduğu destekleme ödemelerinin Tarım Kanunu’nun
emrettiği gayrisafi yurt içi hasılanın en az yüzde 1’inin yarısını bile
vermediğiniz, milyarlarca lira borçlandığınız, aslında bunu borç olarak kabul
etmediğiniz için gasbettiğiniz çiftçimizin hakkı var bu hesapta. 
Hâlâ
bitiremediğiniz GAP projesi, DOKAP; KOP ve diğer bölgesel kalkınma projelerinin
veremediğiniz hesabı var bu kesin hesapta. 
Değerli
arkadaşlar, GAP projesi demişken, normalde 2005’te tamamlanması öngörülmüş bir
projedir ve Adalet ve Kalkınma Partisi iktidarında toplam 1,8 milyon hektarın
sadece yüzde 30,4’ü bugüne kadar tamamlanmış ve Adalet ve Kalkınma Partisi
iktidarında bunun da sadece yüzde 17,4’ü yapılmıştır. Evet, GAP Projesi’nin
daha yüzde 70’i henüz sulamaya açılmamıştır değerli arkadaşlar. Bunu biliniz.
Sonra da “O bölgeye bölgesel kalkınma hizmeti getireceğiz.” deniyor. 
Siyasi
ayırımcılık, kayırmacılık var bu kesin hesapta. Örneğin, yerel yönetimlere
aktarılan kaynaklarda, evet, yüzde 80 nüfusa, yüzde 20 Gelişmişlik Endeksi’ne
göre vergi gelirlerinden ayrılan payla belediyelere, yerel yönetimlere
aktarılan bir kaynak var. Doğrudur, hakkaniyetli, adaletli. Ama Sayıştay
raporlarına da giren, Bakanlar Kurulu kararı olmadan, olsa dahi istediğiniz,
kendinizden olan belediyelere yatırım ve hizmet götürürken, kendinizden olmayan
belediyelere merkezî yönetim bütçesinden yatırım ve hizmet götürmemekle siyasi
ayrımcılık ve kayırmacılık var bu kesin hesapta. 
“Taşeronu
kaldırıyoruz -sözde- kadroya alıyoruz.” diyerek işsiz bıraktığınız on binlerce
işsizin ahı var bu kesin hesapta. 
Emekliliği
bir hak değil lütuf olarak gören anlayışınız sonucunda milyonlarca emeklilikte
yaşa takılan yurttaşımızın, onların ailelerinin sefaletlerinin,
çaresizliklerinin ahı var bu kesin hesapta. 
Açlığa,
yoksulluğa, yalnızlığa, sefalete, pazar yerlerinde artıkları toplamaya mahkûm
ettiğiniz, terk ettiğiniz milyonlarca emeklinin ahı var bu kesin hesapta. 
Kepenk
kapattırdığınız esnaflarımızın, iflas ettirdiğiniz sanayicilerimizin ve
ailelerinin ahı var bu kesin hesapta. Yanlış ekonomi politikalarınızın, rant
ekonominizin, tüketim ekonominizin sözleşmelerini dâhi bu yüce milletimizden
kaçırdığınız yap-işlet-devret veya KÖİ projelerinizle yandaş sermayelere
aktardığınız, tüyü bitmemiş yetimin hakkının gasbı var, yediğiniz ve
yedirdiğiniz kul hakkı var bu kesin hesapta. 
Değerli
arkadaşlar, bu kesin hesap kirli bir hesaptır.
(Mikrofon
otomatik cihaz tarafından kapatıldı)
KAMİL
OKYAY SINDIR (Devamla) – Bitiriyorum.
BAŞKAN
– Bir dakika veriyorum Sayın Sındır.
KAMİL
OKYAY SINDIR (Devamla) – Bu kesin hesap, harcamalarıyla, evet, Helal
Akreditasyon Kurumunun incelemesi gereken haram bir hesaptır. Bu kesin hesap,
üzerinde bu milletin ahı olan bir hesaptır. Bunun hesabını bu dünyada sormak da
Cumhuriyet Halk Partisinin asli görevidir. (CHP sıralarından alkışlar) Ve bu
nedenle 2017 Yılı Merkezi Yönetim Kesin Hesap Kanunu Tasarısı’na onay
vermiyoruz.
Yüce
Meclisimizi saygıyla selamlıyorum. (CHP sıralarından alkışlar)
BAŞKAN
– 6’ncı madde üzerinde şahsı adına söz isteyen Adana Milletvekilimiz Sayın Ayşe
Sibel Ersoy.
Süreniz
beş dakika Sayın Ersoy.
Buyurun.
(MHP sıralarından alkışlar)
AYŞE
SİBEL ERSOY (Adana) – Sayın Başkan, değerli milletvekilleri; 2017 Yılı Merkezi
Yönetim Kesin Hesap Kanunu Tasarısı’nın yürürlük maddesi olan 6’ncı maddesi
üzerinde şahsım adına söz almış bulunmaktayım.
Değerli
milletvekilleri, Merkezi Yönetim Kesin Hesap Kanunu Tasarısı’nın sonuna gelmiş
bulunmaktayız. Genel Kurul aşamasına gelene kadar Plan ve Bütçe Komisyonunda
çok yoğun çabalar harcandı ve siz değerli milletvekillerimizin çok önemli
katkılarıyla inşallah bu süreci de tamamlayacağız. Tabii olarak yasamayla
birlikte emeği geçen Türk bürokratlarını da unutmamak lazım. Bu sürecin
olgunlaşmasında ve tamamlanmasındaki değerli katkılarından dolayı da onlara
ayrıca teşekkür etmek istiyorum. 
Milliyetçi
Hareket Partisi olarak bu süreçte elimizden gelen katkının en iyisini
samimiyetle, yapıcı bir üslupla sunmaya çalıştık, yer yer gördüğümüz
eksikliklere, gözden kaçan noktalara dikkat çekmeye çalıştık. Zaman zaman
gerildik, zaman zaman yüzümüzde tebessümler belirdi. Bu süreçte yaşanan
olumsuzlukların, samimiyet karinesi içinde, fikir ayrılıkları temelinde fakat
ülke menfaatleri dikkate alınarak yaşandığını düşünmekteyim. 
Bu
çatı altındaki tüm vekillerimizin, milleti bir bütün olarak düşünerek milletin
menfaatleri doğrultusunda hareket etme gayreti içerisinde olması gerekmektedir.
Unutulmamalıdır ki seçim bölgelerimiz farklı olsa da biz Türkiye'nin
milletvekiliyiz ve milletin tamamını temsil etmekteyiz. 
Bütçe
görüşmeleri sırasında ekonomimize dair gelen kimi veriler bizleri
sevindirirken, kimi veriler de maruz kaldığımız ekonomik saldırıların
yaralarını sarmak için biraz daha zamana ihtiyacımız olduğunu göstermiştir. 
Bu
süreçte, ekonomimiz için olmazsa olmazlardan olan reel sektörün ayakta
durmasında, büyümesinde büyük bir rol üstlenen bankacılık sektörünün de önemi
çok büyüktür. Güçlü yapıya sahip bankacılık sektörünün, yurt dışı mihraklar
tarafından yapılan finansal saldırılara karşı konulmasında ve yurt içi
piyasalara olan etkisinin azaltılmasında kilit rol oynayacağı tartışılmaz bir
gerçektir. Tarihsel süreç içerisinde emperyal politikalardan uzak durulması
sebebiyle, ülkemizde yeterli sermaye birikimi oluşmamıştır. Bu sebeple, oluşan
sermaye açığımızı gidermek için, hem kamu hem de özel sektör olarak yurt dışı
sermayeye ihtiyaç duymaktayız. Devlet bankalarında kâr etmeyi önceleyen
finansal yaklaşımlar, reel sektörün yatırım süreçlerinde hantallığa yol
açmaktadır. Devlete ait kamu bankalarının karar süreçlerinde kâr marjlarının
düşük tutulması ve kârdan çok kamu menfaatlerinin düşünülmesi, ülkemiz
menfaatleri açısından da çok önemlidir. 
Gelişen
ülkeler kategorisinde yer alan ülkemiz ekonomisi, büyüyen her ülke gibi sancılı
süreçlerden geçmektedir. İster öncü kızıl elmalarımız ister ülkülerimiz
isterseniz de hedeflerimiz diyelim; 2023, 2053 ve 2071 hedeflerine yürürken
çekilen bu sancıların, geleceğin büyük ve müreffeh Türkiye'sinin doğum
sancıları olarak düşünülmesi gerekir. Bizlere düşen, ekonomimiz için yapılması
gereken yapısal reformları bir an önce hayata geçirmek için gerekli yasal
düzenlemeleri çıkarmak, yürütmeyi bu noktada gerek destekleyerek gerek ikna
ederek gerekse zorlayarak bu adımları atmasını sağlamaktır. 
Şüphesiz,
ülkemiz için kalkınma önceliğimiz olmalıdır. Kalkınmanın sürdürülebilir olması
içinse geleceğin teknolojisi olan yenilenebilir enerjiye dayanması
gerekmektedir. Bir Çevre Komisyonu üyesi olarak bu noktaya da dikkatinizi
çekmek isterim. Çevre, hiçbir şart altında ödenmesi gereken bir bedel
olmamalıdır. Bu bedel, belirli bir bilinç seviyesi ve mantık dâhilinde
ödenebilecek bir bedel değildir. Bu noktada amacımız çevresel kalkınma
olmalıdır. Çevre dikkate alınmadan planlanan kalkınma programları kısa vadeli
olacağı gibi, bir noktadan sonra da sürdürülemeyeceği bilinmelidir. Son
yıllarda küresel ölçekte yaşanan doğa olaylarının -en fazla etkilenen ülkelerin
başında- Kyoto Protokolü’ne mesafeli duran, küresel ısınmayı dahi reddeden
yöneticilerin bulunduğu bir ülkede yaşandığını, buna rağmen hâlâ ders almamakta
ısrar ettiklerini ibretle izlemekteyiz. 
(Mikrofon
otomatik cihaz tarafından kapatıldı) 
BAŞKAN
– Sayın Ersoy, bir dakika daha veriyorum. 
Buyurun.

AYŞE
SİBEL ERSOY (Devamla) – Bizim de aklımızdan çıkarmamamız gereken kural, doğanın
intikamının acımasız olduğudur. Verilen zararın telafisi yönünden ise şu örneği
size verebilirim: 1 santim toprağın oluşması üç yüzyılı bulabilmektedir,
kirletmesi ise sadece bir saniye. Bu noktada tüm çalışma arkadaşlarımız olan
siz değerli milletvekillerimize doğrunun tek olduğunu hatırlatmak isterim. O
doğru, yerelde Türkiye, genelde ise tüm insanlıktır. 
Gazi
Meclisimizi ve yüce heyetinizi saygıyla selamlıyor, 2019 yılı bütçesinin
ülkemize ve milletimize hayırlı olmasını diliyorum. (MHP ve AK PARTİ
sıralarından alkışlar) 
BAŞKAN
– Teşekkürler Sayın Ersoy. 
Şahıslar
adına ikinci söz, Konya Milletvekilimiz Sayın Fahrettin Yokuş’a aittir. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakika Sayın Yokuş. 
FAHRETTİN
YOKUŞ (Konya) – Sayın Başkan, değerli milletvekilleri; hepinizi şahsım adına
saygıyla selamlıyorum.
Bir
kez daha, Doğu Türkistan’da kan ağlayan milyonlarca Türk’ün ızdırabını
vicdanlarınıza ses olarak getirmeye çalışıyorum. İnsan Hakları İzleme Örgütü
orada durumun çok ağır olduğunu, sistematik bir şekilde zulüm yapıldığını ilan
ediyor, 15 Avrupa ülkesi açıklamalar yayınlıyor ama Türkiye’den tık yok. Aynı
şekilde, 11 Uygur Türkü İstanbul’da aylardır cezaevinde sürünüyor. İranlı aydın
Cevadbeyli Van’da sürgün yaşarken Adana’ya gönderiliyor. Ama ülkemizi
yönetenlerin, bunların Müslüman, insan ve Türk olduklarından haberi yok
herhâlde. Ve müjdeli haber geliyor, efendim, Çin’le 3,6 milyar dolarlık anlaşma
yapmışız -ne güzel- kredi almışız; o zaman Çin’in zulmüne sessiz kalmak lazım!
“Bak, İran’la da görüşmeler yapıyoruz, misafir ediyoruz; canım, İran’a da söz
söylenir mi?” Ama Suriyeliler bu ülkeye transit girip çıkıyor. Kardeşim,
insansa Doğu Türkistanlı da insan, insansa İranlı da insan, Müslümansa bunlar
da Müslüman, artı, Türk. Ve şunu söylüyorum size: Bu ülkede her Türk’ün, her
Türk soylunun hakkı vardır, hukuku vardır, burası ana vatanıdır. (İYİ PARTİ
sıralarından alkışlar) Siz onları tutsak yapamazsınız. Bir an önce serbest
bırakın, bir an önce alın, ülkemizde huzur içinde yaşasınlar.
Değerli
milletvekilleri, Konya; Mevlâna şehri, hoşgörü şehri, kaybolan 7,5 milyon
liralık üst geçidin olduğu şehir. Konya Belediyesi bir köprü yapıyor, üst
geçit, 7,5 milyon lira harcıyor, sonra kayboluyor. Allah Allah! İnler mi çaldı,
cinler mi götürdü, belli değil ama gitmiş. Ancak bir gerçek var, Sayıştay
raporu -Konya Belediyesi- diyor ki:
“1)
Belediyenin şirketlerinin sermaye tutarı ile mal ve hizmet üreten kuruluşlara
yatırılan sermayeler hesabı uyuşmamaktadır.
2)
Hurdaya ayrılan varlıklardan elden çıkarılmış olanların muhasebe kayıtlarında
yer almaya devam etmesi.
3)
İller Bankası sermaye tutarı ile mali kuruluşlara yatırılan sermayeler
hesabının uyuşmaması. 
4)
Sermaye taahhütleri hesabının gerçekleri yansıtmaması.
5)
Tahsil edilen taşınmazların muhasebe kayıtlarına alınmaması.”
Yani
yolsuzluklar sıra sıra diz boyu burada sayılıyor. Ama ses yok. Niye ses yok?
Ses verecek yiğit yok. Onun için biz seslendirmeye devam edeceğiz. 
Değerli
milletvekilleri, TÜRKSAT diye bir kuruluşumuz var. Bu ülkenin Cumhurbaşkanı
diyor ki: “Türk Parasını Koruma Kanunu’nu düzenleyerek… Artık dövizle işimiz
yok.” ama bu TÜRKSAT hâlâ dövizle maalesef televizyonlardan, yerel
televizyonlardan para alıyor, hâlâ 5,25 Türk lirası üzerinden, döviz kuru
üzerinden para alıyor. Ama Sayın Cumhurbaşkanının talimatına rağmen, onu
dinleyen yok. Acaba dinleyen yok mu, yoksa bile bile “lades” mi deniliyor?
Bugün yerel televizyonların büyük bölümü kapanmayla yüz yüze, bir kısmı
kapandı. Yerel televizyonların dernek yöneticileri bana bildirdiler: “Allah
aşkına, bir söyle ya! Biz AK PARTİ vekillerine söyledik, vallahi bir şey
yapmıyorlar, belki sen söylersen Sayın Cumhurbaşkanı duyar, ‘Talimatıma kim
uymuyor?’ diye birinden hesap sorar.” diye bu notu bana verdiler. 
Aslında
ben bu kürsüye memurların sorunlarını anlatmaya gelmiştim Sayın Başkan, 3
konuyu söyledim bitti. 
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Neyse, gecenin bu saatinde fazla uzatmayayım, onu da başka
zamana...
BAŞKAN
– Bir dakika daha vereyim siz de toparlayın. 
FAHRETTİN
YOKUŞ (Devamla) – O dakikayı da kullanmayayım, kalsın ve bir dakika erken
gitsinler. 
Teşekkür
ediyorum, iyi akşamlar diliyorum. (İYİ PARTİ sıralarından alkışlar)
BAŞKAN
– Teşekkür ederim.
CAHİT
ÖZKAN (Denizli) – Sayın Başkan...
BAŞKAN
– Buyurun Sayın Özkan.
V.- AÇIKLAMALAR (Devam)
56.- Denizli Milletvekili Cahit Özkan’ın, herhangi bir suçtan
soruşturulanlar hariç Uygur Türklerinin ülkede serbestçe dolaştıklarına ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Göç
İdaresinden ve İçişleri Bakanlığımızın ilgili birimlerinden Uygur Türkleriyle
ilgili aldığımız bilgiyi sizlerle, Genel Kurulumuzla paylaşmak istiyorum: Şu
anda Türkiye’de bulunanlar, herhangi bir suçtan soruşturulanlar hariç olmak
üzere, ülkemizde serbestçe dolaşıyorlar. Yine Vatandaşlık Kanunu’muzun ilgili
hükümleri çerçevesinde istisnai vatandaşlıktan yararlanmak suretiyle Türkiye
Cumhuriyeti vatandaşlığını kazanıyorlar. 
Aynı
zamanda, bağlı olduğumuz ikili ve çok taraflı uluslararası sözleşmeler
çerçevesinde, eğer hayati bir tehlike varsa onları yurt dışı etmemeye de
prensip olarak ciddi şekilde kararlıyız. Bu hususta herhangi bir hayati tehlike
yaşamadıkları gibi, ülkemiz içerisinde de insanca yaşama hak ve özgürlükleri
vardır. Bu hususta Hükûmetimizin de kararlı tutumu vardır.
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) - Özellikle vurgulamak istediğim bir diğer mesele de Uygur
Türkleriyle ilgili Türkiye’de yürütülen varsa bir soruşturma, bu, insan, Türk
veya Müslüman olduklarıyla ilgili değil, haklarında kuvvetli suç şüphesi
olanlar varsa onların hem ulusal güvenliğimiz açısından hem de kamu düzenimiz
açısından yürütülen soruşturmalardır; Genel Kurula arz ederim. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay Kanunu
Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– 6’ncı madde üzerinde soru-cevap işlemine başlıyoruz. 
Değerli
milletvekilleri, soru-cevap işlemini başlatıyorum.
Sürenin
yarısı sayın milletvekillerine, yarısı Sayın Komisyona aittir. 
Sayın
Durmuşoğlu...
MÜCAHİT
DURMUŞOĞLU (Osmaniye) – Teşekkür ediyorum Sayın Başkanım.
Hazine
garantili kredilerden üstlenim oranını tarihî seviyelere düşürdük. Hazine
garantili dış borç stoku 2018 yılı Ekim ayı sonu itibarıyla 13,8 milyar dolar
olarak gerçekleşmiştir. 
Öte
yandan, hazine garantili kredilerden üstlenim oranı tarihî düşük seviyelerde
seyretmektedir. 2002 yılında hazine garantili kredilerden üstlenim oranı yüzde
51,9 iken 2018 yılı sonu itibarıyla yüzde 1’e düşmüştür. Hazine alacak stoku
ise 2018 Ekim ayı sonu itibarıyla 19 milyar TL olarak gerçekleşmiştir. 
Sayın
Komisyon Başkanımıza soruyorum: Çiftçimize verilen tarımsal destekler nelerdir?
Bu destekler için bütçeden ne kadar kaynak ayrıldı? Bu kapsamda, ilim Osmaniye
ne kadar kaynak alacaktır?
2019
yılı bütçemizin ülkemize ve milletimize hayırlı olmasını diliyorum. 
Teşekkür
ediyorum. 
BAŞKAN
– Sayın Sertel…
ATİLA
SERTEL (İzmir) – Sayın Başkanım, dün bu mikrofondan Türkiye’de iktidarın
başında bulunan AKP iktidarı ve onun Genel Başkanına bazı sorular yöneltmiştim
“Peynirin, zeytinin, ekmeğin, soğanın, domatesin fiyatını biliyor musunuz?”
diye. Şu ana kadar herhangi bir yanıt alamadım. Ben açıklayayım: Ankara’da
peynir 25 ile 45 lira, zeytinin kilosu 14 ile 27 lira, ekmek 1 lira ile 5 lira
arasında, soğan 4,65 ile 6 lira, patates 3,5 ile 4 lira, mercimek 6 lira ile 8
lira, kuru fasulye 9,5 lira ile 15 lira, et 50 lira ile 70 lira arasında
değişiyor. En temel gıda maddelerini alt alta topladığınız zaman bir açlık
sınırı olan, TÜRK-İŞ’e göre açlık sınırı olan 2018 Ağustos rakamı 1.812 lira,
yoksulluk sınırı 5.904 lira, bir kişinin aylık geçim…
(Mikrofon
otomatik cihaz tarafından kapatıldı) 
BAŞKAN
– Sayın Zeybek…
KEMAL
ZEYBEK (Samsun) – Sayın Başkan, teşekkür ediyorum.
Ülkemizin
parçalanmış, küçülmüş arazi yapısı nedeniyle ekonomik ve ekilebilirlik
açısından toplulaştırma zorunluluktur. Karadeniz Bölgesi ve Samsun’un
ilçelerinde de arazilerin parçalı olması nedeniyle -teknolojinin geliştirdiği
tarım aletlerinin verimli kullanılması- tarım giderlerinin azaltılması için
-arazilerin birleştirilmesi gerekliliğiyle- Samsun’un hangi ilçelerinde arazi
toplulaştırmaları yapılmıştır? 2018 sonu itibarıyla Samsun ve ilçelerinin
köylerinde ve mahallelerinde arazi toplulaştırması devam eden yerler var mıdır?
2018 bütçesinden ülkemizin genelinde ayrılan 860 milyon liralık paranın
toplulaştırma için harcanmadığı ve de 2019 bütçesinde de göstermelik arazi
toplulaştırma ödeneği dileğiyle yurttaşlarımızın kandırılmamasını diliyorum. 
Saygılarımla.

BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Eğitim
ve fen edebiyat fakültelerinden mezun olan öğretmen adayları kadrolu olarak
atanamadıkları için ücretli öğretmenlik yapmak zorunda kalıyorlar. Bu
öğretmenler kadrolu öğretmenlerin yaptığı ne varsa yapıyorlar, okullarda derse
giriyorlar, yıllık plan hazırlıyorlar, e-okul sistemine not giriyorlar, nöbet
tutuyorlar yani atanmış öğretmenlerle aynı işleri yapıyorlar ama kadroları yok,
özlük hakları yok. Aynı emeği vermelerine rağmen, aynı maaşları da alamıyorlar.
Kısacası ücretli öğretmenlik köleliktir ve emeğin sömürülmesidir. Biliyoruz ki
bunun asıl nedeni 657 sayılı Devlet Memurları Kanunu’nun iş güvencesini yok
etmektir. Atanamamış ücretli öğretmenlerin kadroya kavuşturulması ve özlük
haklarında iyileştirilmeler yapılması sosyal devlet açısından büyük önem
taşımaktadır. 
AKP
Grup Başkan Vekili Cahit Özkan “Fransızca mı konuşayım anlamanız için?” diyor
ya, vatandaş da tam bunun üzerine bir mesaj çekmiş, diyor ki: “Bizleri neden
duymazdan geliyorlar? Bizde mi Fransızca konuşalım anlamaları için?” Ben de
buradan iletmek istiyorum. 
Teşekkür
ederim. 
BAŞKAN
– Sayın Kara…
ESİN
KARA (Konya) – Sayın Başkan, sayın milletvekilleri; “İhtiyar amcanı dinler
misin, oğlum, Nevruz/ Ne büyük söyle, ne çok söyle; yiğit işte gerek/ Lafı bol,
karnı geniş soyları taklit etme/ Sözü sağlam, özü sağlam, adam ol, ırkına çek.”
diyen İstiklal Marşı’mızın büyük şairi Mehmet Akif Ersoy’un bugün, doğumunun
145’inci yıl dönümü. Kendisini rahmet, minnet ve saygıyla anıyorum. Mekânı
cennet olsun. (MHP sıralarından alkışlar)
BAŞKAN
– Sayın Kaya…
AHMET
KAYA (Trabzon) – Teşekkür ederim Sayın Başkan. 
Trabzon
Araklı ilçemizin Yolgören Mahallesi ana yolu uzun bir zamandır çok kötü
durumdadır ve yetkililerle yapılan onlarca görüşmeye rağmen, bu yol bir türlü
yapılmamıştır. Mahalle halkından gelen “Yol yapılsın.” taleplerine “Yol
üzerinde sanayi sitesi inşaatı bitsin, yolu yapacağız.” denilmiştir. Sonra da
“Doğal gaz hattı döşensin, yolu yapacağız.” denilmiş ama bu sözler bir türlü
tutulmamıştır. Bu yol, sadece Yolgören Mahallesi’nin değil, 240’tan fazla
esnafın, iş yerinin olduğu Araklı Sanayi Sitesi’nin ve Yüceyurt, Yeşilyurt,
Taştepe ve Çamlık gibi dört büyük mahallenin de yoludur. Araklı Sanayi Sitesi
esnafı bu yolun bozuk olması nedeniyle dükkânlarına müşterilerinin gelemediğini
ve işlerinde düşmeler olduğunu söylemekte ve mağdur olduklarını ifade
etmektedirler. Mahallede oturan aileler, yolun çok bozuk olması nedeniyle okul
servislerinin çocuklarını dahi taşımak istemediğini söylemektedir. Buradan
belediye yetkililerine soruyorum: Bu yolu ne zaman yapacaksınız?
BAŞKAN
– Sayın Çepni…
MURAT
ÇEPNİ (İzmir) – Teşekkürler Başkan.
Ankara’da
TOKİ işçileri hak edişlerini alamıyorlar ve her gün gözaltına alınıyorlar.
Şirket, mafya şirket büyüyor, işçiler küçülüyor. İstanbul Zeytinburnu
Belediyesinden Kenan Güngördü “Ey patronlar, sizin için çıkardık.” dediğiniz
OHAL’le işinden atıldı. Mahkemece geri dönme kararı alınmasına rağmen güvenlik
soruşturması gereği işine dönmüyor. Kenan Güngördü 260 gündür direnişte.
İşçiler işlerinden oluyorlar. “İşimizi geri istiyoruz, işimize geri dönmek
istiyoruz.” diyen işçiler gözaltına alınıyorlar, tutuklanıyorlar; AKP
ekonomisi, rant ekonomisi büyüyor. 
BAŞKAN
– Sayın Komisyon…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım,
sorular ağırlıklı olarak yürütmeye. Daha önceki turlarda olduğu gibi de
arkadaşlarımız çalışıyorlar, yazılı olarak dağıtacağız.
Teşekkür
ediyorum.
Oylamaya
geçebiliriz.
BAŞKAN
– Teşekkür ederim.
Değerli
milletvekilleri, 6’ncı maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Böylelikle
son maddeye geldik değerli milletvekilleri.
7’nci
maddeyi okutuyorum: 
Yürütme
MADDE 7- (1)
Bu Kanun hükümlerini Cumhurbaşkanı yürütür.
BAŞKAN
– Değerli milletvekilleri, görüşeceğimiz son madde olan 7’nci maddede gruplar
adına ilk söz İYİ PARTİ Grubu adına Adana Milletvekilimiz Sayın İsmail Koncuk’a
aittir.
Buyurun
Sayın Koncuk. (İYİ PARTİ sıralarından alkışlar)
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Hepinizin
malumu olduğu üzere bugünlerde Asgari Ücret Tespit Komisyonu çalışmaya başladı.
Biliyorsunuz, Asgari Ücret Tespit Komisyonu 15 kişiden oluşuyor; 5 işçi
temsilcisi, 5 işveren temsilcisi, 5 de devlet temsilcisi. Yani burada işçileri
temsilen 5 kişi var ama karşılarında 10 kişi var. Buradan bunu çıkarmak lazım.
Yani burada işçileri temsil eden TÜRK-İŞ’in, ne kadar gayret gösterirse
göstersin, arzu ettiği sonucu alabilmesi mümkün görünmüyor. 
Değerli
milletvekilleri, zaman zaman AK PARTİ Grubundan yapılan açıklamalarda “Asgari
ücret 2002’de şu kadardı, 2018’de şuraya kadar çıkardık. 2002’de şu kadar altın
alınıyordu, şu kadar dolar alınıyordu, bugün şu kadar dolar alınıyor.” gibi
savunmalarını görüyoruz. Aslında, bu yaklaşım kaçak güreşme anlayışıdır. Şöyle
kaçak güreşme: Sizin bir çıtanız var. Sizin çıtanız 2002 değil yani bundan on
altı yıl öncesinin, on altı yıl evvelinin şartlarını kıstas olarak alıp bugün
başarılı olduğunuzu iddia edemezsiniz. Bugün neyi baz alacaksınız? 2017’nin
sonunda asgari ücret tespit edildiğinde 1.603 lirayla kaç dolar alındığını,
bugün kaç dolar alındığını hesap edeceksiniz. Bu hesabı ben yaptım. Asgari
ücret 1.603 lira olarak tespit edildiğinde dolar 3,76. Kaç dolar yapıyor?
426,32 dolar yapıyor. Bugün 1.603 lirayla kaç dolar alıyorsunuz? 300 dolar.
Aradaki fark 126 dolardır. 
RECEP
AKDAĞ (Erzurum) – Ne kadar ekmek, ne kadar yumurta, ne kadar peynir alındığına
bakın. Doları ne yapacaksınız?
İSMAİL
KONCUK (Devamla) – Dolara bakacaksın, dolara. Dolara bakacaksınız Sayın
Bakanım, dolara bakacaksın.
RECEP
AKDAĞ (Erzurum) – Vatandaş dolarla mı alışveriş yapıyor? 
İSMAİL
KONCUK (Devamla) – Dolarla mukayese edeceğiz, siz onunla övünüyordunuz çünkü
yumurtayla değil. Bu 681 lira yapıyor yani bugün asgari ücrete 680 lira zam
yaparsanız 2018 Ocak ayındaki seviyeye çıkarmış oluyorsunuz. Daha doğrusu sizin
getirdiğiniz seviyeyi, o çıtayı yakalamış oluyorsunuz. Ama yeter mi? Hayır,
yetmez. TÜRK-İŞ ne diyor? “Enflasyon farkı istiyoruz ve refah payı istiyoruz.”
diyor. Çok doğru, 2018’in 1 Ocak tarihindeki 425 dolarlık çıtayı
yakalayacaksınız, üzerine bir yıl içerisinde oluşan enflasyon farkını
koyacaksınız ve refah payını ekleyeceksiniz, ondan sonra “Biz asgari ücreti
ülke gerçekleriyle uygun bir hâle çıkardık.” diyeceksiniz. 
Şimdi,
benim hemşehrim Ahmet Selçuk İlkan’ın güzel bir şiiri var: “Zamana yükleme
bütün suçları / Yalnız zaman değil sen de değiştin / Hatırla mazide kalan
yılları / Yalnız zaman değil sen de değiştin.” Şimdi bunu niye okudum? 2003
yılının sonunda Sayın Başbakan -o zamanki Başbakan, şu anki Cumhurbaşkanımız-
asgari ücretle ilgili şunu söylüyor, bakın, diyor ki: “İş adamlarının
çocuklarının bir sabah kahvaltısı fiyatı, bunu 475 milyon yapalım.” Böyle
teklif getiriyor. Kaç lira oluyor? 303 lira oluyor o tarihte yani 2004 yılı
asgari ücreti Sayın Başbakanın o tarihteki bu sözünün hilafına 303 lira oluyor.

Tabii,
değerli milletvekilleri, bu “Sen de Değiştin” şiirini özellikle okudum, çok
değiştiniz. Toplumdan, halktan, çok uzaktasınız. Tabii, Sayın Başbakan o
tarihlerde geçmiş yıllardaki ideolojik yapısından, o İslamcı duruşundan
hareketle diyordu ki: “Bir zengin çocuğunun bir sabah kahvaltısı fiyatı.”
Haklıydı ama geçen yıllar sizi o kadar değiştirdi ki artık halkı unuttunuz. Ne
olduğunuzu, nereden geldiğinizi bugün hatırlamaz oldunuz. Yaptığımız bütün
eleştirilere öyle bir cevap veriyorsunuz ki aslında inandığınızı da
düşünmüyorum. Yani burada muhalefetin bunca eleştirisine kulak tıkayamazsınız
çünkü mantıklı eleştiriler. Çünkü geçmişte savunduğunuz şeyleri şu anda
muhalefet size söylüyor, “Halkı unutmayın.” diyor ama halkı unuttunuz.
Diyorsunuz ki: “Vatandaş bizi seçiyor.”, birçok milletvekili bunu burada
söyledi. Vatandaş seçer de bu aziz milletin tersi de çok pistir yani bu iznin
ilanihaye bir izin olmadığını, bu onayın sürekli bir onay olmadığını yakında
çok kötü şekilde anlayacaksınız. Halkı unuttunuz, çiftçiyi unuttunuz. Çiftçinin
ne hâlde yaşadığından haberdar bile değilsiniz. Bir sürü eleştiri getiriyoruz
bu noktada, kabul dahi etmiyorsunuz. Mesela yat sahiplerine indirimli mazot
veriyorsunuz, “Kardeşim, bunu çiftçiye de verin, bunu nakliyeciye de verin.”
diyoruz, duymazdan geliyorsunuz, “Biz çiftçiyi kolluyoruz.” diyorsunuz. Nasıl
kolluyorsunuz? Çiftçi çok kızgın, sizlere çok kızgın. Kendinize gelin, değerli
milletvekilleri, kendinize gelin, ayaklarınız yere bassın.
BURHAN
ÇAKIR (Erzincan) – Ya, o senin görüşün!
İSMAİL
KONCUK (Devamla) – Elbette görüşümü söylüyorum ben, sizin görüşünüz olsaydı
farklı düşünmezdik. Ama vatandaştan koparak bu ülkede çok daha fazla iktidar
olmanız mümkün görünmüyor. Vatandaş sizi artık beğenmiyor. Vatandaş rahatsız.
Belki endişe duyuyor sizin yüzünüze karşı sizi eleştirmekten ama size gereken
cevabı demokratik yollarla mutlaka ama mutlaka verecektir. Memuru unuttunuz,
emekliyi hiç aklınıza getirmediniz. Bakın, geçen de söyledim, paranın alım gücü
hızla düştü, “Ya, benim 4+3,5 zam yaptığım memur, memur emeklisi nasıl
geçiniyor?” diye düşünmediniz. Bakın, bu kadar yüksek enflasyona rağmen ocak
ayında memur ve memur emeklisine yüzde 5 zam yapacaksınız. Enflasyon farkı ne
kadar çıkar bilmiyorum, o zam değil zaten. İşçilere 2019 yılında 3,5+3,5 zam
yapacaksınız. Şu anda gerçekleşen enflasyon eğer manipüle edilmezse önümüzdeki
ay itibarıyla söylüyorum, 21,62. Ne yapacaksınız? Bu memurun, emeklinin,
işçinin haziran ayından bu tarafa yaşadığı kaybı karşılayacak mısınız?
Karşılamazsanız işte, vatandaştan kopmuşsunuz sözünü söylememizden daha tabii
bir şey yok. Bu matematiksel bir hesap. Alım gücü düşen bir vatandaş kitlesi
var, bir halk var, siz bu halkın nasıl geçindiğini düşünmüyorsunuz, hesap
etmiyorsunuz ve tedbirini almıyorsunuz. Dolayısıyla bu bütçe elbette halkın
bütçesi değil ama halk gereken cevabı verecek. 
Geçen,
burada sayın milletvekilimiz, Fahrettin Bey’di herhâlde, 400 bin esnafın kepenk
kapattığını söyledi…
BURHAN
ÇAKIR (Erzincan) – Açılanları da söyle. 
İSMAİL
KONCUK (Devamla) - …Sayın Maliye Bakanımız dedi ki: “100 bin kapanmış ama 200
bin de açılmış.” Açılanlar var. Yani mantığa bak ya, devlet yönetimindeki
mantığa bak, “200 bin açılmış.” diyor; ölen ölür kalan sağlar bizimdir mantığı.
Ya, arkadaş, bu 100 bin kişi neden dükkânını kapattı, neden işletmesinin
kepengini indirmek zorunda kaldı? Bunun sebebini araştırıyor musunuz? Ülkeyi
âdeta vergi cehennemine çevirdiğinizin ne zaman farkına varacaksınız? 
(Mikrofon
otomatik cihaz tarafından kapatıldı)
BAŞKAN
– Sayın Koncuk, bir dakika daha ilave edelim. 
İSMAİL
KONCUK (Devamla) – Her şeyde, çıkardığınız her kanunda gözünüz ve eliniz vatandaşın
cebinde, memurun cebinde, emeklinin cebinde, çiftçinin cebinde, işçinin
cebinde. Esnafın kazancını vergilendirmek derdindesiniz. Ne kadar buna tahammül
edilebilir, bunu bilmiyorum. 
Geçen
Ardahan’a gittim, Ardahan ilini ziyaret ettim. Ardahan, biliyorsunuz, hayvan
üretim merkezlerimizden bir tanesi. Söz verdiğim için burada dile getireyim.
“11 bin TL değerindeki danamı 8 bin liraya satamıyorum, 8 bin liraya
satamıyorum.” diyor Ardahanlı. Diğer bölgelerdeki hayvan üreticilerinin de
Ardahan’dan elbette farkı yok çünkü yemin torbası 85-90 lira olmuş. Onları
desteklemek adına hiçbir tedbir bugüne kadar ortaya koymamışsınız. 
Değerli
milletvekilleri, resmî işsizlik 11,4’e çıkmış. Evinizde işsiz yok. 
(Mikrofon
otomatik cihaz tarafından kapatıldı) 
BAŞKAN-
Buyurun Sayın Koncuk. 
İSMAİL
KONCUK (Devamla) – Sizin çocuklarınızın iş derdi yok, aş derdi yok ama
memleketin gençleri yüzde 20’leri aşan bir işsizlik oranıyla karşı karşıya. Her
evde bir işsiz var; eğitim fakültesi mezunları işsiz, iktisadi ve idari bilimler
fakültesi mezunları -500 bin- işsiz, lise mezunları işsiz, meslek yüksekokulu
mezunları işsiz, sağlık mezunları işsiz. Bu gençlikle nereye gidiyorsunuz ya?
Kafayı yastığa koyduğunuz zaman rahat uyuyabiliyor musunuz? İstisnai kadrolarla
birçok yandaşınızı devlet kademelerine memur yaptınız. Haram bu, bu kul
hakkıdır. Memleketin çocukları KPSS’yi kazanacağım diye gece gündüz çalışacak,
mülakat torpiliyle onları iş sahibi yapmayacaksınız ama kendi yandaşlarınızı
istisnai kadroyla devlet kademelerine memur olarak alacaksınız. 
HACI
TURAN (Ankara) – Ne bağırıyorsun? 
İSMAİL
KONCUK (Devamla) – Duyun diye bağırıyorum.
HACI
TURAN (Ankara) – Niye bağırıyorsun? 
İSMAİL
KONCUK (Devamla) – Duyun diye bağırıyorum, duyun, kulaklarınızı iyice açın diye
bağırıyorum. (İYİ PARTİ ve CHP sıralarından alkışlar) 
BURHAN
ÇAKIR (Erzincan) – Bağırma! 
İSMAİL
KONCUK (Devamla) – Duymuyorsunuz, duymuyorsunuz. (İYİ PARTİ sıralarından
alkışlar, AK PARTİ sıralarından “CHP ile HDP alkışlıyor işte, bir halini gör.”
sesi)
BAŞKAN
– Toparlayın Sayın Koncuk. Selamlayın Sayın Koncuk, süreniz bitiyor.
İSMAİL
KONCUK (Devamla) – Şimdi, bu sözün çok çirkin bir söz. CHP, HDP’nin alkışlaması
benim doğrularımı yanlış yapmaz. Kendinize gelin, kendinize. (İYİ PARTİ
sıralarından alkışlar) Kimin, neyi alkışladığı önemli değil, kimin ne söylediği
önemli, bunu idrak etmeye çalışın. 
BURHAN
ÇAKIR (Erzincan) - Hepsi yalan! 
FAHRETTİN
YOKUŞ (Konya) – Doğru, doğru. 
BAŞKAN
– Karşılıklı konuşmayalım arkadaşlar.
İSMAİL
KONCUK (Devamla) – Anlamaya çalışın. Halktan koptunuz diyorum, halkı unuttunuz
diyorum. Ama kendinize gelmiyorsunuz. Çok değiştiniz, vatandaş da sizi inşallah
değiştirecek diyorum.
Saygılar
sunuyorum. (İYİ PARTİ sıralarından alkışlar)
BAŞKAN
– Teşekkür ederim.
Sayın
Özkan, buyurun.
V.- AÇIKLAMALAR (Devam)
57.- Denizli Milletvekili Cahit Özkan’ın, demokrasilerde kararı milletin
verdiğine ve istisnasının olmadığına ilişkin açıklaması
CAHİT
ÖZKAN (Denizli) – Teşekkürler Başkan.
Tabii
demokrasilerde kararı millet verir, bunun istisnası yok, olamaz. Bütün
tartışmalarımızı götürdüğümüz son tahlilde milletimizin kararı belirleyici
olacaktır. Bakınız, AK PARTİ’yi millet kurmuştur, rotasını, istikametini de
millet belirlemiştir. Biz hamdolsun milletimizin kaderini kendi kaderimiz
olarak görüyoruz. Milletimizin başına bir şey geldikten sonra bizim
iktidarımızın, Hükûmetimizin ve bu millete hizmetkâr olma mücadelemizin hiçbir
anlamı yoktur. Onun için on altı yıldan beri milletimizin emanetine sahip
çıktığımız için bu ülkeye karşı ve başta Sayın Cumhurbaşkanımız olmak üzere AK
PARTİ’ye ve millî ve yerli siyaseti kendisine şiar edinenlere karşı büyük bir
kalkışma ve saldırı söz konusu oldu. 
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – Bu ülkede darbelerin, MİT krizinin, Gezi kalkışmasının, 17-25
Aralık çukur terörünün ve 15 Temmuz ihanetinin arkasında millî emanete sahip
çıkma mücadelemiz yer almaktadır. Bakınız, biz bugün seçime gidiyoruz. Seçime
giderken en rahat girdiğimiz sosyal çevreler esnafımızın, işçimizin, çiftçimizin
ve geçmişte ezilenlerin çevresine çok rahat girebiliyoruz. Nerelere girmekte
zorlanıyoruz; nerede bu ülkede ekonomisi iyi olan varsa, tuzu kuru olan varsa,
oralara girmekte zorlanıyoruz. (AK PARTİ sıralarından alkışlar) Tekrar ifade
ediyorum: Bakınız, ne diyordu? “Düşünüyorum, o hâlde varım.” Kim? Descartes.
Biz de diyoruz ki: On altı yıldan beri eğer millet bize yetki veriyorsa, o
hâlde doğru ve güzel işler yapmışızdır ve yapmaya Allah’ın izniyle devam
edeceğiz. 
Teşekkür
ediyorum. 
BAŞKAN
– Teşekkür ederim. 
İSMAİL
KONCUK (Antalya) – Sayın Başkan, bir dakika…
BAŞKAN
– Bir sataşma görmedim Sayın Koncuk, arkadaşımız bir değerlendirmede bulundu,
siz de değerlendirdiniz. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi söz sırası Milliyetçi Hareket Partisi Grubu adına Antalya
Milletvekilimiz Sayın Abdurrahman Başkan’a aittir. (MHP sıralarından alkışlar)
Süreniz
on dakika Sayın Başkan. 
MHP
GRUBU ADINA ABDURRAHMAN BAŞKAN (Antalya) – Sayın Başkan, değerli
milletvekilleri; muhterem heyetinizi ve bizi televizyonları başında izleyen
yüce Türk Milletini saygı ve sevgiyle selamlıyorum. 
Cumhurbaşkanlığı
yönetim sisteminin ilk bütçesi olan 2019 yılı bütçesinin ve 2017 Yılı Merkezi
Yönetim Kesin Hesap Kanunu Tasarısı’nın 7’nci maddesi üzerine Milliyetçi
Hareket Partisi Grubumuz adına söz almış bulunuyorum. 
24
Haziran seçimlerinden sonra 9 Temmuzda Sayın Cumhurbaşkanımızın yemin etmesiyle
Cumhurbaşkanlığı hükûmet sistemi fiilen başlamış, yürütme tamamen
Cumhurbaşkanlığının uhdesine bırakılmıştır. Yürütmenin iki başlılıktan
kurtularak tek noktada birleşmesi devlet işlerinin daha seri bir şekilde ifa
edilmesine imkân sağlayacaktır. Ancak buradaki en önemli unsur, devlet
yönetiminde liyakat esaslı kadroların oluşturulması ve bir daha FETÖ ve benzeri
yapılara asla izin verilmemesidir. Sayın Genel Başkanımız Devlet Bahçeli Bey’in
söylediği gibi, “Unutmasınlar ki hainlere karşı aynı siperdeyiz, aynı
gemideyiz, aynı çizgideyiz. Türk milleti bu vatanda bağımsız şekilde varlığını
muhafaza edecektir.” Milliyetçi Hareket Partisi olarak ülkemizi muasır
medeniyetler seviyesine çıkarmak ve Türk milletine hak ettiği refahı sağlamak,
bunun için de gece az uyumak, gündüz ise çok çalışmak hedefimiz olacaktır. Eğer
hedefimiz dünyanın en gelişmiş 10 ekonomisinden biri olmaksa, yetişmiş
kadrolarımızın yurt dışına gitmemesini; yurt dışında olan, vatanını milletini
seven yetişmiş değerlerimizin ise ülkemize geri dönmesini teşvik etmek şarttır.
On
bir gündür Genel Kurulda, öncesinde ise bir aydır Plan ve Bütçe Komisyonunda
Milliyetçi Hareket Partisi olarak bu süreçlere yapıcı katkı vermeye çalıştık;
sorunları tespit ettik, eleştirilerimiz de oldu takdirlerimiz de ve birçok
konuda hem risklere işaret ettik hem de çözüm önerilerimizi sunduk; sonuçta,
ülkemizin 2019 bütçesi ortaya çıktı. Bizler Milliyetçi Hareket Partisi
milletvekilleri olarak bu bütçenin sağlıklı bir şekilde yürütülmesi sürecinin
milletimiz adına takipçisi olacağımızı burada ifade etmek isterim.
Sayın
Başkan, değerli milletvekilleri; ülkemizin topraklarının yüzde 33’ü tarım
alanıdır. Bu alanlarda iklim ve toprak farklılığından dolayı yetiştirilen ürün
çeşidi fazladır. Tarım özellikle verimli toprağın bulunduğu alanlarda yapılır;
sulama, tohum, gübreleme, makineleşme ve kooperatifleşme tarımsal
faaliyetlerdeki verimi ve kazancı etkileyen en önemli faktörlerdir. 
Tarım
ürünleri kimi zaman gıda, kimi zaman sanayide ham madde, kimi zaman da ticari
ürün olarak kullanılır. Tarım ürünlerinin, ham madde olarak kullanılıp
hazırlama, işleme, muhafaza, ambalajlama gibi değişik işlemlerden geçirilerek
nitelik ve niceliklerini iyileştiren sanayi dalına “endüstriyel tarım” denir;
bu da tarım ile sanayi sektörünün karşılıklı etkileşiminin gerçekleştiği ve
bütünleştiği bir sanayi dalıdır. Bu sektörün gelişmesi çiftçimizin gelirinin
artmasına büyük katkı sağlayacaktır. Ayrıca, Türk tarımı, Türk sanayisine
entegre edilmesi sonucu, kırsaldan göç de önemli ölçüde azalacaktır. 
Tarıma
dayalı sanayinin yerli ve millî hâlde geliştirilmesi için gerekli teşvikler
acilen sağlanmalıdır. 
Akdeniz’in
etrafındaki özellikle güney bölgesini sarmalayan sınırlar Avrupa, Afrika
platosunu hedefleyen gıda firmalarının lojistiği açısından vazgeçilmez bir
bölge hâline gelmekte, Türkiye ise bu bölgenin tam kalbinde bulunmaktadır.
Antalya bölgemiz bu coğrafyada olup dünyanın en önemli örtü altı
yetiştiriciliğinin olduğu yerlerin başında gelir. Buradan, dünyanın birçok
ülkesine sebze ve çiçek ihracatı hem hava hem de kara yoluyla yapılmaktadır.
Ayrıca, Akdeniz havzasında yeni yeni başlayan tropik meyvelerin ve katma değeri
yüksek ürünlerin üreticiliğine önem verilmeli, örnek bahçe uygulamalarıyla
çiftçilerimiz bilgilendirilmeli ve desteklenmelidir. 
Antalya’mızda
artık orta ölçekli tropik fırtınalar görülmekte ve bunun sonucu dolu, sel ve
hortuma dayalı afetler artmaktadır. Bu hasarlardan Antalya çiftçileri iki türlü
zarar görmekte ki biri afetten diğeri ise tam olarak anlatılamayan tarım
sigortasındandır. Temmuz ayında Kumluca’da dolu, Elmalı’da sel felaketleri
yaşanmış ve hazine arazilerine ecrimisil ödeyip kiralayan küçük sera
üreticilerimiz zarar görmüş, TARSİM tarafından sigortalanmadığı için de bütün
emekleri zayi olmuştur. Acilen Tarım Bakanlığımız ve TARSİM’in bu konuyu
inceleyip çiftçi eğitim şube müdürlüklerinin üreticilerimizi bilgilendirmesi
elzemdir. 
Lisanslı
depoculuk sistemi yaygınlaştırılmalı, soğuk hava depoları kurularak çiftçinin
malını uzun vadede daha iyi fiyata satması sağlanmalıdır. Hayvancılığa özel
önem verilerek kaba yem üretimi artırılmalı, entegre tesislerin kurulması
kontrollü olarak desteklenmeli, Türkiye'nin hayvan varlığını artırmak için yetiştiricilere
ucuz kredi imkânları sağlanmalıdır. 
Sayın
Başkan, değerli milletvekilleri; Antalya’mız tarımda olduğu gibi dünyanın
önemli bir turizm destinasyonu olarak da bilinir. Antalya’mıza 18 Aralık 2018
itibarıyla Gazipaşa ve Antalya Havaalanı yoluyla yaklaşık 13 milyon turist
gelmiştir. Bu sayı 2017’ye göre yüzde 31’lik bir artış demektir. Ülkemizin
tamamında turist sayısı 2018’de 40 milyonu geçecektir. Antalya için orta vadeli
hedefimiz 20 milyon, Türkiye’miz için ise 50 milyon turist hedefimizdir. Turist
sayısı kadar turistlerin harcama miktarı da önemlidir. Ülkemizde turist başı
harcamanın 800 doların altında olduğu bilinmektedir, bunun kısa vadede 1.000
doların üzerine çıkarılması şarttır. Yılda 50 milyar dolar turizm geliri
hedefimiz olmalıdır. Dünyada hiçbir ülkede bu kadar güzel oteller, bu kadar
güzel yemekler ve bu kadar güzel denizi bu fiyatlara satın almak asla mümkün
değildir. Bu sebeple sadece yaz turizmi yeterli olmayıp, turizmi çeşitlendirip
hem de tüm aylara yayarak golf gibi, inanç turizmi gibi, kış turizmi gibi,
gurme turizmi gibi ve sportif amaçlı turizm gibi katma değeri yüksek turizm
branşlarına yönelik çalışmalar yapılmalıdır. 
Yine
kişi başı harcaması yüksek turistler grubunda yer alan kruvaziyer turizminden,
şehrimizin aldığı pay artırılmalı ve Antalya'mızın önemli bir turizm
destinasyonun yapılması Kültür ve Turizm Bakanlığımızdan acil talebimizdir. 
Sağlık
turizmi ülkemiz için önemli bir gelir kaynağı olmaya başlamıştır ve katma
değeri yüksek olan bir turizm sektörüdür. Antalya'mızın bu sektörden pay alması
turizmin çeşitlenmesi için de önemli olacaktır. Bu amaçla 27 ilde 33 şehir
hastanesi hedefiyle yola çıkılırken 33 noktadan biri de Antalya olmuştu. Kepez
Göçerler ve çevresine düşünülen bin yatak kapasitesine sahip hastanenin bir an
önce hayata geçirilmesi Antalya'mız için önemlidir.
Antalya'mızın
hem merkezi hem de ilçeleri ayrı birer güzelliktedir. Gazipaşa'nın Sayacak
Mağarası, Selinus Antik Kenti görmeye değerdir. 
Gündoğmuş,
adı üstünde güneşin en güzel doğduğu yerdir. 
Akseki
ilçemiz, kardelen çiçeğinin ana yurdu olup, Gidengelmez Dağları ve alageyiğin
vatanı olarak da bilinir. 
İbradı
ilçemiz, Oğuzların Salur boyundan olup havası sert, insanı merttir. 
Alanya,
Atatürk tarafından ismi verilmiş Selçuklulardan Karamanoğullarına,
Memlûklulardan Osmanlıya tarihin dokusu ve kokusunu içine işlemiş bir kültür
otağıdır. Meşhur kalesinden taş atmayan bilmem kalmış mıdır? 
Serik,
dünyanın en önemli golf merkezlerindendir. 
Manavgat'ın
gezilecek o kadar çok yeri var ki çayı, şelalesi, Side Antik Kenti, Apollon
Tapınağı bunlardan sadece birkaçı. 
Aksu’da,
Perge Antik Kenti dünya mirası olup, Zindan Mağarası, Kurşunlu Şelalesi ise
muhteşemdir. 
Kemer’i
anlatmakla bitmez, Phaselis Ören Yeri ve Müzesi, Olimpos’u, Yanartaş’ı ve
Beldibi Mağarası sadece birkaçıdır. 
Kumluca,
“Dünyada domatesin başkenti nere?” diye sorsalar herkes “Kumluca” der, sera
tarımının da göz bebeğidir. 
Finike
portakalı dünya markasıdır. Limyra Antik Kenti ve Ören Yeri ile Andrea Doria
Koyu bu ilçemizde bulunmaktadır. 
Demre'de
inanç gruplarının önemli şahsiyeti Noel Baba’nın mezarı bulunur, çok önemli bir
turizm potansiyeline sahiptir.
Kaş’ın
Kaputaş Plajı ve Kekova’sı yeter ama dünyanın en önemli dalış merkezleri bu
ilçemizdedir, 40’tan fazla dalış merkezi ve 20’den fazla dalış okulu vardır.
Kekova’nın kara ulaşımının olmaması, dış dünyayla kısa süreliğine de olsa
bağlantınızı kesmiş hissi verir. 
Korkuteli
Güllük Dağı, Termessos Millî Parkı, Sultan Alaaddin Cami’si en bilinen
yerleridir. 
Elmalı
Arkeoloji Müzesi mutlaka görülmelidir. 
Döşemealtı
Termessos Antik Kenti, Düzlerçamı Antik Döşeme Yol, Karain Mağarası aynı
güzelliktedir. 
Konyaaltı,
falezlerin kayalıklarından Antalya Limanı'na kadar uzanan Konyaaltı Plajı mavi
bayrağa sahiptir ve 4,5 kilometre uzunluk ve 70 metre genişliktedir. 
Kepez,
Antalya’mızın merkezdeki en büyük ilçesi olup Düden Şelalesi ve zeytinlikleri
görülmeye değerdir. 
Muratpaşa’yı,
sadece Kaleiçi Yat Limanı ve falezler tek başına anlatmaya yeterlidir.
Özetle,
Gazi Mustafa Kemal Atatürk “Şüphesiz ki Antalya dünyanın en güzel şehridir.”
diyerek noktayı koymuştur.
(Mikrofon
otomatik cihaz tarafından kapatıldı) 
BAŞKAN
– Sayın Başkan, buyurun.
ABDURRAHMAN
BAŞKAN (Devamla) – Antalya sadece deniz, kum, güneş ve antik kentlerin şehri
olmayıp aynı zamanda manevi ve tarihî şahsiyetlerin de memleketidir. Kur-an’ı
Kerim’in en güzel meal ve tefsirini yazan Elmalılı Hamdi Yazır'ın, 16’ncı
yüzyıl tasavvuf şairi Sinani Ümmi’nin memleketi Antalya'dır. 
İtalyanların
1920’deki işgaline karşı direnirken şehit olan ve Millî Mücadele’nin ilk
fitilini ateşleyen Korkuteli’nin manevi evladı Mustafa Haşmet'in memleketi de
Antalya’dır. 
“Dokuz
felek bizim sayvanımızdır/ Yedi kat yeryüzü seyranımızdır/ Zira insan suretidir
tonumuz/ Kamu âlem bizim hayranımızdır." diyen Alanya Beyi’nin oğlu
Kaygusuz Abdal da Antalyalıdır. Kısaca, Antalya güzel ülkemizin göz bebeğidir.
Sayın
Başkan, değerli milletvekilleri; burada sözlerime son verirken Gabar’da,
Kato’da, Amanoslar’da, Afrin’de, Menbic’te kar ve soğuğa rağmen nöbet tutan
askerlerimize ve polislerimize selam ve dualarımızı gönderiyorum.
2019
yılı merkezî yönetim bütçesinin ülkemize ve büyük Türk milletine hayırlı
olmasını diliyor, Gazi Meclisimizi saygıyla selamlıyorum. 
Ne
mutlu Türk’üm diyene! (MHP ve AK PARTİ sıralarından alkışlar)
BAŞKAN
– Teşekkürler Sayın Başkan. 
7’nci
madde üzerinde Halkların Demokratik Partisi Grubu adına söz isteyen Muş
Milletvekilimiz Sayın Gülüstan Kılıç Koçyiğit. (HDP sıralarından alkışlar) 
Süreniz
on dakika Sayın Kılıç Koçyiğit. 
HDP
GRUBU ADINA GÜLÜSTAN KILIÇ KOÇYİĞİT (Muş) – Teşekkür ederim Sayın Başkan. 
Öncelikle
tarihsel bir hatırlatma yaparak başlamak istiyorum. Burada günlerdir
arkadaşlarımız cezaevlerini, cezaevlerindeki hak ihlallerini, tecridi ve
tecride karşı bu Parlamentonun üyesi olan Sayın Leyla Güven’in gerçekleştirmiş
olduğu açlık grevi eylemini ve bütün bunların nelerin sonucu olduğundan, niçin
yapıldığına dair cümleler kuruyorlar. 
Size
tecridin ne olduğuna dair bir iki şey söylemek isterim. Günter Sonnenberg
1977-1992 yılları arasında Frankfurt’taki F tipi bir hapishanede kalır. Kendisi
bir Alman gerillasıdır ve Alman Kızıl Ordu Fraksiyonuna tabidir. Cezaevinden
çıktıktan sonra uzun yıllarını geçirdiği tecride ilişkin şöyle bir cümle kurar:
“İnsan uzun süre kapalı bir odada kaldığında, hiçbir ses duymadığı, hiçbir
insan görmediği zaman, pencereden dahi bakamadığı zaman, yani ses, görme gibi
uyarıcıları almadığında hastalanır. Bu, bir işkencedir yani vücutta hiçbir iz
bırakmaz ama zamana yayılmış, insanı yok eden bir işkencedir. Yavaş yavaş
bilincinizi kaybedersiniz, hafızanızı kaybedersiniz, gerçek ile hayal
arasındaki farkı, çizgiyi bilemez hâle gelirsiniz. İnsan konuşmayı da unutur,
konuştuğunu ve düşündüğünü ayırt edemez. Yıllar sonra dışarı çıktığımda
insanlara soru soruyordum, bana cevap vermiyorlardı, çok kızıyordum. Sonra
anladım ki aslında konuşamıyormuşum, sadece düşünüyormuşum.” Evet, değerli
arkadaşlar, tecrit tam da böyle bir şeydir. Yani insanı yavaş yavaş öldürür,
insanlık değerlerini çürütür. Tecrit sadece uygulanan kişinin haklarını
gasbetmez; aslında tecrit, sizin demokrasinizin askıda olduğunu gösterir, bu
ülkede yaşayan bütün yurttaşların hak ve özgürlüklerinin her an her zeminde yok
edilebileceğinin işaretleriyle doludur. Çünkü tecridi gerektirecek hiçbir
hukuki zemin yok, hiçbir insani zemin yok, hiçbir ahlaki zemin yok, bütün
bunlara verilecek hiçbir cevap yok ama keyfî gerekçelerle İmralı Adası’ndaki
tutsaklara yönelik derin bir tecrit gerçekleştiriliyor. Ben şurada size
seslenmek istiyorum: Herhangi biriniz tutuklu olsaydı, bir cezaevinde
olsaydınız, hücrede olsaydınız; anneniz, kız kardeşiniz, akrabalarınız,
avukatlarınız, sevdikleriniz sizi görmeseydi ne hissederdiniz? 
BAHAR
AYVAZOĞLU (Trabzon) – Empatiyi şehitlerle yapın, empatiyi şehitlerle yapın. 
EYÜP
ÖZSOY (İstanbul) – Şehitlerin de aileleri var, şehitleri hiç görmüyorlar. 
GÜLÜSTAN
KILIÇ KOÇYİĞİT (Devamla) – Ve üstelik de uyguladığınız tecrit sizin
yasalarınızı ilga ediyorsa. Yani aslında Ceza İnfaz Kanunu’nuzda ve hiçbir
düzenlemenizde hiçbir tutsak için -mutlak eşitlikten bahsediyoruz ya, soyut
eşitlikten- diğerinden ayırıcı bir yere koymayacağınız ibaresi varken sizler
tecridi uyguluyorsunuz. 
RECEP
AKDAĞ (Erzurum) – Türkiye'de tutsak yok; Türkiye'de tutuklular var, hükümlüler
var. “Tutsak” kelimesini reddediyoruz. 
HÜSEYİN
KAÇMAZ (Şırnak) – Dinle, dinle. 
EYÜP
ÖZSOY (İstanbul) – Toprağın altındakileri nasıl göreceksin, toprağın
altındakileri? . 
RECEP
ÖZEL (Isparta) – Seni şehit annesinin yanına koyalım, konuşsana bir. 
RECEP
AKDAĞ (Erzurum) – Siz ruhunuzu tutsak etmişsiniz. Türkiye'de tutsak falan yok
HÜSEYİN
KAÇMAZ (Şırnak) – Dinle, hatibi dinle. 
GÜLÜSTAN
KILIÇ KOÇYİĞİT (Devamla) – Sen kendi ruhuna bak, bizim ruhumuz gayet özgür, sen
kendi ruhunu kime tutsak ettiğine bak. 
MERAL
DANIŞ BEŞTAŞ (Siirt) – Siz devam edin Vekilim, devam edin. 
BAŞKAN
– Karşılıklı konuşmayın değerli arkadaşlar. 
Sayın
Koçyiğit, buyurun, Genel Kurula hitap edin. 
GÜLÜSTAN
KILIÇ KOÇYİĞİT (Devamla) – Size, bu tutsaklığa, bu taassuba bir örnek daha
vermek istiyorum. 16’ncı yüzyıl Cenevre’si. Cenevre’de Katolik kilisesine karşı
bir reform hareketi başlıyor. Reformcular mücadeleyi kazanıyorlar, yönetimi
alıyorlar. Yönetime kim geliyor? Calvin geliyor. 
ŞİRİN
ÜNAL (İstanbul) – Başkanım, biraz da bütçeden bahsetsin. 
GÜLÜSTAN
KILIÇ KOÇYİĞİT (Devamla) – Calvin, bu yönetimi aldıktan sonra ne yapıyor
değerli arkadaşlar? Bütün bir şehri koyu bir taassuba büründürüyor. Hiçbir
düşünce ve fikir özgürlüğünü tanımıyor ve ben ne dersem o olur diyor. İşte bu
16’ncı yüzyıldaki yaşanan olayı Stefan Zweig çok iyi bir şekilde “Vicdan
Zorbaya Karşı” diye kaleme almış ve ben o kitaptan küçük bir bölümü size okumak
istiyorum değerli arkadaşlar. Vicdanın yani eşitlik, özgürlük, adalet
duygularının başkaldırısı anlatılıyor bu kitapta. “Calvin, olağanüstü örgütlenme
yöntemlerinden yararlanarak bütün bir şehri ve her türlü düşünce özgürlüğünü
kendi öğretisi içine hapsetmeyi başarmıştır. Şehrin ve devletin içinde belli
bir güce sahip ne varsa; makamlar, meclisler, kilise, mahkemeler, kolluk
güçleri, okullar onun mutlak kudretine tabidir.” Evet, bunu yapmış değerli
arkadaşlar. 
Peki,
başka ne yapmış? Bu kitaptan yine küçük bir alıntı: “Başkalarının fikirlerini
gaddarca baskı altına almaya çalışanlar kendi şahıslarına yönelik her türlü
muhalefete karşı fazlasıyla tepkili olurlar.” Sayfa 159. “Despot bir mizacın
ilk düşüncesi karşı fikri baskılamak, sansürlemek, susturmak olur.” Ben bir şey
daha ekleyeyim: Tasfiye etmek olur diyerek de ifade edebiliriz sanırım. 
Evet,
değerli arkadaşlar, şimdi bunu niye söyledim? Bugün AKP Genel Başkanı bir
konuşma yaptı ve ülkede kendileri açısından kültür ve sanatta istedikleri yerde
olmadıklarına dair belirli belirlemelerde bulundu. 
Değerli
arkadaşlar, tabii ki istediğiniz yerde olamazsınız. Düşüncenin, özgür
düşüncenin olmadığı yerde, demokrasinin olmadığı yerde, farklılıklara
tahammülün olmadığı bir yerde nasıl sanat gelişsin? 
BAHAR
AYVAZOĞLU (Trabzon) – Demokrasi yoksa sen burada nasıl konuşuyorsun?
GÜLÜSTAN
KILIÇ KOÇYİĞİT (Devamla) – Siz en ufak sanatı “ucube” diye nitelendirirken;
sanatçıları, akademisyenleri cezaevlerine koyarken, bilimsel düşüncenin önüne
ket vururken bu ülkede ne bilim gelişir ne sanat gelişir ne de kültür gelişir.
Çünkü bütün bunların bir ön koşulu vardır; o da özgürlüktür, demokrasidir,
eşitliktir, farklılıklara tahammül etme gerekçesidir değerli arkadaşlar. Şimdi
bunları yapamadığınız için tabii ki her gün dizinizi dövüyorsunuz ve
yapamadıklarınız için de dövünüp durursunuz daha. 
Değerli
arkadaşlar, 2019 yılının bütçesini konuşuyoruz. Bütçe üzerine çok cümleler sarf
edildi, ben sadece bir iki şey söyleyeyim. Bütçeler sadece rakamlardan ibaret
değildir; bütçeler, aynı zamanda, devletten, kamu kaynaklarından, artı değerden
kimlerin faydalanacağını, hangi sınıfın lehine düzenleme yapılacağını da
belirler.
Biz
AKP iktidarında neye tanık olduk? Biz AKP iktidarında her zaman işçinin,
çiftçinin, köylünün, kadının ezildiğine; yandaşın, rantçının, holdinglerin de
zengin olduğuna tanık olduk değerli arkadaşlar. 
İkinci
bir şey: Bu bütçe için çok söylendi, bir kez daha söylemekte sanırım fayda var.
Bu bütçede Emniyete, Jandarmaya, Millî Savunmaya vesaireye vesaireye vesaireye
ayırdığınız bütçe neredeyse ülke kaynaklarının yarısı değerli arkadaşlar.
HASAN
ÇİLEZ (Amasya) – Millî güvenliğimiz için. 
GÜLÜSTAN
KILIÇ KOÇYİĞİT (Devamla) – Savunduğunuz, övündüğünüz şey, bütçede güvenlik…
RECEP
ÖZEL (Isparta) – Terörü bırakın.
GÜLÜSTAN
KILIÇ KOÇYİĞİT (Devamla) – Millî güvenlik nasıl sağlanır? Millî güvenlik
eşitliklere saygıyla sağlanır. 
RECEP
ÖZEL (Isparta) – Terörü bırakın.
HASAN
ÇİLEZ (Amasya) – Terörle mücadele ediyoruz, teröristlerle mücadele ediyoruz.
BAŞKAN
– Karşılıklı olmasın değerli arkadaşlar.
Siz
Genel Kurula hitap edin.
MERAL
DANIŞ BEŞTAŞ (Siirt) – O, Genel Kurula hitap ediyor. Siz müdahale edenleri
susturacaksınız. 
GÜLÜSTAN
KILIÇ KOÇYİĞİT (Devamla) – Millî güvenlik, insanları bir arada tutacak ortak
değerleri, ortak evrensel insanlık değerlerini geliştirmek, korumak ve onları
güvence altına almakla olur değerli arkadaşlar.
HASAN
ÇİLEZ (Amasya) – Vatanımıza göz diken var, ne yapalım?
BAŞKAN
– Arkadaşlar, sataşmayın lütfen.
RECEP
ÖZEL (Isparta) – Sataşmıyoruz efendim, o bize sataşıyor. 
GÜLÜSTAN
KILIÇ KOÇYİĞİT (Devamla) – Şimdi, dün burada bir resim göstermiştim,
yoksulluğun resmini, Muş’tan bir kareydi. Yine Muş’tan bir iki şey söyleyerek
devam edeyim. 
Değerli
arkadaşlar, sizin için sadece farklılıklar yok, bir de etiketlediğiniz iller
var. Belirli iller yoksuldular, hâlâ yoksullar. Hani on altı yılla
övünüyorsunuz ya, ben size söyleyeyim, on altı yılın sonunda yaptığınız şu:
Muş’un tek şeker fabrikasını kapattınız, tek fabrikasını özelleştirdiniz. 
HACI
TURAN (Ankara) – Kapatmadık, özelleştirildi. 
GÜLÜSTAN
KILIÇ KOÇYİĞİT (Devamla) – 7.100 insan o fabrikadan ekmek yiyordu, 7.100
insanın ekmeğine mâni oldunuz. Taşeronda çalışan işsiz kaldı, kadroda olanları
da dağıttınız, attınız oraya. 
Yine,
size Muş’la ilgili bir şey daha söyleyeyim: Yıllar önce, 1980 ile 90 yılları
arasında Muş’taki küçükbaş hayvan sayısı 3 milyona yaklaşıyordu değerli
arkadaşlar, 3 milyonun üzerinde küçükbaş hayvan vardı. Şu anda ne kadar biliyor
musunuz? 1 milyon 200 bin. Bunun sorumlusu kim? Bunun sorumlusu siz ve sizin
politikalarınız. 
Bir
şey daha söyleyeyim, yine çok temel bir şey daha var. Örneğin çiftçiye destek
veriyorsunuz, genç çiftçilere de destek veriyorsunuz; peki, Muş’taki hangi genç
çiftçiye destek veriyorsunuz? Tabii ki AKP il teşkilatının referansıyla gelen
genç çiftçiye destek veriyorsunuz. Kanıtı var, ispatı var, hiç merak etmeyin,
hepsini biliyoruz. 
Değerli
arkadaşlar…
(Mikrofon
otomatik cihaz tarafından kapatıldı) 
RECEP
AKDAĞ (Erzurum) – PKK’lılara mı vereceğiz?
GÜLÜSTAN
KILIÇ KOÇYİĞİT (Devamla) – Sayın Başkan, toparlayacağım hızlı bir şekilde, bir
iki şey daha var. 
BAŞKAN
– Bir dakika veriyorum, toparlayalım. 
GÜLÜSTAN
KILIÇ KOÇYİĞİT (Devamla) – Bir şey daha var, hani burada, salonda
konuşuyorsunuz ya “Demokrasi… Demokrasi…” diye, dün ODTÜ’den bir örnek verildi,
ben size bugün Hacettepeden bir örnek vereyim. Şair Ahmet Telli’nin Hacettepede
yaptığı etkinlik bir grup tarafından basılıyor ve deniliyor ki: “Biz
dışarıdakileri tutamıyoruz, hemen burayı boşaltın; solculara ölüm.” Sizin
demokrasiniz, çok uzak değil yani yaşattığınız, yaptığınız demokrasi bu.
Bir
şey daha söyleyeyim, 25 Kasımda alanlardaydık, ben en önde olanlardan biriydim.
Ne yaptınız? Önümüze polis barikatları kurdunuz, kadınları yürütmediniz, tıpkı
Cumartesi Annelerini yürütmediğiniz gibi, tıpkı Emine Ocak anneyi yaka paça
gözaltına aldığınız gibi.
YELDA
EROL GÖKCAN (Muğla) – Biz şehit annelerini yürütüyoruz, boş ver sen, terör
propagandası yapma!
GÜLÜSTAN
KILIÇ KOÇYİĞİT (Devamla) – AKP’nin politikaları bu; kadını evde çocuk
makinesine çeviren, bütün bir yaşamdan soyutlayan; kamusal alandan, sosyal
alandan, siyasal alandan dışlayan bir zihniyetiniz var, bir politikanız var
değerli arkadaşlar.
HABİBE
ÖÇAL (Kahramanmaraş) – Dağa çıkarmıyoruz, dağa!
CAHİT
ÖZKAN (Denizli) – Bu kadar bayan milletvekili var, onlara ayıp ya! Ayıp yani,
ayıp!
GÜLÜSTAN
KILIÇ KOÇYİĞİT (Devamla) – Bütün bunları siz de biliyorsunuz, gerçekler acıdır;
en azından burada tahammül edin, dinleyin, zihinleri açar diye düşünüyorum. 
Teşekkür
ediyorum. (HDP sıralarından alkışlar) 
CAHİT
ÖZKAN (Denizli) – Sayın Başkan…
SERPİL
KEMALBAY PEKGÖZEGÜ (İzmir) – Her konuşmadan sonra konuşmak zorunda mısınız yani?
BAŞKAN
– Buyurun Sayın Özkan.
V.- AÇIKLAMALAR (Devam)
58.- Denizli Milletvekili Cahit Özkan’ın, mahkemelerin vermiş olduğu
kararlar çerçevesinde gözaltı, tutukluluk ve hükümlülük süresini cezaevinde
geçirenlerle ilgili “tutsak” kelimesini kabul etmediklerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
“Tecrit,
tutsak” hususunda Türkiye ve Almanya uygulamasını mukayeseli olarak birkaç
cümleyle ifade etmek istiyorum.
Her
şeyden önce, bu ülkenin anayasal düzeni içerisinde, mahkemelerin vermiş olduğu
kararlar çerçevesinde, gözaltı ve tutukluluk ve hükümlülük süresini…
EBRÜ
GÜNAY (Mardin) – Kendi infaz kanununuzu çiğniyorsunuz böyle ya!
CAHİT
ÖZKAN (Denizli) – …cezaevinde geçirenlerle ilgili “tutsak” kelimesini asla
kabul etmediğimizi ifade etmek isterim, bu anayasal düzene güveniyor ve
inanıyorsak; bu bir.
İkincisi:
Tecritle ilgili konuşuluyor. Bakınız, tecrit Almanya’da nasıl? Ben 17’nci
yüzyıldan örnek vermeyeceğim, hangi yüzyıldan örnek vereceğim? 21’inci
yüzyıldan yani 2000, milenyum sonrası dönemden.
EBRÜ
GÜNAY (Mardin) – Başka işlerde niye örnek almıyorsunuz?
CAHİT
ÖZKAN (Denizli) – Almanya’da özellikle “terör suçları” diye ifade ettiğimiz,
bugün sistemimizde idam cezasına tekabül eden ağırlaştırılmış müebbet hapis
cezalarının infazında uygulanan sistemi ifade ediyorum:
1)
Cezaevinde hiç kimseyle görüşemez. Türkiye’deki gibi bile değil.
EBRÜ
GÜNAY (Mardin) – Türkiye’de de görüştürmüyorsunuz zaten, merak etmeyin;
yasaları da çiğniyorsunuz.
CAHİT
ÖZKAN (Denizli) – 2) Görüşmeleri sırasında camın arkasından görüşür, Almanca
görüşmek zorundadır, Almanca; Türkiye’den bahsetmiyorum, Almanca.
3)
Başka bir dilde görüşecekse mutlaka önceden izin almak suretiyle bir gözetim
çerçevesinde yapılır. 
5)
Görüşmeleri sırasında asla ve asla…
BARIŞ
ATAY MENGÜLLÜOĞLU (Hatay) – 4 var, 4.
CAHİT
ÖZKAN (Denizli) – 4’ü de anlatacağım, bekle, 4 geliyor. Ne kadar dinlediğini
takip etmek için söyledim; 5’i söyleyeyim, sonra 4’e geçeceğim. 
(Mikrofon
otomatik cihaz tarafından kapatıldı)
BARIŞ
ATAY MENGÜLLÜOĞLU (Hatay) – İlkokulda öğretiyorlar; 3’ten sonra 4, sonra 5. 
BAŞKAN
– Açalım mikrofonunu Sayın Özkan’ın.
CAHİT
ÖZKAN (Denizli) – 5) Asla ve asla örgüt ve siyasi bir konuda görüşme yapamaz,
beyanda bulunamaz.
4’üncü
meseleye geleyim: Tecrit nedir Almanya’da? Bunu dikkatle dinlemenizi istiyorum.
Ha, illa bu olsun değil, illa bu olsun demiyorum ama Almanya’daki tecrit
21’inci yüzyıl, milenyum sonrası.
EBRÜ
GÜNAY (Mardin) – Almanya’yı değil, kendi yaptıklarını anlat, kendi
yaptıklarını. 
SERPİL
KEMALBAY PEKGÖZEGÜ (İzmir) – Sen tecridi savunuyor musun yani?
CAHİT
ÖZKAN (Denizli) - Bakınız, burada Turan Bey var, İstanbul Barosunda faaliyet
gösteren Turan Bey.
BAŞKAN
– Sayın Özkan, Genel Kurula hitap edin. 
CAHİT
ÖZKAN (Denizli) – Bakınız, kaydı da ifade ediyorum, referans Turgut Kazan,
İstanbul Barosu eski Başkanı; bunu mutlaka kayıtlara geçirmemiz lazım:
Almanya’da tecrit öylesi bir boyuttadır ki…
ALİ
KENANOĞLU (İstanbul) – Cahit Bey, Hitler’den örnek verseydin, Hitler’den keşke.
CAHİT
ÖZKAN (Denizli) - …hükümlü cezası infaz edilirken öylesi yalnızlaşıyor ki
-hani, biraz önce “Düşünüyorum, o hâlde varım.” dedik ya [HDP sıralarından
alkışlar (!)]- düşünemiyor ve uzayda âdeta benliğini kaybetmiş ve gardiyanlar
gelsin, bana işkence yapsın da benliğimin farkına varayım diye gardiyanlara
Almanya’da ağır küfür ve ithamlarda bulunuyor ancak Almanya’da gardiyanlar
hareket dahi etmeksizin o ağırlaştırılmış…
(Mikrofon
otomatik cihaz tarafından kapatıldı)
CAHİT
ÖZKAN (Denizli) – Açar mısınız?
BAŞKAN
– Toparlayalım artık Sayın Özkan. 
SERPİL
KEMALBAY PEKGÖZEGÜ (İzmir) – Gerçeklere gel, gerçeklere. 
CAHİT
ÖZKAN (Denizli) – Gardiyanların işkencesine dahi muhtaç hâle geliyor benliğimin
farkına varayım diye ama Almanya’da cezaevinde gardiyanlar işkence dahi
yapmadan, konuşmayı dahi ona çok görerek onu o korkunç yalnızlığına terk
ediyorlar. 
GÜLÜSTAN
KILIÇ KOÇYİĞİT (Muş) – Yasa niye var? 
CAHİT
ÖZKAN (Denizli) - Bu, 21’inci yüzyıl Almanyası’nın ürünüdür. 
Genel
Kurulun dikkatine arz ederim. 
BAŞKAN
– Teşekkür ederim. 
GÜLÜSTAN
KILIÇ KOÇYİĞİT (Muş) – Şimdi hangi yasaya göre tecrit uyguluyorsunuz? Hangi
yasaya göre?
CAHİT
ÖZKAN (Denizli) – Bu vakıa, vakıa. (CHP ve HDP sıralarından gürültüler) 
GÜLÜSTAN
KILIÇ KOÇYİĞİT (Muş) – Hangi yasaya göre tecrit ediyorsunuz? 
BAŞKAN
– Bir saniye arkadaşlar… Bir dakika… Değerli arkadaşlar, lütfen… 
Sayın
konuşmacı kürsüde konuştu, Sayın Özkan da birtakım uygulamaları anlattı. 
CAHİT
ÖZKAN (Denizli) – Almanya uygulaması. 
BAŞKAN
- Ben burada bir sataşma da görmüyorum, bir şey de görmüyorum. 
GÜLÜSTAN
KILIÇ KOÇYİĞİT (Muş) – Sayın Başkan, yanlış söylüyor. 
MERAL
DANIŞ BEŞTAŞ (Siirt) - Sayın Başkan… 
BAŞKAN
– Bir saniye değerli arkadaşlar. Bir saniye…
MERAL
DANIŞ BEŞTAŞ (Siirt) – Daha bir şey demedim ama. 
BAŞKAN
- Siz de bir açıklama yapacaksınız herhâlde. 
MERAL
DANIŞ BEŞTAŞ (Siirt) – Evet, açıklama yapacağım. 
BAŞKAN
- Yani bu, çok tartışılacak bir konu değil. 
Lütfen
yerinizden, bir kısa açıklama için söz veriyorum. 
Buyurun
Sayın Beştaş.
59.- Siirt Milletvekili Meral Danış Beştaş’ın, İmralı Adası’nın tarihin
en ağır tecrit uygulaması olduğuna ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Ben
“Sataşma var.” demedim. Siz benden önce söylediniz, bir açıklama yapacağım. 
Bir
kere, her şeyden önce Sayın Grup Başkan Vekili hatibimizi dinlememiş, onu
söyleyeyim, üzgünüm çünkü hatibimiz “Almanya daha iyi.” demedi ya da kötü bir
örneği… Hani, öyle bir kıyas yapmadı. Siz bize Almanya uygulamalarını
anlattınız, eksik anlattınız, doğru kabul edelim. Tecridin ne kadar kötü
olduğunu anlattı. Tecrit uygulamalarının insan psikolojisi, yaşamı üzerindeki
durumunu anlattı ve bunun insanlığa karşı bir suç olduğunu da ben ekleyeyim,
uluslararası mahkeme kararlarıyla. 
YELDA
EROL GÖKCAN (Muğla) – Ağlayan anneler var, ağlayan şehit anneleri… 
MERAL
DANIŞ BEŞTAŞ (Siirt) - Ama Türkiye’deki uygulama, söz konusu olan İmralı Adası
için şunu söyleyeyim, tarihin en ağır tecrit uygulamasıdır. 2011 yılından beri
avukatlar gidemiyor. Almanya’da avukatların görüşemediğini söyleyebilir
misiniz? Almanya’da ailenin beş yıl boyunca ziyaret edemediğini söyleyebilir
misiniz? Almanya’da hiçbir telefon görüşmesi yapılmadığını söyleyebilir
misiniz? 
(Mikrofon
otomatik cihaz tarafından kapatıldı) 
BAŞKAN
– Sayın Beştaş, toparlayın. 
MERAL
DANIŞ BEŞTAŞ (Siirt) – Hiçbir mektup, hiçbir telgraf ve haber alınamadığını
söyleyebilir misiniz? Hayır. Türkiye’deki uygulamanın en önemli boyutu şu,
Sayın Başkan: Anayasal ve ceza infaz sistemine göre şu anda İmralı Adası’nda
uygulanan fiilî durum yasa dışıdır, hukuka aykırıdır; tümüyle korsan, keyfî,
siyasi bir uygulamadır, bunun savunulabilir bir yanı yoktur. Ben Hükûmet
temsilcilerinden şu açıklamayı bekliyorum: “Evet, biz yasa dışı bir şekilde bu
uygulamayı devam ettiriyoruz.” desinler, bu konuda bizim tartışacağımız bir şey
kalmaz, mevcut durum budur.
Teşekkür
ederim.
BAŞKAN
– Teşekkür ederim.
CAHİT
ÖZKAN (Denizli) – Kayıtlara geçmesi açısından…
BAŞKAN
- Cumhuriyet Halk Partisi Grubu adına söz isteyen…
GÜLÜSTAN
KILIÇ KOÇYİĞİT (Muş) – Sayın Başkan…
CAHİT
ÖZKAN (Denizli) – Sayın Başkan…
BAŞKAN
– Bir saniye, değerli arkadaşlar, bir saniye. 
GÜLÜSTAN
KILIÇ KOÇYİĞİT (Muş) – Sayın Başkan, bir şey açıklayacağım.
BAŞKAN
- Yani grup başkan vekilleri adına Sayın Beştaş konuştu.
CAHİT
ÖZKAN (Denizli) – Sadece kayıtlara geçmesi açısından…
BAŞKAN
- Sayın Özkan, yani bu konu pek de karşılıklı polemik konusu olacak bir konu
değil.
CAHİT
ÖZKAN (Denizli) – Kayıtlara geçmesi açısından ifade ediyorum.
BAŞKAN
– Lütfen, bir cümleyle…
CAHİT
ÖZKAN (Denizli) – Türkiye'de ağırlaştırılmış müebbet hapis cezası idam cezasına
tekabül eden bir cezadır ve şu anda bahsedilen ceza infaz sistemi
ağırlaştırılmış müebbet hapis cezasının infazı suretiyle yapılmaktadır. 
GÜLÜSTAN
KILIÇ KOÇYİĞİT (Muş) – “Ailesiyle görüşemez.” diye bir şey var mı?
EBRÜ
GÜNAY (Mardin) – Onu bile ihlal ediyorsunuz ya.
BAŞKAN
– Toparlayalım.
GÜLÜSTAN
KILIÇ KOÇYİĞİT (Muş) – “Ailesiyle görüşemez.” diye bir madde var mı?
CAHİT
ÖZKAN (Denizli) – Ve Avrupa Konseyi, Avrupa İnsan Hakları Mahkemesi de bunu
sözleşmeye aykırı görmemektedir.
BAŞKAN
– Teşekkür ederim.
MERAL
DANIŞ BEŞTAŞ (Siirt) – Sayın Başkan… Sayın Başkan…
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Cumhuriyet Halk Partisi Grubu adına söz isteyen Muğla Milletvekilimiz Sayın
Süleyman Girgin.
Buyurun
Sayın Girgin. (CHP sıralarından alkışlar)
MERAL
DANIŞ BEŞTAŞ (Siirt) – Sayın Başkan, bu tutumunuz doğru değil Başkan.
BAŞKAN
- Süreniz on dakika Sayın Girgin.
CHP
GRUBU ADINA SÜLEYMAN GİRGİN (Muğla) – Sayın Başkan, değerli milletvekilleri;
hepinizi saygıyla selamlıyorum.
Öncelikle,
buradan, hak aramak için ve insanca yaşamak için direnen Makro işçilerini, Real
Market işçilerini, üçüncü havaalanı işçilerini, Muğla’daki TÜVTÜRK işçilerini
ve Türkiye'de şu anda hak mücadelesi veren bütün işçi kardeşlerimi saygıyla
selamlıyorum. (CHP sıralarından alkışlar)
On
altı yılın ardından şimdi AKP’nin yeni dönemi başladı. Bu dönemin eskiyi
aratmayacağını hatta daha da kötü olacağını söylemek için kâhin olmaya gerek
yok. Bütçe bu yeni dönemin de bir göstergesi olarak bunu teyit etmektedir.
AKP’nin on altı yılı emeği yoksullaştırırken, yandaşın ve sonradan türeyen zenginlerin
vurgunlarla uçtuğu bir dönem olmuştur. Yurttaşlarımız ise ekonomik krizi
çarşıda, pazarda, alışverişin yapıldığı her yerde hissederken, iktidar krizin
sorumluluğunu stokçulara, yükünü de zabıtalara ve yurttaşlara yüklemektedir.
Marketlere zabıta göndererek fiyatları ve enflasyonu düşüremezsiniz. Şimdi ise
ekonomik krizin daha da derinleşeceği bir döneme girmekteyiz. 
Bu
kürsüden ilan ediyoruz…
RECEP
ÖZEL (Isparta) – Neyi?
SÜLEYMAN
GİRGİN (Devamla) – Dinleyin! 
Siyasal
iktidarın savurganlığının ve lüks hevesinin bedelini…
PAKİZE
MUTLU AYDEMİR (Balıkesir) – Biriniz de başka bir şey söyleyin Allah aşkına!
SÜLEYMAN
GİRGİN (Devamla) – …ve bu ülkedeki ekonomik krizin faturasının bedelinin
yurttaşlara ödetilmesine asla müsaade etmeyeceğiz. Duydun mu? (CHP sıralarından
alkışlar)
LEYLA
ŞAHİN USTA (Konya) – Bağırma, bağırma!
SÜLEYMAN
GİRGİN (Devamla) – Değerli milletvekilleri, TÜİK’in verilerine göre resmî
işsizlik oranı yüzde 11,4. Özellikle genç işsiz sayısındaki artış oranının
işsizlik oranına göre 4 kat yüksek olması daha da vahimdir. Sanayi üretimi de
bir önceki yılın aynı ayına yüzde 6 oranında azalmıştır. Üretim düşüyor,
işsizlik ve vergiler artıyor, sonra da bunu millete başarı diye anlatıyorsunuz.

2003
yılı ile 2017 sonu dönemini kapsayan on beş yılda ülkedeki tüm kesimlerden 3
trilyon 758 milyar lira vergi topladınız, 322 milyar lira da özelleştirme
geliri elde ettiniz, 2018’de toplanan vergiler buna dâhil değil.
Şimdi,
milletin huzurunda buradan soruyorum: Ne yaptınız bu paralarla? İşsizliği mi önlediniz?
Keban Barajı mı yaptınız, Atatürk Barajı mı yaptınız? Ne yaptınız? 
Şurada
bakın, sevgili milletvekilleri, değerli yurttaşlarım; on beş yılda 3,8 trilyon
vergi topladılar. 
RECEP
ÖZEL (Isparta) – Bu tarafa göster! Bize göster!
SÜLEYMAN
GİRGİN (Devamla) – Buyurun.
Ve
bu verginin yüzde 67’sini halkın cebinden, gündelik yaşamın içinden topladılar.
Bunu halkımızın özellikle görmesini istiyorum. 1923’ten 2002 yılına kadar
yetmiş dokuz yılda 546 milyar dolar vergi toplandı ama sizin döneminizde daha
fazla vergi toplandı. Ne yaptınız bu paralarla? Fabrika mı açtınız?
Satmadığınız daha ne kaldı? (AK PARTİ sıralarından gürültüler) 
HASAN
ÇİLEZ (Amasya) – Sayın Vekilim, ayın 15’inde maaşı nereden alıyorsunuz? 
SÜLEYMAN
GİRGİN (Devamla) – İçtiği sudan, yediği ekmekten, aracına aldığı yakıttan
kullandığı telefona kadar bunların hepsi vatandaşın cebinden çıkıyor değerli
milletvekilleri. Kısacası, vatandaş 365 gün 7/24 vergi ödemekte. Sabah
kalktınız, ışığı yaktınız; vergi. 
PAKİZE
MUTLU AYDEMİR (Balıkesir) – Hocam, bunu söyleyen oldu. 
SÜLEYMAN
GİRGİN (Devamla) – Mutfağa gittiniz, bir bardak su içtiniz; vergi. Ocağı
yaktınız; vergi. Çayı demlediniz; vergi. Çocuklarınızın sesini duymak
istediniz, telefon ettiniz; vergi. Kısaca, ayağa kalktığı her andan itibaren
yirmi dört saat bu millet vergi ödüyor. Niye, niye ödüyor? Siz şatafat içinde
yaşayasınız diye mi ödüyor? (CHP sıralarından “Bravo” sesleri, alkışlar) 
Hindistan
yazılım, Japonya teknoloji, Almanya ağır sanayi, Çin toplu üretimle
zenginleşirken ülkemiz yazık ki KDV, ÖTV ve benzeri adil olmayan dolaylı
vergilerle, özelleştirmelerle, gelir elde etmek için kesilen cezalarla, bedelli
askerlikle, köprü ve otoyollardan alınan fahiş geçiş ücretleriyle, yabancılara
toprak satışıyla zenginleşmeye çalışmaktadır. Ülke zenginleşmiyor, bir avuç
kesim zenginleşiyor. Vatandaş evine ekmek götürme derdinde. İnin artık şu
vatandaşın sırtından, inin. Üretim olmadan zenginleşmenin er geç bir krizle son
bulacağı şüphesizdir ve geldiğimiz nokta tam da budur. 
PAKİZE
MUTLU AYDEMİR (Balıkesir) – Hocam, on gündür bunları söylüyorsunuz ya, başka
bir şey yok mu? Artık yeni bir şeyler söylemek lazım. 
SÜLEYMAN
GİRGİN (Devamla) – Değerli milletvekilleri, ne yazık ki 2018 Temmuz ayı
itibarıyla 3,5 milyon kayıtlı işsizden 430 bini işsizlik ödeneğinden
faydalanmıştır. (CHP sıralarından “Bravo” sesleri, alkışlar) Ülkemizde işsizlik
ödeneğini ödeme süreleri de yeterli değildir. İşsizlik Fonu maalesef peşkeş
çekilmektedir. 
PAKİZE
MUTLU AYDEMİR (Balıkesir) – Hocam, bu da söylendi ya! 
SÜLEYMAN
GİRGİN (Devamla) – 10,1 milyar lira para İşsizlik Fonu’ndan bankalara
aktarılmıştır. Kanuna aykırı olarak yapılan bu transfer hakkında bir yönetim
kurulu kararı var mıdır? Bu işlemi yapanlar hakkında ne tür işlemler
yapılmıştır?
Değerli
milletvekilleri, emeği koruma, işçilerin taşeronluk gibi ucuz işçi olarak
çalıştırılmaması demektir. Ne yazık ki yapılan düzenleme… AKP hep yaptığı gibi
sözünü tutmayarak işçileri yine mağdur etmiştir. İş Kanunu’nun 2’nci maddesinde
yazar “Asıl işleri alt işverene veremezsiniz.” denmektedir. 
PAKİZE
MUTLU AYDEMİR (Balıkesir) – Muğla Belediyesi en son ne zaman maaş verdi?
SÜLEYMAN
GİRGİN (Devamla) – Ama AKP iktidarı döneminde, taşeronda çalışanlar 2003’ten
2015 yılına gelinceye kadar 2 milyon olmuştur. Ne yaptınız? “Koşul yok, şart
yok.” demiştiniz. Ama şunda haklısınız: Ben, iş yerlerinde arkadaşlarım bize
sorduğu zaman, “Başkan, ne olacak bizim taşeronun hâli?” dediği zaman “Vallahi
arkadaşlar, bu ülkede başbakanın dahi iş güvencesi yok.” derdim, nitekim öyle
oldu, Davutoğlu’nu da işten attınız siz. (CHP sıralarından “Bravo” sesleri,
alkışlar) 
Değerli
milletvekilleri, yeni ekonomik programda, 2019 yılında kıdem tazminatı fonunu
yine gündeme getiriyorsunuz. Ben buradan soruyorum: Hangi işveren örgütü kıdem
tazminatının kaldırılmasını istiyor? Ne TİSK ne TÜSİAD kıdem tazminatı fonunun
kurulmasını istiyor, işçi kesimi de istemiyor. 
Bakınız,
buradan AKP iktidarını tekrar uyarıyoruz, kıdem tazminatıyla oynamak ateşle
oynamaya benzer; kıdem tazminatı sorunu yoktur bu ülkede, kıdem tazminatının
ödenmemesi sorunu vardır. Siz devlet adına iş yapıyorsunuz, eğer kıdem
tazminatı ödenmiyorsa bunun suçlusu kimse, ödetmek de sizin görevinizdir, bunu yapın.
Sendikalara bunu dayatmayın. 
Sevgili
milletvekilleri, sizlere bir öneride bulunuyorum, asıl yapılması gereken, bütün
işçilerin her koşulda kıdem tazminatını almasıdır. Nasıl mı? Bir yıl çalışma
şartı kaldırılarak, işçi bir ay dahi çalışmış olsa “kıstelyevm” yöntemiyle
kıdem tazminatına mutlaka hak kazanmalıdır. 
Değerli
milletvekilleri, emeği koruma, işçinin, sendikaların özgür toplu pazarlık ve
grev hakkına saygı göstermektir.
RECEP
ÖZEL (Isparta) – Hocam, 3600’ü unuttunuz ama.
SÜLEYMAN
GİRGİN (Devamla) - Ne yazık ki ülkemizde toplu pazarlık hakkının kullanımında
ciddi sıkıntılar bulunmaktadır. Grev ertelemesi fiilî grev yasağına
dönüşmüştür. AKP döneminde büyük ölçekli grevlerin önemli bir bölümü
ertelenmiştir ve 13 grev yasaklanmıştır. Sizlere bir paragraf okuyorum,
özellikle AKP milletvekillerimiz dinlesin: “İktidar, işçi haklarına, insan onuruna
yakışmayacak şekilde ilgisiz kalmaktadır. Alın teri kutsallığını yitirmiştir.
Ülkemizde işçilerimiz kira ücretlerini dahi ödeyemeyecek zorluklar
içerisindedir. Bu zulme son verilene kadar haklı ve kararlı mücadelenin yanında
olmayı görev telakki ediyoruz.” Evet, bu sözler, 1988 yılında İstanbul Refah
Partisi İl Başkanıyken Sayın Tayyip Erdoğan’ın darphane işçilerinin grevine
verdiği destek sırasında söylenmiştir. (CHP sıralarından alkışlar) Şimdi
buradan ben söylüyorum: Bunu söyleyen Tayyip Erdoğan şu anda en fazla
haksızlığı kendisi yapmakta ve şunu söylemektedir: “Ey işverenler, biz bu
OHAL’i niye kullanıyoruz, biliyor musunuz? Grevleri önleyelim diye yapmaktayız
biz bunları.” Bunun takdirini de kamuoyuna bırakıyorum.
(Mikrofon
otomatik cihaz tarafından kapatıldı) 
BAŞKAN
– Sayın Girgin, bir dakika ilave ediyorum, toparlayın.
SÜLEYMAN
GİRGİN (Devamla) – Değerli milletvekilleri, Fransa’da sarı yelekliler eylem
yapıyor, korkusu Erdoğan’da çünkü veremeyecekleri hesaplar var sırtında. 
RECEP
ÖZEL (Isparta) – Hadi oradan ya! Ne korkması ya!
SÜLEYMAN
GİRGİN (Devamla) - Veremeyecekleri hesaplar neler? Ergenekon ve Balyoz
davalarıyla haksız yere yıllarca hapis yatırdığınız insanların vebali var.
Özelleştirme adına iş yerlerini yok pahasına satıp işsiz bıraktığınız
insanların vebali var. Grev yapan, hakkını arayan, yürüyüş yapan insanlara
meydanları dar ettiniz, bu insanların üzerinizde hakkı var. Demokrasiyi, insan
haklarını, ifade özgürlüğünü, yargıyı, medyayı, her şeyi bitirdiniz, üzerinizde
bunların vebali. 
Bir
şey söyleyeyim sevgili arkadaşlarım ama endişe etmekte son derece haklısınız.
Yarın bu tek adam dönemi sorgulanmaya başlandığında biz şunu söyleyeceğiz: Biz
o dönemde Mecliste milletvekiliydik, görev yapıyorduk, bunlarla mücadele ettik,
bizim alnımız ak diyeceğiz ama sizler bunu maalesef söyleyemeyeceksiniz. (CHP
sıralarından alkışlar) 
RECEP
ÖZEL (Isparta) – Yoksa geleceği mi okuyorsun ya?
SÜLEYMAN
GİRGİN (Devamla) - Değerli milletvekilleri, işsiz, aç ve yoksul insanlar,
emeğinin hakkını alamayan insanlar, yarınından korkan insanlar ne yapacak?
Hakkını aramayacak mı?
(Mikrofon
otomatik cihaz tarafından kapatıldı) 
BAŞKAN
– Toparlayın artık Sayın Girgin. 
Son
sözü veriyorum. 
SÜLEYMAN
GİRGİN (Devamla) – Toparlıyorum. 
Benden
naçizane bir öneri Sayın Erdoğan, bir Cumhurbaşkanına bir Devlet Adamına
yakışmayan bir dille “Portakal mısın, mandalina mısın?” diye başlayan saygısız
ve küçümseyici üslubunuzu bir kenara bırakarak söylüyorum: Ne demek
“Patlatırlar enseni?”
BURHAN
ÇAKIR (Erzincan) – Sana ne!
SÜLEYMAN
GİRGİN (Devamla) – Sayın Erdoğan, sizin seçilme sebebiniz külhanbeyi ağzıyla
gazetecilere ayar vermek ve vatandaşa aba altından sopa göstermek değil, ülkeyi
refaha kavuşturmak. Enerjinizi buna harcayın, zaten o zaman kaygılanmayın,
millet sokağa inmez. (AK PARTİ sıralarından gürültüler)
Değerli
milletvekilleri; kadına, emeğe, sanata, sanatçıya, çiftçiye, üretene, emekliye,
öğrenciye, esnafa sırt çevirmeyen; bizlerin, çocuklarımızın ve torunlarımızın
bugününden, geleceğinden kaygı duymamak inancıyla hepinizi saygıyla
selamlıyorum. (CHP sıralarından alkışlar) 
CAHİT
ÖZKAN (Denizli) – Sayın Başkan...
BAŞKAN
– Buyurun Sayın Özkan.
V.- AÇIKLAMALAR (Devam)
60.- Denizli Milletvekili Cahit Özkan’ın, Muğla Milletvekili Süleyman
Girgin’in 11 sıra sayılı 2017 Yılı Merkezi Yönetim Kesin Hesap Kanunu
Tasarısı’nın 7’nci maddesi üzerinde CHP Grubu adına yaptığı konuşmasındaki bazı
ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Tabii
ki hatip istediği eleştiriyi yöneltebilir, en demokratik hakkı ve millî
iradenin tecellisinin bir gereğidir ancak İç Tüzük açısından Meclisin
mehabetine uygun olmayan, bir milletvekiline yöneltilemeyecek hitap tarzı,
elbette, seçilmiş Cumhurbaşkanımıza karşı da asla ve asla yöneltilemeyecektir.
Özellikle “külhanbeyi tarzı” ifadesini kendisine iade ediyorum. 
ÖZGÜR
ÖZEL (Manisa) – O, bizimkinin tarzı değil, sizinkinin tarzı, yanlış
söylüyorsun. 
CAHİT
ÖZKAN (Denizli) – Aynı zamanda, bakınız, Sayın Cumhurbaşkanımız 2 kez -belki de
bundan sonra hiçbir zaman pek de kolay olmayacak- ilk turda milletimizin
teveccühüyle seçilmiş bir Cumhurbaşkanıdır. (AK PARTİ sıralarından alkışlar)
Tek bir derdi vardır, millete hizmetkâr olmak, bu milleti muasır medeniyetler
seviyesinin üzerine çıkarmak. 
Bakınız,
tekraren ifade ediyoruz: Cumhurbaşkanımız beşer planında hiç kimsenin önünde
eğilmez, eğilmemiştir de. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Özkan.
Buyurun.

CAHİT
ÖZKAN (Denizli) – Yedi düvele karşı yürüttüğümüz mücadelenin de arka planında
bu milletin emanetine sahip çıkma irademiz vardır. Bu ülkede bir çatışma var
mı? Bakınız, çok güzel bir şey söyleyeceğim: Evet, var. Kiminle kim arasında?
Faiz lobisiyle, petrol şirketleriyle, silah baronları ile 81 milyonun,
milletimizin arasında bir kavga vardır. Bu kavgayı da Gazi Mustafa Kemal
Atatürk nasıl Kurtuluş mücadelesinde sürdürmüşse biz de ilelebet sürdüreceğiz.
Bunu da dünyaya ilan ediyoruz. (AK PARTİ sıralarından alkışlar)
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şahıslar adına ilk söz İstanbul Milletvekilimiz Sayın Hayati Arkaz’a aittir. 
Buyurun
Sayın Arkaz. (MHP sıralarından alkışlar)
Süremiz
beş dakika Sayın Arkaz.
HAYATİ
ARKAZ (İstanbul) – Sayın Başkan, değerli milletvekilleri; 2017 Yılı Merkezi
Yönetim Kesin Hesap Kanunu Tasarısı’nın 7’nci maddesi üzerinde şahsım adına söz
almış bulunuyorum. Bu vesileyle Genel Kurulu ve büyük Türk milletini saygıyla
selamlıyorum.
Değerli
milletvekilleri, dünyanın… (Uğultular)
BAŞKAN
– Değerli arkadaşlar, sayın hatibi lütfen izleyelim. Salonda bir uğultu var.
Artık son konuşmaları yapıyoruz, lütfen… Bu saate kadar getirdik. İnsicamı
bozmayalım değerli arkadaşlar.
Sayın
Arkaz, sürenizi yeniden başlatıyorum. 
HAYATİ
ARKAZ (Devamla) – Tamam, teşekkürler efendim. 
Dünyanın
en pahalı coğrafyasında yaşıyoruz. Bedeli en ağır şekilde ödenmiş Gazi Meclisin
çatısı altındayız. Bin yıldır bu topraklarda bedel ödüyoruz, bedel ödemeye
devam ediyoruz. Düşmanlarımızın bir taktiği vardır: Önce içerdeki hainlerle
anlaşırlar, hainleri kışkırtırlar, sonra da dışarıdan vururlar yani böl, parçala,
yut. Mesela, son yüz yılda, baktığımızda, terör örgütlerinin sadece ismi
değişmiştir, amaç ve gayeleri aynıdır. Örneğin, 1877 yani 93 Harbi, Kars,
Ardahan, Sarıkamış’ın işgali aynen böyle olmuştur. Önce, içerideki hainler
isyan ettirilmiş, daha sonra Ruslar tarafından işgal edilmiştir. 1912’de
Balkanlar da aynı olmuştur arkadaşlar. Beş yüz sene, beş yüz sene yurt
edindiğimiz toprakları elli yılda kaybettik. 250 bin şehit verdik ve Sırbistan,
Karadağ, Yunanistan ve Bulgaristan’ı maalesef kaybettik. 1914’te tekrar,
Sarıkamış’ta, yine aynı taktikle düşmanla karşılaşmış ve kahraman Türk ordusu
eksi 30 ve 40 derece soğukta can pahasına vatanını kurtarmak için çarpışmıştır,
kahraman Mehmetçiklerin kimisi donarak, kimisi hain Rus kurşunları karşısında
şehit olmuştur. Yine, Sina Çölü’nde ateşten kavrulduk, yüzyıllardır beraber
yaşadığımız, kardeşimiz dediğimiz yerli insanlar tarafından sırtımızdan
vurulduk. 
Değerli
milletvekilleri, 1914’te Birinci Dünya Savaşı başladı. Birinci Dünya Savaşı
diğer ülkeler için dört yıl sürmüştür, bizde ise bunun süresi on yıldır. Bu on
yıl içinde, 24 milyon kilometrekare olan topraklarımız 783 bin kilometrekareye
düştü. 4,5 milyon insanımızı kaybettik; dul, yetim ve sakatlarımız kaldı. 
Birinci
Dünya Savaşı’nda yurdun dört tarafında savaştık, yalnız Çanakkale’de,
Kutülamere’de büyük başarılar elde ettik. Çanakkale tarihimiz için çok büyük
bir destandır, aylarca anlatsak yetmez. Çanakkale’de İngiliz subay aynen şunu
söylüyor: “Türkler akşam bitiyor, sabah türüyor. Dağ taş Türk mü türetiyor?”
Evet, dağ taş Türk doğuruyor; bu böyle biline; 1 ölür, bin diriliriz. 
Birinci
Dünya Savaşı 1918’de bitti, mağlup olduk. Yurdumuz sadece Ankara-Sivas arasında
kaldı ve dört taraftan işgal edildi. 19 Mayıs 1919’da Büyük Atatürk’ün
önderliğinde Kurtuluş Savaşı başladı. Sakarya’da düşmanın yakasından tuttuk,
Dumlupınar’da sırtının üstüne vurduk. Bu bir şereftir, onurdur; bunu bilinçli
olarak söylüyorum. Bu topraklarda tarih bizi gömememiştir, gömemeyecektir. (MHP
ve AK PARTİ sıralarından alkışlar)
Kurtuluş
Savaşı’nda sadece bizi dışarıdan işgal eden düşmanlarla değil, içimizdeki,
kendi komşularımız, dostlarımız olan, yüzyıllarca beraber yaşadığımız iç
düşmanlarla da uğraştık. Rusların ve İngilizlerin dolduruşlarıyla yani
destekleriyle Doğu Anadolu’da, Trabzon’u ve Adana’yı da -hem güneyini hem
kuzeyini- içine alan bir Ermenistan sevdasına tutuştular. Batıda Yunanlar
Ankara dâhil Anadolu’yu işgal etmek istedi, yalnız, biz 9 Eylül 1922’de her
şeye rağmen İzmir’e çıktık. Başta Gazi Mustafa Kemal Atatürk, Enver Paşa, Talat
Paşa, Cemal Paşa, İsmet İnönü, Fevzi Çakmak, Kazım Karabekir Paşa, Rauf Orbay
gibi kahraman komutanlarımızı, tüm şehit ve gazilerimizi rahmetle anıyorum. 
Değerli
milletvekilleri, 29 Ekim 1923’te Türkiye Cumhuriyeti devleti kuruldu. Az zamanda
çok işler yaptık fakat içimizdeki ve dışarıdaki hainler yine durmadı. 1960
ihtilalinden sonra 1970’li yıllarda Marksist yayılmacılık ülkemizde anarşi ve
terör estirdi. Binlerce askerimizi, polisimizi, ülkücü Türk milliyetçilerini
şehit ettiler. Sadece bununla kalmayıp Boğaz Köprüsü’ne, fakir milletin
vergileriyle yapılmakta olan Boğaz Köprüsü’ne bomba konuldu, fabrikalar
bombalandı.
(Mikrofon
otomatik cihaz tarafından kapatıldı) 
BAŞKAN
– Sayın Arkaz, bir dakika daha ilave edelim, toparlayalım.
HAYATİ
ARKAZ (Devamla) – Türkiye Cumhuriyeti devletini yıkıp yerine Marksist devlet
kurmak için her şey yapıldı. Aynı anda, ASALA denilen hain örgüt yurt dışında
büyükelçilerimizi, diplomatlarımızı, yetişmiş aydınlarımızı şehit etti ve 12
Eylül 1980 ihtilali oldu, dış kaynaklıdır o da. 1980’den sonra, arkasından, bu
Marksist örgüt ve ASALA birleşerek PKK’yı kurdu. PKK, geçmiş hain örgütlerin
bir devamıdır. Son olarak FETÖ terör örgütü sinsice devlet içine sızmış.
Yalnız, şunu üzülerek söylüyorum ki son elli yılda bazı siyasiler, bazı
iktidarlar bu örgüte şirin görünmek için yarış ettiler âdeta fakat sadece, Türk
dünyasının lideri, Milliyetçi Hareket Partisinin Genel Başkanı Sayın Doktor
Devlet Bahçeli Bey daha önceki terör örgütlerini teşhis ettiği gibi 2006 yılında
tehlikenin okyanus ötesinde olduğunu söyleyerek devlet adamlığını ve vizyonunu
bir daha orada ispat etmiştir.
(Mikrofon
otomatik cihaz tarafından kapatıldı) 
HAYATİ
ARKAZ (Devamla) – Bir dakika daha…
BAŞKAN
– Selamlayın Sayın Arkaz. 
HAYATİ
ARKAZ (Devamla) – Verin Başkanım. (MHP sıralarından alkışlar)
BAŞKAN
– Veriyorum bir dakika daha. 
Buyurun.

HAYATİ
ARKAZ (Devamla) – Sonuç olarak, bin yıldır bu topraklardayız, sonsuza kadar bu
topraklarda yaşayacağız.
Terör
örgütlerine bir mesajım var: Türk’ü öfkelendirmeyin. Türk milleti kendisinin
hukukunu, vatanını, milletini, devletini koruyacak güçtedir. Unutulmasın ki
tehlike ne kadar büyük olursa olsun Türk milleti daha büyüktür.
Genel
Kurulu saygıyla selamlıyorum.
Teşekkür
ederim. (MHP ve AK PARTİ sıralarından alkışlar)
BAŞKAN
– Şahıslar adına son söz Hatay Milletvekilimiz Sayın Suzan Şahin’e aittir. (CHP
sıralarından alkışlar)
Süreniz
beş dakika Sayın Şahin.
SUZAN
ŞAHİN (Hatay) – Yüce Meclisi saygıyla selamlıyorum.
Sayın
Başkan, değerli üyeler; adalet konusunda dünya ülkeleri arasında son sırada yer
alıyoruz. Tüm istatistiklerde, Türkiye’de yaşayan insanların büyük
çoğunluğunun, mahkemelerin adil yargılama yapmadığına, gelir dağılımından insan
haklarına, hak arama özgürlüğünden liyakate kadar her türlü yaşam alanında
adaletin olmadığına inanır hâle geldiği görülüyor. Alınacak tedbirleri ve çözüm
önerilerinizi uzun uzun rapor edip sunumlar yapıyorsunuz. Bu ülkenin insanları
artık sözde mevzuatlar, temenniler istemiyor; eşit, özgür, adil bir düzende,
güven ve barış içerisinde yaşamak istiyor. Sizleri, bir an önce, hukukun
üstünlüğü konusunda mücadele ve samimiyete davet ediyorum. Tarih bu süreci
yazacaktır. Kimseye zulmetmeyiniz, zulmedenlere müsaade etmeyiniz. 
Bugüne
kadar birçok vekil arkadaşımız yoksulluk, yolsuzluk, işsizlik, ithal
hayvancılık, ithal tarım, ithal insan, ithalatçı ülke olmaktan çokça bahsetti.
Duydunuz mu? Hayır. Konu partiniz, saraydaki lideriniz ve yandaşlarınız
olmayınca milletin sorunlarına karşı kulaklarınız sağır, gözleriniz kör, kalbiniz
taş oluyor. (CHP sıralarından alkışlar) Vicdanınız yok olmuş. Bütün yetkilerin
sizde olmasından memnunsunuz ve bu hep böyle gidecek sanıyorsunuz değil mi?
Ötekileştirdiğiniz, yok saydığınız, hakkını çalarak yalanlarınızla
kandırdığınız insanların bu gidişe dur dediği gün ne olacak? Unutmayın, elbet
bir gün, Beyazıt’ın aymazlığına karşı ayar veren bir Timur çıkar yine. Bu
topraklar, ikinci fetret devrini yaşıyor sayenizde. 
Yönetilemeyen
ekonomi, resmî verilere göre çökmüş durumdadır. Tüm dünyada gıda fiyatları
düşerken Türkiye’de yükseldi. Tarım ve hayvancılık bitti. Büyüyeceğiz derken
resmen çakıldık. Hane halkı hayatta kalma savaşı verir hâle geldi. Ticaret
durdu, batık kredi toplamı 41 milyara ulaştı, yarattığınız inşaat ekonomisinde
bile küçüldük. Çalışan başına borç 11 bin lira oldu.
RECEP
ÖZEL (Isparta) – Geçen 7 bin lira diyordunuz konuşmanızda, 7 bin liraydı. Bu
nasıl oldu?
SUZAN
ŞAHİN (Devamla) – Vatandaşın nefesinden vergi alır hâle geldiniz. Konkordato
ilan eden şirket sayısı 850’ye yaklaştı. İşsizlik had safhada. 220 kişi
alınacak yere 5 bin kişi başvurur hâle geldi. Seçim vaadiniz olan taşeron
işçiye kadro hayal oldu. 10 milyon asgari ücretli insanca zam beklerken
vergilerle, verdiğiniz üç kuruşu otuz kuruş olarak geri aldınız.
RECEP
ÖZEL (Isparta) – İşçiye kadro verildi ya, sen ayakta uyuyorsun.
SUZAN
ŞAHİN (Devamla) – Kamunun hemen hemen her varlığını fonlara devrettiniz. Maden
sahalarını sattığınız gibi, ipotek olarak gösterdiğiniz tüm bu devlet
varlıklarını, yarın borç karşılığı olarak yabancı yatırımcılara peşkeş
çekeceksiniz ülkeyi, satıyorsunuz ülkeyi. 
İfade
özgürlüğü diye bir şey bırakmadınız. Anayasa’da var olan özgürlükler gerçek
hayatta yok. Diktatörlüklerde görülen, suç yaratıp kişiyi suçlu ilan eden
sistemi adalet sistemimize yerleştirdiniz. Adalet niyet okumaya dönüştürülmüş,
suçun şahsiliği prensibi de ortadan kaldırılmıştır. Tüm uygulamalarınızla, adil
yargılanma hakkı kapsamında yer alanın aksine, masumiyet yerine masumiyetsizlik
karinesi ve onun doğal neticesi olan lekelenmeme yerine lekelenme hakkı
sayenizde daha güvenceli bir korumaya kavuştu. Çocuklarımız suçlulaşır oldu.
Kişi hürriyeti tehlikede. Eziyet suçlarında yüzde 373 artış olurken tehdit,
şantaj ve asılsız ihbar yaygınlaştı. Ülkenin psikolojisini yerle bir ettiniz. Kaybedecek
daha ne kaldı. Milletin ortak menfaatlerinden bu kadar uzaklaşıp kaçmanın sonu
yüce Meclisi değersizleştirmektir. Bu, kime ne fayda sağlar? 
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum Sayın Şahin.
SUZAN
ŞAHİN (Devamla) – Tek otorite ve yandaşlarına mı çalışıyorsunuz, yoksa sizi
seçip Parlamentoya yollayan millete mi? Üretmeme, eğitmeme, aç bırakma, yardıma
muhtaç bırakma üzerine kurduğunuz sisteminiz, yoksul, tembel, bilgisiz,
sorgulamayan bir toplum yaratma gayenizdendir. Çünkü biliyorsunuz ki muhtaç
olan başkasının himmeti olmadan yaşayamaz. Böyle bir toplumu istediğiniz yere
çekebilir, her türlü yalana inandırarak iktidarınızı devam ettirebilirsiniz.
Bugün yok ettiğiniz, har vurup harman savurduğunuz cumhuriyet değerleri ve
kazanımlarını mumla arayacaksınız. Çökmüş sanayi, bitmiş tarım, işlemeyen
ticaret, üretmeyen insan, muhtaç ülke, mutsuz halk, yozlaşmış aile, şiddet,
bozuk toplum psikolojisi demektir. Huzuru, barışı, özgürlüğü, demokrasiyi mumla
arayacaksınız. Haktan, adaletten vazgeçtiniz.
(Mikrofon
otomatik cihaz tarafından kapatıldı) 
RECEP
ÖZEL (Isparta) – Bu kadar vahim mi gerçekten ya?
BAŞKAN
– Selamlamak için süre veriyorum, lütfen toparlayın artık. 
SUZAN
ŞAHİN (Devamla) – Yok etmeye çalıştığınız adalet size de lazım olacak. Tek
merkezden önünüze konan hazır kararlara noter kâtibi gibi kaldırıp indirdiğiniz
parmaklar bir gün milletin gözüne batacak ve o gün kaçacak yer arayacaksınız.
Parlamenter sistemden vazgeçerek milletin vekillerine dev cüce, dev cüce
oynatıyorsunuz; dönün bu yoldan. 
RECEP
ÖZEL (Isparta) – Allah Allah, ya, çok güzel yaptın vallahi. 
SUZAN
ŞAHİN (Devamla) – Biliniz ki tüm dinler iyiliği, güzel ahlakı, adaleti emreder
yani haktan ve halktan yanadır. Allah’ın dinlerine karşı da günah içindesiniz.
RECEP
ÖZEL (Isparta) – Allah Allah, günah ölçer de oldun ha. 
BAŞKAN
– Selamlayalım. 
SUZAN
ŞAHİN (Devamla) – Getirdiğiniz bu bütçede yok saydığınız millet bir gün bunun
hesabını soracaktır. Orhan Veli dizeleriyle soruyorum: 
“Ne
atom bombası,
Ne
Londra Konferansı;
Bir
elinde cımbız,
Bir
elinde ayna;
Umurunda
mı dünya!”
Saygılarımla.
(CHP sıralarından alkışlar) 
RECEP
ÖZEL (Isparta) – Sonunda kendine ait olan şiiri okudun ha. 
CAHİT
ÖZKAN (Denizli) – Sayın Başkanım…
BAŞKAN
– Buyurun Sayın Özkan. 
CAHİT
ÖZKAN (Denizli) – Öğleden önce, Konya’da yol çalışmasıyla ilgili gündem
olmuştu, bu hususta Tahir Bey’e bir dakikalık söz istiyorum. 
BAŞKAN
– Kime?
CAHİT
ÖZKAN (Denizli) – Tahir Bey’e, eski Konya Büyükşehir Belediye Başkanı. 
BAŞKAN
– Vereceğim, bir saniye, vereceğim, bekleyiniz. 
Değerli
arkadaşlar, şimdi soru-cevap işlemine başlıyoruz. 
Sayın
Komisyonun arkadaşlarımıza cevapları yürütmeden gelecek bilgilendirme ışığında
yazılı olarak verme sözü çerçevesinde isterseniz 10 arkadaşımıza birden söz
vereyim, ondan sonra size söz vereyim, sonra bir toparlayalım. 
Soru-cevap
işlemini başlatıyorum. 
Sayın
Taşkın… 
ALİ
CUMHUR TAŞKIN (Mersin) – Teşekkür ederim Sayın Başkan. 
Cumhurbaşkanlığı
hükûmet sisteminin ilk bütçesi olan 2019 yılı bütçe görüşmelerimizin atmış gün
önce Plan ve Bütçe Komisyonunda müzakerelerine başlandı. Bugün itibarıyla Genel
Kurulda on birinci günündeyiz, yarın cuma, on ikinci gününde bütçemizin
görüşmeleri tamamlanacaktır. Bu bütçemizde de en büyük pay eğitime, sağlığa
yani insana ayrılmıştır. 
Bu
bütçeye emeği geçen Plan ve Bütçe Komisyonu Başkanı ve üyelerine, Bütçe
Başkanlığımıza, katkıda bulunan milletvekillerine, Cumhurbaşkanı Yardımcısı ve
bakanlarımıza, bakanlık bürokratlarına, Gazi Meclis çatısı altındaki
milletvekillerimize teşekkür ediyorum. 
2019
yılı bütçesinin ülkemize ve aziz milletimize hayırlı uğurlu ve bereketli
olmasını diliyor, Genel Kurulu saygıyla selamlıyorum.
BAŞKAN
- Sayın Tığlı… 
NECATİ
TIĞLI (Giresun) – Giresun’umuzda tedavi bekleyen diyaliz hastalarımız, doktor
olmadığı için, Ordu, Trabzon, Samsun gibi çevre illere yönlendirilmektedir.
Profesör Doktor İlhan Özdemir Eğitim ve Araştırma Hastanesi Diyaliz Merkezinde
tedavi için bekleyen diyaliz hastalarımız neden mağdur edilmektedir? 
Bakanlığın
zorunlu görev kurasında Giresun’a nefroloji uzmanı ataması niçin yapılmamıştır?
Giresun’umuz neden üvey evlat muamelesi görmektedir? 
Giresun
halkı adına sorduğumuz bu sorularımıza yetkililerin cevap vermesini ve bu
doktor sorunumuzun çözülmesini talep ediyoruz.
BAŞKAN
– Balıkesir Milletvekili Sayın Fikret Şahin… 
FİKRET
ŞAHİN (Balıkesir) - Teşekkür ediyorum Sayın Başkan. 
AKP
iktidarı boyunca sürekli gerileyen hayvancılığımız, özellikle son üç yılda tam
bir çöküş dönemine girmiştir. Özellikle Balıkesir gibi hayvancılığın çok önemli
geçim kaynağı olduğu ilimizde bu sektörün çöküşe girmesi çok yaygın iflaslara
yol açmaya başlamıştır. Büyük işletmelerin konkordato ilan etmesi binlerce
üreticiyi perişan etmiş, 33 milyon liralık geçmişe dönük alacaklarını alamayan
binlerce üretici yem fabrikalarına ve esnafa olan borçlarını ödeyemedikleri
için icra işlemleriyle karşı karşıya kalmışlardır. Üstelik kesim zamanı gelen
hayvanların bekletilmesi üreticinin zararını daha da artırmaktadır. Yanlış
hayvancılık politikaları nedeniyle ülkemizde hayvancılık bitme noktasına
gelmiştir. Bütçede üreticiye umut verecek bir şey olmamasına rağmen üretici…
(Mikrofon
otomatik cihaz tarafından kapatıldı)
BAŞKAN
– Sayın Kasap…
ALİ
FAZIL KASAP (Kütahya) – Kul hakkı vardır. “Bir zulmü engelleyemiyorsanız
herkese anlatınız.” diyen söz var biliyorsunuz. Bu bütçe mustazafların değil
müstekbirlerin bütçesidir, muktedirlerin bütçesidir. “Marsa dört şeritli yol
yapacağım.” deyip halkı kandıranların bütçesidir. Kütahya Belediyesinde hiç
çalışmadan Ankara’da oturarak altı ay maaş alan bir AK PARTİ Milletvekilinin
kızının bütçesidir. Bunu onaylayan, şu anda memur olan bakanlığın bütçesidir.
Romanlara göstermelik olarak iş verip üç ay sonra işten atan belediyenin
bütçesidir. Bu bütçe halkın bütçesi değildir, müstekbirlerin bütçesidir.
Teşekkür
ederim.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Piyasadaki para sıkıntısı nedeniyle esnaflarımız
alacaklarını alamadığı için borçlarını da ne yazık ki ödeyemiyor, çekler
ödenmiyor, bankaya koşan esnafın yüksek faizli krediler belini büküyor, hatta
tefecilerin eline düşen esnaf “Bıçak kemiğe dayandı.” diyerek kepenk kapatmak
zorunda kalıyor. Keza emekliler de aynı. Emekliler evden çarşıya giderken bile
yol parasını hesap ediyor. Çocuğu üniversiteyi kazanan emeklinin bir gözü
ağlıyor, bir gözü gülüyor. “Hanım biz bu çocuğu nasıl okutacağız?” diye kara
kara düşünüyor. Pazar çantası dolmuyor. Zam yağmuru altında ıslanan vatandaş
şeker gibi eriyor. Vergiyi veren millet, zamların yükünü çeken millet, ağlayan
yine millet. Keşke emekli maaşlarına ve asgari ücrete zam yapmamak için
gösterdiğiniz üstün performansı ve başarıyı tarım ve hayvancılık konusunda
gösterseydiniz belki bugün 5 liradan soğan, 50 liradan kıyma, 20 liradan tavuk
yemezdik, milletin de pazar çantası dolardı diyorum.
Teşekkür
ediyorum.
BAŞKAN
– Sayın Suzan Şahin.
SUZAN
ŞAHİN (Hatay) – Teşekkür ederim Sayın Başkan. 
Hatay
Payas ilçemizde bulunan Nursan fabrikası 2015 yılının aralık ayında, işçilerin
maaş alacağı gün kapandı ve o gün çalışan en az bin Nursan çalışanı bugüne
kadar hâlâ maaş ve haklarını alamamışlardır. Ücretsiz izne ayrılan işçilere
sosyal güvenlik primlerinin yatırıldığı bilgisi verilmiştir, oysaki sonradan
işveren tarafından bu primler de iptal edilmiştir. Üç yıldır bu işçiler
perişandır. Nursan işçilerinin dramı, açlıkla, boşanmalarla, intiharla,
hacizlerle, icralarla doludur. 
Sayın
Başkan, bir tarafta makinesi, teçhizatı olan kapalı bir fabrika, diğer tarafta
çalışmak, evine ekmek götürmek isteyen yüzlerce işçi var ve bu işçiler devletten
yardım bekliyorlar, fabrikalarının açılmasını istiyorlar. Bu işçilerin
dertlerine derman olacak mısınız? Bu fabrikalar millî servettir, çalıştırılması
yönünde bir planınız var mı? 
Teşekkür
ediyorum. 
BAŞKAN
– Sayın Kenanoğlu…
ALİ
KENANOĞLU (İstanbul) – Sayın Başkan, bundan beş yüz doksan sekiz yıl önce, 21
Aralık 1420’de, Şeyh Bedreddin Serez’de idam edildi. “Yarin yanağından gayri
her şeyde ve her yerde hep beraber.” diyerek yaşadığımız coğrafyada kardeşliği
savunan ve İzmir Karaburun’da Alevilerin dünya tahayyülü olan “Rıza Şehri”ni
kuran ve kardeşliği tesis eden Şeyh Bedreddin ile Börklüce Mustafa ve Torlak
Kemal’i saygıyla ve aşkla anıyorum. Devirleri daim olsun. Onların düşü olan
ortak yaşam ve halkların kardeşliğini oluşturmak da bizim mücadelemizdir,
onlara selam olsun. Biz de hâlimizce Bedreddin’iz. 
Saygılarımla.
(HDP sıralarından alkışlar)
BAŞKAN
– Sayın Aydın…
İBRAHİM
AYDIN (Antalya) – Teşekkür ediyorum Sayın Başkanım. 
2019
yılı merkezî yönetim bütçesinin temel özellikleri nelerdir? Gider, gelir,
borçlanma rakamlarından ziyade, politika ve hedefleri olarak öne çıkan hususlar
nelerdir? 
Sayın
Başkanım, 2019 yılı bütçemizin çalışmalarında katkıda bulunan Plan ve Bütçe
Komisyon Başkanımız Süreyya Sadi Bilgiç Beyefendi’ye ve Komisyon üyelerine, Bütçe
Başkanlığına ve personeline, Cumhurbaşkanı Yardımcımız ve bakanlarımıza,
bakanlık bürokratlarımıza, Gazi Meclisimizi yöneten başkanlarımıza ve değerli
milletvekillerimize, Meclis çalışanlarımıza teşekkür ediyorum. 2019 yılı
bütçemizin ülkemize ve aziz milletimize hayırlı uğurlu ve bereketli olmasını
diliyorum. Yüce heyetinizi saygıyla selamlıyorum. 
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Teşekkür ederim Başkanım.
2019’da,
çiftçimiz açısından getirisi çok az olan buğday üretimi, mazot ve gübre
fiyatlarındaki aşırı yükselmeden dolayı, çok daha fazla düşecektir. 
Sizin
“eski Türkiye” dediğiniz dönemlerde, rahmetli Bülent Ecevit’in Başbakan olduğu
37’nci Cumhuriyet Hükûmeti döneminde, 1974 yılında buğday fiyatı 2,05 kuruş,
mazot 2,39 kuruş, gübre 1,30 kuruş idi; çiftçi 1 kilogram buğday satarak 0,85
litre mazot, 1,5 kilogram da gübre alabiliyordu. Yine, rahmetli Ecevit’in
Başbakan olduğu 1979 yılında buğday 4,90 kuruş, mazot 8,65, gübre 2,45 idi; 1
kilogram buğday sattığında yarım litreden fazla mazot, 2 kilogram da gübre
alabilmekteydi. Ama bugün, 2018’de 1 litre mazot almak için 6,2 kilogram buğday
satması gerekiyor; 1 kilogram gübre almak için de 3,2 kilogram buğday satması
gerekmektedir. Yine, 1 kilogram kompoze gübre alması için de 2,1 kilogram
buğday satması gerekmektedir.
Teşekkür
ediyorum Sayın Başkanım.
BAŞKAN
– Sayın İpekyüz…
NECDET
İPEKYÜZ (Batman) – Sayın Başkan, teşekkürler.
Batman
Valisi 10 Aralık İnsan Hakları Günü’nde insan haklarıyla ilgili etkinlikler
yapmak yerine insan hakları kurumlarını hedef almıştır; “Bunların derdi insan
hakları değil; bunların derdi ‘insan hakları’ gibi değerli bir kavramı istismar
etmek, terörizme yol açmaktır.” demiştir. Bu konudaki insan hakları kurumlarını
hedef alan vali bilmelidir ki, daha önce Batman Valiliği yapan 1990’lardaki
Salih Şarman o dönem kendine ait kayıp silahlarla ilgili yargılanmış, birçok
kötü olayda JİTEM olaylarına karışmıştır. Daha çok bu kentlerde insan haklarını
savunması, insan hakları kurumlarını savunması, onlarla diyalog geliştirmesi,
geleceğe siyasetin barış ve huzur dolu günlerini açması gerekip bu işlere
öncülük yapması gereken vali bu tutumuyla tümüyle bölge halkını kışkırtmakta,
istismar etmekte ve önümüzdeki günleri huzursuz bir ortama dönüştürmektedir. Bu
konuda gerekli duyarlılığın gösterilmesini talep ediyoruz.
BAŞKAN
– Teşekkür ederim.
Sayın
Komisyon, ben usulen size tekrar bir söz vereyim, siz sözlerinizi tutanağa
geçirin, ona göre…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sağ olun.
Efendim,
sorular ağırlıklı olarak değerlendirme ve yürütmeye yönelik soru şeklinde
olduğu için biz cevap hakkımızı kullanmıyoruz. Yürütmeye sorulan soruların da
cevapları hazırlandı, onları da yazılı olarak takdim edeceğiz ama yirmi iki
saniyem var, Sayın Enginyurt’un bir söz talebi vardı, belki o da o kısmını
kullanır Sayın Başkanım. 
BAŞKAN
– Teşekkür ediyorum.
Şimdi,
değerli milletvekilleri, değişik oturum saatlerinde yanıma gelip sisteme
giremeyen, yakınan arkadaşlarımızdan bazılarının kısa açıklamaları var, onları
ben not aldım. Yalnız bu arkadaşlarımızın her birinin sözü bir dakika sonra
kesilir. Herkes sesini ve konuşacağı konuyu ona göre ayarlayarak konuşsun. Bu
çerçevede söz vereceğim. Ondan sonra da maddemizin oylamasını yapacağız.
Sayın
Özşavlı…
V.- AÇIKLAMALAR (Devam)
61.- Şanlıurfa Milletvekili Halil Özşavlı’nın, Siirt Milletvekili Meral
Danış Beştaş’ın yaptığı açıklamasındaki bazı ifadelerine ilişkin açıklaması
HALİL
ÖZŞAVLI (Şanlıurfa) – Teşekkür ederim Sayın Başkan.
Az
evvel HDP Milletvekili Sayın Beştaş, Şanlıurfa Viranşehir’le ilgili bir
mevzudan bahsetti, Şanlıurfa Viranşehir’de Aziz Kanar adında yüzde 92 engelli
bir vatandaşın tutuklandığından bahsetti. Kolluk kuvvetlerimiz ve
savcılığımızdan aldığımız bilgiye göre ilgili şahıs terör örgütüyle bire bir
irtibatı olan bir şahıs olup 4/12/2015, 19/4/2016, 4/12/2016, 18/2/2017
tarihlerinde sadece gözaltına alınıp ifadesi alındıktan sonra engelli olduğu
için serbest bırakılmıştır. En son, Şanlıurfa Merkez Terörle Mücadele ekipleri
tarafından gözaltına alınıp ifadesi alındıktan sonra serbest bırakılmış ve en
son, savcılık da hakkında ev hapsi kararı vermiştir.
Teşekkür
ediyorum.
MERAL
DANIŞ BEŞTAŞ (Siirt) – Ne zamandan beri?
BAŞKAN
– Sayın Özyürek…
62.- Sivas Milletvekili Ahmet Özyürek’in, belediye ve il özel idarelerinde
çalıştırılan taşeron işçilerin kadro alamadığına ve Türkiye Futbol
Federasyonuna teşekkür ettiğine ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
Belediye
ve il özel idarelerinde çalıştırılan taşeron işçiler tüm şartları taşıdığı
hâlde kadro alamamıştır. Sayıları 450 bine yaklaşan ve kadro alamayan taşeron
işçiler için yeni düzenlemelerin yapılması, kadro kapsamına alınıp sorunun bir
an önce çözülmesini istiyoruz. 
Ziraat
Türkiye Kupası futbol final maçının Sivas’ta oynanmasına karar veren Futbol
Federasyonuna yiğidolar adına teşekkür ediyorum.
BAŞKAN
– Sayın Akyürek…
63.- Konya Milletvekili Tahir Akyürek’in, Konya Milletvekili Fahrettin
Yokuş’un 11 sıra sayılı 2017 Yılı Merkezi Yönetim Kesin Hesap Kanunu
Tasarısı’nın 6’ncı maddesi üzerinde şahsı adına yaptığı konuşmasındaki bazı
ifadelerine ilişkin açıklaması
TAHİR
AKYÜREK (Konya) – Sayın Başkanım, teşekkür ediyorum.
Bulunmadığım
oturumda Konya Belediyesiyle ilgili bazı suçlamalarda bulunulmuş. On dört yıl
Konya Büyükşehir Belediye Başkanlığı yapmış bir kişi olarak bunlara kısa da
olsa cevap vermek istiyorum. Tabii, Sayıştayın rutin denetimleri olur. Bugüne
kadar Konya Büyükşehir Belediyesinin Sayıştay denetimlerinde en ufak bir
problemi olmamıştır. Son yapılan konuşmalarda -tutanaktan okudum, tabii, aynı
üslupla konuşmaya gerek yok ama- herhâlde arkadaşlarımız Sayıştayın bu
sorgusunu okumadan konuşuyorlar. “Köprü yok.” diye bir ifade var, birkaç defa
bu kullanılmış. Konya’da 2 milyon 200 bin kişinin her gün gördüğü Akyokuş
mevkisinde bilhassa Beyşehir, Derebucak, Derbent, Hüyük, Isparta yöresine,
oradan Antalya yöresine giden herkesin altından geçtiği, resmi de burada olan,
bir seyir terasıyla birlikte…
(Mikrofon
otomatik cihaz tarafından kapatıldı)
TAHİR
AKYÜREK (Konya) - …yürüyen merdiveni, yaya köprüsü… Akyokuş mevkisinde köprü
yerinde duruyor ama nasıl oluyor da “Köprü yok.” diye bir ifade kullanılıyor,
onu doğrusu hiç anlayamadım.
BAŞKAN
– Teşekkür ederim Sayın Akyürek.
BURCU
KÖKSAL (Afyonkarahisar) – Sayıştay raporlarına yansımış.
BAŞKAN
– Sayın Akyürek daha geniş bir zamanda bunları açıklarsınız.
TAHİR
AKYÜREK (Konya) – İzah ederim inşallah.
BAŞKAN
- Sayın Mengüllüoğlu…
64.- Hatay Milletvekili Barış Atay Mengüllüoğlu’nun, Kırıkkale
Milletvekili Ramazan Can’ın canlı yayında yaptığı açıklamasından kimin FETÖ’cü
olduğunun net anlaşıldığına ilişkin açıklaması
BARIŞ
ATAY MENGÜLLÜOĞLU (Hatay) – Bütün konuşmam bir dakikaya sığmayacak, AKP grubuna
da yeni bir araştırma konusu vererek yormak istemiyorum. 
Ben
de dün tutanaklardan okudum, Sayın Ramazan Can buradaysa kendisinin bir “FETÖ
ağzıyla konuşma” sözüne karşılık vermek istiyorum. “17-25 Aralık hadisesinden
önce gerek ticarette gerek siyasette gerekse bürokraside yükselme o yolla
oluyordu. O nedenle eğer burada bunun hesabını verecek olanlar varsa başta biz
siyasetçiler olarak bizler vermek durumundayız, insanları suçlamak durumunda
değiliz.” diye canlı yayında yaptığı açıklamadan kimin FETÖ’cü olduğunu daha
net anlıyoruz Ramazan Bey.
Teşekkür
ederiz.
BAŞKAN
– Sayın Mızraklı…
65.- Diyarbakır Milletvekili Adnan Selçuk Mızraklı’nın, yıl sonu
itibarıyla gayrisafi millî hasılanın kaç lira olarak öngörüldüğünü ve kişi
başına düşen millî gelirin ne kadar olduğunu öğrenmek istediğine ilişkin
açıklaması 
ADNAN
SELÇUK MIZRAKLI (Diyarbakır) – Teşekkürler Sayın Başkan.
Çok
kısa bir soru soracağım. Bu yıl sonu itibarıyla öngörülen -yani 2018’in
bitmesine yaklaşık on günlük bir süre var- gayrisafi millî hasıla kaç lira
olarak öngörülmektedir veya dolar olarak? Dolayısıyla, kişi başına düşen gelir
ne kadardır? Sorum bu kadar.
BAŞKAN
– Sayın Osmanağaoğlu...
66.- İzmir Milletvekili Tamer Osmanağaoğlu’nun, özel güvenlik sektörü
üzerinde daha fazla durulması gerektiğine ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkan.
Özel
güvenlik belgesi alan kişilerin sayısı neredeyse 1 milyonu bulmuştur. Özel
güvenlik görevlilerinin görev alanlarının genişletilmesi, terör saldırılarının
asimetrik bir hâl alması, bu sektörün üzerinde daha fazla durulması gerektiğini
göstermektedir. Bu sebeple, özel güvenlik sektörü temsilcilerine, özel güvenlik
hizmeti sunan insanlara ucuz ve genç güvenlik personeli gibi muamele edilmemesi
gerektiği ortadadır. Özel güvenlik hizmetinin sürekliliğinin sağlanması
bakımından sisteme girişin de kontrol altına alınması, sistemin içerisindeki
insanların emekli oluncaya kadar çalışabileceği bir ortamın oluşması ve diğer
güvenlik birimlerinde olduğu gibi, özel güvenlik birimlerimizin de hizmet içi
eğitimlerinin sürekli hâle getirilerek güvenlik hizmetleri içerisinde
gelişmelere adapte edilmeleri sağlanmalıdır
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli milletvekilleri, 7’nci maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
Sayın
milletvekilleri, bir açıklamam olacak, izin verirseniz o açıklamayı yaptıktan
sonra kapanışı yapalım.
Böylece
2017 Yılı Merkezi Yönetim Kesin Hesap Kanunu Tasarısı’nın maddeleri kabul
edilmiştir. Tasarının tümü açık oylamaya tabidir. Açık oylama yarınki
birleşimde son konuşmalardan sonra yapılacaktır.
IV.- OTURUM BAŞKANLARININ KONUŞMALARI (Devam)
7.- Oturum Başkanı TBMM Başkan Vekili Levent Gök’ün, Bütçe
görüşmelerinin on birinci günü olan 38’inci Birleşimde 133 milletvekilinin söz
alarak rekor kırıldığına ve teşekkür ettiğine ilişkin konuşması
BAŞKAN
– Değerli milletvekilleri, şimdi, Başkan olarak kendime bir dakika söz
veriyorum. 
Yarın
bütçe görüşmelerimizin on ikinci gününü yapacağız ve son konuşmalarla bütçe
oylamasının açık oylamalarını yapıp bütçe görüşmelerini sonuçlandıracağız.
Bugün
on birinci gün. On birinci günde, bugün sonu itibarıyla Bütçe Kanunu Teklifi ve
Kesin Hesap Kanunu Tasarısı’nın görüşmelerini tamamlamış bulunuyoruz. 
Değerli
milletvekilleri, saat on birde başlayan görüşmelerimiz şu an itibarıyla on beş
saati geçmiştir. Başkanlık Divanı olarak kırk dakikalık bir ara verdik,
görüşmeleri kesintisiz sürdürdük.
Sizlere
bir iki bilgiyi sunmak isterim: 9 maddenin görüşüldüğü bütçenin 11’inci
birleşiminde gruplar adına tam 54 arkadaşımız söz almıştır. Soru ve 60’a göre
söz verdiğimiz arkadaşlarımızın sayısı 79’dur. Bu şekilde, bugün, grup başkan
vekillerinin konuşmaları hariç, onların karşılıklı birbirlerine cevap vermeleri
ve söz almaları hariç, toplam 133 arkadaşımız söz almıştır. Dolayısıyla, bugün
hem arkadaşlarımızın konuşma süreleri bakımından hem de konuşmacı sayısı
bakımından önemli bir rekor kırdığımızı da düşünüyorum. 
Değerli
milletvekilleri, bütçe hakkı önemli bir haktır, herkesin sert de olsa
eleştirilerini yerine getirmesi ülkemizin menfaatlerinedir. İktidarın da buna
soğukkanlılıkla cevap vermesi, her şey ülkemizin geleceği ve esenliği
doğrultusundadır.
Bu
anlayışla, bugün bu çalışmalara katkı sağlayan ve bugüne kadar bütün
çalışmalara katkı sağlayan AK PARTİ Grubuna, Cumhuriyet Halk Partisi Grubuna,
Halkların Demokratik Partisi Grubuna, Milliyetçi Hareket Partisi Grubuna, İYİ
PARTİ Grubuna; grubu bulunmamakla beraber Meclisimizde temsil edilen Saadet
Partisine, Türkiye İşçi Partisine, Demokrat Partiye ve Büyük Birlik Partisine
ve Komisyonumuza ayrı ayrı teşekkürü bir borç bilirim. 
Bu
arada, çalışmalar sırasında bürokratlarımıza, uzmanlarımıza ve elbette ki
Meclis içerisindeki kavas arkadaşlarımıza, stenograflara, ses teknisyenlerine,
Meclis TV çalışanlarına ve kulislerde çay ve kahve servisi yapan tüm
arkadaşlarımıza, şoförlere, Emniyet görevlilerine, bilhassa bütün Meclis
çalışanlarına olmak üzere, bütün arkadaşlarımıza teşekkür etmeyi bir borç
biliyorum. 
Önemli
bir çalışma yapıldı, önemli konuşmalar yapıldı ve gerçekten de konuşmacı sayısı
bakımından bu sayı dikkate alındığında bugün Meclisimizde aşağı yukarı her 5
kişiden 1’i konuşmuş oldu. Bunu da sağlamanın gönül huzuru içerisinde, programa
göre bütçenin tümü üzerindeki son konuşmaları ve 2019 Yılı Merkezi Yönetim
Bütçe Kanun Teklifi ile 2017 Yılı Merkezi Yönetim Kesin Hesap Kanunu
Tasarısı’nın açık oylamalarını yapmak için 21 Aralık 2018 Cuma günü saat
14.00’te toplanmak üzere birleşimi kapatıyorum. (Alkışlar)
Kapanma Saati: 02.08




(x) 10, 11 S. Sayılı Basmayazılar ve
Ödenek Cetvelleri 10.12.2018 tarihli 28’inci Birleşim Tutanağı’na eklidir.



(x) Bu bölümde hatip tarafından Türkçe
olmayan bir kelime ifade edildi. 


(x) Bu bölümde hatip tarafından Türkçe
olmayan kelimeler ifade edildi. 


(x) Bu bölümde hatip tarafından Türkçe
olmayan kelimeler ifade edildi. 




