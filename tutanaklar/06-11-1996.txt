


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 CİLT : 13 YASAMA YILI : 2

T. B. M. M.

TUTANAK DERGİSİ

14 üncü Birleşim

6 . 11 . 1996 Çarşamba

İ Ç İ N D E K İ L E R

I. - GEÇEN TUTANAK ÖZETİ

II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Ankara Milletvekili Cemil Çiçek'in, Türk
vatandaşlarının Avrupa'ya işçi
olarak gidişlerinin 35 inci yıldönümüne
ilişkin gündemdışı konuşması

2. - İstanbul Milletvekili A. Ziya Aktaş'ın,
TÜMOSAN'a ilişkin gündemdışı
konuşması ve Devlet Bakanı Mehmet Altınsoy'un
cevabı

3. - Aydın Milletvekili Cengiz Altınkaya'nın,
Aydın İlinde meydana gelen sel afetine ilişkin
gündemdışı konuşması ve
Devlet Bakanı Mehmet Altınsoy'un cevabı

B) TEZKERELER VE ÖNERGELER

1. - Macaristan'a gidecek olan Ulaştırma Bakanı
Ömer Barutçu'ya, dönüşüne kadar,
Devlet Bakanı Nafiz Kurt'un vekâlet etmesinin uygun
görüldüğüne ilişkin Cumhurbaşkanlığı
tezkeresi (3/548)

2. - Azerbaycan Cumhuriyeti'ne gidecek olan Kültür Bakanı
İsmail Kahraman'a, dönüşüne kadar,
Devlet Bakanı Sabri Tekir'in vekâlet etmesinin uygun
görüldüğüne ilişkin Cumhurbaşkanlığı
tezkeresi (3/549)

3. - (10/67) esas numaralı Meclis Araştırma
Komisyonu Başkanlığının, Komisyonun
görev süresinin uzatılmasına ilişkin
tezkeresi (3/550)

4. - Ankara Milletvekili Ersönmez Yarbay'ın, (6/52)
esas numaralı sözlü sorusunu geri aldığına
ilişkin önergesi (4/94)

5. - Ankara Milletvekili Ersönmez Yarbay'ın, (6/198)
esas numaralı sözlü sorusunu geri aldığına
ilişkin önergesi (4/95)

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Malatya Milletvekili Ayhan Fırat ve 22 arkadaşının,
BELKO tarafından yapılan ithal kömürün
satışı ile ilgili iddiaları araştırmak
amacıyla Meclis araştırması açılmasına
ilişkin önergesi (10/122)

2. - Ankara Milletvekili Yılmaz Ateş ve 21 arkadaşının,
Ankara Büyükşehir Belediye Başkanının
yasadışı uygulamaları ile ilgili iddiaları
araştırmak amacıyla Meclis araştırması
açılmasına ilişkin önergesi (10/123)

3. - İçel Milletvekili Oya Araslı ve 20 arkadaşının,
yasa dışı örgütlerin devlette olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/124)

4. - İstanbul Milletvekili Halit Dumankaya ve 23 arkadaşının,
yasa dışı örgütlerin devlette olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125)

IV. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - Adalet Komisyonunda açık bulunan üyeliğe
seçim

2. - Çevre Komisyonunda açık bulunan üyeliğe
seçim

3. - (10/17) esas numaralı Meclis Araştırma
Komisyonunda açık bulunan üyeliğe seçim

V. - SORULAR VE CEVAPLAR

A) SÖZLÜ SORULAR VE CEVAPLARI

1 - Yozgat Milletvekili Kâzım Arslan'ın, İl
Sağlık Müdürlerine ilişkin Sağlık
Bakanından sözlü soru önergesi (6/26)

2. - Diyarbakır Milletvekili Yakup Hatipoğlu'nun, dinî
vecibelerini yerine getiren ordu mensuplarına yapılan
uygulamalara ilişkin İçişleri Bakanından
sözlü soru önergesi (6/27)

3. - Kahramanmaraş Milletvekili Avni Doğan'ın,
öğretmenlerin eylemlerine ilişkin İçişleri
Bakanından sözlü soru önergesi (6/30)

4. - Ordu Milletvekili Hüseyin Olgun Akın'ın,
Ordu Sanayi Bölgesi arsasının kamulaştırma
bedellerine ilişkin Sanayi ve Ticaret Bakanından
sözlü soru önergesi (6/31)

5. - İstanbul Milletvekili Mehmet Ali Şahin'in dinî
vecibelerini yerine getiren ordu mensuplarına yapılan
uygulamalara ilişkin İçişleri Bakanından
sözlü soru önergesi (6/32)

6. - Balıkesir Milletvekili İsmail Özgün'ün,
vergi sistemine ilişkin Maliye Bakanından sorusu
ve Devlet Bakanı Lütfü Esengün'ün cevabı
(6/34)

7. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkin
Başbakandan sorusu ve Devlet Bakanı Lütfü
Esengün'ün cevabı (6/36)

8. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkin
Başbakandan sorusu ve Devlet Bakanı Lütfü
Esengün'ün cevabı (6/37)

9. - Konya Milletvekili Veysel Candan'ın, Anadolu Ajansı
mahreçli bir habere ilişkin Devlet Bakanından
sözlü soru önergesi (6/40)

10. - Amasya Milletvekili Cemalettin Lafçı'nın,
DYP-CHP koalisyonu döneminde Devletten kredi ve teşvik
alan medya kuruluşlarına ilişkin Başbakandan
sözlü soru önergesi (6/41)

11. - Konya Milletvekili Veysel Candan'ın, et ithalatına
ve kontrolüne ilişkin Tarım ve Köyişleri
Bakanından sözlü soru önergesi (6/42)

12. - Yozgat Milletvekili Abdullah Örnek'in, Yozgat - Yerköy'deki
Beyazıtoğlu Çiftliğine ilişkin sorusu
ve Tarım ve Köyişleri Bakanı Musa Demirci'nin
cevabı (6/43)

13. - Ankara Milletvekili Ersönmez Yarbay'ın, Mogan
ve Eymir göllerinin ıslahına ilişkin
Başbakandan sözlü soru önergesi (6/44)

14. - İzmir Milletvekili Atilla Mutman'ın, balıkçılığımızın,
Ege Denizinin Uluslararası sularındaki av yasağına
ilişkin sorusu ve Tarım ve Köyişleri Bakanı
Musa Demirci'nin cevabı (6/46)

15. - Diyarbakır Milletvekili Yakup Hatipoğlu'nun,
Diyarbakır'daki elektrik kesintilerine ilişkin Enerji
ve Tabiî Kaynaklar Bakanından sözlü soru
önergesi (6/47)

16. - Erzincan Milletvekili Mustafa Kul'un, İstanbul ve
Ankara Büyükşehir Belediyelerinin faaliyetlerine
ilişkin İçişleri Bakanından sözlü
soru önergesi (6/48)

17. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan sözlü soru önergesi (6/49)

18. - Şanlıurfa Milletvekili Abdülkadir Öncel'in,
Türkiye-İsrail arasında yapıldığı
iddia edilen anlaşmalara ilişkin Başbakandan
sözlü soru önergesi (6/50)

19. - Şanlıurfa Milletvekili Abdülkadir Öncel'in,
Türkiye ile İsrail arasında yapıldığı
iddia edilen Askerî Anlaşmaya ilişkin sorusu
ve Millî Savunma Bakanı Turhan Tayan'ın cevabı
(6/51)

20. - Ankara Milletvekili Ersönmez Yarbay'ın, akaryakıt
fiyatlarındaki artışlara ilişkin Başbakandan
sözlü soru önergesi (6/52)

21. - İçel Milletvekili Mehmet Emin Aydınbaş'ın,
15.4.1995-15.10.1995 tarihleri arasında T.C. Emekli Sandığından
emekli olan kamu görevlilerinin mağduriyetlerine ilişkin
Başbakandan sorusu ve Devlet Bakanı Lütfü
Esengün'ün cevabı (6/54)

22. - Amasya Milletvekili Cemalettin Lafçı'nın,
hayvan besicilerinin sorunlarına ilişkin Tarım
ve Köyişleri Bakanından sözlü soru
önergesi (6/55)

23. - İzmir Milletvekili Metin Öney'in, ilaçtan
alınan KDV'nin kaldırılmasına ilişkin
Sağlık Bakanından sözlü soru önergesi
(6/56)

24. - Amasya Milletvekili Cemalettin Lafçı'nın,
İsrail'in, Lübnan'a yönelik saldırısına
ilişkin Dışişleri Bakanından sözlü
soru önergesi (6/57)

25. - Ordu Milletvekili Hüseyin Olgun Akın'ın,
kırsal kalkınma projelerine ilişkin Tarım
ve Köyişleri Bakanından sözlü soru
önergesi (6/110)

26. - Ordu Milletvekili Hüseyin Olgun Akın'ın,
Ordu Arıcılık Araştırma Enstitüsüne
ilişkin Tarım ve Köyişleri Bakanından
sözlü soru önergesi (6/111)

27. - Ordu Milletvekili Hüseyin Olgun Akın'ın,
fındık üretiminin planlanması ve dikim
alanlarının belirlenmesine ilişkin Tarım
ve Köyişleri Bakanından sözlü soru
önergesi (6/112)

28. - Ağrı Milletvekili Celal Esin'in, Ağrı
ve ilçelerinin okul, öğretmen ve personel ihtiyaçlarına
ilişkin Millî Eğitim Bakanından sözlü
soru önergesi (6/113)

29. - Eskişehir Milletvekili Mustafa Balcılar'ın,
Boks Federasyonu Başkanının sahte belge düzenlediği
iddiasına ilişkin Devlet Bakanından sözlü
soru önergesi (6/114)

30. - Adana Milletvekili Sıtkı Cengil'in, "Dört
Mevsim Kadın" isimli program çekiminde başörtülü
öğrencilerin dışarı çıkarıldıkları
iddiasına ilişkin Devlet Bakanından sözlü
soru önergesi (6/115)

31. - Ordu Milletvekili Hüseyin Olgun Akın'ın,
Ordu il Kültür Merkezi ihalesine ve kütüphane
hizmet binalarına ilişkin Kültür Bakanından
sözlü soru önergesi (6/118)

32. - Kütahya Milletvekili İsmail Karakuyu'nun, basında
çıkan bir habere ilişkin Başbakandan
sözlü soru önergesi (6/119)

33. - Çankırı Milletvekili Ahmet Uyanık'ın,
Engin Civan'ın mahkûmiyet cezasına ilişkin
Adalet Bakanından sözlü soru önergesi (6/120)

34. - Ağrı Milletvekili M. Sıddık Altay'ın,
Ağrı'da bir kayak tesisinin yapılıp yapılmayacağına
ilişkin Devlet Bakanından sözlü soru önergesi
(6/121)

35. - Ağrı Milletvekili M. Sıddık Altay'ın,
Ağrı İlinin bazı ilçelerine kapalı
spor salonu yapılıp yapılmayacağına
ilişkin Devlet Bakanından sözlü soru önergesi
(6/122)

36. - Ağrı Milletvekili M. Sıddık Altay'ın,
Ağrı'da bir stadyum yapılıp yapılmayacağına
ilişkin Devlet Bakanından sözlü soru önergesi
(6/123)

37. - İstanbul Milletvekili Bahattin Yücel'in, T.C.
Merkez Bankası Meclisi üyelerinin yenileneceği
iddiasına ilişkin Başbakandan sözlü
soru önergesi (6/124)

38. - Ağrı Milletvekili M. Sıddık Altay'ın,
Ağrı İlinin köy yollarının
yapımına ilişkin Devlet Bakanından
sözlü soru önergesi (6/125)

39. - Ağrı Milletvekili M. Sıddık Altay'ın,
Ağrı İlinin köylerindeki kapalı
okulların açılmasına ilişkin
Millî Eğitim Bakanından sözlü soru
önergesi (6/126)

40. - Ağrı Milletvekili M. Sıddık Altay'ın,
Ağrı'daki yoksul vatandaşlarımızın
çeşitli fonlardan sağlanan yardım miktarının
artırılmasına ilişkin Başbakandan
sözlü soru önergesi (6/127)

41. - Adana Milletvekili Tuncay Karaytuğ'un, İstanbul
Atatürk Hava Limanı dış hatlar terminali
ihalesindeki yolsuzluk iddiasına ilişkin Başbakandan
sözlü soru önergesi (6/130)

42. - İstanbul Milletvekili Meral Akşener'in, Ereğli
Demir ve Çelik Fabrikaları A.Ş.'nin özelleştirilmesi
ve ilgili ihalenin iptaline ilişkin Başbakandan sözlü
soru önergesi (6/131)

43. - Şanlıurfa Milletvekili Zülfikar İzol'un,
çiftçilerimize yapılacak yardımlara
ilişkin Tarım ve Köyişleri Bakanından
sözlü soru önergesi (6/132)

44. - Şanlıurfa Milletvekili Zülfikar İzol'un,
Şanlıurfa'da Tedaş'ın bazı hizmetlerindeki
yetersizliğe ilişkin Enerji ve Tabiî Kaynaklar
Bakanından sözlü soru önergesi (6/133)

45. - Afyon Milletvekili Nuri Yabuz'un, T.C. Merkez Bankası
Van Gölü Eğitim ve Dinlenme Tesislerine ilişkin
Başbakandan sorusu ve Devlet Bakanı Lütfü
Esengün'ün cevabı (6/134)

B) YAZILI SORULAR VE CEVAPLARI

1. - Aydın Milletvekili Cengiz Altınkaya'nın,
Millî Piyango İdaresi'nin talih oyunlarına
toplumu teşvik eden uygulamalarına ilişkin
Maliye Bakanından sorusu ve Devlet Bakanı Nafiz
Kurt'un yazılı cevabı (7/1081)

2. - Gaziantep Milletvekili Ünal Yaşar'ın, Belediyelere
yapılan yardımlara ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1179)

3. - Manisa Milletvekili Abdullah Akarsu'nun, kaynak yaratılması
çalışmalarına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1193)

4. - Gaziantep Milletvekili Mustafa R. Taşar'ın,
vergi sisteminde yapılması düşünülen
yeniliklere ilişkin sorusu ve Maliye Bakanı Abdullatif
Şener'in yazılı cevabı (7/1210)

5. - Sıvas Milletvekili Mahmut Işık'ın,
Başbakanlık ve bakanlıklardaki müsteşar,
müsteşar yardımcısı ve genel müdür
maaşlarına ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1230)

6. - Rize Milletvekili Şevki Yılmaz'ın, herhangi
bir hükümet üyesi tarafından bir şahsa
madalya takılıp takılmadığına
ilişkin Başbakandan sorusu ve Maliye Bakanı
Abdullatif Şener'in yazılı cevabı (7/1360)

7. - Manisa Milletvekili Hasan Gülay'ın, 1996 yılı
Ege kuru üzüm taban fiyatına ve Tariş ve
Tekel'in kuru üzüm alımlarına ilişkin
Başbakandan sorusu ve Devlet Bakanı Nafiz Kurt'un
yazılı cevabı (7/1395)

8. - Artvin Milletvekili Süleyman Hatinoğlu'nun, Artvin'deki
"ZELOSMAN" alay orman yolu köprü ihalesine
ilişkin Başbakandan sorusu ve Devlet Bakanı
M. Halit Dağlı'nın yazılı cevabı
(7/1418)

9. - Bartın Milletvekili Cafer Tufan Yazıcıoğlu'nun,
kamuya ait işyerleri için açılan işe
giriş sınavlarının duyurulma yöntemine
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1429)

10. - İstanbul Milletvekili Halit Dumankaya'nın,
Turban-Elmadağ tesislerine nakledilen evraklara ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1463)

11. - İstanbul Milletvekili Halit Dumankaya'nın,
1992-1995 yılları arasında Turban yönetimince
alınan kararlar ve taşeron firmalara yaptırılan
işler ile kiralanan helikopterlere ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1464)

12. - İstanbul Milletvekili Halit Dumankaya'nın,
Turban eski Genel Müdürü Ömer Bilgin döneminde
yapılan ihalelere ve personele verilen avanslara ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1466)

13. - İstanbul Milletvekili Halit Dumankaya'nın,
Turban eski Genel Müdürü Ömer Bilgin döneminde
yapılan harcamalara ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1467)

14. - İstanbul Milletvekili Halit Dumankaya'nın,
Turban'ın Isparta'da seyahat acentası açılmasının
nedenine ve Turban tesislerinde indirim yapılan kişilere
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1468)

15. - İstanbul Milletvekili Halit Dumankaya'nın,
Milletvekili seçimlerinde aday olup seçilemeyen
bürokratların kararnamelerinin bekletildiği iddialarına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1483)

16. - İstanbul Milletvekili Halit Dumankaya'nın,
Turban ve bağlı işletmelerince Ertan Mühendislik
Sanayi ve Ticaret Ltd. Şti.'ne verilen işlere ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1485)

17. - İstanbul Milletvekili Halit Dumankaya'nın,
Turban İşletmelerinde bazı evrakların
ortadan kaldırıldığı iddiasına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1487)

18. - Hatay Milletvekili Atila Sav'ın, özel tiyatrolara
destek için ayrılan ödeneğe ilişkin
sorusu ve Kültür Bakanı İsmail Kahraman'ın
yazılı cevabı (7/1517)

VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu(1/215) (S.Sayısı
: 23)

2. - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısı ve Sağlık,
Aile, Çalışma ve Sosyal İşler
Komisyonu Raporu (1/438) (S. Sayısı :101)

3. - Refah Partisi Grup Başkanvekili Kayseri Milletvekili
Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 5680
Sayılı Basın Kanununa İki Ek Madde
Eklenmesine Dair Kanun Teklifi ve Adalet Komisyonu Raporu (2/469)
(S. Sayısı :107)

4. - Er Kazanından İaşe Edileceklere İlişkin
Kanunun Bir Maddesinin değiştirilmesi Hakkında
Kanun Tasarısı ve İçişleri Komisyonu
Raporu (1/466) (S. Sayısı :75)

5. - Türkiye Emekli Subaylar, Emekli Astsubaylar, Harp Malulü
Gaziler, Şehit, Dul ve Yetimleri ile Muharip Gaziler Dernekleri
Hakkında Kanunun Bir Maddesinde Değişiklik Yapılmasına
İlişkin Kanun Tasarısı ve İçişleri
Komisyonu Raporu (1/393) (S. Sayısı :77)

6. - Türk Silahlı Kuvvetleri Personel Kanunu, Er ve
Erbaş Harçlıkları Kanunu ve Kıbrıs'a
Gönderilecek Türk Askerî Birliği Mensuplarının
Aylık ve Ücretleriyle Çeşitli İstihkakları
ve Birliğin Başka Giderleri Hakkında Kanunda
Değişiklik Yapılmasına Dair Kanun Tasarısı
ile Aynı Mahiyetteki 467 Sayılı Kanun Hükmünde
Kararname ve Millî Savunma ve Plan ve Bütçe
komisyonları raporları (1/435, 1/201)(S. Sayısı
: 106)

I. - GEÇEN TUTANAK ÖZETİ

TBMM Genel Kurulu saat 15.00'te açılarak iki oturum
yaptı.

İstanbul Milletvekili Bülent Akarcalı'nın,
Avrupa Parlamentosunun, Türkiye ile ilgili olarak aldığı
kararlara karşı TBMM'nin cevap vermesi gerektiği
hususundaki önerisi üzerine, Başkanlıkça,
alınan bu kararların bağlayıcılığının
ve ciddiyetinin bulunmadığına, Avrupa Parlamentosunun
Türkiye'yi uyarma hakkı gibi bir işlevini tanımamızın
mümkün olmadığına, Balkanlardaki Türk
eserlerinin tahribine duyarlı davranmayan ve Batı
Trakya'daki Türk azınlığın dinî
haklarını kullanmasına mani olan uygulamalara
seyirci kalan Avrupa Parlamentosuna gereken cevabın TBMM
tarafından verileceğine ilişkin açıklamada
bulunuldu.

İstanbul Milletvekili Halit Dumankaya, yolsuzluklar ve
Milletvekili dokunulmazlığına ilişkin
gündemdışı bir konuşma yaptı.

Balıkesir Milletvekili İsmail Özgün'ün,
zeytin ve zeytinyağı üreticilerinin sorunlarına,

Sinop Milletvekili Metin Bostancıoğlu'nun, tabiî
afetler ve Sinoplu hak sahiplerine yapılması gereken
yardımlara;

İlişkin gündemdışı konuşmalarına
Devlet Bakanı Mehmet Altınsoy cevap verdi.

Özbekistan Cumhuriyetine gidecek olan Devlet Bakanı
Lütfü Esengün'e, dönüşüne
kadar, Devlet Bakanı Abdullah Gül'ün,

Macaristan'a gidecek olan Kültür Bakanı İsmail
Kahraman'a, dönüşüne kadar, Devlet Bakanı
Sabri Tekir'in,

İran'a giden Devlet Bakanı Lütfü Esengün'e,
dönüşüne kadar, Devlet Bakanı Abdullah
Gül'ün,

İsviçre'ye gidecek olan Devlet Bakanı Ahmet
Demircan'a, dönüşüne kadar, Devlet Bakanı
Sacit Günbey'in,

Suudi Arabistan'a gidecek olan Devlet Bakanı Nevzat Ercan'a
dönüşüne kadar, Devlet Bakanı Mehmet
Salim Ensarioğlu'nun,

Azerbaycan Cumhuriyetine gidecek olan Devlet Bakanı Namık
Kemal Zeybek'e, dönüşüne kadar Devlet Bakanı
Işılay Saygın'ın,

Gürcistan Cumhuriyetine gidecek olan Millî Eğitim
Bakanı Mehmet Sağlam'a, dönüşüne
kadar, Devlet Bakanı Bekir Aksoy'un,

Slovakya ve Polonya'ya gidecek olan Sağlık Bakanı
Yıldırım Aktuna'ya, dönüşüne
kadar, Devlet Bakanı Bahattin Şeker'in,

Almanya'ya gidecek olan :

Sanayi ve Ticaret Bakanı Yalım Erez'e, dönüşüne
kadar, Devlet Bakanı Ayfer Yılmaz'ın,

Bayındırlık ve İskân Bakanı
Cevat Ayhan'a, dönüşüne kadar, Tarım
ve Köyişleri Bakanı Musa Demirci'nin,

Vekillik etmelerinin uygun görülmüş olduğuna,

Almanya'ya gidecek olan Cumhurbaşkanı Süleyman
Demirel'in, dönüşüne kadar, Cumhurbaşkanlığına,
TBMM Başkanı Mustafa Kalemli'nin vekâlet edeceğine;

İlişkin Cumhurbaşkanlığı
tezkereleri Genel Kurulun bilgisine sunuldu.

Bartın Milletvekili Cafer Tufan Yazıcıoğlu
ve 22 arkadaşının, üniversitelere giriş
sınav sistemindeki olumsuzlukları bütün
boyutlarıyla araştırarak alınması
gereken tedbirleri belirlemek (10/118)

Zonguldak Milletvekili Mümtaz Soysal ve 22 arkadaşının,
özel iskelelerin yasal durumları ile ülke ekonomisi
ve çevreye verdikleri zararları araştırmak
(10/119),

Denizli Milletvekili Hilmi Develi ve 19 arkadaşının,
otomobillerle ilgili bedelsiz ithalat rejiminin ülke sanayi
ve ticaretine yapacağı olumsuz etkileri araştırmak
(10/120),

Denizli Milletvekili Hilmi Develi ve 19 arkadaşının,
Çocuk Esirgeme Kurumu ve bu kuruma bağlı yetiştirme
yurtlarının içinde bulundukları durumun
araştırılarak alınması gereken
tedbirleri belirlemek (10/121),

Amacıyla birer Meclis araştırması açılmasına
ilişkin önergeleri Genel Kurulun bilgisine sunuldu;
önergelerin gündemde yerini alacağı, öngörüşmelerinin,
sırasında yapılacağı bildirildi.

(10/63) esas numaralı Meclis Araştırma Komisyonu
Başkanlığının, komisyonun görev
süresinin bir ay uzatılmasına ilişkin
tezkeresi ve

Kahramanmaraş Milletvekili Mustafa Kamalak'ın, Anayasa,

Sıvas Milletvekili Temel Karamollaoğlu'nun, Plan ve
Bütçe,

Karaman Milletvekili Abdullah Özbey'in, Dilekçe;

Komisyonu üyeliklerinden çekildiklerine ilişkin
önergeleri ile,

Konya Milletvekili Nezir Büyükcengiz'in, (6/191),

Konya Milletvekili Veysel Candan'ın, (6/28), (6/29),

Esas numaralı sözlü sorularını
geri aldıklarına ilişkin önergeleri Genel
Kurulun bilgisine sunuldu.

Yugoslavya Federal cumhuriyetinde yapılacak Karadağ
Federe Parlamento seçimleri için Karadağ Dışişleri
Bakanının davetine icabet edilmesine ve TBMM'yi
temsilen TBMM Başkanvekili Kamer Genç'in seçimlere
gözlemci olarak katılmasının ve

Türk Amerikan Dernekleri Kurulunun, ABD'de yapılacak
Türk-Amerikan Dernekleri Kurulu Yıllık Kongresine
vaki davetine TBMM'yi temsilen TBMM Başkanvekili Kamer Genç'in
icabet etmesinin,

Uygun görüldüğüne;

Bulgaristan Meclisi Dışişleri Komisyonu Başkanının,
TBMM Dışişleri Komisyonundan bir heyeti Bulgaristan'a
davetine icabet edilmesine,

Türkiye-İsrail Dostluk Grubunun kurulmasına,

Batı milletvekillerinin izinli sayılmalarına,

İlişkin Başkanlık tezkereleri ile,

Dışişleri Bakanı ve Başbakan Yardımcısı
Tansu Çiller'in, silahlı bir saldırı
sonucu şehit düşen Kuzey Kıbrıs
Türk Cumhuriyeti güvenlik kuvvetleri mensubu er Allahverdi
Kılıç'ın cenaze törenine katılmak
ve görüşmelerde bulunmak üzere bir heyetle
birlikte Kuzey Kıbrıs Türk Cumhuriyetine yapacağı
resmî ziyarete iştirak etmeleri uygun görülen
milletvekillerine ilişkin Başbakanlık tezkeresi
ile,

Sakarya Milletvekili Ersin Taranoğlu'nun, Sapanca Gölü
ve Civarındaki Su Kaynaklarının Korunması
ve Kullanılması Hakkında Kanun Teklifinin
(2/20) doğrudan gündeme alınmasına ilişkin
önergesi, yapılan görüşmelerden sonra,

Kabul edildi.

Millî Eğitim, Kültür, Gençlik ve Spor,

Sağlık, Aile, Çalışma ve Sosyal
İşler,

Çevre,

Dışişleri,

Bayındırlık, İmar, Ulaştırma
ve Turizm,

Sanayi, Ticaret, Enerji, Tabiî Kaynaklar, Bilgi ve Teknoloji,

Tarım, Orman ve Köyişleri,

Millî Savunma,

Anayasa,

Adalet,

İçişleri,

Plan ve Bütçe,

Dilekçe;

Komisyonlarında boş bulunan ve RP Grubuna düşen
üyeliklere RP Grubunca,

(10/90) esas numaralı Meclis Araştırma Komisyonu
üyeliklerine siyasî parti gruplarınca;

Gösterilen adaylar seçildiler.

Başkanlıkça (10/17) ve (10/90) esas numaralı
Meclis Araştırma komisyonlarına seçilen
üyelerin, komisyonların başkan, başkanvekili,
sözcü ve kâtip üye seçimlerini yapmak
için, toplanacakları gün, saat ve yere ilişkin
duyuruda bulunuldu.

Gündemin "Sözlü Sorular" kısmına
geçilerek;

1 inci sırada bulunan, Elazığ Milletvekili Ahmet
Cemil Tunç'un, Elazığ tren yolu ile istasyonuna
(6/15),

4 üncü sırada bulunan, Malatya Milletvekili Ayhan
Fırat'ın, demiryollarının modernizasyonuna
(6/18),

İlişkin sözlü sorularına, Devlet
Bakanı Mehmet Altınsoy,

10 uncu sırada bulunan, İstanbul Milletvekili Azmi
Ateş'in, Irak'a uygulanan ambargonun ekonomimize olan etkilerine
ilişkin sözlü sorusuna da (6/24), Devlet Bakanı
Lütfü Esengün;

2 nci sırada bulunan Elazığ Milletvekili Ahmet
Cemil Tunç'un, (6/16),

3 üncü ve 8 inci sırada bulunan, Rize Milletvekili
Şevki Yılmaz'ın, (6/17, 6/182),

5 inci ve 6 ncı sırada bulunan, Malatya Milletvekili
Ayhan Fırat'ın, (6/19, 6/20),

7 nci sırada bulunan, Adana Milletvekili Sıtkı
Cengil'in, (6/21),

9 uncu ve 11 inci sırada bulunan Aydın Milletvekili
Sema Pişkinsüt'ün, (6/23, 6/25),

Esas numaralı sözlü sorularının,
üç birleşim içerisinde cevaplandırılmadıklarından,
yazılı soruya çevrildikleri ve gündemden
çıkarıldıkları bildirildi.

Malatya Milletvekili Ayhan Fırat ve Aydın Milletvekili
Sema Pişkinsüt de, üç birleşim içerisinde
cevaplandırılmayan, yazılı soruya
çevrilip gündemden çıkarılan
ikişer sözlü soruyla ilgili birer konuşma
yaptılar.

Genel Kurul salonunun aydınlatılmasında meydana
gelen teknik bir arıza nedeniyle ve ayrıca, genel
görüşme ve Meclis araştırması
yapılmasına dair öngörüşmelere
başlandığından çalışma
süresinin yetmeyeceği anlaşıldığından
grupların da mutabakatıyla,

6 Kasım 1996 Çarşamba günü saat
15.00'te toplanmak üzere, birleşime 17.45'te son verildi.

Hasan Korkmazcan

Başkanvekili

Ahmet Dökülmez Fatih Atay

Kâtip Üye Kâtip Üye

Kahramanmaraş Aydın

GELEN KÂĞITLAR

6 . 11 . 1996 ÇARŞAMBA

Sözlü Soru Önergesi

1. - Rize Milletvekili Ahmet Kabil'in, Rize'de meydana gelen afette
hasar gören ev, işyeri ve yolların yapımı
için tahsis edilecek ödeneğe ilişkin Başbakandan
sözlü soru önergesi (6/354)(Başkanlığa
geliş tarihi : 24.10.1996)

Meclis Araştırma Önergeleri

1. - Malatya Milletvekili Ayhan Fırat ve 22 arkadaşının,
BELKO tarafından yapılan ithal kömürün
satışı ile ilgili iddiaları araştırmak
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/122)(Başkanlığa
geliş tarihi : 6.11.1996)

2. - Ankara Milletvekili Yılmaz Ateş ve 21 arkadaşının,
Ankara Büyükşehir Başkanının
yasa dışı uygulamaları ile ilgili iddiaları
araştırmak amacıyla Anayasanın 98 inci,
İçtüzüğün 104 ve 105 inci maddeleri
uyarınca bir Meclis araştırması açılmasına
ilişkin önergesi (10/123)(Başkanlığa
geliş tarihi : 6.11.1996)

3. - İçel Milletvekili Oya Araslı ve 20 arkadaşının,
yasa dışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/124)(Başkanlığa
geliş tarihi : 6.11.1996)

4. - İstanbul Milletvekili Halit Dumankaya ve 23 arkadaşının,
yasa dışı örgütlerin devletle olan
bağlantıları ve Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/125)(Başkanlığa
geliş tarihi : 6.11.1996)

BİRİNCİ OTURUM

Açılma Saati: 15.00

6 Kasım 1996 Çarşamba

BAŞKAN: Başkanvekili Hasan KORKMAZCAN

KÂTİP ÜYELER: Ünal YAŞAR (Gaziantep),
Ahmet DÖKÜLMEZ (Kahramanmaraş)

BAŞKAN - Türkiye Büyük Millet Meclisinin
14 üncü Birleşimini açıyorum.

Görüşmelere başlıyoruz.

Gündeme geçmeden önce, üç milletvekili
arkadaşıma gündemdışı söz
vereceğim.

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Ankara Milletvekili Cemil Çiçek'in, Türk
vatandaşlarının Avrupa'ya işçi
olarak gidişlerinin 35 inci yıldönümüne
ilişkin gündemdışı konuşması

BAŞKAN - Gündemdışı ilk söz,
Ankara Milletvekili Sayın Cemil Çiçek'in.

Sayın Çiçek, Türk vatandaşlarının
Avrupa'ya işçi olarak gidişlerinin 35 inci
yıldönümü dolayısıyla gündemdışı
söz isteminde bulunmuşlardır.

Buyurun Sayın Çiçek.

Konuşma süreniz 5 dakikadır.

CEMİL ÇİÇEK (Ankara) - Sayın
Başkan, değerli milletvekilleri; hepinizi saygıyla
selamlıyorum. Sayın Cumhurbaşkanının
Federal Almanya'ya yaptığı ziyareti vesile kılarak,
bir konuyu bilgilerinize ve ilgilerinize arz etmek için
bu sözü aldım.

Bildiğiniz gibi, 30 Ekim 1961, Almanya'yla yaptığımız
işgücü antlaşmasının üzerinden
otuzbeş yıl geçmiş oluyor. Bu antlaşmaya
dayanarak, başta Federal Almanya olmak üzere, Avrupa
ülkelerine, bugün sayıları 3 milyona varan
insanımız, çoluk çocuğunun rızkını
temin etmek için gitmek mecburiyetinde kalmıştır.
Otuzbeş yıl, aslında, bir şairimizin
de şiirinde belirttiği gibi, bir ömrün yarısıdır;
hatta, oradaki insanlarımız -20 yaşında,
25 yaşında gittiyse- belki de, ömürlerinin
tamamını buralarda geçirmek mecburiyetinde
kalmışlardır.

Bu insanlar, oralarda, çoluk çocuklarının
rızkını temin ederken, aynı zamanda,
65 milyon insan olarak, 1996 Türkiyesinde hangi medenî
imkânlara sahipsek, bunların çok önemli
birkısmında, bu insanların, dişlerinden
tırnaklarından artırarak yaptıkları
fedakârlıkların, maddî katkıların,
gönderdikleri dövizlerin çok önemli bir
payı vardır; yani, açıkçası,
65 milyon Türk insanı olarak, yediğimiz ekmekte,
içtiğimiz suda, üzerinden geçtiğimiz
yolda köprüde, bu 3 milyon insanın, bazen hayatları
pahasına, bazen şahsiyetleri rencide edilerek, bazen
yakılarak, bazen yıkılarak bu ülkeye
gönderdiği dövizlerin büyük payı
vardır.

Ne yazık ki, partilerüstü bir politika geliştirip,
bu insanlarımızın, bu ülkeye gösterdiği
fedakârlığın onda biri nispetinde dahi
gerekli ilgi ve alakayı onlara gösteremedik.

Zaman zaman, bu konularla ilgili, Avrupa'nın muhtelif şehirlerinde
toplantılar yapılmış olmasına
rağmen, siyasetçilerimiz ve ülkeyi yönetenlerimiz,
yeterli ilgiyi göstermedi. Geçtiğimiz hafta da,
orada duyuramadıkları seslerini burada duyurmak
ve kendi meselelerine sahip çıkacak bir siyasî
iradeyi muhatap bulabilmek noktasında, Ankara'da bir toplantı
tertiplediler. Avrupa Türk - İslâm Birliği
adlı bir kuruluş, bu toplantıyı, Ankara'da
organize etti; ama, ne yazık ki, 500 seçmenli bir
belde seçimi kadar ilgi görmedi bu toplantı
ve bunlar da, buradan, son derece meyus olarak ayrıldılar.

Anlaşılıyor ki, onların, her defasında
bize yakındıkları gibi, oradaki insanların
Alman bankalarında veya Avrupa bankalarında yatan
markları, frankları veya dövizleri, kendi problemlerinden
çok daha fazla ilgimizi çekmektedir. Dolayısıyla,
sadece paralarından dolayı kendilerine ilgi gösterilmiş
olmasını ve hamasî birtakım nutukların
çekilmiş olmasını da, bunlar, artık
kabullenemez durumdadır.

O halde, sıradan bir ilçenin il olması veya
10 bin nüfuslu bir yerin ilçe olması noktasında
genel mutabakat gösteren ve elbirliği yapan Meclisimizin,
bundan böyle, hiç olmazsa, bu 3 milyon insanımızın
-artık, bulundukları yerlerde, oranın bir
parçası olmuşlardır- orada refah içerisinde,
huzur içerisinde, kendi kimliklerini, kendi kişiliklerini,
kendi değerlerini koruyarak yaşayabilmeleri noktasında
bir politika geliştirmesinin de sayısız faydaları
vardır.

Belki, bunun yolu, bütün hükümetlere ışık
tutacak, bugüne kadar yapılmış olan yanlışlıklar
ya da eksiklikler varsa, bunları yeni baştan gözden
geçirmek noktasında, bu konuyla ilgili bir genel
görüşme açılmasına yardımcı
olmaktır. Eğer, bu konuda bir genel görüşme
açılabilirse, bu insanlar da, hiç olmazsa,
Türkiye Parlamentosu, Türk Parlamentosu bizim meselelerimize
sahip çıkıyor diyebilirler; Türkiye
ile olan gönül bağları biraz daha kuvvetlenmiş
olur. Zannediyorum ki, Türkiye ile ilgili gönül
bağlarının kuvvetlenmesi halinde de, bugün
100 milyon dolar için, 250 milyon dolar için IMF
kapısında veya falanca finans kuruluşunun
kapısında beklemeye gerek yok. Bu insanlarla gönül
birliği içerisinde, Türkiye'yi 2000'li yıllara
daha güçlü bir tarzda taşıyabilmenin
maddî ve manevî imkânlarını da
bu millet elde etmiş olur. Bunun için, bir genel
görüşme açılmasını
takdirlerinize arz ediyorum.

İkincisi, daha dün bağımsızlığını
kazanmış olan birçok Doğu Avrupa ülkesi
bile -ki, en son, Bosna-Hersek seçim yaptı...

(Mikrofon otomatik cihaz tarafından kapatıldı)

CEMİL ÇİÇEK (Devamla) - Sayın
Başkan, bir iki dakika rica ediyorum.

BAŞKAN - Konuşmanızı tamamlayın
efendim.

CEMİL ÇİÇEK (Devamla) - Çok
teşekkür ederim Sayın Başkan.

Arnavutluk'ta yapılan seçime buradaki Arnavutluk
vatandaşları, Bosna-Hersek'te yapılan seçime
buradaki Bosna-Hersek vatandaşları bile oy kullanmışken,
biz, maalesef -Parlamentomuzun bir eksikliğidir, siyaset yapan
insanlarımızın bir eksikliğidir, hepimizin
eksikliğidir- bu insanların seçme ve seçilme
haklarıyla ilgili yeni bir düzenlemeyi getiremedik.
Dolayısıyla, süratle böyle bir düzenlemeye
ihtiyaç var. Bir ayrı görüş olarak
şunu ifade etmek isterim ki; bu otuzbeş yıl
içerisinde, bu insanlara, bir kısım hizmetler
gitmiş olmakla beraber, fevkalade yetersiz ve dağınık
olarak gitmiştir. Bu işin sorumlusu belli değildir;
yetkilisi belli değildir. Bu işin yetkilisinin ve sorumlusunun
belli olması açısından yeniden bir
teşkilatlanmaya gidilmesinde, bu işlerin tek elden
görülmesinde sayısız faydaların
olduğunu zannediyorum.

Son bir şey daha ifade edeceğim -sürem bitiyor-
buradaki insanlar sadece bizim vatandaşlarımız
olmakla kalmıyor, Türk Devletinin birliği ve bütünlüğü
için orada bir emniyet supabı oluşturuyorlar.
Dolayısıyla, onların kimliklerini ve kişiliklerini,
şahsiyetlerini korumalarında sayısız
faydalar var. Bu manada, TRT yayınları özel
önem arz ediyor. Acaba, TRT'nin yayınları oradaki
vatandaşlarımızın bu kimliklerinin
korunmasına yardımcı mı oluyor; yoksa,
bu kimliklerinin kaybı noktasında biraz daha gayret
içerisinde mi oluyor, onu da takdirlerinize arz ediyor;
hepinizi saygıyla selamlıyorum. (ANAP, RP ve DYP
sıralarından alkışlar)

BAŞKAN - Ankara Milletvekili Sayın Cemil Çiçek'e
teşekkür ediyorum.

2. - İstanbul Milletvekili A. Ziya Aktaş'ın,
TÜMOSAN'a ilişkin gündemdışı
konuşması ve Devlet Bakanı Mehmet Altınsoy'un
cevabı

BAŞKAN - Gündemdışı ikinci söz,
İstanbul Milletvekili Sayın Aktaş tarafından
yapılacaktır.

Sayın Ziya Aktaş, TÜMOSAN konusunda söz
talebinde bulunmuştur.

Buyurun Sayın Aktaş. (DSP sıralarından
alkışlar)

Konuşma süreniz 5 dakikadır.

A. ZİYA AKTAŞ (İstanbul) - Teşekkür
ediyorum Sayın Başkan.

Sayın Başkan, değerli milletvekilleri; kısa
adı TÜMOSAN olan Türkiye Motor Sanayii adlı
şirket konusunda kişisel görüşlerimi
açıklamak üzere gündemdışı
söz almış bulunuyorum; Yüce Meclisi, basın
görevlilerini ve bizi izleyen halkımızı
içten sevgi ve saygılarla selamlıyorum.

Konuşmama başlarken, özellikle bir noktayı
vurgulamak istiyorum. Amacım, TÜMOSAN çalışanlarını
eleştirmek değil, asıl amacım; ülkemizde
oldukça kıt sayılabilecek parasal kaynakları
ve yeterli, yetkin olduğuna inandığımız
teknik insangücümüzü, sırf politik
yatırımlar uğruna, bir şov uğruna,
gelişigüzel kullanmaya çalışan
politikacılardan bir örnek verebilmektir. Böylece,
yurdumuzda politikanın, siyasetin, sadece yalandan, göz
boyamadan, "hesap adamı" gibi yakıştırmalar
yapılıp hesapsızlıktan ve ham hayalden
ibaret olmadığını, olmaması gerektiğini
göstermektir.

Değerli arkadaşlarım, iki gazetenin geçen
haftaki, 31 Ekim tarihli sayılarına baktıysanız,
birisinde başlık aynen şöyle: "TÜMOSAN
işe yaramaz diyor, almaya kalkıyor" Diğerinde
ise şöyle: Bir milletvekilinin adını
verip "TÜMOSAN aşkı" diye bir başlık
atmış. İzniniz olursa, biraz daha geriye gitmek
istiyorum; 17 Ekim tarihinde, bundan yaklaşık iki
hafta önce, yine bir gazetede "TÜMOSAN'ın
yüzde 75'i satılık" diye bir başlık
var.

Bakınız, çok değil, daha 29 Temmuz 1996
tarihli günlük bir gazetede yer alan bir haberde TÜMOSAN'ın,
Başbakan Necmettin Erbakan'ın sembolü haline
geldiği anlatılıyordu. Aradan geçen günlerde
ve haftalarda ilgililerden aksi bir görüş gelmediğine
göre, bu sembol, anlaşılan, kabul edildi ve
tutuldu. TÜMOSAN'ı da bu nedenle incelemeye aldım.

Sayın Başbakan 16 Temmuz 1996 günü Türkiye
Büyük Millet Meclisinde aynen şöyle diyordu:
"TÜMOSAN'a ihtiyaç olan 300 milyar lirayı
gönderirseniz 500 milyon dolar kazanırsınız."
Bunu, ne menkul kıymetler borsası gönderir
ne döviz borsası gönderir; bunu, Hükümet
yapar ve yapması lazım. Temmuz ayındaki kura
göre lirayı dolara çevirirseniz, Hoca, yaklaşık
olarak 4 milyon dolar koyup 500 milyon dolar kazanmayı
amaçlıyordu. Tabiî, bu ülkede, bir koyup
üç almaktan veya bire yirmi kazançlardan bahseden
kimi yöneticiler de daha önce görülmüştü,
Sayın Erbakan da yeni bir örnekti anlaşılan!..

TÜMOSAN her çeşit motor tahrik ve aktarma organları
ve emsali teçhizatı imal etmek için, 5 büyük
proje halinde 1975 yılında kurulmuştur. Sonraki
yıllarda ise, bu 5 projeden sadece 2'si, motor ve traktör
projeleri gerçekleştirilmiştir. Kuruluş
sırasında yılda 100 bin adet motor ve 50
bin adet traktör öngörülmüş iken,
daha sonra, bu yılın kapasite değerleri motor
için 50 bin ve traktör için de 30 bin olarak
revize edilmiştir; yani, 100 bin motor ve 50 bin traktör,
daha sonra revize edilerek düşürülmüş,
50 bin motor ve 30 bin traktör yapılmıştır.
Halbuki, gerçek üretim -sayın üyeler,
size söylüyorum- motor için onbeş yılın
ortalaması 9 836 adet -yaklaşık 10 bin adet
olmuş-traktör için de -hani, şu 50 bin
öngörülüp 30 bine düşürülen
kapasite- oniki yılın ortalaması 152 -yanlış
duymadınız, 152- tane olmuştur.

TÜMOSAN'ın son yıllarda zarar etmekte olan
bir kuruluş olduğu da bilinmektedir; sadece 1995 yılı
zararı 289 milyar Türk Lirası olmuştur;
yani, Sayın Erbakan tarafından yatırılması
öngörülen 300 milyarın neredeyse tümü
geçen yılki borcuna eşittir.

Türkiye'de kurulu traktör üretim kapasitesi -TÜMOSAN'ın
yıllık 30 bin adetlik kapasitesi de dahil- 92 500
adettir...

(Mikrofon otomatik cihaz tarafından kapatıldı)

BAŞKAN - Sayın Aktaş, konuşmanızı
tamamlayın lütfen.

A. ZİYA AKTAŞ (Devamla) - Teşekkür ederim
Sayın Başkan.

Yedinci Beş Yıllık Kalkınma Planı
döneminde toplam talep projeksiyonu ve firmaların
üretim hedefleri yılda 40-50 bin adet olarak öngörülmüştür.

Kısacası, uzun zamandan beri yurtiçi traktör
talebi yeterli miktarlara ulaşamamış, sektörde
kapasite kullanımı düşük düzeyde
kalmıştır.

TÜMOSAN ile ilgili resmî raporlara göre, yıllık
5 bin adet olarak hedeflenen üretimin yapılabilmesi
için, traktörde yerleştirmenin etkili bir şekilde
sürdürülmesi büyük önem taşımaktadır.

Diğer taraftan, teknolojik gelişmelerin izlenebilmesi,
üretimdeki aksaklıkların önlenebilmesi
ve yeni ürün tiplerine yönelebilme, iç ve
dış pazarlarda işbirliği imkânlarının
bulunabilmesi açılarından, bakınız,
1988 yılında sona ermiş bulunan lisans anlaşmaları
var, bu anlaşmaların yenilenmesi gerekmektedir. Gerek
işletme sermayesi olarak gerekse yerleştirme çalışmaları
için, gerekli kaynaklar doğru olarak saptanıp,
zamanında sağlanmalıdır.

TÜMOSAN'ın durumu bu iken ve tüm hesaplar bu
denli açıkken, 4 milyon dolar yatırıp
500 milyon dolar kazanmak iddiası doğru olmuyor, gerçekçi
olmuyor, uygun olmuyor. En büyük kötülük
de, yine, sorunları çözümsüz kalan
TÜMOSAN'a ve benzeri kurumlara oluyor.

Hepinizi saygılarla selamlıyorum. (DSP sıralarından
alkışlar)

BAŞKAN - İstanbul Milletvekili Sayın Ziya
Aktaş'a teşekkür ediyorum.

Sayın Ziya Aktaş'ın gündemdışı
konuşmasına, Hükümet adına Devlet
Bakanı Sayın Altınsoy cevap verecek.

Buyurun efendim.cevap verecek. (RP sıralarından
alkışlar)

DEVLET BAKANI MEHMET ALTINSOY (Aksaray) - Sayın Başkan,
değerli arkadaşlar; Sayın Ziya Aktaş'ın
TÜMOSAN hakkındaki gündemdışı
konuşmasına arzı cevap etmek üzere huzurunuzdayım.

TÜMOSAN'ın 1996 yılı üretimi hakkında
aşağıdaki bilgileri arz etmek istiyorum.

1996 yılı işletme bütçesine göre
15 bin adet olan 3 ve 4 silindirli motor üretim hedefi, firmaların
siparişlerini düşürmeleri sonucu 12 bin
adet olup, 42 nci hafta sonu itibariyle gerçekleşen
9 249 adettir.

Traktör:

1996 işletme bütçesinde, 2 000 adet TÜMOSAN
ve 1 500 adet ÜNİVERSAL traktörü üretimi
öngörülmüştür. TÜMOSAN traktörlerinin
üretimi, tedarik aksamaları nedeniyle 1 500 adet civarında,
ÜNİVERSAL üretimiyse Romanya'dan yeterli gövde
sevkiyatı yapılamaması sebebiyle 700 adet
civarında gerçekleşecektir. 42 nci hafta sonu
itibariyle traktör üretimi; TÜMOSAN 1 078, ÜNİVERSAL
468 adettir.

1997 yılı hedefleri:

1997 yılı üretim hedefi 11 500 adet motor -3
000 adedi TÜMOSAN olmak üzere- 4 000 adet traktördür.

Finansman durumu:

TÜMOSAN'ın sermayesi 28.6.1995 tarihli Olağan
Genel Kurulunda 1,5 trilyona yükseltilmişse de, ödenen
kısım 746 milyar Türk Lirasıdır.

TÜMOSAN'ın geçmiş yıllara ait
kayıplarını karşılaması
amacıyla değişik tarihlerde 350 milyar Türk
Lirası talep etmişse de, 15.10.1996'da Hazineden
verilen 60 milyar Türk Lirası dahil, 1996 yılında
ödenmemiş sermayeye mahsuben aktarılan miktar
275 milyar Türk Lirası olmuştur.

Pazar Durumu:

Motor:

TÜMOSAN üretimi 3 ve 4 silindirli motorlar, TÜMOSAN
traktörleri yanında Türk Traktör Fabrikası,
ÜNİVERSAL ve HEMA traktörlerinde kullanılmakta;
ayrıca, piyasada endüstriyel amaçlı
olarak satılmaktadır.

Başta, Pakistan'a, motor bloku ve silindir kafası
olmak üzere, motor ve motor parçaları ihracı
üzerinde çalışılmaktadır.

Üretmekte olduğumuz motorlarla aynı tip motorları
kullanan Türk Traktör ve Otoyol Firmalarının
tüm ihtiyaçlarının TÜMOSAN'dan
karşılanması halinde, halen, IVECO fiyatlarının
yüzde 5 civarında altında bulunan motor satış
fiyatlarımız bir miktar daha düşebilecektir.

Traktör:

Özellikle 74 ve 82 beygirgücündeki tiplerde emsalleriyle
rekabet edebilen traktörlerimizin 1996'da 2 000 adet olarak
planlanan üretiminin, iki yıl içerisinde, asgarî
5 000 adet/yıl seviyesine çıkarılması
hedeflenmiştir. 12 vites, elektrolift ve yeni kabin gibi
versiyonların 1996 yılının ekim ayından
itibaren seri üretime geçilmiştir.

3 000 adet/yıldan fazla üretim halinde ihracat şart
olmaktadır. Bu durumda, satış, dağıtım
ve servis ağını geliştirmek ve ihracatı
da gerçekleştirmek amacıyla, pazarlama hizmetlerinin
reorganizasyonu veya ayrı bir pazarlama şirketinin
kurulması gerekmektedir.

Durumu, Yüce Heyetinize arz ederim efendim. (RP sıralarından
alkışlar)

BAŞKAN - İstanbul Milletvekili Sayın Ziya
Aktaş'ın gündemdışı konuşmasını
cevaplayan Devlet Bakanı Sayın Mehmet Altınsoy'a
teşekkür ediyorum.

3. - Aydın Milletvekili Cengiz Altınkaya'nın,
Aydın İlinde meydana gelen sel afetine ilişkin
gündemdışı konuşması ve
Devlet Bakanı Mehmet Altınsoy'un cevabı

BAŞKAN - Gündemdışı üçüncü
konuşma, Aydın'da meydana gelen sel afetleri konusunda,
Sayın Cengiz Altınkaya tarafından yapılacaktır.

Buyurun Sayın Altınkaya.

Konuşma süreniz 5 dakikadır.

CENGİZ ALTINKAYA (Aydın) - Sayın Başkan,
değerli milletvekilleri; sözlerimin başında,
hepinizi saygıyla selamlıyorum.

Aydın İli hudutları içerisinde, 6-7-8
Eylül günlerinde, yoğun bir yağış
neticesinde, çeşitli hasarlar meydana gelmiştir;
ancak, bu hasarlara gelmeden önce, Aydın'ın,
Ankara'dan -Ankara'daki bürokratlar ve Ankara'daki İktidar
tarafından- nasıl gözlendiğini kısaca
tasvir etmek istiyorum: Elimde, Başbakanlık Devlet
İstatistik Enstitüsünün, temmuz ayında
yayımlanan, Aydın İliyle ilgili temel ekonomik
ve sosyal göstergeler kitapçığı
var. Aydın'da, nüfusun yüzde 65'i tarımla
iştigal eder; tarımsal gelirin de neredeyse yüzde
80-85'i pamuk ve incirden müteşekkildir; ama, devletimizin
bu yayımında, Aydın İlinde yapılan
ziraatla ilgili listede şekerpancarından, tütünden
bahsedilirken, pamuğun kaç hektar ekildiğinden,
maalesef, bahsedilmemiştir. Şekerpancarı için
sütun ayrılmıştır; incir için
ayrılmamıştır, pamuk için ayrılmamıştır;
zaten, bu sene, pamukla ilgili önemli sıkıntılarımız
var. Aydın İlindeki vatandaşlarımızın
en önemli geçim kaynağının Başbakanlığın
bir yayınında yer almamasını büyük
bir üzüntüyle, esefle karşılıyorum.
Araştırmacılar, öğrenciler, ekonomistler,
sakın ha, devletin yayınlarına bakıp
da, o illerdeki ekonomik ve sosyal faaliyetlerle ilgili çalışma
yapmaya falan kalkışmayın.

Aydın İlinin bir başka üzüntüsü,
sıkıntısı ve isyanı var. İktidara
mensup değerli arkadaşlarımız, lütfen,
Aydın'a sahip çıkın. Bir sanayi kuşağı
uygulaması başladı; İzmir'in bütün
ilçelerinde, Manisa'da, Muğla'da, Denizli'de, Aydın'ın
etrafındaki her yörede sanayi kuşağı
uygulamaları var; ama, Aydın'a gelince, Merkez İlçeden
Kuşadası'na, Karacasu'ya, her ilçeye kadar,
Aydın İlinde sanayi kuşağı uygulaması
yok. Bunun niye böyle olduğu konusunda, herhalde, ilgili
bir bakanımız gelip, buradan bizi aydınlatacaktır.
Ha, organize sanayide boş parsel var diyorsanız,
yok; hepsi tahsis edilmiştir, boş parsel yok. Başka
bir bahanesi varsa, biz de, bu vesileyle öğrenmiş
oluruz.

Şimdi, Aydın'a Hükümetin bakışı
bu; düzenlediği evrakta, yürüttüğü
mevzuatta "Aydın" diye bir şey yok; ama,
Menderes yadigârı olan bu memleketten oy almaya gelince
herkes Menderesçi, herkes demokrasi havarisi!..

Değerli arkadaşlar, bakınız, eylül
ayı başında, özellikle, Kuşadası,
Merkez, Söke ve Bozdoğan İlçelerimizi etkileyen
şiddetli yağışlar oldu. Valilik, çok
titiz çalışmalarla hasar tespitleri yaptı
ve tarım hariç, altyapı, konutlar, devrilen
araçlar itibariyle meydana gelen hasar 430 milyar Türk
Lirası. Müteaddit defalar, Köy Hizmetleriyle
ilgili Bakanlıktan, İller Bankasından, Sosyal
Yardımlaşma Dayanışma Teşvik Fonundan
yardım talep edilmesine rağmen, Aydın İline,
valilik emrinde, belediyeler emrinde kullanılmak üzere,
bir tek kuruş tahsis edilmedi ve gönderilmedi.

Yurdumuzun başka yerleri de doğal afetlerle karşılaşıyor;
ama, devlet mekanizmaları oralara hareket ediyor. Aydın'a
gelince, bu vurdumduymazlığı manalandırmak
mümkün değil.

Özellikle meslek kuruluşlarımızın
temsilcilerinden oluşan bir heyetin, Kuşadası'ndaki
durumu raporlarla Başbakanlığa iletmesi için
randevu taleplerini de ilettiğimiz halde, müteaddit yazışmalara
rağmen, o heyetin de kabul göreceği bir randevuyu
Başbakanlıktan almak mümkün olamamıştır.

Bu sel neticesinde en büyük hasar Kuşadası'nda
meydana gelmiştir.

(Mikrofon otomatik cihaz tarafından kapatıldı)

BAŞKAN - Sayın Altınkaya, konuşmanızı
tamamlayınız efendim.

CENGİZ ALTINKAYA (Devamla) - Altyapısı harap
olan bu ilçenin, yeni turizm sezonundan önce altyapısının
yeniden yapılması gerekir.

Bu ilçede, gerçi belediye idaresiyle ilgili çeşitli
mülâhazalar var; belki devlet, belediyeye bu yardımları
göndermesi halinde yerinde uygulanacağı konusunda
endişelere sahiptir; ama, yolu vardır. Karayollarına
verirsiniz, Köyhizmetlerine verirsiniz bu yardımı
ve sadece Türkiye'nin değil, dünyanın gözbebeği
olması gereken bu ilçenin altyapısını
yeni turizm sezonuna yetiştirirsiniz.

Esasında, sel felaketinin bu boyutta hasara sebebiyet vermesine,
yerel yönetimin doğaya karşı bilimsellik
dışındaki davranışları
da sebep olmuştur. Doğal drenaj sahaları içerisine
konutlar yapılmıştır. Rant peşinde
koşan yerel yönetim, doğayı tahrip etmiş,
bilimselliğe aykırı davranmış ve
bugün için olmaması gereken hasarlar meydana
gelmiştir; ama, bu halde bırakmaya da hakkımız
yoktur.

Esasında, Kuşadası için gözden
çıkarılmış muamelesi yapan yönetimin,
tam tersine, burada tam hâkimiyet kurması lazım.
Bakınız, son trafik kazasıyla, Kuşadası'ndaki
rant kavgasının küçük bir boyutu
ortaya serildi. Kazada ölenlere Allah'tan rahmet, yaralanan
milletvekilimize de acil şifalar diliyorum. Ama, Kuşadası'nda,
senelerden beri, özellikle benim Meclis kürsüsüne
taşıdığım, "bu beldede hizmet
yerine rant paylaşımı önplandadır;
iki seneden beri 400 imar tadilatı yapılmıştır
ve Belediye Meclisi, Belediye Başkanı hakkında
lüzumu muhakeme çıktığı halde,
hâlâ işbaşında tutulmaktadır;
bir an önce açığa alınmaları
icap eder" şeklndeki açıklamalarımıza
duyarlı davranılmamaktadır.

(Mikrofon otomatik cihaz tarafından kapatıldı)

BAŞKAN - Sayın Altınkaya, lütfen bitirin.

CENGİZ ALTINKAYA (Devamla) - Kuşadası halkı
ıstırap çekmektedir, sıkıntı
çekmektedir. Esnaflarımız, parlak rantiye
peşinde koşanlar gibi rahat değildir. Burada çalışan
taksicimiz, minibüsçümüz, küçük
esnafımız bu sel felaketinden etkilenmiş,
devletin yardım elini beklemektedir.

Gene, Kuşadası halkı, Kuşadası'nın
sırtından rant peşinde koşanların,
artık, üretime dönük, el emeğine dönük,
göz nuruna dönük bir faaliyete geçmesini
ve bunun yollarının açılmasını
beklemektedir ve Kuşadası halkı, sokaklarında
rahatça gezebilmeyi istemektedir. Bunun yolu, orada asayişin
teminiyle mümkündür, aslında, tabiî
Türkiye'de asayişin teminiyle mümkündür.
Bu yaklaşımla, bu kafayla ve her şey gün
gibi ortaya serilmişken...

(Mikrofon otomatik cihaz tarafından kapatıldı)

BAŞKAN - Sayın Altınkaya, siz, gündemdışı
sözü, tabiî afetlerle ilgili olarak aldınız;
burada, ülkemizdeki bütün afetleri sayarsanız,
gündemdışının kapsamına
sığmaz. Lütfen, saygılarınızı
sunup, sözlerinizi tamamlayın efendim.

CENGİZ ALTINKAYA (Devamla) - Türkiye'nin bütün
arazisi zaten doğal afetlere maruz; teknolojik afetler, bilime
aykırı davranışlardan ötürü
devam ediyor; bütün bunların üzerine, bugün
Türkiye'de bir de siyasî afetlerle karşı
karşıyayız. Ne pamukçunun ne fındıkçının
ne de esnafımızın, tüccarımızın
doğru dürüst üretim yapacak bir ortama kavuşması
hayal olmuştur. Devleti yönetenleri, Başbakanı
ve Başbakan Yardımcısını Türkiye'ye
sahip çıkmaya; aksi takdirde, onlardan ötürü,
onlar namına vatandaşlarımızın
karşısında bizlerin utanmak zorunda kalacağımızı
bir kere daha ifade ediyor, hepinize saygılar sunuyorum.
(ANAP sıralarından alkışlar)

BAŞKAN - Aydın Milletvekili Sayın Cengiz Altınkaya'ya
teşekkür ediyorum.

Sayın Altınkaya'nın gündemdışı
konuşmasına, Hükümet adına, Devlet
Bakanı Sayın Altınsoy cevap verecekler.

Buyurun Sayın Altınsoy.

DEVLET BAKANI MEHMET ALTINSOY (Aksaray) - Sayın Başkan,
değerli arkadaşlar; Sayın Altınkaya'nın
gündemdışı, gündemin dışına
da taşan konuşmalarına arzı cevap etmek
üzere huzurunuzdayım.

Sayın Altınkaya'nın evvela, şunu bilmeleri
lazımdır ki, Aydın İlimiz Türkiye
Cumhuriyetinin 80 ilinden birisidir, yeni de il yapılmamıştır,
en eski illerimizden birisidir. Aydın, efeler diyarı,
millî mücadele tarihimizde de özel bir yeri olan
ve rahmetli Menderes gibi büyük bir devlet adamını
yetiştiren bir ilimizdir.

Kuşadası ise, turizm hayatımızda birinci
önceliği olan en kıymetli ilçelerimizden
birisidir. Türkiye Cumhuriyetinin kanunları, Türkiye'nin
her karış toprağında olduğu gibi,
Aydın'da da, Kuşadası'nda da aynı geçerliliktedir
ve aynı hassasiyetle tatbik edilmektedir; hiç endişeleri
olmasın.

Afet hakkındaki görüşlerine gelince: Afet
İşleri Genel Müdürlüğünden
aldığımız rapora göre 7, 8, 9 Eylül
tarihlerinde, Aydın İlinde, özellikle de Kuşadası'nda
meydana gelen su baskınında, yapılan tetkikte,
7269 sayılı Genel Afetlere Dair Kanun şümulünde
herhangi bir hasara rastlanmamıştır.

Kuşadası'nın altyapısında herhangi
bir hasar olup olmadığı, 7.10.1996 tarihinde
İller Bankasına iletilmiş, İller Bankasından
alınan 14.10.1996 tarihli yazıda da, Kuşadası'nın
altyapısı tesislerinde herhangi bir hasarın
bahis konusu olmadığı belirtilmiştir.
Onun için, orada imar edilecek, tamir edilecek herhangi
bir hususun olmadığı anlaşılmıştır

Saygılar sunarım. (RP sıralarından
alkışlar)

BAŞKAN - Aydın Milletvekili Sayın Cengiz Altınkaya'nın
gündemdışı konuşmasını
Hükümet adına cevaplayan Devlet Bakanı
Sayın Altınsoy'a teşekkür ediyorum.

Böylece, gündemdışı görüşmeler
tamamlanmıştır.

İki adet Cumhurbaşkanlığı tezkeresi
vardır; okutuyorum:

B) TEZKERELER VE ÖNERGELER

1. - Macaristan'a gidecek olan Ulaştırma Bakanı
Ömer Barutçu'ya, dönüşüne kadar,
Devlet Bakanı Nafiz Kurt'un vekâlet etmesinin uygun
görüldüğüne ilişkin Cumhurbaşkanlığı
tezkeresi (3/548)

Türkiye Büyük Millet Meclisi Başkanlığına

Görüşmelerde bulunmak üzere, 5 Kasım
1996 tarihinde Macaristan'a gidecek olan Ulaştırma
Bakanı Ömer Barutçu'nun dönüşüne
kadar; Ulaştırma Bakanlığına, Devlet
Bakanı Nafiz Kurt'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum.

2. - Azerbaycan Cumhuriyeti'ne gidecek olan Kültür
Bakanı İsmail Kahraman'a, dönüşüne
kadar, Devlet Bakanı Sabri Tekir'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/549)

Türkiye Büyük Millet Meclisi Başkanlığına

Türk Dili Konuşan Ülkeler Kültür Bakanları
Daimî Konseyinin 8 inci Dönem Toplantısına
katılmak üzere, 6 Kasım 1996 tarihinde Azerbaycan
Cumhuriyetine gidecek olan Kültür Bakanı İsmail
Kahraman'ın dönüşüne kadar; Kültür
Bakanlığına, Devlet Bakanı Prof. Dr.
Sabri Tekir'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Meclis araştırması önergeleri vardır;
okutuyorum:

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Malatya Milletvekili Ayhan Fırat ve 22 arkadaşının,
BELKO tarafından yapılan ithal kömürün
satışı ile ilgili iddiaları araştırmak
amacıyla Meclis araştırması açılmasına
ilişkin önergesi (10/122)

Türkiye Büyük Millet Meclisi Başkanlığına

Ankara Büyükşehir Belediyesi ve mücavir alan
sınırları içerisindeki mesken, sanayi
ve ticarî işletmeler ile muhtelif kurum ve kuruluşların
1996-1997 kış sezonu ihtiyacı için,
yüksek kalorili, (S) kükürt oranı düşük
(yüzde 1), nem oranı yüzde 7 civarında
olan ve bazı diğer nitelikleri de belirlenen kömür
ihtiyacının, Ankara İli Umumî Hıfzıssıhha
Kurulunun 8.5.1996 tarih ve 1996/4 sayılı kararıyla,
yalnızca, Belediyeye ait BELKO Şirketince yurtdışından
ithal edilmesine karar verildiği ve bunun haricinde hiçbir
yerli ve yabancı menşeli kömürün Ankara
Belediyesi ve mücavir alanına sokulmayacağı,

Ayrıca, mücavir alan dışında da
olsa, Pursaklar, Sarayköy ve Esenboğa civarında
da, yine, BELKO'nun ithal edeceği kömürün satılması
ve depolanması amaçlanmış ve Pursaklar'a
da (Belediyeye) bayilik verileceği öngörülmüştür.

Öyle ki, BELKO'nun ithal ederek pazarlayacağı
kömürün dışında, hiçbir
yerli kömürün, ne gayeyle olursa olsun, mücavir
alanlar içerisinde depolanmasına, hatta, basın
araçları dışında, el ilanı,
broşür ve afiş yoluyla da herhangi bir cins kömür
ve benzeri katı yakıt reklamı da yasaklanmıştır.

Ankara Valiliği, hava kirliliğine yol açmaması
için, nitelikleri belirlenen evsaftaki kömürler
dışında, daha düşük evsaftaki
kömür ve katı yakıtların Ankara
İli içerisinde satılmasını
yasaklayabilir. Ancak, yalnız BELKO'nun ithal ettiği
kömürün, dilediği fiyatla vatandaşı
mağdur etme ve ezme pahasına Ankara İli içerisinde
satılmasına karar veremez. Bu, kamu yararına
aykırı olduğu gibi, serbest ticareti de tehdit
etmekte, tekelleşmeye yol açmakta, Türk madenciliğinin
aleyhine bir ortam hazırlamaktadır.

Kaldı ki, Anayasanın 48 inci maddesi de, devletin,
özel teşebbüslerin, millî ekonominin gereklerine
ve sosyal amaçlarına uygun yürümesini,
güvenli ve kararlı şekilde çalışmasını
sağlayacak tedbirler alacağını ve yine Anayasamızın
167 nci maddesinde de, devletin, piyasalarda, fiilî veya
anlaşma sonucu doğacak tekelleşme ve kartelleşmeyi
önleyeceği belirtilmiştir.

Umumî Hıfzısıhha Kanununda veya başka
bir yasada, valiliğin, bir malın yalnız bir
firma tarafından satışının yapılmasını
sağlayacak tahdidi bir karar alabilmesine olanak sağlayacak
bir hüküm de mevcut değildir. Valiliğin bu kararı
kanunî dayanaktan yoksundur.

Halbuki, gerek Tunçbilek ve gerekse Soma'da üretilen
18-50 milimetre millî kömürlerimiz, istenilen
evsaflara uygun olup, ayrıca, kükürt (S) oranı
Güney Afrika kömürü gibi, yüzde 1 civarındadır.
Tunçbilek kömürünün bugünkü
satış fiyatı takriben 90 dolar civarındadır.
Güney Afrika kömürü, 1984 ve 1987'de de, yine
Ankara Belediyesince ithal edilmiş ve 1987'de Ankara halkı
büyük oranda mağdur edilmiştir.

1984'te FOB tonu 34 dolar ithal fiyatı CIF 50-55 dolar
civarında olan bu kömürün Ankara'da 190
dolardan satılması ise ayrı bir haksızlık
ve vatandaşa darbedir. Aynı kömür Bursa'da
110 dolar civarında satılmaktadır.

Bütün bunların haricinde, BELKO Şirketi
bu kömürü ithal etme yetkisini Minerkom-Erkan Madencilik
Konsorsiyumuna vermiştir. Bu kuruluş, RP İstanbul
Belediye Meclisi üyesi bir şahsa aittir.

Ayrıca, Ankara'da BELKO'nun 39 satış deposunun
Refah Partili belediye meclis üyelerine verildiği, buralardan
satılan kömüre düşük vasıflı
kömürlerin katılarak, torbalanıp satıldığı
iddiaları, bazı basın organlarında
da yer almaktadır. Yine, ayrıca, ithal edilen kömürlerin
vasıflarının da istenilen vasıflarda
olmadığı yaygın halde söylenmektedir.

Netice olarak:

Rusya ve Güney Afrika'dan kömür ithali işinin
bir Refah Partilinin şirketine verilmesi,

Kömür satış bedelinin çok fahiş
olduğu,

Depoların daha önceden partililere veya onların
desteklendiği paravan kişilere verilmiş (özelleştirilmiş)
bulunduğu,

BELKO'nun kamyonlarında torbalanmış kaçak
kömür yakalandığı,

Kömürden yapılan fahiş kârdan belediyenin
diğer kuruluşlarına pay verildiği,

İthal edilen kömürün vasfının
kontrol edilmediği,

Millî Tunçbilek 18-50 milimetre kömürünün
aynı vasıflara uygun olduğu halde kullanılmasına
müsaade edilmeyip tekelleşmeye imkân verildiği
ve serbest rekabetin önlenerek Anayasanın 48 ve 167
nci maddelerinin ihlal edildiği,

İddialar karşısında durumun açıklığa
kavuşturulmasına ihtiyaç vardır. Olaya
neresinden bakarsanız bakınız, durum hazindir,
düşündürücü ve şüphelendiricidir.

Ayrıca, fakir halkın maddeten ezilmesine ve soyulmasına,
ekmeğiyle oynanmasına sebep olanlar varsa, bu suçluların
bulunması ve olayda suiistimallerinin mevcut olup olmadığının
açığa çıkarılması
bakımından, Anayasanın 98 inci ve Meclis
İçtüzüğünün 104 ve 105 inci
maddeleri gereğince bu konu hakkında Meclis araştırması
açılmasını saygıyla arz ederiz.

1. Ayhan Fırat (Malatya)

2. Zeki Çakıroğlu (Muğla)

3. Mahmut Işık (Sıvas)

4. Atilâ Sav (Hatay)

5. İ. Önder Kırlı (Balıkesir)

6. Orhan Veli Yıldırım (Tunceli)

7. Bekir Kumbul (Antalya)

8. Ali Rıza Bodur (İzmir)

9. Şahin Ulusoy (Tokat)

10. Fuat Çay (Hatay)

11. Ali Haydar Şahin (Çorum)

12. Metin Arifağaoğlu (Artvin)

13. İsmet Atalay (Ardahan)

14. Mustafa Yıldız (Erzincan)

15. Fatih Atay (Aydın)

16. Altan Öymen (İstanbul)

17. Ali Dinçer (Ankara)

18. Yahya Şimşek (Bursa)

19. Nezir Büyükcengiz (Konya)

20. Mustafa Kul (Erzincan)

21. Sabri Ergül (İzmir)

22. Celal Topkan (Adıyaman)

23. Yusuf Öztop (Antalya)

BAŞKAN - Bilgilerinize sunulmuştur.

Önerge gündemde yerini alacak ve Meclis araştırması
açılıp açılmaması konusundaki
öngörüşme, sırasında yapılacaktır.

Diğer bir Meclis araştırması önergesi
vardır; okutuyorum:

2. - Ankara Milletvekili Yılmaz Ateş ve 21 arkadaşının,
Ankara Büyükşehir Belediye Başkanının
yasadışı uygulamaları ile ilgili iddiaları
araştırmak amacıyla Meclis araştırması
açılmasına ilişkin önergesi (10/123)
(1)

Türkiye Büyük Millet Meclisi Başkanlığına

Ankara Anakent Belediye Başkanlığı, son
günlerde yasadışı uygulamalarıyla
kamuoyu gündeminde yer almaktadır. Türkiye Büyük
Millet Meclisi bu olaylara derhal el koymalı ve bütün
boyutlarıyla görüşmelidir.

1.- Ankara Anakent Belediye Başkanlığına
bağlı ASKİ Genel Müdürlüğü,
Ankaralılardan, önce, dolara endeksli; gelen tepki
üzerine enflasyon oranına endeksli su satmaya başladığını
açıklamıştır; ancak, bu süre
içinde suya yapılan zam, dolar artışının
çok üstünde olmuştur.

2.- Ankara Anakent Belediyesi EGO Genel Müdürlüğü,
Enerji ve Tabiî Kaynaklar Bakanlığının
1995/1 sayılı tebliğine aykırı
olarak, doğalgazı yüzde 300'e varan zamla Ankaralılara
satmıştır. 27 Mart 1994 - 1 Temmuz 1996 tarihleri
arasında, konutlarda yüzde 469, ticarethanelerde yüzde
433, resmî dairelerde ise yüzde 515 - 1 000'e varan
zam yapmış; Türkiye Büyük Millet Meclisinden
96 milyar Türk Lirası, İçişleri
Bakanlığından 31 milyar Türk Lirası,
Adliye Sarayından 27 milyar Türk Lirası olmak
üzere, halk ve kamu kuruluşlarından 40-50 trilyon
lira fazla para tahsil ettiği öne sürülmektedir.

Ankara Anakent Belediye Başkanı İ. Melih Gökçek'in
yasa tanımaz tavrı üzerine, İçişleri
Bakanlığının açtığı
soruşturma sonucu, Ankara Cumhuriyet Başsavcısı;
EGO Encümen Başkan ve üyeleri hakkında
görevi kötüye kullandıkları gerekçesiyle,
Türk Ceza Kanununun 240 ıncı maddesi uyarınca
kamu davası açmıştır.

Enerji ve Tabiî Kaynaklar Bakanı Sayın Recai
Kutan, Bakanlığının 1995/1 sayılı
tebliğini yürürlükten kaldırarak, savunmasız
halkı Belediye başkanının insafına
terk etmiştir.

3.- Kömürde de fiyatlar bir yıl içinde
yüzde 300'ü aşan oranda zam görmüştür.
Oysa, ithal kömür, İstanbul'da 14 milyon Türk
Lirası, Bursa'da 11 milyon Türk Lirasından
satılırken, Ankara'da bu fiyat 18 milyon Türk
Lirasına yaklaşmaktadır.

Ayrıca, kömür depolarının Refah
Partili belediye meclis üyelerine verildiği, buralarda
satılan BELKO kömürlerine kaçak kömür
karıştırıldığı da
ileri sürülmektedir. BELKO'dan başka bir yerden
kömür alınamayacağına ilişkin
genelgelere rağmen, Ankara'nın havası, daha
şimdiden, şehre sokulan kaçak ve kalitesiz
kömürle kirlenmektedir.

4.- Su, kömür ve doğalgaz parası adı
altında, Ankara halkını soyduran İ.
Melih Gökçek ve yönetimi, Ankara Anakent Belediyesi
ve kuruluşlarını, yandaşlarına
peşkeş çekmektedir.

a) Türkiye'nin de önemli anıtsal eserlerinden
olan Atakuleyi neden sattığı halen anlaşılamamıştır.
Satılırken çok düşük bir
fiyat biçilmiş olmasına rağmen, 27 milyar
lira teminat gerekirken, 2,7 milyar liralık bir teminat
mektubu alınmıştır.

b) 27 Mart 1994 seçimlerinden sonra, Ankara Anakent Belediyesinin,
temizlik ve çevre bakımı gibi birtakım
hizmetleri, Muradiye Vakfına çok yüksek fiyatlarla
ihale edilmiş. Bir süre sonra da, bu vakıf ve
kurucularına kurdurulan şirketlere (20 dolayında)
yeterlilik ve deneyime bakılmaksızın, çok
değişik ve sayıda ihaleler verilmiştir.

Kuruluşundan 3-4 ay sonra, doğalgaz sayaçlarının
değişimi işi, Alfagas Elektronik Ölçüm
Aletleri Sanayi ve Ticaret Limitet Şirketine verilmiştir.
Üç ay önce kurulan ve alanında hiçbir
deneyimi olmayan bu şirkete doğalgaz sayaçlarının
yenilenmesi işinin verilmesi, anlamlıdır.
Bu işin tutarı, bugünkü değerle, 2,2
trilyon lira civarındadır. Doğalgaz sayaçlarının
yenilenmesi işini organize eden ve yine üç ay
önce 5 milyon lira sermayeyle kurulan Termikel-Alfagas ikilisinin
Muradiye Vakfıyla ilişkilerini, zaten, İ.
Melih Gökçek de doğrulamaktadır.

İ. Melih Gökçek yönetiminin, belediye-şirket-vakıf-RP
ilişkisi içinde, partiye önemli oranlarda maddî
katkı sağladığı da, öne sürülen
iddialar arasındadır.

5.- İ. Melih Gökçek, Ankara metropol belediyeleri
arasında ayırım gözetmektedir. Nüfus,
gelir esaslarını dikkate almadan, CHP'li başkanların
yönetiminde olan Çankaya, Mamak, Yenimahalle, Gölbaşı
belediyelerine, asfalt ve nakit yardım hizmetleri sunmadığı
gibi, usulsüz bir şekilde gelirlerine de el koymuştur.

6.- Ankara halkını ezen İ. Melih Gökçek,
haksız ve yasadışı bu uygulamalarını
kamuoyuna duyuran gazetecileri, belediye personeline izleterek
taciz etmekte, tehditler savurarak yıldırmaya çalışmaktadır.

Yukarıda birkısmını sıraladığımız
nedenler göz önünde bulundurularak, Anayasanın
98 inci maddesi ile Türkiye Büyük Millet Meclisi
İçtüzüğünün 104 üncü
maddesi uyarınca bir Meclis araştırması
açılmasını arz ederiz.

Saygılarımızla.

1. Yılmaz Ateş (Ankara)

2. Önder Sav (Ankara)

3. Mehmet Sevigen (İstanbul)

4. Erol Çevikçe (Adana)

5. Ali Rıza Bodur (İzmir)

6. Metin Arifağaoğlu (Artvin)

7. Mustafa Yıldız (Erzincan)

8. Fatih Atay (Aydın)

9. Altan Öymen (İstanbul)

10. Yahya Şimşek (Bursa)

11. Ali Dinçer (Ankara)

12. İrfan Gürpınar (Kırklareli)

13. Sabri Ergül (İzmir)

14. İsmet Atalay (Ardahan)

15. Ali Topuz (İstanbul)

16. Ahmet Güryüz Ketenci (İstanbul)

17. Mahmut Işık (Sıvas)

18. Ahmet Küçük (Çanakkale)

19. Orhan Veli Yıldırım (Tunceli)

20. Yusuf Öztop (Antalya)

21. Bekir Kumbul (Antalya)

22. Ayhan Fırat (Malatya)

BAŞKAN - Okunan Meclis araştırması önergesi
500 kelimeden fazla olduğu için özeti okunmuştur.
Böylece, önerge bilgilerinize sunulmuştur.

Önerge gündemde yerini alacak ve Meclis araştırması
açılıp açılmaması konusundaki
öngörüşme, sırasında yapılacaktır.

Diğer bir Meclis araştırması önergesi
vardır; okutuyorum:

3. - İçel Milletvekili Oya Araslı ve 20
arkadaşının, yasa dışı
örgütlerin devlette olan bağlantıları
ile Susurluk'ta meydana gelen kaza olayının ve arkasındaki
ilişkilerin aydınlığa kavuşturulması
amacıyla Meclis araştırması açılmasına
ilişkin önergesi (10/124)

Türkiye Büyük Millet Meclisi Başkanlığına

3 Kasım 1996 tarihinde Susurluk'ta meydana gelen bir trafik
kazası sırasında, Şanlıurfa
Milletvekili Sedat Edip Bucak, İstanbul eski Emniyet Müdür
Yardımcısı Hüseyin Kocadağ, ülkücü
militan Abdullah Çatlı ile eski manken ve artist
Gonca Us'un aynı otomobilde oldukları ortaya çıkmıştır.

Bahçelievler'de Türkiye İşçi Partili
7 gencin öldürülmesi olayından sanık,
Abdi İpekçi ve Papa suikastlarında, Ağca'nın
hapisten kaçırılmasında, Tarık
Ümit cinayetinde ve hatta, Azerbaycan'daki darbe girişimlerinde
önemli rol oynadığı, Sedat Edip Bucak'ı
Söylemez kardeşlere karşı koruduğu
ve bu nedenle, Alaattin Çakıcı tarafından
ölümle tehdit edildiği iddiları basında
yer alan ve Interpol tarafından kırmızı
bültenle aranmasına rağmen, yıllardır
bulunamayan ve Mehmet Özbay sahte kimliğiyle Türkiye'ye
giriş çıkış yapması, Nevşehir'deki
ailesini ziyaret ettiği belirtilen Abdullah Çatlı
ile Hüseyin Kocadağ, Sedat Edip Bucak ve Gonca Us'un
kaza öncesi iki gün Kuşadası'nda kaldıkları
anlaşılmıştır.

Abdullah Çatlı, Hüseyin Kocadağ, Sedat
Edip Bucak ve Gonca Us arasındaki hangi ilişkinin
onları birlikte Kuşadası'na gitmeye ve birlikte
yolculuk etmeye ittiği, üzerinde dikkatle durulması
gereken bir husustur; çünkü, bu sözü
geçen kişilerden birisi İnterpol tarafından
kırmızı bültenle aranan bir kişi,
diğeri bir emniyet görevlisi, bir diğeri ise bir
milletvekilidir. Toplumda, bu ilişkinin, mafia, emniyet
ve İktidar arasında son zamanlarda ortaya çıkan
birtakım bağlantıların yeni bir halkasını
oluşturduğu kuşkusu yaygınlaşmaya
başlamıştır.

Kazadan sonra, Bucak'ın korumalarının, kazaya
uğrayan otomobilden bir beyaz çanta aldıkları,
kazaya uğrayan otomobilde susturuculu silah, polis kimlikleri,
dinleme aygıtları bulunduğu yolunda basında
yer alan haberler, olayı, daha da gizemli bir duruma getirmiştir.

Yasadışı örgütlerle devletin güvenlik
örgütü ve üst düzey kamu yöneticileri
arasındaki bağlantıları ortaya çıkaran
olayların gün ışığına
çıktığı ve dolayısıyla
temiz toplum beklentilerinin yoğunlaştığı
şu günlerde, Susurluk'taki kaza olayının
ve arkasındaki ilişkilerin aydınlığa
kavuşturulması bir zorunluluk haline gelmiştir.

Bu nedenle, Çatlı, Bucak, Kocadağ ve Us arasındaki
ilişkileri, bu kişilerin Kuşadası'nda
neden ve hangi amaçla bir araya gelip Susurluk civarında
yolculuk yaptıklarını, otomobilden kaza sonrasında
bir beyaz çanta alınıp alınmadığını,
otomobilde bulunan susturuculu silah, sahte kimlik ve dinleme
aygıtlarının hangi amaca hizmet ettiklerini,
olayın bir kaza mı, yoksa, bir cinayet mi olduğunu,
söz konusu kişilerle hangi üst düzey yöneticilerinin
ne tür bağlantılar içerisinde bulunduklarını
belirlemek, kısaca, Susurluk'taki kaza olayını
ve arkasındaki ilişkileri aydınlığa
kavuşturmak amacıyla, Anayasanın 98 inci ve
İçtüzüğün 104 ve 105 inci maddeleri
uyarınca Meclis araştırması açılmasını
arz ve teklif ederiz.

1. Oya Araslı (İçel)

2. Önder Sav (Ankara)

3. Nihat Matkap (Hatay)

4. Nezir Büyükcengiz (Konya)

5. Mehmet Sevigen (İstanbul)

6. Ayhan Fırat (Malatya)

7. Atilâ Sav (Hatay)

8. Mahmut Işık (Sıvas)

9. Yahya Şimşek (Bursa)

10. Altan Öymen (İstanbul)

11. Eşref Erdem (Ankara)

12. Ali Haydar Şahin (Çorum)

13. Ali Rıza Bodur (İzmir)

14. Murat Karayalçın (Samsun)

15. Zeki Çakıroğlu (Muğla)

16. Fatih Atay (Aydın)

17. Şahin Ulusoy (Tokat)

18. Yusuf Öztop (Antalya)

19. Fuat Çay (Hatay)

20. Bekir Kumbul (Antalya)

21. Celal Topkan (Adıyaman)

BAŞKAN - Bilgilerinize sunulmuştur.

Önerge gündemde yerini alacak ve Meclis araştırması
açılıp açılmaması konusundaki
öngörüşme, sırasında yapılacaktır.

Sayın milletvekilleri, salondaki uğultu sebebiyle bu
bilgilerinize sunma işlemini yeteri ölçüde
yapamadığımız kanaatindeyim. Arkadaşlarımızın,
aralarında görüşmeye ihtiyaç olanları
için kulislere çıkabileceklerini hatırlatıyorum.

Bilginize sunacağımız bir Meclis araştırması
önergesi daha bulunmaktadır, müsaade ederseniz
onu okutacağım:

4. - İstanbul Milletvekili Halit Dumankaya ve 23 arkadaşının,
yasa dışı örgütlerin devlette olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125)

Türkiye Büyük Millet Meclisi Başkanlığına

Daha önce Söylemez çetesiyle gündeme gelen
üniformalı çeteler ve bir ucu devlet ve polisin
üst düzey görev birimlerine kadar uzanan silah
ve uyuşturucu ticareti bağlantılı ilişkiler
peş peşe kamuoyunun önünde cereyan ederken,
Balıkesir'in Susurluk İlçesinde önceki
gün meydana gelen trafik kazası, Türkiye'nin
içinde bulunduğu karanlık ilişkiler zincirinin
siyasî boyutunu da ortaya koymuş ve mafyanın
devlet içindeki uzantılarının ürkütücü
boyutlara vardığını gözler önüne
sermiştir.

DYP Milletvekili Sedat Bucak, Polis Şefi Hüseyin kocadağ
ve çeşitli suçlardan aranan Abdullah Çatlı'nın
aynı otomobilde bulunmaları sonucu birlikte kaza
geçirmeleri birçok soru işaretine yol açarken,
otomobilde bulunan 7 silah ve susturucular ile sahte kimlikler
ve belgelerin devletle bağdaştırılması
mümkün olmayan görüntüleri de, işin
vahametini ortaya koymaktadır.

İnterpol tarafından kırmızı
bültenle aranan ve bugüne kadar yakalanmayan Abdullah
Çatlı'nın üst düzey emniyet yetkilisi
ve bir milletvekiyle aynı arabada bulunmasını
normal bir durum gibi değerlendirmek mümkün olmadığı
gibi, hukuk devletiyle bağdaştırmak da imkânsızdır.

Kazada ölen emniyet yetkilisi Hüseyin Kocadağ'ın,
Alaattin Çakıcı'nın eşinin öldürülmesi
olayına karışması, Sedat Bucak'ın
Söylemezler Çetesinin ölüm listesinde bulunması,
olayın pek çok gizli ve karanlık yönünün
bulunduğu izlenimini vermektedir.

Ayrıca, söz konusu kişiler arasındaki
ilişkilerin tüm ayrıntılarıyla
yer aldığı ve kamuoyuna MİT raporu olarak
sunulan bir rapor yayımlanmış; ancak, bugüne
kadar hiçbir sonuç alınamamıştır.

Devletin karar mekanizmaları arasına sızarak,
her türlü yasadışı kirli ilişkilerini
sürdüren mafya, terör ve uyuşturucu örgütleri,
bir yandan devleti zaafa uğratırken, bir yandan da
toplumsal çürümeye sebep olmakta ve devletin
bu odaklar tarafından kuşatıldığı
iddialarını pekiştirmektedir.

Kurumsallaşan mafyanın devletle iç içe
olması, devletten destek görmesi hukuk devletine olan
inancı yok edeceği gibi, cansiperane bir şekilde
görev yapan devlet güçlerini de görev yapamaz
hale getirmektedir.

Hukuk devleti ve demokratik rejim açıklık
gerektirir. Toplum vicdanında rejime ve devlete güveni
sağlamanın birinci temeli açıklık;
ikinci temeli ise, suçluların cezasız kalmayacağına
dair inançtır.

Yukarıda da ifade edildiği gibi, kamuoyunu rahatsız
eden her türlü pis ve kirli ilişkilerin, hiçbir
koruma görmeden araştırılması
ve mafyanın devlet içindeki askerî, siyasî
ve sivil destekçilerinin ortaya çıkarılarak
cezalandırılması amacıyla Anayasanın
98 inci ve İçtüzüğün 104 üncü
maddeleri gereğince bir Meclis araştırması
açılmasını arz ve talep ederiz.

Saygılarımızla.

1.- Halit Dumankaya (İstanbul)

2.- Ahmet Alkan (Konya)

3.- Sebgetullah Seydaoğlu (Diyarbakır)

4.- Zeki Çakan (Bartın)

5.- Mustafa Cumhur Ersümer (Çanakkale)

6.- Işın Çelebi (İzmir)

7.- Cavit Kavak (İstanbul)

8.-Sami Küçükbaşkan (Antalya)

9.- Hüsnü Sıvalıoğlu (Balıkesir)

10.- İsmail Safa Giray (Balıkesir)

11.- İ.Kaya Erdem (İzmir)

12.- İlhan Kesici (Bursa)

13.- İbrahim Yılmaz (Kayseri)

14.- Miraç Akdoğan (Malatya)

15.- Enis Sülün (Tekirdağ)

16.- Hüseyin Yayla (Hatay)

17.- Metin Emiroğlu (Malatya)

18.- Avni Akyol (Bolu)

19.- Necati Güllülü (Erzurum)

20.- Mahmut Oltan Sungurlu (Gümüşhane)

21.- Lutfullah Kayalar (Yozgat)

22.- Recep Mızrak (Kırıkkale)

23.- Mehmet Sağdıç (Ankara)

24.- Halil İbrahim Özsoy (Afyon)

BAŞKAN - Bilgilerinize sunulmuştur.

Meclis araştırması önergesi gündemde
yerini alacak, Meclis araştırması açılıp
açılmaması konusundaki öngörüşme,
sırasında yapılacaktır.

İstanbul Kadıköy'de 1 Mayıs günü
meydana gelen olaylar konusundaki (10/67) esas numaralı
Meclis Araştırma Komisyonunun, çalışma
süresinin uzatılmasına dair bir tezkeresi vardır;
okutuyorum:

B) TEZKERELER VE ÖNERGELER (Devam)

3. - (10/67) esas numaralı Meclis Araştırma
Komisyonu Başkanlığının, Komisyonun
görev süresinin uzatılmasına ilişkin
tezkeresi (3/550)

6.11.1996

Türkiye Büyük Millet Meclisi Başkanlığına

İstanbul Kadıköy'de 1 Mayıs günü
meydan gelen olaylarda gerekli tedbirlerin alınmadığı
iddialarını araştırmak üzere kurulan
Komisyonumuz, yerinde tespit ve araştırmalarını
tamamlamıştır.

Rapor yazım ve üzerinde görüşmeler
yapılma safhasında bulunan Komisyonumuz, 4 Kasım
1996 tarihinden itibaren 1 aylık ek sürenin Genel
Kurulca uzatılmasına dair 6.11.1996 tarihli 7 nci
toplantısında karar almıştır.

Karar ilişikte sunulmuştur.

Gereğini bilgilerinize arz ederim.

Saygılarımla.

Ali Oğuz

İstanbul

Komisyon Başkanı

BAŞKAN - Sayın milletvekilleri, bu Komisyon daha
önce üç ay süre kullanmıştır.
İçtüzüğün 105 inci maddesi "araştırmasını
üç ay içinde bitiremeyen komisyona bir aylık
kesin süre verileceği" hükmünü içermektedir.
Bu sebeple, Komisyonun süre talebini bilgilerinize sunuyorum.

Sözlü soru önergelerinin geri alınmasına
dair önergeler vardır; okutuyorum:

4. - Ankara Milletvekili Ersönmez Yarbay'ın, (6/52)
esas numaralı sözlü sorusunu geri aldığına
ilişkin önergesi (4/94)

Türkiye Büyük Millet Meclisi Başkanlığına

Yazılı gündemin "Sözlü Sorular"
bölümünün 20 nci sırasında kayıtlı
(6/52) numaralı sözlü soru önergemi geri
alıyorum.

Gereğini saygılarımla arz ederim.

Ersönmez Yarbay

Ankara

BAŞKAN - Sözlü soru önergesi geri verilmiştir.

İkinci önergeyi okutuyorum:

5. - Ankara Milletvekili Ersönmez Yarbay'ın, (6/198)
esas numaralı sözlü sorusunu geri aldığına
ilişkin önergesi (4/95)

Türkiye Büyük Millet Meclisi Başkanlığına

Basılı gündemin, "Sözlü Sorular"
bölümünün 72 nci sırasında yazılı
bulunan soruma Sayın Adalet Bakanından yazılı
cevap aldığım için sözlü sorumu
geri alıyorum.

Gereğini saygılarımla arz ederim.

Ersönmez Yarbay

Ankara

BAŞKAN - Sözlü soru önergesi geri verilmiştir.

Gündemin "Seçim" kısmına geçiyoruz.

IV. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - Adalet Komisyonunda açık bulunan üyeliğe
seçim

BAŞKAN - Adalet Komisyonunda boş bulunan ve Doğru
Yol Partisi Grubuna düşen bir üyelik için
Tokat Milletvekili Ali Şevki Erek aday gösterilmiştir.

Oylarınıza sunuyorum: Kabul edenler... Kabul etmeyenler...
Kabul edilmiştir.

2. - Çevre Komisyonunda açık bulunan üyeliğe
seçim

BAŞKAN - Çevre Komisyonunda boş bulunan ve
Doğru Yol Partisi Grubuna düşen bir üyelik
için Afyon Milletvekili Kubilay Uygun aday gösterilmiştir.

Oylarınıza sunuyorum: Kabul edenler... Kabul etmeyenler...
Kabul edilmiştir.

3. - (10/17) esas numaralı Meclis Araştırma
Komisyonunda açık bulunan üyeliğe seçim

BAŞKAN - Zorunlu tasarruf kesintilerinin değerlendirilmesi
konusunda kurulan (10/17) esas numaralı Meclis Araştırma
Komisyonunda boş bulunan ve Doğru Yol Partisi Grubuna
düşen bir üyelik için Afyon Milletvekili
İsmet Attila aday gösterilmiştir.

Oylarınıza sunuyorum: Kabul edenler... Kabul etmeyenler...
Kabul edilmiştir.

Gündemin "Sözlü Sorular" kısmına
geçiyoruz.

V. - SORULAR VE CEVAPLAR

A) SÖZLÜ SORULAR VE CEVAPLARI

1 - Yozgat Milletvekili Kâzım Arslan'ın,
İl Sağlık Müdürlerine ilişkin
Sağlık Bakanından sözlü soru önergesi
(6/26)

BAŞKAN - 1 inci sırada, Yozgat Milletvekili Kâzım
Arslan'ın, il sağlık müdürlerine ilişkin
Sağlık Bakanından sorusu vardır.

Soruyu cevaplandıracak Sayın Bakan?.. Yok.

Bu önerge, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir.

Önerge gündemden çıkarılmıştır.

Önerge sahibi İçtüzük gereğince
söz talebinde bulunuyor mu efendim? Bulunmuyor.

2. - Diyarbakır Milletvekili Yakup Hatipoğlu'nun,
dinî vecibelerini yerine getiren ordu mensuplarına
yapılan uygulamalara ilişkin İçişleri
Bakanından sözlü soru önergesi (6/27)

BAŞKAN - 2 nci sırada, Diyarbakır Milletvekili
Yakup Hatipoğlu'nun, dinî vecibelerini yerine getiren
ordu mensuplarına yapılan uygulamalara ilişkin
İçişleri Bakanından sorusu vardır.

Soruyu cevaplandıracak Sayın Bakan?.. Yok.

Bu önerge de üç bileşim içerisinde
cevaplandırılmadığından İçtüzüğün
98 inci maddesinin son fıkrası uyarınca yazılı
soruya çevrilecektir.

Önerge gündemden çıkarılmıştır.

Sayın Yakup Hatipoğlu, söz talebinden bulunuyor
mu efendim?.. Yoklar.

3. - Kahramanmaraş Milletvekili Avni Doğan'ın,
öğretmenlerin eylemlerine ilişkin İçişleri
Bakanından sözlü soru önergesi (6/30)

BAŞKAN - 3 üncü sırada, Kahramanmaraş
Milletvekili Avni Doğan'ın, öğretmenlerin
eylemlerine ilişkin İçişleri Bakanından
sorusu vardır.

Soruyu cevaplandıracak Sayın Bakan?.. Yok.

Bu önerge de üç birleşim içerisinde
cevaplandırılmadığından İçtüzüğün
98 inci maddesinin son fıkrası uyarınca yazılı
soruya çevrilecektir.

Önerge gündemden çıkarılmıştır.

Sayın Avni Doğan söz talebinde bulunuyor mu efendim?..

4. - Ordu Milletvekili Hüseyin Olgun Akın'ın,
Ordu Sanayi Bölgesi arsasının kamulaştırma
bedellerine ilişkin Sanayi ve Ticaret Bakanından
sözlü soru önergesi (6/31)

BAŞKAN - 4 üncü sırada, Ordu Milletvekili
Hüseyin Olgun Akın'ın, Ordu Sanayi Bölgesi
arsasının kamulaştırma bedellerine
ilişkin Sanayi ve Ticaret Bakanından sorusu vardır.

Soruyu cevaplandıracak Sayın Bakan?.. Yok.

Bu önerge de üç birleşim içerisinde
cevaplandırılmadığından İçtüzüğün
98 inci maddesinin son fıkrası uyarınca yazılı
soruya çevrilecektir.

Önerge gündemden çıkarılmıştır.

Sayın Hüseyin Olgun Akın söz talebinde
bulunuyor mu?

HÜSEYİN OLGUN AKIN (Ordu) - Söz almayacağım
Sayın Başkan.

5. - İstanbul Milletvekili Mehmet Ali Şahin'in
dinî vecibelerini yerine getiren ordu mensuplarına
yapılan uygulamalara ilişkin İçişleri
Bakanından sözlü soru önergesi (6/32)

BAŞKAN - 5 inci sırada, İstanbul Milletvekili
Mehmet Ali Şahin'in, dinî vecibelerini yerine getiren
ordu mensuplarına yapılan uygulamalara ilişkin
İçişleri Bakanından sorusu vardır.

Sayın milletvekilleri, bu önerge, konu bakımından
mükerrer olmakla birlikte, başka bir milletvekili arkadaşımız
tarafından yöneltilmiş.

Soruyu cevaplandıracak Sayın Bakan?.. Yok.

Bu önerge de, üç birleşim içerisinde
cevaplandırılamadığından, İçtüzüğün
98 inci maddesinin son fıkrası uyarınca,
yazılı soruya çevrilecektir.

Önerge, gündemden çıkarılmıştır.

6. - Balıkesir Milletvekili İsmail Özgün'ün,
vergi sistemine ilişkin Maliye Bakanından sorusu
ve Devlet Bakanı Lütfü Esengün'ün cevabı
(6/34)

BAŞKAN - 6 ncı sırada, Balıkesir Milletvekili
İsmail Özgün'ün, vergi sistemine ilişkin
Maliye Bakanından sorusu vardır.

Soruyu cevaplandıracak Sayın Bakan?.. Burada.

Balıkesir Milletvekili Sayın İsmail Özgün'ün
sözlü soru önergesini okutuyorum:

Türkiye Büyük Millet Meclisi Başkanlığına

Aşağıdaki sorularımın, Sayın
Maliye Bakanı tarafından, sözlü olarak
cevaplandırılmasına delaletinizi saygılarımla
arz ederim.

21.3.1996

İsmail Özgün

Balıkesir

Sorular:

Vergi sisteminin daha adil hale getirilmesi için, ne gibi
tedbirler alınacaktır?

BAŞKAN - Soru önergesini Hükümet adına
cevaplamak üzere, Devlet Bakanı Sayın Lütfü
Esengün söz istemişlerdir.

Buyurun Sayın Bakanım. (RP sıralarından
alkışlar)

DEVLET BAKANI LÜTFÜ ESENGÜN (Erzurum) - Sayın
Başkan, muhterem arkadaşlar; Sayın Maliye Bakanımızın
1997 Yılı Bütçe Tasarısının
Plan ve Bütçe Komisyonundaki müzakerelerinde
bulunmasından dolayı, Sayın Bakanımız
adına sorulara ben cevap vereceğim.

Sözlü soru önergesinde yer alan konu şu:
Balıkesir Milletvekili Sayın İsmail Özgün
tarafından Meclis Başkanlığımıza
verilen ve sözlü olarak cevaplandırılması
istenilen 21 Mart 1996 tarihli soru önergesinde, vergi sisteminin
daha adil hale getirilmesi için ne gibi tedbirler alınacağı
sual edilmektedir.

Vergi sisteminin daha adil hale getirilmesi için öngörülen
hedefler şu şekilde tespit edilmiştir: Hükümet
olarak temel hedefimiz, ekonomik ve malî dengeleri sağlamaktır.
Bu amaçla, yeni vergiler ihdası yerine, ekonomik
faaliyetlerin tümüyle kavranarak, kayıtdışı
ekonominin vergilendirilmesi ve böylece mükellef sayısının
ve vergi gelirlerinin artırılması; yatırım
ve istihdam artıran faaliyetler dışındaki
istisna ve muafiyetlerin daraltılması ile vergi
mevzuatının izlenen ekonomik ve sosyal politikalara
uyumunun sağlanması; kentleşmenin bir sonucu
olarak, konut ihtiyacı ile birlikte ortaya çıkan
kentsel gayrimenkul rantlarının vergilendirilmesi;
vergi istihbarat kaynaklarının geliştirilmesi
ve bunun bilgisayar ortamında kullanımının
yaygınlaştırılması suretiyle
vergi denetiminde etkinliğin artırılmasının
sağlanması başlıca hedeflerimiz arasındadır.

Böylece, mevcut vergi mükelleflerinin vergi yükü
ağırlaştırılmadan, vergi tabanı
genişletilerek, vergi gelirlerinde artışlar
sağlanacak ve vergi sistemi daha adil bir yapıya kavuşturulacaktır.

Bilgilerinize saygıyla arz ediyorum.

BAŞKAN - Soru cevaplandırılmıştır.

Sayın Bakana teşekkür ediyorum.

7. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkin
Başbakandan sorusu ve Devlet Bakanı Lütfü
Esengün'ün cevabı (6/36)

8. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkin
Başbakandan sorusu ve Devlet Bakanı Lütfü
Esengün'ün cevabı (6/37)

BAŞKAN - 7 nci ve 8 inci sıralarda, Konya Milletvekili
Mustafa Ünaldı'nın, Konya'daki belediyelere
yapılan yardımlara ilişkin Başbakandan
soruları vardır.

Soruyu cevaplandıracak Sayın Bakan?.. Hazır.

Önergeyi okutuyorum:

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Mesut Yılmaz tarafından sözlü
olarak cevaplandırılmasını delaletlerinize
arz ederim.

Saygılarımla.

Prof.Dr.Mustafa Ünaldı

Konya Milletvekili

Sorular:

1- 20 Ekim 1991-24 Aralık 1995 tarihleri arasında
Konya İli dahilinde belediyelere Hükümetçe
yapılan ödemeler ne kadardır?

2- Bu ödemelerin belediyelere dağılımı
nasıldır?

3- Bu ödemelerden yararlanamayan belediyelerin ayrıcalık
sebebi nelerdir?

BAŞKAN - Mustafa Ünaldı'nın, Konya'daki
belediyelere yapılan yardımlara ilişkin sözlü
sorusunu, Hükümet adına cevaplamak üzere,
Devlet Bakanı Sayın Lütfü Esengün
söz almışlardır.

Buyurun Sayın Bakan.

DEVLET BAKANI LÜTFÜ ESENGÜN (Erzurum) - Sayın
Başkan, muhterem arkadaşlar; Konya Milletvekili Sayın
Mustafa Ünaldı'nın, aynı mahiyette olan
ve biraz önce 7 sıra numarada bilgilerinize arz edilen
6/36 sıra sayılı soru önergesi ile gene
onu takip eden 8 inci sıradaki 6/37 sıra sayılı
soru önergesine birlikte cevap arz edeceğim.

Tabiatıyla, bu soruların muhatabı 53 üncü
Hükümettir ve o dönemin Sayın Başbakanıdır.

Konya Milletvekilimiz Sayın Mustafa Ünaldı,
sorularında, Konya'daki belediyelere yapılan yardımları
ve bunun kıstaslarını sormaktadır.
Bu sorular, 53 üncü Hükümet döneminde
cevaplandırılmadığı için,
bize intikal etmiştir ve suallere cevap sadedinde arz edeceğim
bilgiler şunlardır:

Maliye Bakanlığı bütçesinin "mahallî
idarelere yapılacak yardım ve ödemeler"
tertibinde yer alan ödenekten, belediyelerimize, çeşitli
ihtiyaçları dikkate alınarak yardım
yapılmaktadır. Bu çerçevede, Konya
İli dahilindeki belediyelere, 24 Aralık 1995 tarihinden
15 Mart 1996 tarihine kadar olan dönemde, toplam 52 milyar
825 milyon TL yardım yapılmıştır.

Diğer soru önergesinin cevabını kısaca
arz ediyorum: Maliye Bakanlığı bütçesinin
"mahallî idarelere yapılacak yardım ve
ödemeler" tertibinde yer alan ödenekten, belediyelerimize,
çeşitli ihtiyaçları dikkate alınarak
yardım yapılmaktadır. Bu çerçevede,
Konya İli dahilindeki belediyelere, 20 Ekim 1991 tarihinden
24 Aralık 1995 tarihine kadar olan dönemde, toplam
205 milyar 985 milyon lira yardım yapılmıştır.

Bilgilerinize, saygıyla arz ediyorum.

BAŞKAN - Konya Milletvekili Mustafa Ünaldı'nın
gündemin 7 nci ve 8 inci sırasında bulunan,
mahiyetleri aynı, tarihleri farklı olan sorularını,
Hükümet adına, Sayın Lütfü Esengün
cevaplandırdı. Böylece, sorular cevaplandırılmış
oldu.

Sayın Ünaldı'nın bu konuşma üzerine
söyleyeceği bir şey var mı efendim? Yok.

9. - Konya Milletvekili Veysel Candan'ın, Anadolu Ajansı
mahreçli bir habere ilişkin Devlet Bakanından
sözlü soru önergesi (6/40)

BAŞKAN - 9 uncu sırada, Konya Milletvekili Veysel
Candan'ın, Anadolu Ajansı mahreçli bir habere
ilişkin Devlet Bakanından sorusu bulunmaktadır;
ancak, Sayın Veysel Candan, gönderdiği bir önergeyle,
sorusunun cevabını ilgili Bakandan aldığını
ifade etmiştir. Bu önerge de, gündemden çıkarılmıştır.

10. - Amasya Milletvekili Cemalettin Lafçı'nın,
DYP-CHP koalisyonu döneminde Devletten kredi ve teşvik
alan medya kuruluşlarına ilişkin Başbakandan
sözlü soru önergesi (6/41)

BAŞKAN - 10 uncu sırada, Amasya Milletvekili Cemalettin
Lafçı'nın, Doğru Yol Partisi-Cumhuriyet
Halk Partisi Koalisyonu döneminde, devletten kredi ve teşvik
alan medya kuruluşlarına ilişkin Başbakandan
sorusu vardır.

Cevaplandıracak Sayın Bakan?.. Yok.

Bu önerge, ilk defa görüşülmüş
ertelenmiş, tekrar ertelenmektedir; bundan sonraki bir birleşimde
ele alınacaktır.

11. - Konya Milletvekili Veysel Candan'ın, et ithalatına
ve kontrolüne ilişkin Tarım ve Köyişleri
Bakanından sözlü soru önergesi (6/42)

BAŞKAN - 11 inci sırada, Konya Milletvekili Veysel
Candan'ın, et ithalatına ve kontrolüne ilişkin
Tarım ve Köyişleri Bakanından sorusu
bulunmaktadır.

Bu önerge için de, Sayın Veysel Candan, gönderdiği
önergede, ilgili bakandan cevap aldığını
ifade etmektedir; soru gündemden çıkarılmıştır.

12. - Yozgat Milletvekili Abdullah Örnek'in, Yozgat -
Yerköy'deki Beyazıtoğlu Çiftliğine
ilişkin sorusu ve Tarım ve Köyişleri Bakanı
Musa Demirci'nin cevabı (6/43)

BAŞKAN - 12 nci sırada, Yozgat Milletvekili Abdullah
Örnek'in, Yozgat-Yerköy'deki Beyazıtoğlu
Çiftliğine ilişkin Tarım ve Köyişleri
Bakanından sorusu vardır.

Soruyu cevaplandıracak Sayın Bakan?..

TARIM VE KÖYİŞLERİ BAKANI MUSA DEMİRCİ
(Sıvas) - Ben cevap vereceğim Sayın Başkan.

BAŞKAN - Sayın Bakan soruyu cevaplayacak.

Önergeyi okutuyorum:

Türkiye Büyük Millet Meclisi Başkanlığına

Aşağıdaki sorularımın, Tarım
ve Köyişleri Bakanı Sayın İsmet
Attila tarafından, sözlü olarak cevaplandırılmasını
arz ederim. 04.04.1996

Abdullah Örnek

Yozgat

Sorularım:

1- Yozgat-Yerköy'de bulunan Beyazıtoğlu Çiftliğinin
atıl olarak durmasının önlenmesi için
ne gibi önlemler alınmıştır?

2- Bu Çiftliğin, Erciyes Üniversitesi araştırmalarında
kullanılmak üzere Fakülteye devriyle ilgili herhangi
bir çalışma yapılmakta mıdır?

3- Bu Çiftliğin, en verimli bir şekilde kullanılması
için Bakanlığınızca herhangi bir
çalışma var mıdır?

BAŞKAN - Sayın Bakan, soruyu cevaplamak üzere,
buyurun efendim. (RP sıralarından alkışlar)

TARIM VE KÖYİŞLERİ BAKANI MUSA DEMİRCİ
(Sıvas) - Sayın Başkan, değerli milletvekilleri;
Yozgat Milletvekili Sayın Abdullah Örnek tarafından
verilen soru önergesine cevap arz ediyorum.

Yozgat-Yerköy'de bulunan Beyazıtoğlu Çiftliği,
deneme hayvanlarının yetiştirildiği bir
kurumken, bugün, Bakanlığımız tarafından,
Tiftik Keçisi Araştırma Enstitüsü
olarak belirlenmiştir ve bilahara, 1989 yılında
da, bu Araştırma Enstitüsü, yine, bu faaliyetler
meyanında, bugünkü yapısını
devam ettirmektedir. Aslında, bilindiği gibi, Ankara
keçisi, bilhassa ırk bakımından ülkemizin
en önemli gen kaynaklarından birisidir; ancak, bugüne
kadar yeterli bir araştırma yapılmadığı
için, önem verilmediği için, bu gen kaynağı
bitme noktasına gelmiştir. İşte, Bakanlık
bu konuyu gördüğü için, Ankara keçisinin,
bilhassa bu yörede yeniden ele alınmasını
çok önemli bir proje olarak kabul etmiştir.

Bildiğiniz gibi, Yozgat'ta bir kırsal kalkınma
projesi uygulanmaktadır. Bu kırsal kalkınma
projesi çerçevesinde, işte bu keçinin,
bilhassa, ülkemizde gen kaynaklarının devam
etmesi bakımından çalışmalar
yabancı kaynaklı bu proje dahilinde sürdürülmektedir
ve bu proje gerçekten, ülkemiz açısından
üzerinde önemle durulması gereken bir projedir;
ancak, belki şu anda, Türkiye'deki araştırmaların
en büyük sıkıntısı, eleman
yönünden takviye edilememiş olmasından
kaynaklanmaktadır; bu bakımdan, Bakanlığımızda
mevcut ve Bakanlığımıza bağlı
54 araştırma enstitüsü için, aşağı
yukarı bine yakın ziraat mühendisi ve veteriner
hekim kadrosu talep edilmiştir; bu kadrolar, Bakanlığımız
tarafından alındığında Türkiye'deki
mevcut araştırma enstitüleri, dolayısıyla,
Yozgat Yerköy'deki bu araştırma enstitüsü
de bu şekilde eleman yönünden takviye edilecek
ve Türkiye'nin hayvancılığı için
daha önemli çalışmalar yapacaktır.
Tabiî, bu enstitünün Erciyes Üniversitesine
devri diye herhangi bir şey söz konusu değil; çünkü,
burası tamamen Bakanlığa bağlı; dolayısıyla,
bu enstitünün Bakanlığımıza
bağlı olarak faaliyet göstermesi gerekir; ama,
Erciyes Üniversitesinin, eğer, hayvancılık
konusunda herhangi bir çalışması olursa,
burada doktora yapan, araştırma yapan elemanları
da, bu enstitüden istifade etmek suretiyle çalışmalarını
sürdürebilirler.

Teşekkür ediyorum ve saygılarımı
arz ediyorum. (RP sıralarından alkışlar)

BAŞKAN - Yozgat Milletvekili Abdullah Örnek'in sorusunu
cevaplandıran Tarım ve Köyişleri Bakanı
Musa Demirci'ye teşekkür ediyorum.

Soru sahibinin konuşma üzerine söyleyeceği
bir şey var mı efendim?

ABDULLAH ÖRNEK (Yozgat) - Sayın Bakanımıza
teşekkür ediyorum.

BAŞKAN - Soru sahibi, Sayın Bakana teşekkür
ediyor.

Soru cevaplandırılmıştır.

13. - Ankara Milletvekili Ersönmez Yarbay'ın, Mogan
ve Eymir göllerinin ıslahına ilişkin
Başbakandan sözlü soru önergesi (6/44)

BAŞKAN - 13 üncü sırada, Ankara Milletvekili
Ersönmez Yarbay'ın, Mogan ve Eymir Göllerinin
ıslahına ilişkin, Başbakandan sorusu
vardır.

Cevaplandıracak Sayın Bakan?.. Yok.

Ertelenmiştir.

14. - İzmir Milletvekili Atilla Mutman'ın, balıkçılığımızın,
Ege Denizinin Uluslararası sularındaki av yasağına
ilişkin sorusu ve Tarım ve Köyişleri Bakanı
Musa Demirci'nin cevabı (6/46)

BAŞKAN - 14 üncü sırada, İzmir Milletvekili
Atilla Mutman'ın, balıkçılarımızın,
Ege Denizinin uluslararası sularındaki av yasağına
ilişkin, Tarım ve Köyişleri Bakanından
sorusu vardır.

Cevaplandıracak Sayın Bakan?.. Burada.

Önergeyi okutuyorum:

Türkiye Büyük Millet Meclisi Başkanlığına

Aşağıdaki sorunun, Tarım ve Köyişleri
Bakanı Sayın İsmet Attila tarafından
sözlü olarak cevaplandırılması
için gereğini arz ederim.

Saygılarımla.

Atilla Mutman

İzmir

Tarım ve Köyişleri Bakanlığı,
Dışişleri Bakanlığına danışarak
aldığı bir kararla, Türk balıkçılarının
Ege Denizinin uluslararası sularında avlanmasını
yasaklamıştır. Bilimsel olarak avlanma yasaklarına
itiraz edilmemelidir. Ancak, bugüne kadar emsali olmayan
bir uygulama, Yunanlı balıkçıların
lehine olmuştur.

Yunanlı balıkçılar, uluslararası
sularda avlanmalarına devam etmektedir. Karaburunlu balıkçılar,
yasak bölgeye tekneleriyle gelmişler, siren ve kornalarını
çalarak bu yasağı protesto etmişlerdir.

1- Yunanlı balıkçılar, uluslararası
sularda rahatça avlanırken, Tarım ve Köyişleri
Bakanlığı neye dayanarak, Türk balıkçılarına
bu yasağı getirmiştir?

2- Karaburunlu balıkçıların eylemleri
sırasında, bir Yunan balıkçı
teknesinin Türk karasularında ağ sallaması,
Türk balıkçılarını sinirlendirmiş,
Türk balıkçı tekneleri ile Yunanlılar
arasında kısa bir kovalamaca yaşanmıştır.
Kardak Krizinin çıkış nedeni bilinmektedir.
Bölgede tansiyon azalırken, basit nedenlerle nahoş
olaylar yaşanırsa, bunun sorumlusu, yasağa olumlu
görüş veren Dışişleri Bakanlığı
mı, yoksa yasağı koyan Tarım ve Köyişleri
Bakanlığı mı olacaktır?

Ayrıca, bu yasağın süresi ne olacaktır?

BAŞKAN - Soruyu cevaplamak üzere, Tarım ve Köyişleri
Bakanı Musa Demirci'ye söz veriyorum.

Buyurun Sayın Bakan. (RP sıralarından alkışlar)

TARIM VE KÖYİŞLERİ BAKANI MUSA DEMİRCİ
(Sıvas) - Sayın Başkan, değerli milletvekilleri;
İzmir Milletvekili Sayın Atilla Mutman tarafından
verilen sözlü soru önergesine cevap arz ediyorum.

Değerli milletvekilleri, ülkemizde su ürünleri
avcılığı, 1380 sayılı Su
Ürünleri Kanununa göre çıkarılan
ve bir yıl süreyle yürürlükte kalan
bir sirkülerle düzenlenmektedir. Bu çerçevede,
Bakanlığımızca hazırlanan ve 1
Nisan 1996 tarihi ile 31 Mart 1997 tarihleri arasında uygulanacak
olan, su ürünleri avcılığını
düzenleyen 30/1 numaralı sirküler, 27 Şubat
1996 tarihinde Resmî Gazetede yayımlanmış
ve yürürlüğe girmiştir. Söz konusu
sirkülerin 3 üncü ve 4 üncü maddelerinde
belirtildiği üzere, Ege Denizinde, Saros, Edremit, Dikili,
Çandarlı, İzmir, Çeşme, Kuşadası,
Sığacık, Yeşilova, Hisarönü,
Gökova ve Güllük Körfezlerinde bazı
alanlar su ürünleri avcılığına
kapatılmıştır. Serbest alanlarda ise,
1 Nisan - 1 Temmuz 1996 tarihleri hariç, sahilden itibaren
1,5 mil mesafe dışındaki karasularımızda
trolle avcılık yapılmasına müsaade
edilmiştir. Ege Denizinde uygulanacak gırgırla
avlanma yasağı ise 15 Nisan - 15 Temmuz tarihleri arasındadır.
Bu tarihler de şu anda geçti.

Diğer taraftan, bu yasakların dışında,
Ege Denizi dahil, uluslararası sularda avlanmak isteyen
balıkçılarımız, tekneleri için,
bu sulara gitmek üzere, Bakanlığımızdan
özel uluslararası sularda avlanma izni almaktadırlar;
ancak, karasularımızda uygulanan zaman yasakları
esnasında, Bakanlık iznini müteakip, avlanmak
üzere uluslararası sulara çıkan balıkçı
tekneleri, karasularımızda ihlallere neden olmaktadır.
Bu durum ise, su ürünleri stoklarımızı
etkilediği gibi, balıkçılar arasında
da sosyal bazı problemler meydana getirmiştir.

Su ürünleri stoklarının korunması
için, karasularımızda uygulanan trol ve gırgırla
avlanma yasağının uluslararası sulara
teşmil edilmesi hususu, teknik ve siyasî yönüyle,
Dışişleri Bakanlığının
görüşüne sunulmuştur; anılan
bakanlıkça da uygun görülmesi üzerine,
bu yasak getirilerek, balıkçılara bu durum
duyurulmuştur.

Bu duyuruları müteakip, balıkçılar,
karasularımızın avcılığa
kapatılmasıyla doğan mağduriyetlerinin,
uluslararası sularda avcılığın
önlenmesiyle daha da arttığını,
avlanma imkânlarının ortadan kaldırılarak,
güç durumda bırakıldıklarını
ve bu durumun ülke ekonomisi için bir kayıp
olduğunu belirtirek, tamamen değilse bile, avlanma yasağı
dönemi içerisinde belli bir süre, kendilerine
avlanma izni verilmesini talep etmişlerdir.

Bunun üzerine, konu, Dışişleri Bakanlığı
nezdinde görüşülmüş ve yeniden
değerlendirme yapılmış, buna göre,
yasağın 10 Mayıs 1996 tarihinden itibaren kaldırılması
öngörülmüş ve dolayısıyla
o tarihte de yasak kaldırılmıştır.

Durumu bilgilerinize arz ederim.

Sağ olun. (RP sıralarından alkışlar)

BAŞKAN - İzmir Milletvekili Atilla Mutman'ın
sorusunu cevaplandıran Tarım ve Köyişleri
Bakanına teşekkür ediyorum.

Soru sahibinin bir söz talebi?.. Yok.

Soru cevaplandırılmıştır.

15. - Diyarbakır Milletvekili Yakup Hatipoğlu'nun,
Diyarbakır'daki elektrik kesintilerine ilişkin Enerji
ve Tabiî Kaynaklar Bakanından sözlü soru
önergesi (6/47)

BAŞKAN - 15 inci sırada, Diyarbakır Milletvekili
Yakup Hatipoğlu'nun, Diyarbakır'daki elektrik kesintilerine
ilişkin Enerji ve Tabiî Kaynaklar Bakanından
sorusu vardır.

Cevaplandıracak Sayın Bakan?.. Yok.

Ertelenmiştir.

16. - Erzincan Milletvekili Mustafa Kul'un, İstanbul
ve Ankara Büyükşehir Belediyelerinin faaliyetlerine
ilişkin İçişleri Bakanından sözlü
soru önergesi (6/48)

BAŞKAN - 16 ncı sırada, Erzincan Milletvekili
Mustafa Kul'un, İstanbul ve Ankara Büyükşehir
Belediyelerinin faaliyetlerine ilişkin İçişleri
Bakanından sorusu vardır.

Cevaplandıracak Sayın Bakan?.. Yok.

Ertelenmiştir.

17. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan sözlü soru önergesi (6/49)

BAŞKAN - 17 nci sırada, Diyarbakır Milletvekili
Yakup Hatipoğlu'nun, kamu alacaklarının faiz
oranlarına ilişkin Başbakandan sorusu vardır.

Cevaplandıracak Sayın Bakan?.. Yok.

Ertelenmiştir.

18. - Şanlıurfa Milletvekili Abdülkadir Öncel'in,
Türkiye-İsrail arasında yapıldığı
iddia edilen anlaşmalara ilişkin Başbakandan
sözlü soru önergesi (6/50)

BAŞKAN - 18 inci sırada, Şanlıurfa Milletvekili
Abdulkadir Öncel'in, Türkiye - İsrail arasında
yapıldığı iddia edilen anlaşmalara
ilişkin Başbakandan sorusu vardır.

Cevaplandıracak Sayın Bakan?.. Yok.

Ertelenmiştir.

19. - Şanlıurfa Milletvekili Abdülkadir Öncel'in,
Türkiye ile İsrail arasında yapıldığı
iddia edilen Askerî Anlaşmaya ilişkin sorusu
ve Millî Savunma Bakanı Turhan Tayan'ın cevabı
(6/51)

BAŞKAN - 19 uncu sırada, Şanlıurfa Milletvekili
Abdulkadir Öncel'in, Türkiye ile İsrail arasında
yapıldığı iddia edilen askerî anlaşmaya
ilişkin Millî Savunma Bakanından sorusu vardır.

Cevaplandıracak Sayın Bakan?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın Millî
Savunma Bakanı Sayın Oltan Sungurlu tarafından
sözlü olarak cevaplandırılması
hususunu arz ederim.

Saygılarımla.

Abdulkadir Öncel

Şanlıurfa

1 - Askerî konularda İsrail'le hangi anlaşma
yapıldı; bu anlaşmanın içeriği
hakkında bilgi verebilir misiniz?

2 - Basında yer alan İsrail ile Türkiye arasında
yapılan askerî anlaşmayı Türk Hükümeti
adına kim imzalamıştır?

BAŞKAN - Abdulkadir Öncel'in sözlü sorusunu
cevaplamak üzere, Milli Savunma Bakanı Sayın
Turhan Tayan.

Buyurun Sayın Bakan.

MİLLİ SAVUNMA BAKANI TURHAN TAYAN (Bursa) - Sayın
Başkan, değerli milletvekilleri; Şanlıurfa
Milletvekili Sayın Abdulkadir Öncel tarafından
verilen soru önergesiyle, Türkiye ile İsrail
arasında imzalanan Askerî Eğitim İşbirliği
Anlaşması hakkında bilgi istenmiştir.

Bahse konu anlaşma, Genelkurmay İkinci Başkanı
Orgeneral Çevik Bir'in İsrail ziyareti esnasında,
23 Şubat 1996 tarihinde imzalanmıştır.
Demokrasiyle idare edilen iki ülkenin bölge için
demokrasi açısından örnek teşkil
edecek bir yaklaşım çerçevesinde imzaladıkları
söz konusu anlaşma, iki ülke arasında askerî
eğitim işbirliğini tesis etmeyi amaçlamakta
olup, askerî eğitim kuruluşları arasında
işbirliğinin prensiplerini kapsamakta ve askerî
eğitim alanında karşılıklı
bilgi ve deneyimlerin mübadelesi, askerî akademiler
ve karargâhlar arası karşılıklı
ziyaretler, müşterek eğitimlerin icrası,
askerî tatbikatlara karşılıklı
gözetimci gönderilmesi, askerî, sosyal ve kültürel
alanlarda bilgi ve personel mübadelesi ile askerî tarih,
müze ve arşiv konularında işbirliği,
harp gemileriyle karşılıklı liman ziyaretleri,
askerî spor ve sanat gruplarının karşılıklı
ziyaretleri, askerî film ve fotoğraf stüdyoları
arasında işbirliği hususlarını
ihtiva etmektedir.

Saygıyla arz ediyorum. (DYP ve RP sıralarından
alkışlar)

BAŞKAN - Sayın Bakana teşekkür ediyorum.

Soru sahibinin söz talebi var mı?

ABDULKADİR ÖNCEL (Şanlıurfa) - Sayın
Başkan, soru, 53 üncü Hükümete sorulmuştu,
54 üncü Hükümet cevaplandırdı.
Sayın Bakana teşekkür ediyorum.

BAŞKAN - Soru cevaplandırılmıştır.

20. - Ankara Milletvekili Ersönmez Yarbay'ın, akaryakıt
fiyatlarındaki artışlara ilişkin Başbakandan
sözlü soru önergesi (6/52)

BAŞKAN - 20 nci sıradaki, Ankara Milletvekili Ersönmez
Yarbay'ın, akaryakıt fiyatlarındaki artışlara
ilişkin Başbakandan sorusu, önerge sahibinin
istemi üzerine geri verilmiştir.

21. - İçel Milletvekili Mehmet Emin Aydınbaş'ın,
15.4.1995-15.10.1995 tarihleri arasında T.C. Emekli Sandığından
emekli olan kamu görevlilerinin mağduriyetlerine ilişkin
Başbakandan sorusu ve Devlet Bakanı Lütfü
Esengün'ün cevabı (6/54)

BAŞKAN - 21 inci sırada, İçel Milletvekili
Mehmet Emin Aydınbaş'ın, 15.4.1995-15.10.1995
tarihleri arasında Türkiye Cumhuriyeti Emekli Sandığından
emekli olan kamu görevlilerinin mağduriyetlerine ilişkin
Başbakandan sorusu vardır.

Soruyu cevaplandıracak Sayın Bakan?.. Buradalar.

Önergeyi okutuyorum:

Türkiye Büyük Millet Meclisi Başkanlığına

Aşağıdaki sorumun Başbakan Sayın
Mesut Yılmaz tarafından sözlü olarak cevaplandırılması
hususunda delaletlerinizi saygılarımla arz ederim.

Mehmet Emin Aydınbaş

İçel

1. "6.11.1995 tarih ve 95/7492 sayılı Bakanlar
Kurulu Kararı ile maaş ve ücretlerde yapılan
iyileştirmeler" dolayısı ile 15 Nisan
1995 tarihinden itibaren 15 Ekim 1995 tarihleri arasında
Türkiye Cumhuriyeti Emekli Sandığından
emekli olan kamu görevlilerinin uğramış
bulunduğu göreceli mağduriyetin giderilmesini düşünüyor
musunuz?

2. Eğer düşünüyorsanız, bunu bir
Bakanlar Kurulu kararnamesi ile mi, yoksa, başka bir prosedür
uygulayarak mı yapacaksınız?

3. Eğer düşünmüyorsanız, 30 Ekim
1995 tarihine kadar ifade edilen kesin beyanların hilafına,
6.11.1995 tarih ve 95/7492 sayılı Bakanlar Kurulu
Kararı ile ilgililerin ani bir sürprizle karşı
karşıya bırakılmasını
"Devletin güvenilirliği" ilkesiyle bağdaşır
buluyor musunuz?

BAŞKAN - İçel Milletvekili Mehmet Emin Aydınbaş'ın
sorusunu cevaplandırmak üzere, Devlet Bakanı
Lütfü Esengün söz istemişlerdir.

Buyurun Sayın Bakan. (RP sıralarından alkışlar)

DEVLET BAKANI LÜTFÜ ESENGÜN (Erzurum) - Sayın
Başkan, sayın milletvekilleri; bu da Anayol Hükümetinden
Hükümetimize intikal etmiş bir sualdir. 15 Nisan
1995 ile 15 Ekim 1995 tarihleri arasında emekli olan kamu
görevlilerinin ücretlerinde, aylıklarında
ne gibi bir iyileştirme yapılacağı yolunda
zamanın Hükümetine sorulan suale, kısaca,
şöyle cevap arz ediyorum.

54 üncü Cumhuriyet Hükümeti olarak, tüm
çalışanlarımızın ve emeklilerimizin
refah düzeyini yükseltmek için çalışmalarımız
devam etmektedir.

Bilindiği üzere, Hükümetimiz işbaşına
geldiğinde yaptığı ilk icraat, daha önceki
Hükümet zamanında yüzde 25 civarında
düşünülen ve basına açıklanan
memur maaş zammını -ki, bunun içerisinde
Bağ-Kur, Sigorta ve Emekli Sandığından maaş
alan emeklilerimiz de var idi- yüzde 50 olarak yapmak olmuştur.
Bu, gerçekten, bütün kamuoyunda -30 milyon insanımızı
ilgilendiren iyi bir icraattır- büyük memnuniyet
meydana getirmiştir. Hatta, emeklilerden (Bağ-Kur emeklilerinden,
Sigorta emeklilerinden) aylıklarında yüzde
300'lere kadar zam görenler olmuştur. Gerçekten,
1 800 000 lira ücretle emekli olarak hayatını
sürdürmek mecburiyetinde kalan Bağ-Kur emeklilerimizin
-en az seviyede maaş alan emeklilerimizin- maaşı
10 milyon lira civarında bir meblağa yükseltilmiştir.
Bunun da, tabiatıyla, fazla bir rakam olduğu söylenemez.

Önümüzdeki 1997 yılı bütçesinde
Hükümet olarak hedefimiz, enflasyon artı kalkınma
hızı veya gayri safî millî hâsıladaki
artış hızı kadar enflasyonun üzerine
ilave yapmaktır. Bu suretle, çalışanlarımıza
ve emeklilerimize en iyi şartlarda hayatlarını
devam ettirme imkânını tanıyacağımıza
inanıyoruz.

Dolayısıyla, 1997 yılı içerisinde,
emeklilerimiz olsun kamuda çalışan işçilerimiz,
memurlarımız olsun enflasyona ezdirilmeyecektir,
enflasyonun üzerinde ücretlerine zam yapılacaktır.

Hepinizi saygıyla selamlıyorum. (RP sıralarından
alkışlar)

BAŞKAN - Soruyu cevaplayan Devlet Bakanı Sayın
Lütfü Esengün'e teşekkür ediyorum.

Soru sahibinin bir talebi var mı efendim?

MEHMET EMİN AYDINBAŞ (İçel) - Yok efendim.

BAŞKAN - Peki.

Soru cevaplandırılmıştır.

22. - Amasya Milletvekili Cemalettin Lafçı'nın,
hayvan besicilerinin sorunlarına ilişkin Tarım
ve Köyişleri Bakanından sözlü soru
önergesi (6/55)

BAŞKAN - 22 nci sırada, Amasya Milletvekili Cemalettin
Lafçı'nın, hayvan besicilerinin sorunlarına
ilişkin Tarım ve Köyişleri Bakanından
sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

23. - İzmir Milletvekili Metin Öney'in, ilaçtan
alınan KDV'nin kaldırılmasına ilişkin
Sağlık Bakanından sözlü soru önergesi
(6/56)

BAŞKAN - 23 üncü sırada, İzmir Milletvekili
Metin Öney'in, ilaçtan alınan KDV'nin kaldırılmasına
ilişkin Sağlık Bakanından sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

24. - Amasya Milletvekili Cemalettin Lafçı'nın,
İsrail'in, Lübnan'a yönelik saldırısına
ilişkin Dışişleri Bakanından sözlü
soru önergesi (6/57)

BAŞKAN - 24 üncü sırada, Amasya Milletvekili
Cemalettin Lafçı'nın, İsrail'in Lübnan'a
yönelik saldırısına ilişkin Dışişleri
Bakanından sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

25. - Ordu Milletvekili Hüseyin Olgun Akın'ın,
kırsal kalkınma projelerine ilişkin Tarım
ve Köyişleri Bakanından sözlü soru
önergesi (6/110)

BAŞKAN - 25 inci sırada, Ordu Milletvekili Hüseyin
Olgun Akın'ın, kırsal kalkınma projelerine
ilişkin Tarım ve Köyişleri Bakanından
sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

26. - Ordu Milletvekili Hüseyin Olgun Akın'ın,
Ordu Arıcılık Araştırma Enstitüsüne
ilişkin Tarım ve Köyişleri Bakanından
sözlü soru önergesi (6/111)

BAŞKAN - 26 ncı sırada, Ordu Milletvekili
Hüseyin Olgun Akın'ın, Ordu Arıcılık
Araştırma Enstitüsüne ilişkin Tarım
ve Köyişleri Bakanından sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

27. - Ordu Milletvekili Hüseyin Olgun Akın'ın,
fındık üretiminin planlanması ve dikim
alanlarının belirlenmesine ilişkin Tarım
ve Köyişleri Bakanından sözlü soru
önergesi (6/112)

BAŞKAN - 27 nci sırada, Ordu Milletvekili Hüseyin
Olgun Akın'ın, fındık üretiminin
planlanması ve dikim alanlarının belirlenmesine
ilişkin Tarım ve Köyişleri Bakanından
sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

28. - Ağrı Milletvekili Celal Esin'in, Ağrı
ve ilçelerinin okul, öğretmen ve personel ihtiyaçlarına
ilişkin Millî Eğitim Bakanından sözlü
soru önergesi (6/113)

BAŞKAN - 28 inci sırada, Ağrı Milletvekili
Celal Esin'in, Ağrı ve ilçelerinin okul, öğretmen
ve personel ihtiyaçlarına ilişkin Millî
Eğitim Bakanından sorusu vardır.

Soruyu cevaplandıracak Sayın Bakan?.. Yok.

Soru ertelenmiştir.

29. - Eskişehir Milletvekili Mustafa Balcılar'ın,
Boks Federasyonu Başkanının sahte belge düzenlediği
iddiasına ilişkin Devlet Bakanından sözlü
soru önergesi (6/114)

BAŞKAN - 29 uncu sırada, Eskişehir Milletvekili
Mustafa Balcılar'ın, Boks Federasyonu Başkanının
sahte belge düzenlediği iddiasına ilişkin
Devlet Bakanından sorusu vardır.

Soruyu cevaplandıracak Bakan?.. Yok.

Soru ertelenmiştir.

30. - Adana Milletvekili Sıtkı Cengil'in, "Dört
Mevsim Kadın" isimli program çekiminde başörtülü
öğrencilerin dışarı çıkarıldıkları
iddiasına ilişkin Devlet Bakanından sözlü
soru önergesi (6/115)

BAŞKAN - 30 uncu sırada, Adana Milletvekili Sıtkı
Cengil'in "Dört Mevsim Kadın" isimli program
çekiminde başörtülü öğrencilerin
dışarı çıkarıldıkları
iddiasına ilişkin Devlet Bakanından sorusu
vardır.

Soruyu cevaplandıracak Bakan?.. Yok.

Soru ertelenmiştir.

31. - Ordu Milletvekili Hüseyin Olgun Akın'ın,
Ordu İl Kültür Merkezi ihalesine ve kütüphane
hizmet binalarına ilişkin Kültür Bakanından
sözlü soru önergesi (6/118)

BAŞKAN - 31 inci sırada, Ordu Milletvekili Hüseyin
Olgun Akın'ın, Ordu İl kültür Merkezi
ihalesine ve kütüphane hizmet binalarına ilişkin
Kültür Bakanından sorusu vardır.

Soruyu cevaplandıracak Bakan?.. Yok.

Soru ertelenmiştir.

32. - Kütahya Milletvekili İsmail Karakuyu'nun,
basında çıkan bir habere ilişkin Başbakandan
sözlü soru önergesi (6/119)

BAŞKAN - 32 nci sırada, Kütahya Milletvekili
İsmail Karakuyu'nun, basında çıkan
bir habere ilişkin Başbakandan sorusu vardır.

Soruyu cevaplandıracak Bakan?.. Yok.

Soru ertelenmiştir.

33. - Çankırı Milletvekili Ahmet Uyanık'ın,
Engin Civan'ın mahkûmiyet cezasına ilişkin
Adalet Bakanından sözlü soru önergesi (6/120)

BAŞKAN - 33 üncü sırada, Çankırı
Milletvekili Ahmet Uyanık'ın, Engin Civan'ın
mahkûmiyet cezasına ilişkin Adalet Bakanından
sorusu vardır.

Soruyu cevaplandıracak Bakan?.. Yok.

Soru ertelenmiştir.

34. - Ağrı Milletvekili M. Sıddık
Altay'ın, Ağrı'da bir kayak tesisinin yapılıp
yapılmayacağına ilişkin Devlet Bakanından
sözlü soru önergesi (6/121)

BAŞKAN - 34 üncü sırada, Ağrı
Milletvekili Sıddık Altay'ın, Ağrı'da
bir kayak tesisinin yapılıp yapılmayacağına
ilişkin Devlet Bakanından sorusu vardır.

Soruyu cevaplandıracak Bakan?.. Yok.

Soru ertelenmiştir.

35. - Ağrı Milletvekili M. Sıddık
Altay'ın, Ağrı İlinin bazı ilçelerine
kapalı spor salonu yapılıp yapılmayacağına
ilişkin Devlet Bakanından sözlü soru önergesi
(6/122)

BAŞKAN - 35 inci sırada, Ağrı Milletvekili
Sıddık Altay'ın, Ağrı ilinin bazı
ilçelerine kapalı spor salonu yapılıp
yapılmayacağına ilişkin Devlet Bakanından
sorusu vardır.

Soruyu cevaplandıracak Bakan?.. Yok.

Soru ertelenmiştir.

36. - Ağrı Milletvekili M. Sıddık
Altay'ın, Ağrı'da bir stadyum yapılıp
yapılmayacağına ilişkin Devlet Bakanından
sözlü soru önergesi (6/123)

BAŞKAN - 36 ncı sırada, Ağrı Milletvekili
Sıddık Altay'ın, Ağrı'da bir stadyum
yapılıp yapılmayacağına ilişkin
Devlet Bakanından sorusu vardır.

Soruyu cevaplandıracak Bakan?.. Yok.

Soru ertelenmiştir.

37. - İstanbul Milletvekili Bahattin Yücel'in,
T.C. Merkez Bankası Meclisi üyelerinin yenileneceği
iddiasına ilişkin Başbakandan sözlü
soru önergesi (6/124)

BAŞKAN - 37 nci sırada, İstanbul Milletvekili
Bahattin Yücel'in, T.C. Merkez Bankası Meclisi üyelerinin
yenileneceği iddiasına ilişkin Başbakandan
sorusu vardır.

Soruyu cevaplandıracak Bakan?.. Yok.

Soru ertelenmiştir.

38. - Ağrı Milletvekili M. Sıddık
Altay'ın, Ağrı İlinin köy yollarının
yapımına ilişkin Devlet Bakanından
sözlü soru önergesi (6/125)

BAŞKAN - 38 inci sırada, Ağrı Milletvekili
Sıddık Altay'ın, Ağrı İlinin
köy yollarının yapımına ilişkin
Devlet Bakanından sorusu vardır.

Soruyu cevaplandıracak Bakan?.. Yok.

Soru ertelenmiştir.

39. - Ağrı Milletvekili M. Sıddık
Altay'ın, Ağrı İlinin köylerindeki
kapalı okulların açılmasına
ilişkin Millî Eğitim Bakanından sözlü
soru önergesi (6/126)

BAŞKAN - 39 uncu sırada, Ağrı Milletvekili
Sıddık Altay'ın, Ağrı İlinin
köylerindeki kapalı okulların açılmasına
ilişkin Millî Eğitim Bakanından sorusu
vardır.

Soruyu cevaplandıracak Bakan?.. Yok.

Soru ertelenmiştir

40. - Ağrı Milletvekili M. Sıddık
Altay'ın, Ağrı'daki yoksul vatandaşlarımızın
çeşitli fonlardan sağlanan yardım miktarının
artırılmasına ilişkin Başbakandan
sözlü soru önergesi (6/127)

BAŞKAN - 40 ıncı sırada, Ağrı
Milletvekili Sıddık Altay'ın, Ağrı'daki
yoksul vatandaşlarımızın çeşitli
fonlardan sağlanan yardım miktarının
artırılmasına ilişkin Başbakandan
sorusu vardır.

Soruyu cevaplandıracak Başbakan yahut Bakan?.. Yok.

Soru ertelenmiştir.

41. - Adana Milletvekili Tuncay Karaytuğ'un, İstanbul
Atatürk Hava Limanı dış hatlar terminali
ihalesindeki yolsuzluk iddiasına ilişkin Başbakandan
sözlü soru önergesi (6/130)

BAŞKAN - 41 inci sırada, Adana Milletvekili Tuncay
Karaytuğ'un, İstanbul Atatürk Hava Limanı
dış hatlar terminali ihalesindeki yolsuzluk iddiasına
ilişkin Başbakandan sorusu vardır.

Soruyu cevaplandıracak Başbakan yahut Bakan?.. Yok.

Soru ertelenmiştir.

42. - İstanbul Milletvekili Meral Akşener'in,
Ereğli Demir ve Çelik Fabrikaları A.Ş.'nin
özelleştirilmesi ile ilgili ihalenin iptaline ilişkin
Başbakandan sözlü soru önergesi (6/131)

BAŞKAN - 42 nci sırada, İstanbul Milletvekili
Meral Akşener'in, Ereğli Demir ve Çelik Fabrikaları
A.Ş'nin özelleştirilmesi ile ilgili ihalenin
iptaline ilişkin Başbakandan sorusu vardır.

Soruyu cevaplandıracak Başbakan yahut Bakan?.. Yok.

Soru ertelenmiştir.

43. - Şanlıurfa Milletvekili Zülfükar
İzol'un, çiftçilerimize yapılacak
yardımlara ilişkin Tarım ve Köyişleri
Bakanından sözlü soru önergesi (6/132)

BAŞKAN - 43 üncü sırada, Şanlıurfa
Milletvekili Zülfükar İzol'un, çiftçilerimize
yapılacak yardımlara ilişkin Tarım
ve Köyişleri Bakanından sorusu vardır.

Soruyu cevaplandıracak Bakan?.. Yok.

Soru ertelenmiştir.

44. - Şanlıurfa Milletvekili Zülfükar
İzol'un, Şanlıurfa'da Tedaş'ın
bazı hizmetlerindeki yetersizliğe ilişkin Enerji
ve Tabiî Kaynaklar Bakanından sözlü soru
önergesi (6/133)

BAŞKAN - 44 üncü sırada, Şanlıurfa
Milletvekili Zülfükar İzol'un, Şanlıurfa'da
Tedaş'ın bazı hizmetlerindeki yetersizliğe
ilişkin Enerji ve Tabiî Kaynaklar Bakanından
sorusu vardır.

Soruyu cevaplandıracak Bakan?.. Yok.

Soru ertelenmiştir.

45. - Afyon Milletvekili Nuri Yabuz'un, T.C. Merkez Bankası
Van Gölü Eğitim ve Dinlenme Tesislerine ilişkin
Başbakandan sözlü sorusu ve Devlet Bakanı
Lütfü Esengün'ün cevabı (6/134)

BAŞKAN - 45 inci sırada, Afyon Milletvekili Nuri
Yabuz'un, T.C. Merkez Bankası Van Gölü Eğitim
ve Dinlenme Tesislerine ilişkin Başbakandan sorusu
vardır.

Soruyu cevaplandıracak Bakan?.. Hazır.

Önergeyi okutuyorum:

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Mesut Yılmaz tarafından sözlü
olarak cevaplandırılması hususunu bilgilerinize
arz ederim.

Nuri Yabuz

Afyon

Halihazırda Türk Silahlı Kuvvetleri tarafından
kullanılan, Van İli merkez ilçesi Çitören
Köyü Yılanlı Kaya mevkiinde bulunan, Türkiye
Cumhuriyet Merkez Bankası Van Gölü Eğitim
ve Dinlenme Tesisleri, Bankaca, Genelkurmay Başkanlığına
tahsis olunmak üzere, 2942 sayılı Kanunun 30
uncu maddesi uyarınca, Hazine Müsteşarlığına
devredilmiş ve Hazine Müsteşarlığı
da B.02.0.1 HM.KİT.03.0252321/11 sayılı yazısıyla
uygun bulmuşken, Başbakan Sayın Mesut Yılmaz'ın
25 Nisan 1996 tarihli yazılı talimatı ile
Hazine Müsteşarlığından devir işlemlerinin
kabul edilmemesini emretmiştir.

1. Başbakan Mesut Yılmaz'ın, bölgede
terörle fedakârca mücadele eden Türk Silahlı
Kuvvetlerimize böyle bir moral ve dinlenme tesisinin verilmesini
yazılı talimatla engellemesindeki amaç nedir?

2. Sayın Bakan Rüşdü Saracoğlu'nun
Merkez Bankası Başkanlığı yaptığı
dönemde, fuzulen, bugünkü fiyatlarla 750 milyar
Türk Lirası gibi büyük bir para harcayarak
yaptırdığı bu tesislerin hangi amaçla
kullanılması düşünülmektedir?

3. Bu tesisin, Sayın Bakan Rüşdü Saracoğlu
tarafından fuzulen yaptırıldığı
ve Merkez Bankası Yönetim Kurulunun ve Banka Meclisinin
fiyat-maliyet analizi yaparak bu tesisin elden çıkarılması
yönünde karar aldığı doğru mudur?

4. İzmir ve Marmaris'te Banka personelinin rahatlıkla
bütün ihtiyaçlarına cevap veren tesisleri
varken, açıkhava diskosu ve yüzme havuzu dahi
olan; fakat, yol yaptırılması unutulan böyle
bir yerde devletin 750 milyar lirasını heba ederek
bu tesisi yaptıran dönemin Merkez Bankası Başkanı
Rüşdü Saracoğlu ve diğer sorumlular hakkında,
1211 sayılı Kanunun 42 nci maddesi uyarınca,
Başbakanlıkça özel denetim yapılması
gereği hakkında ne düşünülmektedir?

BAŞKAN - Soru önergesini cevaplamak üzere, Devlet
Bakanı Sayın Lütfü Esengün'e söz
veriyorum.

Buyurun Sayın Bakanım.

DEVLET BAKANI LÜTFÜ ESENGÜN (Erzurum) - Sayın
Başkan, sayın milletvekilleri; hepinizi saygıyla
selamlıyorum.

Afyon Milletvekili Sayın Nuri Yabuz'un, dönemin Başbakanı
Sayın Mesut Yılmaz'a tevcih ettiği sözlü
soru önergesinin cevaplarını arz ediyorum.

Sayın Yabuz'un tevcih ettiği Türkiye Cumhuriyet
Merkez Bankası Van Gölü Eğitim ve Dinlenme
Tesislerine ilişkin sorunun cevabı, kısaca
şöyle: Merkez Bankası Meclisinin 18 Mayıs
1990 gün, 5869/15668 sayılı kararında,
özellikle Doğu ve Güneydoğu Anadolu Bölgelerindeki
Merkez Bankası şubelerinde çalışmakta
olan personelin sosyal amaçlı dinlenme ve eğitim
kampı ihtiyaçlarının karşılanmasını
teminen, Van İli merkez ilçesi Çitören
Köyünde Van Özel İdare Müdürlüğünün
maliki bulunduğu yaklaşık 100 bin metrekarelik
arazinin satın alınması öngörülmüştür.
Bilahara, Merkez Bankası Meclisinin 23 Ocak 1992 tarih,
6209/15808 sayılı kararıyla işin ihalesi
yapılarak, mezkûr arsa üzerinde Van Gölü
Eğitim Seminer ve Dinlenme Tesisinin inşaatına
başlanmıştır. Ancak, 4 Nisan 1994 tarihli
tasarruf tedbirleri kararları meyanında banka meclisinin
aldığı 30.5.1994 gün, 6596/16195 sayılı
kararla tesisinin inşaatı yüzde 84 mertebesinde
durdurularak, geçici kabulünün yapılması
kararlaştırılmıştır.

Bunları takiben, Millî Savunma Bakanlığı
ve Genelkurmay Başkanlığının, sırasıyla,
15 Aralık 1995 gün, 3091 sayılı ve 28
Şubat 1996 gün, 281 sayılı talepleri
üzerine, 16 Mayıs 1996 tarihinde yapılmış
olan Merkez Bankası Olağan Hissedarlar Genel Kurulunda
söz konusu tesisin Genelkurmay Başkanlığının
kullanımına verilmek kaydıyla, Millî
Savunma Bakanlığına tahsis edilmek üzere,
Hazine adına bedelsiz devri karara bağlanmıştır.

Bunun üzerine, Merkez Bankası ile Maliye Bakanlığı
Millî Emlak Genel Müdürlüğü arasında
yapılan yazışmalar sonucunda, tesisin devir
alınması uygun görülmüşken,
bu defa, Genelkurmay Başkanlığı ve Millî
Savunma Bakanlığının, sırasıyla,
5 Eylül 1996 gün 4 324 831 sayılı, 20
Eylül 1996 gün 5 506 sayılı yazılarıyla
tesisin kullanımından vazgeçildiği ve
devir alınmayacağı belirtilmiştir.

Yüce Meclisin değerli üyelerinin bilgisine saygıyla
arz ediyorum.

BAŞKAN - Soru önergesini cevaplayan Devlet Bakanı
Sayın Lütfü Esengün'e teşekkür
ediyorum.

Önerge sahibinin söz istemi var mı?

NURİ YABUZ (Afyon) - Evet.

BAŞKAN - Yerinizden... Buyurun efendim.

NURİ YABUZ (Afyon) - İlave edecek herhangi bir şey
yok.

BAŞKAN - Teşekkür ederim.

Soru cevaplandırılmıştır.

Soru önergelerine ayrılan süremiz tamamlanmış
bulunmaktadır.

Gündemin "Kanun Tasarı ve Teklifleriyle Komisyonlardan
Gelen Diğer İşler" kısmına
geçiyoruz.

VI. - KANUN TASARI VE TEKLİFLERİYLE KOMİSYONLARDAN
GELEN

DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu(1/215) (S.Sayısı
: 23)

BAŞKAN - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararnameyle ilgili tasarının müzakeresine
kaldığımız yerden devam edeceğiz.

Komisyon?.. Yok.

Hükümet?.. Yok.

Ertelenmiştir.

2. - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısı ve Sağlık,
Aile, Çalışma ve Sosyal İşler
Komisyonu Raporu (1/438) (S. Sayısı :101)

BAŞKAN - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısının müzakeresine
başlayacağız.

Komisyon?.. Yok.

Hükümet?.. Yok.

Ertelenmiştir.

3. - Refah Partisi Grup Başkanvekili Kayseri Milletvekili
Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 5680
Sayılı Basın Kanununa İki Ek Madde
Eklenmesine Dair Kanun Teklifi ve Adalet Komisyonu Raporu (2/469)
(S. Sayısı :107) (1)

BAŞKAN - Refah Partisi Grup Başkanvekili Kayseri Milletvekili
Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 5680
Sayılı Basın Kanununa İki Ek Madde
Eklenmesine Dair Kanun Teklifi ve Adalet Komisyonu raporunun müzakeresine
kaldığımız yerden devam ediyoruz.

Sayın Komisyon?.. Burada.

Sayın Hükümet?.. Burada.

Komisyon ve Hükümet yerlerini aldılar.

Sayın milletvekilleri, geçen birleşimde, çerçeve
1 inci maddeye bağlı ek 7 nci maddenin görüşmeleri
tamamlanmıştı.

Şimdi, ek 7 nci maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

Ek 8 inci maddeyi okutuyorum:

EK MADDE 8.- Süreli ve süresiz yayınların
satışa arz edildikleri yerlere herhangi bir surette
ulaştırılması halinde satıcı
bu yayınları satışa sunma mükellefiyeti
altındadır. Bu mükellefiyete uymayanların
işyeri, mahallin en büyük mülkî amirliklerince
3 gün süre ile kapatılır. Fiilin tekrarı
halinde kapatma kararı 3 aydan az olamaz. Bu kararlara
karşı Sulh Ceza Mahkemeleri nezdinde itiraz olunabilir.

BAŞKAN - Ek 8 inci madde üzerinde söz isteyen?..

Şu ana kadar, Demokratik Sol Parti Grubu adına, Trabzon
Milletvekili Hikmet Sami Türk söz talebinde bulunmuştur.

Buyurun Sayın Türk. (DSP sıralarından
alkışlar)

Sayın Türk, konuşma süreniz 10 dakikadır.

DSP GRUBU ADINA HİKMET SAMİ TÜRK (Trabzon)
- Sayın Başkan, değerli milletvekilleri; basın
özgürlüğü, demokrasinin, olmazsa olmaz
koşuludur. Basın özgürlüğü,
dağıtım özgürlüğünü
de içerir. Başka bir deyişle, basın
özgürlüğü, dağıtım özgürlüğüyle
tamamlanır. Eğer, bastığınız
bir eseri, bastığınız bir gazeteyi, bastığınız
bir dergiyi dağıtma özgürlüğünüz
yoksa, bu özgürlüğünüz engelleniyorsa,
o zaman, basın özgürlüğünüz
de yok demektir.

Basın özgürlüğünün varlığı,
demokrasinin işleyişiyle doğrudan doğruya
bağlantılı olduğu için, dağıtım
özgürlüğünün engellenmesi, yalnız
rekabetin engellenmesi değil, aynı zamanda, demokrasinin
engellenmesidir. Biz, Demokratik Sol Parti olarak, bu kanun teklifini,
onunla getirilen ek 8 inci maddeyi, bu anlayış içerisinde
değerlendirmek istiyoruz.

Anayasamıza göre, devlet, basın özgürlüğünü
sağlayıcı tedbirleri almakla yükümlüdür.
Aynı zamanda, Anayasamıza göre, devlet, piyasaların
sağlıklı ve düzenli işleyişini
sağlayıcı ve geliştirici tedbirleri almakla
da yükümlüdür. Bu açıdan, getirilen
kanun teklifi bu amacı gerçekleştirmeye yönelik
bir teklif olarak kabul edilebilir; ancak, ek 8 inci madde, Anayasanın
başka bazı maddeleriyle çelişmektedir,
başka bazı maddelerine ters düşmektedir.
Ek 8 inci maddeye göre, süreli ve süresiz yayınlar
herhangi bir biçimde satışa arz edildikleri
yere ulaştırıldığı takdirde,
satıcı, onları satışa sunmakla
yükümlü tutulmaktadır; bu hükümde,
Anayasanın zorla çalıştırma
yasağına ve çalışma ve sözleşme
özgürlüğüne aykırı yönler
bulunmaktadır.

Anayasanın bütün hükümlerinin birbiriyle
uyumlu olarak yorumlanması ve öyle uygulanması
gerekir. Anayasanın belli bir hükmündeki amacı
gerçekleştirirken başka bir hükmünü
zedeleyecek olursak, Anayasaya uygun bir yasa yapmış
olmayız. Burada, yasa koyucu olarak, Anayasanın
bütün hükümlerini bir arada değerlendirmek
ve onlara uygun yasalar yapmak durumundayız.

Şimdi, getirilen teklif, önerilen hüküm,
Anayasanın sözünü ettiğim hükümlerine
aykırı olduğu gibi, aynı zamanda bazı
belirsizlikleri de beraberinde getirmektedir. Örneğin
bu maddede, süreli ve süresiz yayınların
herhangi bir surette ulaştırılmasından
söz edilmektedir. Öyle ki, satıcıyla süreli
veya süresiz yayını basan, yayan arasında
herhangi bir sözleşme olmasa, o yayınlar getirilip
satış yerinin önüne bırakılsa
dahi, teslim alınmamış olsa dahi veya bu alandaki
olağan usullere, mutat usullere aykırı olarak
getirilip bırakılmış olsa dahi, madde,
bu biçimiyle, satışa arz etme yükümlülüğü
getirmektedir. Bu, demin sözünü ettiğim zorla
çalıştırma yasağına, çalışma
ve sözleşme özgürlüklerine aykırı
bir hükümdür.

Aslında, bu hükümler, eğer Rekabetin Korunması
Hakkında Kanun işlerlik kazanmış olsaydı
gereksiz olacaktı. Getirilen düzenleme, tümüyle
bu kanunun, uygulanmaması, bir türlü Rekabet
Kurulununun oluşturulmaması, Rekabet Kurumununun
kurulmaması nedeniyle doğan boşluğun geçici
palyatif tedbirlerle doldurulmasından başka bir şey
değildir.

Geçen hafta burada yapılan görüşmelerden
sonra, Sanayi ve Ticaret Bakanlığının
Rekabet Kurulu adaylar listesini Başbakanlığa
sunduğunu, basından memnuniyetle öğrenmiş
bulunuyoruz. Dileriz ki, bu kurul bir an önce kurulur ve
Rekabet Kurumu bir an önce oluşturulur, böylece
hem Rekabetin Korunması Hakkında Kanunun gereği
yerine getirilmiş olur hem Türkiye'nin Avrupa Birliğine
karşı üstlenmş olduğu taahhüt
yerine getirilmiş olur hem de Türkiye'de artık
rekabet, sağlıklı bir biçimde işleme
şansına kavuşur. O nedenle, bu girişimin
bir an önce sonuçlandırılmasını
ve kurulun kurulmasını, Rekabet Kurumunun oluşturulmasını
burada bir kez daha temenni ediyorum, ısrarla bunun yapılmasını
talep ediyorum.

Biz, Demokratik Sol Parti olarak, ek 8 inci maddenin, bünyesinde
taşıdığı Anayasaya aykırılıklara
yer vermeksizin, daha açık, yasa tekniğine daha
uygun ve daha sistematik bir biçimde yasalaşması
için, bir değişiklik teklifi vermiş bulunuyoruz.
Bu değişiklik teklifinin bir özelliği de, bu
maddenin eksik bıraktığı bir noktayı
tamamlamaktır. Bu maddede sadece, dağıtım
işinin uç noktalarında bulunan satıcılar
cezalandırılmaktadır, örneğin, bayiler,
örneğin bakkallar cezalandırılmaktadır;
oysa, çoğu zaman onlar, bu duruma kendi istekleriyle
düşmüş değillerdir. Onlar, uygulamadan
bildiğimiz gibi, ya tehditle ya hileyle ya menfaat sağlamayla
veya başka bir biçimde bunu yapmaya zorlanmaktadırlar.
Yani, dağıtımın uç noktasındaki
satıcılar, satış işlerinde ayırım
yaptıkları zaman, birtakım yayınları
ve gazeteleri satışa sunmadıkları zaman,
çoğu zaman bir baskı altındadırlar,
bir engellemeyle karşı karşıyadırlar.
Burada, Rekabetin Korunması Hakkında Kanunun 6 ncı
maddesinin ikinci fıkrası (a) bendi anlamında,
başka teşebbüslerin piyasaya girmesinin ve faaliyetlerinin
zorlaştırılmasının söz
konusu olduğunu söylemeliyiz.

İşte, bu engellemeyi yapanlar, bu, şimdi getirilen
yasa teklifi çerçevesinde cezasız bırakılacak
olursa, bu düzenleme eksik bir düzenleme olacaktır.
O nedenle, biz önerimizde, asıl cezalandırılması
gerekenlerin rekabetin işlemesini engelleyenler, dağıtım
işinin uç noktalarındaki satıcıların,
kendilerine teslim edilen süreli veya süresiz yayınları
satışa sunmalarını çeşitli
tedbirlerle, tehditle, hileyle, menfaat sağlamayla veya başka
bir biçimde engelleyenlerin de cezalandırılmasını
öngörüyoruz ve bu teklifimiz için destek
istiyoruz. Bu teklif desteklendiği takdirde, sanıyorum
ki, Demokratik Sol Partinin de katılımıyla
bu hüküm yasalaşmış olacaktır.

Bu arada, Rekabet Kurulunun bir an önce kurulmasını
ve kurumun bir an önce oluşturulmasını
ve böylece, böyle geçici tedbirlere gerek kalmamasını
da temenni ediyorum. Bu anlayış içerisinde,
Yüce Meclisi saygıyla selamlıyorum. (DSP sıralarından
alkışlar)

BAŞKAN - Demokratik Sol Parti Grubu adına konuşan
Sayın Hikmet Sami Türk'e teşekkür ediyorum.

Refah Partisi Grubu adına, Sayın Temel Karamollaoğlu;
buyurun efendim. (RP sıralarından alkışlar)

Konuşma süreniz 10 dakikadır.

RP GRUBU ADINA TEMEL KARAMOLLAOĞLU (Sıvas) - Sayın
Başkan, sayın milletvekilleri; Basın Kanununa
İki Ek Madde Eklenmesine Dair Kanun Teklifinin 8 inci ek
maddesiyle ilgili olarak getirilmek istenilen hüküm,
biraz önce kıymetli arkadaşlarımızın
da ifade ettikleri gibi, herhangi bir şekilde basın
hürriyetini engellemeye matuf bir girişim olursa, onu
önlemek için getirilmektedir.

Basın hürriyeti, fikir hürriyeti, düşünce
hürriyeti demokrasinin temelini teşkil eder. Ancak,
fikir ve düşünce hürriyetinin kullanılması,
basın-yayın organları vasıtasıyla
yapılmaktadır. Basında çıkan
haberin, hür olarak, bütün basın organları
tarafından, okuyucuya ulaştırılması,
bu hürriyetin, kâmil manada kullanılmasının
mütemmim bir cüzüdür. Herhangi bir şekilde
bu hürriyetin kısıtlanması, doğrudan
doğruya fikir ve düşünce hürriyetinin
kısıtlanması manasına gelmektedir.

Bugün, gerek ülkemizde gerekse dünyanın
gelişmiş diğer ülkelerinde, basın
yayın organlarının dağıtımını
kâmil manada sağlayabilmek üzere birçok
tedbirler alınmıştır. Tekelleşmeye
mani olmak bunun ayrılmaz bir parçasıdır.
Elbette tekelleşme çeşitli şekillerde
tezahür etmektedir. Dağıtımın, dağıtım
araçlarının tekelleştirilmesi mümkün
olduğu gibi, bizzat bu maddede belirtildiği gibi, satıcıların,
bu dağıtımı fiilen halka ulaştıran
en son nokta olan satıcıların, dağıtıcıların
da engellenmesi mümkün gözükmektedir. Bugün,
birtakım dağıtım şirketleri, en
uç noktada vatandaşa ulaştırılması
icap eden hakka, ön anlaşmalarla mâni olmaya
çalışmaktadır. Bu tarzdaki bir tavır,
elbette, ülkemizdeki basın-yayın hürriyetinin
kâmil manada uygulanması bakımından
büyük bir mahzur teşkil etmektedir. Bundan dolayı,
grup başkanvekillerimizin vermiş olduğu bu teklifle
ulaşılmak istenilen nokta, her türlü basın
yayın organının, süreli ve süresiz
yayınların, halka, herhangi bir kısıtlamaya
mâni olmadan ulaştırılmasını
sağlamaya matuftur.

Ben, Yüce Meclisin, bu maddeye de -bundan önceki maddeye
olduğu gibi- müsbet yaklaşacağını;
bunun, herhangi bir şekilde yanlış yorumlara
mahal verecek tarzda tefsir edilmeyeceğini ifade etmek istiyorum.
Bu konuda, Grubumuzun kesin olarak müspet oy kullanacağını,
diğer üye arkadaşlarımızın
da aynı hassasiyeti taşıyacağını
ümit ediyorum.

Bu maddeyle ilgili olarak, üzerinde tekrar söz almayı
arzu etmediğimiz için, eğer, başka yollarla
da bu dağıtım engellenmeye kalkılırsa,
biraz önce DSP sözcüsü arkadaşımızın
belirttiği hususların da bu maddeye eklenmesinde, derç
edilmesinde fayda mülahaza ettiğimizi ifade etmek istiyorum.

Hayırlı olmasını temenni ediyor, Yüce
Meclise saygılar sunuyorum. (RP sıralarından
alkışlar)

BAŞKAN - Refah Partisi Grubu adına konuşan
Sayın Temel Karamollaoğlu'na teşekkür ederim.

Şimdi, söz sırası, Ağrı Milletvekili
Sıddık Altay'da; buyurun efendim. (RP sıralarından
alkışlar)

Sayın Altay, konuşma süreniz 5 dakikadır.

MEHMET SIDDIK ALTAY (Ağrı) - Sayın Başkan,
değerli milletvekilleri; görüşülmekte
olan 5680 sayılı Basın Kanununa eklenen ek
madde 8 üzerinde söz almış bulunuyorum.
Bu vesileyle hepinizi saygıyla selamlıyorum.

Bugün basınımız çok önemli
sorunlarla karşı karşıyadır.
Bu sorunları saymakla bitmeyecek kadar çoktur; sadece,
önemli olan birkaçını saymak istiyorum.
Birincisi, basınımızın büyük
bir bölümü, yüzde 80'i, büyük sermayenin
sesi olma durumuna düşmüştür. İkincisi,
basınımız hızlı bir sendikasızlaşma
süreci yaşamaktadır; bu da, yazı işleri
bağımsızlığını engelleyen
önemli bir faktördür. Üçüncüsü,
sorumlu gazetecilik anlayışının gerçekleştirilmesidir.
Dördüncüsü, Anadolu basının
sorunlarıdır. Beşincisi, basının
ciddî bir tekelleşme içerisinde oluşudur.
Bu, sadece yayın tekelleşmesi değil, aynı
zamanda, dağıtım tekelleşmesidir.

Bu sorunları, acilen çözülebilecek sorunlar
ve uzun vadede çözülebilecek sorunlar diye ikeye
ayırabiliriz. Acilen çözülebilecek sorunların
başında, yayıncılıkta ve dağıtımda
tekelleşmeyi önlemektir.

Sayın milletvekilleri, basın özgürlüğünün
önemli bir faktörü, süreli veya süresiz
yayınların eşit ve tarafsız bir şekilde
dağıtılabilmesidir. Bugün, Türkiye'de
süreli ve süresiz yayınların dağıtımı
konusunda birkaç şirketten oluşan fiilî
bir tekelleşme ve kartelleşme mevcuttur. Tekelleşme
ve kartelleşme, her alanda olduğu gibi, hele haber alma
hürriyeti, fikir ve düşünce hürriyeti
söz konusu olursa, son derece tehlikelidir.

Değerli milletvekilleri, gönül isterdi ki, demokrasimizin
dördüncü kuvveti olan basınımız
bu tip sorunları kendi içerisinde ve basın
kuralları çerçevesinde, küçük
hesapların peşinde olmaksızın çözsün;
ama, bu erdemlilik gösterilmemiştir.

Basın özgürlüğünün tam olarak
gerçekleşmesi, dağıtım işinin
bir kamu hizmeti olarak algılanıp değerlendirilerek
yürütülmesiyle mümkün olacaktır.
Bu yapılırken, şu anda olduğu gibi, bir
tekelleşmeye ve kartelleşmeye de meydan vermeyecek
tedbirlerin alınması devletin görevidir.

Basın özgürlüğünün olduğu
tüm gelişmiş ülkelerde, süreli ve süresiz
yayınların satışı ve dağıtımı
için, çıkarılmış kanunlarla,
sağlıklı, objektif ve kalıcı tedbirler
alınmıştır.

Basın Kanununa eklenen bu iki maddenin, süreli ve
süresiz yayınların dağıtım
alanındaki tekelleşmeyi ve kartelleşmeyi gidereceğini
umuyorum. Bazı arkadaşlarımızın
söylediği gibi, bu teklif Anayasaya aykırı
değildir. Farklı fikir ve düşüncelerin
yayınlanmasına ve halkın bilgi edinme özgürlüğüne
karşı olanlara seyirci kalamayız, kalmayacağız.

Bu düşüncelerle Yüce Meclisi saygılarımla
selamlıyorum. (RP sıralarından alkışlar)

BAŞKAN - Ağrı Milletvekili Sıddık
Altay'a teşekkür ediyorum.

Madde üzerindeki konuşmalar tamamlanmıştır.

Maddeyle ilgili 3 adet önerge bulunmaktadır; sırasıyla
okutuyorum:

Türkiye Büyük Millet Meclisi Başkanlığına

Görüşülmekte olan 107 sıra sayılı
kanun teklifinin 1 inci maddesiyle eklenen Ek Madde 8'de ifade
edilen "3 gün süreyle kapatılır"
ifadesinin "1 gün süreyle kapatılır",
"3 aydan az olamaz" ifadesinin "1 aydan az olamaz"
şeklinde değiştirilmesini arz ve teklif ederiz.

Saygılarımızla.

Nizamettin Sevgili Levent Mıstıkoğlu Hüsnü
Sıvalıoğlu

Siirt Hatay Balıkesir

Murat Başesgioğlu Ahmet Kabil

Kastamonu Rize

Türkiye Büyük Millet Meclisi Başkanlığına

Görüşülmekte olan 107 sıra sayılı
kanun teklifinin 1 inci maddesiyle eklenen ek 8 inci maddenin
aşağıdaki şekilde değiştirilmesini
saygıyla arz ederiz.

Mümtaz Soysal A. Turan Bilge Çetin Bilgir

Zonguldak Konya Kars

A. Ziya Aktaş Hikmet Sami Türk Hasan Gülay

İstanbul Trabzon Manisa

Fevzi Aytekin

Tekirdağ

Ek Madde 8.- Süreli veya süresiz yayınların
satışa arz edildikleri yerlere ulaştırılmasına
rağmen, bu yayınları satışa sunmaktan
kaçınanların işyeri, şikâyet
üzerine mahallin en büyük mülkî amirliğince
3 gün süreyle kapatılır. Fiilin tekrarı
halinde kapatma cezası 3 aydan az olamaz. Mülkî
amirlerin kararlarına karşı sulh ceza mahkemeleri
nezdinde itiraz olunabilir. Aynı hükümler süreli
veya süresiz yayınların satışa
arz edildikleri yerlere ulaştırılmasını
ve satışa sunulmasının tehdit, hile,
menfaat temini veya başka bir şekilde engelleyen veya
zorlaştıranlar hakkında da uygulanır.

Türkiye Büyük Millet Meclisi Başkanlığına

Görüşülmekte olan 107 sıra sayılı
kanun teklifinin 1 inci maddesiyle eklenen ek 8 inci maddeye bir
fıkra eklenmesini saygıyla arz ederiz.

Salih Kapusuz Yakup Budak Ömer Ekinci

Kayseri Adana Ankara

RP Grup Başkanvekili

Alaattin Sever Aydın Sacit Günbey Mehmet Sıddık
Altay

Batman Diyarbakır Ağrı

"Aynı hükümler, süreli veya süresiz
yayınların, satışa arz edildikleri
yerlere ulaştırılmasını ve satışa
sunulmasını, tehdit, hile, menfaat temini veya başka
bir şekilde engelleyen ve zorlaştıranlar hakkında
da uygulanır."

BAŞKAN - Önergeleri, aykırılık
sırasına göre, tekrar okutup işleme koyacağım.

Türkiye Büyük Millet Meclisi Başkanlığına

Görüşülmekte olan 107 sıra sayılı
kanun teklifinin 1 inci maddesiyle eklenen Ek Madde 8'de ifade
edilen "3 gün süre ile kapatılır"
ifadesinin "1 gün süre ile kapatılır",
"3 aydan az olamaz" ifadesinin "1 aydan az olamaz"
şeklinde değiştirilmesini arz ve teklif ederiz.

Saygılarımızla.

Nizamettin Sevgili

(Siirt) ve arkadaşları

BAŞKAN - Önergeye, Komisyon katılıyor
mu efendim?

ADALET KOMİSYONU BAŞKANI AHMET TEKDAL (Ankara) -
Katılmıyoruz Sayın Başkan.

BAŞKAN - Hükümet?..

DEVLET BAKANI MEHMET ALTINSOY (Aksaray) - Katılmıyoruz
efendim.

BAŞKAN - Komisyon ve Hükümet, önergeye katılmıyor.

Önerge sahipleri söz almak istiyorlar mı, yoksa
gerekçeyi mi okuyalım?

MURAT BAŞESGİOĞLU (Kastamonu) - Gerekçe
okunsun Sayın Başkan.

BAŞKAN - Önergenin gerekçesini okutuyorum:

Gerekçe:

Değişiklik önergesiyle, maddede öngörülen
cezalar, fiillerle büyük bir nispetsizlik içerisindedir.
Önergeyle, bu nispetsizliğin giderilmesi amaçlanmıştır.

BAŞKAN - Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.

Diğer önergeyi okutuyorum:

Türkiye Büyük Millet Meclisi Başkanlığına

Görüşülmekte olan 107 sıra sayılı
kanun teklifinin 1 inci maddesiyle eklenen Ek 8 inci Maddenin,
aşağıdaki şekilde değiştirilmesini
saygıyla arz ederiz.

Mümtaz Soysal

Zonguldak) ve arkadaşları

Ek Madde 8.- Süreli veya süresiz yayınların,
satışa arz edildikleri yerlere ulaştırılmasına
rağmen, bu yayınları satışa sunmaktan
kaçınanların işyeri, şikâyet
üzerine, mahallin en büyük mülkî amirliğince
3 gün süreyle kapatılır. Fiilin tekrarı
halinde kapatma cezası 3 aydan az olamaz. Mülkî
amirlerin kararlarına karşı sulh ceza mahkemeleri
nezdinde itiraz olunabilir. Aynı hükümler, süreli
veya süresiz yayınların satışa
arz edildikleri yerlere ulaştırılmasını
ve satışa sunulmasını tehdit, hile,
menfaat temini veya başka bir şekilde engelleyen veya
zorlaştıranlar hakkında da uygulanır.

BAŞKAN - Önergeye Komisyon katılıyor
mu?

ADALET KOMİSYONU BAŞKANI AHMET TEKDAL (Ankara) -
Çoğunluğumuz olmadığından dolayı
katılamıyoruz.

BAŞKAN - Hükümet?..

DEVLET BAKANI MEHMET ALTINSOY (Aksaray) - Katılıyoruz
efendim.

BAŞKAN - Önergeye, Komisyon çoğunluğu
olmadığı için katılamıyor;
Hükümet katılıyor.

Önergeyi oylarınıza sunuyorum: Kabul edenler...
Kabul etmeyenler... Kabul edilmiştir.

Diğer önergeyi okutuyorum:

SALİH KAPUSUZ (Kayseri) - Sayın Başkan, önergeyi
geri alıyoruz.

BAŞKAN - Diğer önerge, önerge sahipleri tarafından
geri alınmıştır.

Ek 8 inci maddeyi, kabul edilen önerge yönündeki
değişik şekliyle oylarınıza sunuyorum:
Ek 8 inci maddeyi kabul edenler... Kabul etmeyenler... Kabul edilmiştir.

1 inci maddeyi, kabul edilmiş Ek 7 ve Ek 8 inci maddelerle
birlikte oylarınıza sunuyorum: Kabul edenler...
Kabul etmeyenler... Kabul edilmiştir.

2 nci maddeyi okutuyorum:

MADDE 2.- Bu Kanun yayımı tarihinde yürürlüğe
girer.

BAŞKAN - Madde üzerinde söz isteyen?..

VEYSEL CANDAN (Konya) - Sayın Başkan...

BAŞKAN - Konya Milletvekili Sayın Veysel Candan,
buyurun. (RP sıralarından alkışlar)

Konuşma süreniz 5 dakikadır.

VEYSEL CANDAN (Konya) - Sayın Başkan, sayın
milletvekilleri; 5680 Sayılı Basın Kanununa
İki Ek Madde Eklenmesine Dair Kanun Teklifi üzerinde
söz almış bulunuyorum. Kişisel görüşlerimi
aktaracağım. Yüce Meclise saygılar sunuyorum.

Efendim, kanun teklifi, gazetelerin, dağıtım
şirketleri ve bayilerle ilişkilerini yeniden düzenlemektedir.
Kanun teklifinin gelişine baktığımız
zaman, olayın perde arkasına bakmamız lazım
geliyor. Türkiye'de, başlangıçta, YAYSAT
Yayın Şirketi, Birleşik Basın Dağıtım
Şirketi, Türkiye ve Zaman Gazetelerini de içerisine
alarak yeni bir dağıtım şirketi kuruluyor;
ismi BİRYAY.

Şimdi, bu dağıtım şirketinin uygulama
şekli çok enteresandır. Misaller vermek istiyorum:
Bir kere, yayın şirketinin gazetelerden talebi, üzerindeki
fiyatın üçte biri; yani, 30 bin lira perakende
fiyatı olan gazeteden 10 bin lira dağıtım
ücreti talep etmektedir. Bazen de, üzerinde 10 bin lira
yazan gazeteden 9 bin lira talep etmektedir. Ayrıca, ek
sefer uygulamalarıyla, yüksek para taleplerinde bulunmaktadır;
yani, bu taleplere baktığımız zaman,
gazeteleri dağıtmamak üzere hazırlanmış
birtakım yönetmeliklerle ortaya çıktıkları
görülmektedir.

Şu anda, tekelleşmiş durumda olan bu dağıtım
şirketinin, Cumhuriyet Gazetesini yüzde 17 prim alarak
dağıttığı, Akit, Millî Gazete,
Yeni Şafak, Gündem, Hergün, Evrensel Gazetelerini
yüzde 30'la dağıttığı, diğer
gazetelerden de yüzde 2 talep ettiği gözlenmektedir.
Ayrıca, mahallî idarelerle, belediyelerle büfe
anlaşmalarını iptal ettirerek, o büfelerde
de gazetelerin satışına mâni olmaya
çalışmaktadır.

İşin çok ekonomik olan, belki de gözden
kaçan en mühim taraflarından bir tanesi de,
tiraj rakamlarıyla resmî ilan alabilmek için,
ancak, BİRYAY Dağıtım Şirketinin
rakamları geçerli olmaktadır. Yani, bu, şu
demektir: Bu dağıtım şirketinin kendisinden
geçmeyen rakamlara ilan ve reklam verilemez.

Bu vermeye çalıştığım bilgiler
şunu gösteriyor ki, bu şirket tekelleşmiş
durumdadır ve sayıları 30-40 bin, 50 bin
civarında olan gazetelerin dağıtımını
resmen engellemektedir.

Bu uygulama devam ederse ne olur; belli gazete ve dergiler batar,
birileri de haksız yere trilyonları cebine indirir;
asıl o zaman milletin tarafsız haber alma imkânı
kalmaz. Denilebilir ki, herkes şirket kurar, istediğini
dağıtır, istediğini dağıtmaz.
İlk bakışta mantıklı olan bu
ise de; ancak, yukarıda vermeye çalıştığım
örnekteki gibi, üzerinde 10 bin lira yazan gazeteden
9 bin lira talep etmek de, zannediyorum ki, çok akılcı
bir hareket değildir.

Şirketler kurulur, her şirketin bir çalışma
sahası vardır; ama, bir de teamüller vardır,
o şirketin uymakla yükümlü olduğu konular
vardır. Bu yayın şirketine, dağıtım
şirketine baktığımız zaman, teamülleri,
belirli bir tarihten sonra, yani kendisine rakip çıkan
birtakım ucuz fiyatlı gazetelerin çoğalmasından
sonra ortaya koymaktadır. Bu da gösteriyor ki, burada
dağıtım şirketi tekelleşme durumundadır.

FATİH ATAY (Aydın) - Sayın Başkan,
yayın tarihiyle ilgili konuşmuyor.

NİHAT MATKAP (Hatay) - Sayın Başkan, lütfen...
Bundan sonra teamül olur bu.

VEYSEL CANDAN (Devamla) - Müsaade buyurun.

Burada bir şeyi ifade etmek istiyorum. Sözcüler
burada konuşurken "Tüketicinin Korunması
Hakkında Kanun var, ayrıca Rekabetin Korunması
Hakkında 4054 sayılı Kanun var ve bu kurul
oluşacak" dediler, inşallah kısa zamanda
oluşacak. Ancak, bu kurulun vereceği cezalara baktığımız
zaman 1 ile 6 ay arasında değişmekte, bu da günlüğü
10 bin liradan para cezasına çevrilmekte. Dolayısıyla,
bu kurulun da vereceği cezalar çok gülünç
kalacaktır.

Şimdi, acaba, arkadaşlar, böyle bir teklifi neye
dayanarak getirme ihtiyacını hissettiler?.. Anayasanın
22 nci ve 26 ncı maddeleri, fikir özgürlüğü,
basın hürriyeti, fikri açıklamak, yaymak
ve haberleşme hürriyetinden bahsetmekte ve teminat
altına almaktadır. Yine, Anayasanın 28 inci
maddesinin üçüncü fıkrasına
göre, devlet, sıkıntı olduğu zaman
düzenlemeye müdahale eder. İşte bu teklifle
eklenilmek istenilen iki maddeyle, gazete sahipleriyle yayın
şirketi arasındaki anlaşmazlıkta, devlet,
anayasal hakkını kullanmaktadır.

(Mikrofon otomatik cihaz tarafından kapatıldı)

BAŞKAN - Sayın Candan, siz, arkadaşlarımızın
da ifade ettikleri gibi, maddeyle ilgili konuşmadınız;
kanun teklifinin tümü üzerinde konuşuyorsunuz.
Ben, süreniz içinde müsamaha gösterdim;
ama, son cümlenizi söyleyip, konuşmanızı
tamamlayın lütfen ve mümkünse, sadet içinde
kalarak konuşun efendim.

ALİ RIZA BODUR (İzmir) - Arkadaş gelecek yıl
mı yürürlüğe girmesini istiyor acaba!..

VEYSEL CANDAN (Devamla) - Öyle yapalım, tamam...

BAŞKAN - Buyurun Sayın Candan.

VEYSEL CANDAN (Devamla) - Tekelleşme, baştan beri,
Genel Kurulun genel kanaati şeklindedir; yani, kartelleşmeyi
önlemek üzere kanun teklifleri gelmiştir. Herkes
istediği şirketi kurar; ancak, usulüne uygun hareket
etmek durumundadır.

Teklifin uygun olduğu kanaatindeyim. Müspet çıktığı
zaman, şu andaki kaos da düzelecektir.

Yüce Meclise saygılar sunuyorum. (RP sıralarından
alkışlar)

BAŞKAN - Konya Milletvekili Sayın Veysel Candan'a
teşekkür ediyorum.

2 nci maddeyi oylarınıza sunuyorum: Kabul edenler...
Kabul etmeyenler... Kabul edilmiştir.

Teklifin 3 üncü maddesini okutuyorum:

MADDE 3. - Bu Kanun hükümlerini Bakanlar Kurulu yürütür.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Teklifin tümünü oylarınıza sunuyorum:
Kabul edenler... Kabul etmeyenler... Teklif kabul edilmiş
ve kanunlaşmıştır.

Kanunun, hayırlı uğurlu olmasını
diliyorum.

4. - Er Kazanından İaşe Edileceklere İlişkin
Kanunun Bir Maddesinin Değiştirilmesi Hakkında
Kanun Tasarısı ve İçişleri Komisyonu
Raporu (1/466)(S. Sayısı : 75) (1)

BAŞKAN - Değerli arkadaşlarım, Er Kazanından
İaşe Edileceklere İlişkin Kanunun Bir
Maddesinin Değiştirilmesi Hakkında Kanun Tasarısı
ve İçişleri Komisyonu Raporunun müzakeresine
geçiyoruz.

Komisyon ?.. Burada.

Hükümet?.. Burada.

Komisyon ve Hükümet yerlerini aldılar.

Komisyon raporunun okunup okunmaması hususunu oylarınıza
sunuyorum: Kabul edenler... Etmeyenler... Komisyon raporunun okunması
kabul edilmemiştir.

Kanun tasarısının tümü üzerinde
söz isteyen grubumuz veya milletvekilimiz yok.

Değerli arkadaşlarım, maddelere geçilmesi
hususunu oylarınıza sunuyorum: Kabul edenler...
Kabul etmeyenler... Kabul edilmiştir.

1 inci maddeyi okutuyorum:

Er Kazanından İaşe Edileceklere İlişkin
Kanunun Bir Maddesinin Değiştirilmesi Hakkında
Kanun Tasarısı

MADDE 1. - 25.9.1981 tarihli ve 2528 sayılı Er Kazanından
İaşe Edileceklere İlişkin Kanunun 1
inci maddesinin birinci paragrafına "Jandarma"
kelimesinden sonra gelmek üzere "ve Sahil Güvenlik"
ibaresi eklenmiştir.

BAŞKAN - Madde üzerinde söz isteyen?.. Yok.

Madde üzerinde değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

2 nci maddeyi okutuyorum:

MADDE 2. - Bu Kanun yayımı tarihinde yürürlüğe
girer.

BAŞKAN - Madde üzerinde söz isteyen?..

MÜJDAT KOÇ (Ordu) - Var Sayın Başkan.

BAŞKAN - Kişisel olarak mı?..

MÜJDAT KOÇ (Ordu) - Evet Sayın Başkan.

BAŞKAN - Sayın Müjdat Koç madde üzerinde
kişisel söz isteminde bulundu.

Konuşma süreniz 5 dakikadır; buyurun.

MÜJDAT KOÇ (Ordu) - Sayın Başkan, sayın
milletvekilleri; Er Kazanından İaşe Edileceklere
İlişkin Kanunun Bir Maddesinin Değiştirilmesi
Hakkındaki Kanun Tasarısı üzerinde şahsım
adına söz almış bulunuyorum; Yüce
Meclisi saygıyla selamlıyorum.

Sayın milletvekilleri, önce, bu Kanun hakkında
sizlere bazı özet bilgiler sunmak istiyorum. Er Kazanından
İaşe Edileceklere İlişkin Kanunun bir
maddesine ilişkin değişiklik, 12.6.1995 tarihinde,
Bakanlar Kurulunca, Türkiye Büyük Millet Meclisi
Başkanlığına sunulmuş; ancak, erken
seçim nedeniyle sonuçlandırılamamıştır.
20 inci Dönemde, adı geçen Kanun, 3.6.1996'da
tekrar ele alınmış ve en son şekliyle
Yüce Kurulun bugün huzuruna getirilmiştir.

Bilindiği gibi, Er Kazanından İaşe Edileceklere
İlişkin Kanunun Yüce Meclisten çıktığı
tarih 25.9.1981'dir. Ancak, değişen dünya koşulları
ve ülkemizin üç tarafının denizlerle
çevrili olması, deniz kıyılarımızın
uzunluğunun 8 633 kilometre, Karadeniz ve Akdenizde karasuların
12 mil, Ege'de 6 mil olması ve kabaca bir hesapla, ülkemizin
genel sathının, yani yüzölçümünün
beştebirinin korunması gerekli deniz sahalarından
sayılması nedeniyle, 1982 yılında,
bağımsız bir Sahil Güvenlik Komutanlığı
kurulmuştur. Er Kazanından İaşe Edileceklere
İlişkin Kanunda diğer güvenlik kuvvetlerimiz
sayıldığı halde, 1981'de, Sahil Güvenlik
Komutanlığımızın adı ilgili
kanunda belirtilmemiştir. Kanunda gerekli açıklık
olmadığı için 14 yıldır
Sahil Güvenlik birliklerinde, iaşe, Millî Savunma
Bakanlığından onay alınarak sürdürülmekte
ve bu, takdir buyurulacağı gibi, bazı aksaklıkların
doğmasına neden olmaktadır. Açıkçası,
Sahil Güvenlik Komutanlığına bağlı
olarak bugün var olan Karadeniz Sahil Komutanlığı,
Boğazlar ve Marmara Sahil Komutanlığı, Ege
Sahil Komutanlığı, Akdeniz Sahil Komutanlığı,
Deniz Kuvvetlerimiz ve onlara bağlı benzer birliklerle
aynı şartlara sahip olmasına rağmen bu
komutanlıklarda görevli subay ve assubaylar, kazandan
iaşe edilememektedir.

Sahil Güvenlik Komutanlığının küçük
de olsa hava birlikleri vardır. Adını saydığımız
dört komutanlığın, 24 saat görev yapan,
günlerce kaçakçılığı
takip eden, çevre ve deniz kirliliğini her anlamda
kontrol eden, balıkçılık ve kanunsuz
avlanmaları önleme mücadelesi veren, sonuç
olarak, denizlerde seyreden her kişinin can ve mal emniyetini
sağlayan çok yaygın ve etkin görevleri
vardır. Onun için bir seferde günlerce, haftalarca
denizde görev yapan vefakâr subay ve assubaylarımızın,
diğer birliklerde olduğu gibi, kazandan iaşe edilmesinin,
bu kanun tasarısıyla kalıcı olarak
sağlanması gerekir.

Şunu da belirtmekte yarar görüyorum: Er ve erbaşların
yediği yemeklerden subay ve assubaylarımızın
da yemesi, bu yemeklerde kalitenin düzeltilmesinde etkin
rol oynamıştır.

Sayın Başkan, sayın milletvekilleri, konu
açılmışken, sahil güvenlik birliklerinin,
denizdeki mal ve can emniyetini daha iyi sağlamları
için; kanunsuz ve zamansız balık avlamalarını
etkin bir şekilde önlemek için; her türlü
silah, uyuşturucu madde ve ticarî mal kaçakçılığının
önlenebilmesi için ekipman, teknoloji ve takip araçları
yönünden günümüze uygun hale getirilmesi
gerekir.

Deniz kirliliğini önlemek amacıyla kirlilik faktörleri
ve kirliliği yaratan ve bırakan araçların
tespitinin yapılabilmesi için laboratuvar, bilimsel
ayrım ve tanıma teknikleriyle birliklerimiz daha
etkin şekilde donatılmalıdır.

Karasuları, Türkiye'nin ülkesidir; yani, başka
bir deyişle, Türkiye'nin toprağıdır.
Bu ilkenin, hayata daha etkin geçirilmesi için,
sahil güvenlik güçlerimizin teşvik edilmesi,
eksikliklerinin tamamlanması gerektiğine inanıyorum.

(Mikrofon otomatik cihaz tarafından kapatıldı)

BAŞKAN - Sayın Koç, sürenizin 5 dakika
olduğunu başlangıçta ifade ettim ve üzerinde
konuştuğunuz madde de yürürlük maddesidir.

MÜJDAT KOÇ (Devamla) - Bitiriyorum efendim.

Yüce Meclisi saygıyla selamlıyorum. (DSP sıralarından
alkışlar)

BAŞKAN - Ordu Milletvekili Sayın Müjdat Koç'a
teşekkür ediyorum.

2 nci madde üzerinde başka söz istemi yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

3 üncü maddeyi okutuyorum:

MADDE 3. - Bu Kanun hükümlerini Bakanlar Kurulu yürütür.

BAŞKAN - Madde üzerinde söz istemi yok.

ÖNDER SAV (Ankara) - Var efendim.

BAŞKAN - Sayın Sav, kişisel mi, Grup adına
mı söz istiyorsunuz?

ÖNDER SAV (Ankara) - Kişisel olarak söz istiyorum.

BAŞKAN - Buyurun Sayın Sav.

Konuşma süreniz 5 dakikadır.

ÖNDER SAV (Ankara) - Sayın Başkan, Yüce
Meclisin değerli üyeleri; aslında, bir teknik
yanlışlığı düzeltmek gereğini
duyduğum için yürürlük maddesi üzerinde
söz aldım.

1 inci madde görüşülürken, yetişemedim;
orada bir dil düzeltmesi, yasamaya uygun bir dil düzeltmesi
gerekiyor: "1 inci maddesinin birinci paragrafına"
deyimi var. Bizim yasama tekniğimizde "paragraf"
diye bir deyim yoktur; ya fıkra vardır ya bent vardır.
"Birinci fıkrasına 'jandarma' kelimesinden
sonra" denilmesi gerekiyordu. Bu "paragraf" deyimini,
eğer, herhangi bir şekilde "fıkra"
deyimi biçiminde düzeltme olanağı ve yasama
tekniğine uygun bir şekle getirme olanağı
varsa, hem Komisyondan hem Hükümetten hem Meclisi yöneten
Yüce Riyasetten saygılarımla diliyorum.

Teşekkür ediyorum.

BAŞKAN - Sayın Sav'a teşekkür ediyorum.

Sayın Sav'ın ifade ettiği gibi, bizim yasalarımızda
"paragraf" kelimesi yerine "fıkra"
veya "bent" kelimesi kullanılmaktadır.
Bu, bir teknik yanlışlık olarak değerlendiriliyorsa
ve Komisyon da, Sayın Sav'ın görüşüne
katılıyorsa, düzeltme yapabiliriz. Eğer,
kanunun aslında "paragraf" tarzında bir
düzenleme varsa, o zaman bu şekliyle kalacak, değilse
"fıkra" olarak düzeltilsin, Komisyon redaksiyonunu
yapsın.

İÇİŞLERİ KOMİSYONU BAŞKANI
M. NECATİ ÇETİNKAYA (Konya) - Katılıyoruz.

BAŞKAN - Tamam, bu teknik yanlışlık,
Komisyonun katkısıyla düzeltilecektir.

3 üncü maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Sayın milletvekilleri, Er Kazanından İaşe
Edileceklere İlişkin Kanunun Bir Maddesinin Değiştirilmesi
Hakkında Kanun Tasarısı ile ilgili İçişleri
Komisyonunun kabul ettiği metnin 1 inci maddesinde, bir teknik
yanlışlık sonucu yer alan "paragraf"
kelimesi "fıkra" olarak düzeltilecektir.

Tasarının tümünü oylarınıza
sunuyorum: Kabul edenler... Kabul etmeyenler... Kabul edilmiştir.

Böylece tasarı kanunlaşmıştır;
hayırlı, uğurlu olmasını diliyorum.

5. - Türkiye Emekli Subaylar, Emekli Astsubaylar, Harp
Malulü Gaziler, Şehit, Dul ve Yetimleri ile Muharip
Gaziler Dernekleri Hakkında Kanunun Bir Maddesinde Değişiklik
Yapılmasına İlişkin Kanun Tasarısı
ve İçişleri Komisyonu Raporu (1/393)(S. Sayısı
: 77) (1)

BAŞKAN - 5 inci sırada yer alan, Türkiye Emekli
Subaylar, Emekli Astsubaylar, Harp Malulü Gaziler, Şehit,
Dul ve Yetimleri ile Muharip Gaziler Dernekleri Hakkında
Kanunun Bir Maddesinde Değişiklik Yapılmasına
İlişkin Kanun Tasarısı ve İçişleri
Komisyonu Raporunun görüşmelerine başlıyoruz.

Komisyon?..Yerinde.

Hükümet?..Yerinde.

Komisyon raporunun okunup okunmaması hususunu oylarınıza
sunacağım: Komisyon raporunun okunmasını
kabul edenler...Kabul etmeyenler...Kabul edilmemiştir.

Tasarının tümü üzerinde söz
isteyen sayın üye?..

YÜCEL SEÇKİNER (Ankara) - ANAP Grubu adına
söz istiyorum Sayın Başkan.

YALÇIN GÜRTAN (Samsun) - Grup adına söz
istiyorum Sayın Başkan.

BAŞKAN - ANAP Grubu adına Sayın Yücel
Seçkiner, buyurun efendim.

Konuşma süreniz 20 dakikadır Sayın Seçkiner.

ANAP GRUBU ADINA YÜCEL SEÇKİNER (Ankara) -
Sayın Başkan, değerli milletvekilleri; Türkiye
Emekli Subaylar, Emekli Astsubaylar, Harp Malulü Gaziler,
Şehit, Dul ve Yetimleri İle Muharip Gaziler Dernekleri
Hakkında Kanunun Bir Maddesinde Değişiklik Yapılmasına
İlişkin Kanun Tasarısı hakkında
Anavatan Partisi adına görüşlerimi açıklamak
üzere huzurlarınızdayım; hepinizi saygıyla
selamlıyorum.

Sayın Başkan, değerli arkadaşlarım;
2847 sayılı Kanunun 4 üncü maddesinde
değişiklik yapılarak, Türkiye Emekli Subaylar,
Türkiye Emekli Astsubaylar, Türkiye Muharip Gaziler,
Türkiye Harp Malulü Gaziler, Şehit, Dul ve Yetim
Derneklerine, dul eşler yanında, ayrıca, eş
ve yetimlerin de üye olabilmelerine, bu kanun tasarısıyla
olanak sağlanacaktır.

Değerli arkadaşlar, emeklinin, gazinin ve malulün
sorunlarında ve ihtiyaçlarında, eş
ve yetimlerini soyutlamak, Türk örf ve adetinde aile
mefhumuyla bağdaşmamaktadır. Bu kanun tasarısıyla,
eşlerin de üye olmaları sağlanacaktır.

Kanunun hayırlı ve uğurlu olmasını
diler, hepinize saygılar sunarım. (ANAP sıralarından
alkışlar)

BAŞKAN - Anavatan Partisi Grubu adına konuşan
Sayın Yücel Seçkiner'e teşekkür
ediyorum.

Demokratik Sol Parti Grubu adına Samsun Milletvekili Sayın
Yalçın Gürtan, buyurun efendim.

Sayın Gürtan, konuşma süreniz 20 dakikadır.

DSP GRUBU ADINA YALÇIN GÜRTAN (Samsun) - Sayın
Başkan, sayın milletvekilleri; 2487 sayılı
Kanunun 4 üncü maddesinde değişiklik yapan
ve İçişleri Komisyonunda 25.7.1996 tarihinde
kabul edilen, Türkiye Emekli Subaylar Derneğine, Türkiye
Emekli Astsubaylar Derneğine, Türkiye Muharip Gaziler
Derneğine, dul eşler yanında, ayrıca,
eş ve yetimlerin de üye olması, Türkiye
Harp Malulü Gaziler, Şehit, Dul ve Yetimler Derneğineyse,
dul eşler yanında, sadece şehitlerin dul ve
yetimleri değil, bu derneği kurma hakkına sahip
olanların hepsinin eş ve yetimlerinin üye olmasına
imkân veren yasa tasarısı üzerine, partim
olan Demokratik Sol Parti adına söz almış
bulunuyorum; hepinizi saygıyla selamlıyorum.

Sözlerime başlamadan önce, bu vatan uğruna
şehit olanlar ile gazilik mertebesine ulaşan tüm
vatan evlatlarına, minnet ve şükranlarımı,
bu vesileyle sunmak isterim. "Toprakları toprak yapan,
üstündeki kandır. Toprak, uğruna ölen
varsa eğer, vatandır."(DSP sıralarından
alkışlar)

Vatanımızı korumak uğruna şehit
olmuş, gazilik mertebesine ermiş emekli subay, astsubaylar
ile onların dul ve yetimlerinin, mevcut derneklere üye
olmaları amacıyla Millî Savunma Bakanlığınca
hazırlanan, 1.8.1992 tarihinde, Bakanlar Kurulunca -bundan
önceki dönemde- Türkiye Büyük Millet
Meclisi Başkanlığına intikal ettirilen,
2487 sayılı Kanunun 4 üncü maddesinin
değişikliğini öngören tasarının
1 inci maddesindeki düzenleme, 23.7.1996 tarihinde İçişleri
Komisyonunda uygun bulunmuş; ancak, düzenlemede, maddî
bir hata sonucu eksiklik bulunduğu saptanmıştır.
Bu amaçla verilen önerge, İçişleri
Komisyonunda kabul edilmiştir. Önerge, Türkiye
Harp Malulü Gaziler Derneğine, şehitlerin dul ve
yetimlerinin üye olmalarına olanak tanımaktadır.
Madde, önergede öngörülen bu değişiklikle
birlikte kabul edilmiştir. 2847 sayılı Kanun
ile eş ve yetimlerin de, mezkûr derneklere üye
olabilmesine imkân sağlanmıştır.

Demokratik Sol Parti, yaşamlarının büyük
bir bölümünü Türk Silahlı Kuvvetlerinde
geçirmiş olanların eşleriyle, dul ve
yetimleriyle, ortak anıların yaşatılması,
dayanışmanın devam ettirilmesi, sosyal ve
kültürel ihtiyaçlarının karşılanması
amacıyla dernek etkinliklerine katılmalarını
olumlu görmektedir.

Demokratik Sol Parti, Silahlı Kuvvetlerimizde şehit
olanları, gazilerimizi ve malullerimizi, sorunlarında
ve ihtiyaçlarında soyutlamak değil, eş
ve yetimiyle bir bütün, bir aile olarak kabul ederek,
bu tasarının, modern hayatın gerçekleriyle
bağdaştığı inancındadır.

Hepinizi, saygıyla selamlarım. (DSP ve ANAP sıralarından
alkışlar)

BAŞKAN - Demokratik Sol Parti Grubu adına konuşan
Sayın Yalçın Gürtan'a teşekkür
ediyorum.

Tasarının tümü üzerinde başka
söz istemi yok.

Tasarının tümüyle ilgili görüşmeler
tamamlanmıştır.

Maddelerine geçilmesi hususunu oylarınıza
sunuyorum: Kabul edenler... Kabul etmeyenler... Kabul edilmiştir.

1 inci maddeyi okutuyorum:

Türkiye Emekli Subaylar, Emekli Astsubaylar, Harp Malulü
Gaziler, Şehit, Dul ve

Yetimleri ile Muharip Gaziler Dernekleri Hakkında Kanunun
Bir Maddesinde Değişiklik

Yapılmasına İlişkin Kanun Tasarısı

MADDE 1. - 16.6.1983 tarihli ve 2847 sayılı Türkiye
Emekli Subaylar, Emekli Astsubaylar, Harp Malulü Gaziler,
Şehit, Dul ve Yetimleri ile Muharip Gaziler Dernekleri Hakkında
Kanunun 4 üncü maddesi aşağıdaki şekilde
değiştirilmiştir.

"Madde 4. - 2 nci maddeye göre kurulacak derneklerden;

a) Türkiye Emekli Subaylar Derneğine, bu Derneği
kurma hakkına sahip olanlar, bunların eşleri
ile dul ve yetimleri,

b) Türkiye Emekli Astsubaylar Derneğine, bu Derneği
kurma hakkına sahip olanlar, bunların eşleri
ile dul ve yetimleri,

c) Türkiye Harp Malulü Gaziler, Şehit Dul ve Yetimleri
Derneğine, bu Derneği kurma hakkına sahip olanlar,
bunların eşleri ile dul ve yetimleri, şehitlerin
dul ve yetimleri,

d) Türkiye Muharip Gaziler Derneğine, bu Derneği
kurma hakkına sahip olanlar, Kuvayı Milliye'ye katılanlar,
savaş ilan edilmemiş olsa bile savaşa katılanlar,
işgal kuvvetlerine karşı çarpışanlar,
çatışmaya taraf olan bir devletin silahlı
güçlerine karşı savaşanlar, bunların
eşleri ile dul ve yetimleri,

üye olabilirler."

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

2 nci maddeyi okutuyorum:

MADDE 2. - Bu Kanun yayımı tarihinde yürürlüğe
girer.

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

3 üncü maddeyi okutuyorum:

MADDE 3. - Bu Kanun hükümlerini Bakanlar Kurulu yürütür.

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

Tasarının tümünü oylarınıza
sunuyorum: Kabul edenler... Kabul etmeyenler... Kabul edilmiştir.

Tasarı yasalaşmış bulunmaktadır;
hayırlı uğurlu olmasını diliyorum.

6. - Türk Silahlı Kuvvetleri Personel Kanunu, Er
ve Erbaş Harçlıkları Kanunu ve Kıbrıs'a
gönderilecek Türk Askerî Birliği Mensuplarının
Aylık ve Ücretleriyle Çeşitli İstihkakları
ve Birliğin Başka Giderleri Hakkında Kanunda
Değişiklik Yapılmasına Dair Kanun Tasarısı
ve Aynı Mahiyetteki 467 Sayılı Kanun Hükmünde
Kararname ve Millî Savunma ve Plan ve Bütçe
komisyonları raporları (1/435, 1/201)(S. Sayısı
: 106) (1)

BAŞKAN - Sayın milletvekilleri, Türk Silahlı
Kuvvetleri Personel Kanunu, Er ve Erbaş Harçlıkları
Kanunu ve Kıbrıs'a Gönderilecek Türk Askerî
Birliği Mensuplarının Aylık ve Ücretleriyle
Çeşitli İstihkakları ve Birliğin
Başka Giderleri Hakkında Kanunda Değişiklik
Yapılmasına Dair Kanun Tasarısı ile
Aynı Mahiyetteki 467 Sayılı Kanun Hükmünde
Kararname ve Millî Savunma ve Plan ve Bütçe
Komisyonları raporlarının müzakeresine
başlıyoruz.

Komisyon?.. Yerinde.

Hükümet?.. Yerinde.

Komisyon raporunun okunup okunmaması hususunu oylarınıza
sunacağım: Komisyon raporunun okunmasını
kabul edenler... Kabul etmeyenler... Raporun okunması kabul
edilmemiştir.

Tasarının tümü üzerinde söz
isteyen?.. Yok.

Tasarının maddelerine geçilmesi hususunu
oylarınıza sunuyorum: Kabul edenler... Kabul etmeyenler...
Kabul edilmiştir.

Tasarının 1 inci maddesini okutuyorum:

Türk Silahlı Kuvvetleri Personel Kanunu, Er ve
Erbaş Harçlıkları Kanunu ve Kıbrıs'a
Gönderilecek Türk Askerî Birliği Mensuplarının
Aylık ve Ücretleriyle Çeşitli İstihkakları
ve Birliğin Başka Giderleri Hakkında Kanunda
Değişiklik Yapılmasına ve 24.12.1991

Tarihli ve 467 Sayılı Kanun Hükmünde
Kararnamenin Yürürlükten Kaldırılmasına
Dair

Kanun Tasarısı

MADDE 1. - 27.7.1967 tarihli ve 926 sayılı Türk
Silahlı Kuvvetleri Personel Kanununun 143 üncü
maddesi aşağıdaki şekilde değiştirilmiştir.

Madde 143. - Askerî öğrencilerin harçlıkları
aşağıda gösterilmiştir.

a) Harp okullarında, üniversite ve yüksekokullarda
öğrenimde bulunan askerî öğrencilere,
teğmen rütbesinin 1 inci kademe brüt aylığının:

Birinci sınıfta % 50'si,

İkinci sınıfta % 55'i,

Üçüncü sınıfta % 60'ı,

Dördüncü sınıfta % 65'i,

Beşinci sınıfta % 70'i,

Altıncı sınıfta % 75'i,

Yedinci sınıfta % 80'i,

b) Yedeksubay okulu öğrencilerine teğmen rütbesi
1 inci kademe brüt aylığının % 50'si,

c)Askerî lise öğrencilerine teğmen rütbesi
1 inci kademe brüt aylığının:

Hazırlama sınıfında % 25'i,

Birinci sınıfta %30'u,

İkinci sınıfta % 35'i,

Üçüncü sınıfta % 40'ı,

d) Astsubay hazırlama ve sınıf okulu öğrencilerine
astsubay çavuş rütbesinin 1 inci kademe brüt
aylığının:

Hazırlama okulu birinci sınıfta % 40'ı,

Hazırlama okulu ikinci sınıfta % 45'i,

Hazırlama okulu üçüncü sınıfta
% 50'si

Sınıf okulu 1 inci yıl % 80'i,

Sınıf okulu 2 nci yıl % 85'i,

Sınıf okulu 3 üncü yıl % 90'ı,

e) Askerî ortaokul öğrencilerine teğmen rütbesinin
1 inci kademe brüt aylığının:

Birinci sınıfta % 15'i,

İkinci sınıfta % 17'si,

Üçüncü sınıfta % 20'si,

Harçlıklardan vergi ve diğer kesintiler yapılmaz.
Harçlıklar haczedilemez.

BAŞKAN - 1 inci madde üzerinde söz isteyen?..
Yok.

Değişiklik önergesi yok.

Ancak, 1 inci maddede anılan "Türk Silahlı
Kuvvetleri Personel Kanununun 143 üncü maddesi"
ibaresine, bu Kanunun değişik şekli yürürlükte
olduğu için, bir açıklık getirilmesi
zorunluluğu var. Komisyon kabul ederse, 1 inci madde "27.7.1967
tarihli ve 926 sayılı Türk Silahlı Kuvvetleri
Personel Kanununun 3565 sayılı Kanunla değişik
143 üncü maddesi aşağıdaki şekilde
değiştirilmiştir" şeklini alacaktır.
Komisyon katılırsa, bu teknik düzeltmeyi de
yapmış olacağız; maddeyi ondan sonra oylarınıza
sunacağım.

Komisyon katılıyor mu efendim?

PLAN VE BÜTÇE KOMİSYONU ADINA İ. TURHAN
ARINÇ (İzmir) - Katılıyoruz efendim.

BAŞKAN - Evet, bu düzeltme yapılmış
olarak 1 inci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

2 inci maddeyi okutuyorum:

MADDE 2. - 23.2.1961 tarihli ve 257 sayılı Er ve
Erbaş Harçlıkları Kanununun 2 nci maddesi
aşağıdaki şekilde değiştirilmiştir.

"Madde 2. - Er ve erbaşlara, aşağıdaki
hizalarında gösterilen gösterge rakamlarının,
657 sayılı Devlet Memurları Kanununun 154
üncü maddesine göre tespit olunan aylık
katsayı ile çarpımı sonucunda bulunan
miktarlarda aylık harçlık ödenir.

Erbaş ve Erler Gösterge

Çavuş 400

Onbaşı 350

Er 300

Birinci ve ikinci derecede kalkınmada öncelikli yörelerde
Genelkurmay Başkanlığınca tespit edilen
birliklerde görevli erbaş ve erlere, birinci fıkrada
belirtilen esaslara göre hesap edilecek harçlıkların
iki katı tutarında aylık harçlık
verilir."

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Bu maddede de, kastedilen kanunun açıkça
anlaşılabilmesi için bir ibare ilave etmemiz
gerekiyor. Komisyon katılırsa, o değişik
şekliyle oylarınıza sunacağım.

"Madde 2.- 23. 2.1961 tarihli ve 257 sayılı
Er ve Erbaş Harçlıkları Kanununun 467
sayılı Kanun Hükmünde Kararnameyle değişik
2 nci maddesi aşağıdaki şekilde değiştirilmiştir"
şeklinde olacak çerçeve madde.

Komisyon katılıyor mu efendim?

PLAN VE BÜTÇE KOMİSYONU ADINA İ. TURHAN
ARINÇ (İzmir) - Katılıyoruz efendim.

BAŞKAN - Teşekkür ederim.

Bu düzeltme yapılacaktır.

2 nci maddeyi oylarınıza sunuyorum: Kabul edenler...
Kabul etmeyenler... Kabul edilmiştir.

3 üncü maddeyi okutuyorum:

MADDE 3. - 14.7.1964 tarihli ve 500 sayılı Kıbrıs'a
Gönderilecek Türk Askerî Birliği Mensuplarının
Aylık ve Ücretleriyle Çeşitli İstihkakları
ve Birliğin Başka Giderleri Hakkında Kanunun
1 inci maddesinin üçüncü fıkrası
aşağıdaki şekilde değiştirilmiştir.

Kuzey Kıbrıs Türk Cumhuriyetine gönderilen
erbaş ve erlerden; çavuşlar için 800,
onbaşılar için 700, erler için 600
gösterge rakamı esas alınır ve bu gösterge
rakamlarının, Devlet memurlarının
aylıklarına uygulanan aylık katsayı
ile çarpımı sonucunda bulunacak miktar her
ay ödenir.

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Maddeyi oylarınıza sunmadan önce, 3 üncü
maddenin de bir teknik düzeltmeye ihtiyacı var. Komisyon
katılırsa bu düzeltme yapılacaktır.

"Madde 3.- 14.7.1964 tarihli ve 500 sayılı
Kıbrıs'a Gönderilecek Türk Askerî
Birliği Mensuplarının Aylık ve Ücretleriyle
Çeşitli İstihkakları ve Birliğin
Başka Giderleri Hakkında Kanunun 1 inci Maddesinin
467 sayılı Kanun Hükmünde Kararname ile
değişik üçüncü fıkrası
aşağıdaki şekilde değiştirilmiştir."
Çerçeve madde bu şekli alacak.

Komisyon katılıyor mu efendim?

PLAN VE BÜTÇE KOMİSYONU ADINA İ. TURHAN
ARINÇ (İzmir) - Katılıyoruz efendim.

BAŞKAN - Komisyon katılıyor; düzeltme
yapılacaktır.

3 üncü maddeyi düzeltilmiş şekliyle
oylarınıza sunuyorum: Kabul edenler... Kabul etmeyenler...
Kabul edilmiştir.

4 üncü maddeyi okutuyorum.

MADDE 4. - Er ve Erbaş Harçlıkları
Kanunu ile Kıbrıs'a Gönderilecek Türk
Askerî Birliği Mensuplarının Aylık
Ücretleriyle Çeşitli İstihkakları
ve Birliğin Başka Giderleri Hakkında Kanunda
Değişiklik Yapılmasına İlişkin
24.12.1991 Tarihli ve 467 Sayılı Kanun Hükmünde
Kararname yürürlükten kaldırılmıştır.

BAŞKAN - Madde üzerinde söz isteyen? Yok.

Maddeyle ilgili değişiklik önergesi yok.

Burada da yine bir teknik düzeltmeye ihtiyaç var.
"Madde 4.- Er ve Erbaş Harçlıkları
Kanunu ile Kıbrıs'a Gönderilecek Türk
Askerî Birliği Mensuplarının Aylık
ve Ücretleriyle..." olacak; zannediyorum "ve"
kelimesi dizgi hatası olarak yer almamış.

Komisyon bu düzeltmeye katılıyor mu?

PLAN VE BÜTÇE KOMİSYONU ADINA İ. TURHAN
ARINÇ (İzmir) - Katılıyoruz.

BAŞKAN - Maddeyi düzeltilmiş şekliyle oylarınıza
sunuyorum: Kabul edenler... Kabul etmeyenler... 4 üncü
madde kabul edilmiştir.

5 inci maddeyi okutuyorum:

MADDE 5. - Bu Kanun yayımını izleyen aybaşından
geçerli olmak üzere yayımı tarihinde
yürürlüğe girer.

BAŞKAN - Madde üzerinde söz isteyen? Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

6 ncı maddeyi okutuyorum:

MADDE6. - Bu Kanun hükümlerini Bakanlar Kurulu yürütür.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Tasarının tümü açık oylamaya
tabidir.

Sayın milletvekilleri, açık oylamanın
kupaların sıralar arasında dolaştırılması
suretiyle yapılmasını oylarınıza
sunuyorum: Kabul edenler... Kabul etmeyenler... Kabul edilmiştir.

Kupalar sıralar arasında dolaştırılsın.

(Oylar toplandı)

BAŞKAN - Genel Kurul salonunda hazır bulunan milletvekillerimizden
oyunu kullanmayan var mı? Yok.

Oy kullanma işlemi bitmiştir.

Kupalar kaldırılsın.

(Oyların ayırımı yapıldı)

BAŞKAN - Sayın milletvekilleri, açıkoylamanın
sonucunu açıklıyorum: Türk Silahlı
Kuvvetleri Personel Kanunu, Er ve Erbaş Harçlıkları
Kanunu ve Kıbrıs'a Gönderilecek Türk Askerî
Birliği Mensuplarının Aylık ve Ücretleriyle
Çeşitli İstihkakları ve Birliğin
Başka Giderleri Hakkında Kanunda Değişiklik
Yapılmasına Dair Kanun Tasarısı ile
Aynı Mahiyetteki 467 Sayılı Kanun Hükmünde
Kararnameyle ilgili oylamaya 204 sayın milletvekili katılmış
ve 201 kabul, 1 ret, 1 mükerrer ve 1 geçersiz oy çıkmıştır.

Bu sonuca göre, tasarı kabul edilmiş ve kanunlaşmıştır;
hayırlı ve uğurlu olmasını diliyorum.

Sayın milletvekilleri, çalışma saatimizin
yeni bir kanun tasarı veya teklifini görüşmeye
yetmeyeceği düşüncesiyle, grup başkanvekillerinin
de mutabakatıyla birleşimi kapatmayı düşünüyorum.

Kanun tasarı ve tekliflerini görüşmek için,
7 Kasım 1996 Perşembe günü saat 15.00'te
toplanmak üzere, birleşimi kapatıyorum.

Kapanma Saati: 18.20

B)YAZILI SORULAR VE CEVAPLARI

1. - Aydın Milletvekili Cengiz Altınkaya'nın,
Milli Piyango İdaresinin talih oyunlarına toplumu
teşvik eden uygulamalarına ilişkin Maliye Bakanından
sorusu ve Devlet Bakanı NafizKurt'un yazılı
cevabı (7/1081)

Türkiye Büyük Millet Meclisi Başkanlığına

Aşağıdaki yazılı sorumun Maliye
Bakanı Abdüllatif Şener tarafından yazılı
olarak cevaplandırılmasını delaletlerinize
arz ederim.

Saygılarımla.

CengizAltınkaya

Aydın

Soru :

Milli Piyango İdaresinin son yıllarında yurtdışına
da açılarak bazı yeni uygulamalar ile, hele
hele reklamlarla toplumu etkileyerek cirosunu sürekli olarak
arttırmaktadır.

1. Dünyadaki benzerlerini örnek alarak Milli Piyango
İdaresine yeni uygulamalar kazandırmayı düşünüyor
musunuz?

2. Millî Piyango İdaresinin gelirlerini paylaştırdığı
dikkate alınırsa bu idare kamu yararına faydalı
hizmetler mi üretmektedir?

3. Millî Piyango İdaresini ahlaka aykırı
bularak kapatmayı planlıyor musunuz?

T.C.

Devlet Bakanlığı

Sayı : B.02.0.007-28/01166 5.11.1996

Türkiye BüyükMillet Meclisi Başkanlığına

İlgi : Türkiye BüyükMillet Meclisi Genel
Sekreterliğinin 30.10.1996 tarih ve A.01.0.GNS.0.10.00.02-7/1081-2839/7750
sayılı yazınız.

Aydın Milletvekili Cengiz Altınkaya tarafından
sorulan Bakanlığım bağlı kuruluşu
Milli Piyango İdaresi Genel Müdürlüğünün
talih oyunlarına toplumu teşvik eden uygulamaları
hakkındaki yazılı soru önergesine verilen
cevabımız ekte sunulmuştur.

Bilgilerinize arz ederim.

NafizKurt

Devlet Bakanı

Milli Piyango İdaresi, Milli Piyango Oyununa ilave olarak
1988 yılında Hemen-Kazan oyununu oynatmaya başlamış,
yine 1991 tarih ve 91/T-4 sayılı Yüksek Planlama
Kurulu Kararı gereği 1996 yılında Sayısal-Loto
oyununu oynatmaya başlayacaktır. Son oyunun da devreye
girmesi ile İdarenin cirosu da doğal olarak artacaktır.

İdaremiz, reklam ve tanıtım faaliyetlerinde
toplumu talih oyunlarına özendirme gibi bir politika
izlememektedir. Satışların arttırılmasına
dönük reklamlar yalnızca özel çekilişlerle
yapılmaktadır. Toplumsal dayanışmayı
ön plana çıkaran reklam alanlarına daha
çok yer verilmektedir.

Bu çerçevede düzenlenen kültür ve
sanat etkinlikleriyle çeşitli sponsorluk ve kalıcı
prestij reklamlarının yanı sıra reklam
bütçesinin önemli bir bölümü eğitim,
sağlık ve kültür hizmetlerine ayırılarak
topluma kalıcı hizmetler sunulmaktadır.

İdaremiz, doğrudan satışa yönelik
kampanya reklamlarının dışında,
6 yıldır "Her Yıl Bir İlimize
Okul" kampanyası ile bugüne kadar 7 Anadolu Lisesi
yaptırmıştır. İdarenin bu alandaki
bir diğer katkısı ise yükseköğretim
gençliği için yaptırılmakta olan
yurtlardır.

1. İdare 1996 yılında yukarıda da
belirtildiği gibi Sayısal-Loto oyununu oynatmak için
gerekli hazırlıkları bitirmek üzeredir.

2. 320 sayılı Kanun Hükmünde Kararname
(KHK) de, Milli Piyango İdaresi'nin görevleri üç
ana grupta toplanmıştır;

a) Kanunlarla belirlenen faaliyetlere kaynak sağlamak üzere
piyango, sayısal loto, hemen-kazan ve benzeri oyunları
düzenlemek,

b) Talih oyunları ve işletmelerini denetlemek,

c) Karşılığı nakit olmayan her
türlü piyangonun tertip ve çekilişine izin
vermek ve denetlemek.

Çeşitli yasalarla yapılan düzenlemelere
göre İdare'nin gelirleri aşağıda
belirtildiği şekilde dağıtılmaktadır
:

- 3230 Sayılı Kanuna göre gayrisafi hasılatın
% 10'u Tanıtma Fonu'na,

- 2828 Sayılı Kanuna göre aylık hasılatın
% 1'i Sosyal Hizmetler ve Çocuk Esirgeme Kurumuna,

- 4033 Sayılı kanuna göre yıllık
gayrisafi hasılatın % 2'si "Europalia"
Festivali Fonuna,

- 3796 Sayılı Kanuna göre kârın
% 5'i Olimpiyat Oyunları Hazırlık ve Düzenleme
Kurulu'na,

- 3238 Sayılı Kanuna göre kârın
% 95'i Savunma Sanayii Destekleme Fonu'na.

Milli Piyango İdaresince Kamuya Sağlanan Kaynaklar

Doğrudan Katkılar 1994 1995 

1. S.H. ve Çocuk Esir. Kurumu 28 280 383 834 47 989 034
210

2. Tanıtma Fonu 282 803 838 342 479 890 342 098

3. Sav. San. Destekleme Fonu 1 696 821 220 789 2 721 759 058 947

4. Olimpiyat Oyunları 89 306 380 042 143 250 476 786

5. Europalia Festival Fonu 56 560 767 668 95 978 068 420

6. Hazine - 417 693 836 309

TOPLAM 2 153 772 590 675 3 906 560 816 770

Dolaylı Katkılar 

1. Katma Değer Vergisi 1 208 863 563 321 2 065 791 078 132

2. Gelir Vergisi Stopajı 93 391 663 731 202 791 054 905

TOPLAM 1 302 255 227 052 2 268 582 133 037

GENEL TOPLAM 3 456 027 817 727 6 175 142 949 807

İdare 1995 yılında yukarıda da belirtildiği
gibi kamuya sağlamış olduğu kaynakların
yanısıra yaklaşık on bin kişiye
iş imkânı yaratmıştır.
1996 yılında uygulamaya koyacağı yeni
oyun olan Sayısal-Loto ile de beş bine yakın
kişiye daha bayilik vermek suretiyle büyük bir
istihdam yaratacaktır.

Görüldüğü gibi İdaremiz; bir yandan
talih oyunları işletmelerini denetlemek, karşılığı
nakit olmayan piyangolara izin vermek ve denetlemek gibi doğrudan
kamu görevi ifa etmekte; diğer yandan elde ettiği
gelirlerden kamuya ve kamuya yararlı alanlara pay vermekte,
kaynak yaratmaktadır. Bu haliyle kamuya yararlı
hizmetler ürettiği ortadadır.

3. İdare toplumun talih oyunlarına olan eğilimlerini
artırmaktan ziyade, bu oyunlara olan ihtiyaçlarını
makul ölçülerde belirlemiş sürelerde,
belli kurallar ve sınırlar içinde gidermesine
yardımcı olmaktadır. Bunun yanı sıra
yukarıda yasalarla belirlenen kamuya sağladığı
kaynaklardan ayrı olarak, reklam bütçesinin
büyük bir kısmını eğitim, kültür
ve sağlık hizmetlerine harcayarak, bilet alan her bir
kişinin bu hizmetlere katkıda bulunmasını
ve bir yönüyle toplumsal dayanışmayı
sağlamaktadır.

2. - Gaziantep Milletvekili Ünal Yaşar'ın,
belediyelere yapılan yardımlara ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1179)

Türkiye Büyükmillet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Başkanı bulunduğunuz Hükümetçe
Belediyelere çeşitli Bakanlıklar ve fonlardan
yardım yapılırken iktidar-muhalefet ayrımı
yapılacak mıdır? Yapılacak yardımlardaki
kriterler ne olacak?

Başkanı olduğunuz Hükümet işbaşına
geldiği kısa süre içerisinde hangi belediyelere,
hangi kaynaklardan, ne miktar yardım yapmıştır?

T.C.

Devlet Bakanlığı

Sayı : B.02.0.0010/00969 4.11.1996

Türkiye BüyükMillet Meclisi Başkanlığına

İlgi : a) TBMM Başkanlığının
13.8.1996 tarih ve A.01.0.GNS.0.10.00.02-7/1179-3013/8048 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-371-15/3533 sayılı
yazısı.

Gaziantep Milletvekili Sayın Ünal Yaşar'ın;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T.C.

Çevre Bakanlığı

Sayı : B.19.0.FDB.015.00.04-8821/1789 2.9.1996

Konu : Soru Önergesi

Devlet Bakanlığına

(Sayın Lütfü Esengün)

İlgi : 22.8.1996 tarih ve B.02.20.00.10/00297 sayılı
yazınız.

İlgide kayıtlı yazınız ekinde
Bakanlığımıza intikal ettirilen, Gaziantep
Milletvekili Sayın Ünal Yaşar'ın cevaplandırılmak
üzere Sayın Başbakanımıza tevcih
etmiş olduğu soru önergesine ilişkin olarak;

Soru : Başkanı bulunduğunuz Hükümetçe
Belediyelere çeşitli Bakanlıklar ve fonlardan
yardım yapılırken iktidar-muhalefet ayrımı
yapılacak mıdır?

Başkanı olduğunuz Hükümet işbaşına
geldiği kısa süre içerisinde hangi belediyelere,
hangi kaynaklardan, ne miktar yardım yapmıştır?

Cevap : Bakanlığımız, Çevre Kirliliğini
Önleme Fonu'ndan belediye başkanlıklarına
ayni ve nakti yardımlar sağlanırken Başkanlığın
siyasî kimliğine bakılmaksızın
1990 yılından günümüze kadar belediye
başkanlıklarına yapılan yardımların
değerlendirme çalışmaları devam
etmektedir.

Geçmiş Hükümetler dönemi tahsislerinde
yapılan adaletsiz uygulamaları mevcut fon imkânlarıyla
düzeltmek mümkün olmamakla birlikte Fon'dan hiç
yardım sağlanmamış olan belediye başkanlıklarından
başlamak üzere tahsisler yapılacaktır.

Geçmiş dönemlerde Hükümetlerin uygulamalarında
objektif kriterlere ve değerlendirmelere yer verilmediğinden
meydana getirilen dengesizliklerin ortadan kaldırılması
da güç olmaktadır. Bu şartlar dahilinde;

1. Daha önce hiç yardım sağlanmamış
belediyelere tahsis yapılması,

2. Yeterli tahsis yapılamamış olanlara ilave
tahsislerin yapılması,

3. Nüfus yoğunluğunun dikkate alınması,

4. Yerleşim yerinin çevresel amaçlı
araç ve nakit taleplerinin dikkate alınması,

5. Kirlilik parametrelerinin değerlendirilmesi,

6. Kirlilik probleminin Bakanlığımız
amaç ve ilkeleri ile insan sağlığı
açısından öncelik sırasına
konulması gibi kriterler gözönüne alınacaktır.

Hükümetimizin görevi devraldığı
günden bu güne kadarki yardımlara ilişkin
olarak değerlendirmelerimiz devam etmekte olduğundan,
bu aşamada sağlıklı bilgi verilmesi mümkün
olmadığından, bundan sonra yapılacak
tahsislerde dahil olmak üzere yapılan yardımlara
ilişkin bilgiler soru önergesi sahiplerine gönderilmektedir.

Bilgilerinizi ve gereğini arz ederim.

M. Ziyattin Tokar

Çevre Bakanı

T.C.

Bayındırlık ve İskân Bakanlığı

Basın ve Halkla İlişkiler Müşavirliği

Sayı : B.09.0.BHİ.0.00.00.25/2-A/7112 13.9.1996

Konu : Gaziantep Milletvekili Ünal Yaşar'ın

Yazılı Soru Önergesi.

Sayın Lütfü Esengün

Devlet Bakanı

İlgi : a) T.B.M.M.'nin 13.8.1996 gün ve A.01.0.GNS.0.10.00.02-7/1179-3013/8048
sayılı yazısı.

b) Başbakanlığın 16.8.1996 gün ve
B.02.0.KKG/106-371-15/3533 sayılı yazısı.

c) 22.8.1996 gün ve B.02.0.0010/00297 sayılı
yazınız.

ilgi (a) ve (b) yazılar gereğince; ilgi (c) yazınız
ilişiğinde alınan, Gaziantep Milletvekili Ünal
Yaşar'ın Başbakan'a yönelttiği yazılı
soru önergesi incelenmiştir.

Hükümet iş başına geldiği kısa
süre içerisinde (28.6.1996-2.9.1996 tarihleri arasında)Bakanlığımız
Teknik Araştırma ve Uygulama Genel Müdürlüğünce
52 Belediye'ye toplam 83 467 940 000 TL. tahsis edilerek gönderilmiştir.

Ayrıca; İller Bankası GenelMüdürlüğü
kaynaklarının tamamı Belediyelerin yatırım
programında yer alan alt ve üst yapı tesislerinin
finansmanında kullanılmakta olup, Belediyelere yardım
adı altında bir fon da bulunmamaktadır.

Bilgi ve gereğini arz eder, saygılar sunarım.

Cevat Ayhan

Bayındırlık ve İskân Bakanı

T.C.

İçişleri Bakanlığı

Mahallî İdareler GenelMüdürlüğü
16.9.1996

Konu : Yazılı Soru Önergesi.

Devlet Bakanlığına

(Sayın Lütfü Esengün)

İlgi : 22.8.1996 tarih ve B.02.0.0010/00297 sayılı
yazınız.

İlgi yazınız ekinde bir örneği gönderilen;
Gaziantep Milletvekili Ünal Yaşar'ın Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığımız koordinatörlüğünde
cevaplandırılmasını tensip buyurdukları
"Belediyelere yapılan yardımlara ilişkin"
yazılı soru önergesine cevap teşkil edecek
bilgiler aşağıya çıkarılmıştır.

Hükümetimizin göreve başladığı
tarihten bu güne kadar, Bakanlığımız
bünyesinde bulunan;

1. Başbakanlıkça dağıtılan
ve Bakanlığımızın aracılık
ettiği, "Acil Destek Fonu" ndan;

- Tunceli İli Mazgirt Belediyesine, 5 000 000 000 TL.

2. Emniyet GenelMüdürlüğü bünyesinde
bulunan "Trafik Hizmetleri Fonu" ndan;

- Yalova İli Çınarcık Belediyesine,
150 000 000 TL.

yardım yapılmıştır.

3. Mahallî İdarelerFonu'ndan Bakanlığımca
belediyelere doğrudan yardım yapılmamaktadır.
Yardımlar, doğrudan valilikler emrine gönderilmekte
ve valiliklerce nüfusu 50 000'in altında olan belediyelere
proje karşılığı olarak dağıtılmaktadır.

Bilgilerinize arz ederim.

Mehmet Ağar

İçişleri Bakanı

T.C.

Maliye Bakanlığı

Bütçe ve Malî Kontrol Genel Müdürlüğü

Sayı : B.07.0.BMK.0.11.013-600/22290 25.10.1996

Konu : Yazılı Soru Önergesi

Devlet Bakanlığına

(Sayın Lütfü Esengün)

İlgi : 22.8.1996 tarih ve B.02.0.0010/00297 sayılı
yazıları.

Gaziantep Milletvekili SayınÜnal Yaşar'ın
7/1179 esas nolu yazılı soru önergesinde yer
alan sorulara ait cevaplar aşağıda sunulmuştur.

Hükümetimizin göreve başladığı
tarihten itibaren, mahallî idarelere 2380 ve 3030 sayılı
Kanun Hükümleri gereğince, aktarılan kaynaklarda
önemli artışlar sağlanmıştır.
Haziran ayında mahallî idarelere toplam 20 552 milyar
lira aktarılmışken, Temmuz ayında bu
miktar 28 798 milyar lira, Ağustos ayında ise 27 403
milyar liraya yükselmiştir.

Öte yandan Bakanlığımız bütçesinin
"Mahallî İdarelere Yapılacak Yardım
ve Ödemeler" tertibinden belediyelere 1.1.1996 tarihinden
31.8.1996 tarihine kadar olan dönemde toplam 6 trilyon 380
milyar lira yardım yapılmıştır.

Bilgilerine arz olunur.

Doç. Dr. Abdüllatif Şener

Maliye Bakanı

3. - Manisa Milletvekili Abdullah Akarsu'nun, kaynak yaratılması
çalışmalarına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1193)

Türkiye Büyük Millet Meclisi Başkanlığına

Aşağıdaki sorularımın Başbakan
Prof. Dr. Necmettin Erbakan tarafından yazılı
olarak cevaplandırılması hususunu delaletlerinize
saygılarımla arz ederim.

30.7.1996

Abdullah Akarsu

Manisa

Sayın Başbakan Hükümet kurulduğunda
işçi ve memura yüksek zam, asgari ücretin
vergi dışı bırakılması
ve asgari yaşam standartlarında yükseltilmesi,
çiftçilerin borçlarının ve
belediyelerin gecikmiş borçlarının
silinmesi gibi devleti büyük yükümlülükler
altına sokan sözler vermiştir.

Bu çerçevede;

1. Sayın Başbakan kaynak yaratılması
için ne gibi çalışmalar yapıyorsunuz?

2. Paralı askerlik çıkartarak, kullanılmayan
hazine arsalarını satarak, lojman, kamp, lokal gibi
dinlenme yerleri pazarlayarak yeterli kaynak bulabileceğineze
inanıyor musunuz? Yoksa bunların dışında
başka kaynaklarınız var mı?

3. Maliye Bakanımız Sayın Abdüllatif
Şener'in acemice sözleri sonunda yükselen faiz
oranları ve hazine bonolarının satışlarının
düşmesi ekonomimize nasıl yansıdı?

4. Serbest piyasa ekonomisine inanıyor musunuz? Yoksa müdahale
gibi düşünceleriniz var mı? Kontrollü
ekonomiye sıcak bakıyor musunuz?

5. Söylemlerinizle yaptıklarınız arasıdaki
tutarsızlık ve çelişkiler sizin de
sıkıntıya düşmenize yol açmıyor
mu?

6. Politikalarınızdaki çelişkiler uluslararası
piyasalardaki ekonomimizin durumu ve kredi notumuz hakkında
hangi yorumlara neden oluyor?

T.C.

Devlet Bakanlığı

Sayı : B.02.0.0010/0097 4.11.1996

Türkiye BüyükMillet Meclisi Başkanlığına

İlgi : a) TBMM Başkanlığının
13.8.1996 tarih ve A.01.0.GNS.0.10.00.02-7/1193-3044/8110 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-371-29/3526 sayılı
yazısı.

Manisa Milletvekili Sayın Abdullah Akarsu'nun, SayınBaşbakanımıza
tevcih ettiği ve SayınBaşbakanımızın
da kendileri adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T.C.

Başbakanlık

Hazine Müsteşarlığı

Sayı : B.02.1-HM.0.KAF.01.03/39819 17.9.1996

DevletBakanlığına

(Sayın Lütfü Esengün)

İlgi : 27.8.1996 tarih ve B.02.0.001/00290 sayılı
yazınız.

İlgide kayıtlı yazınız ekinde
yer alan Manisa Milletvekili Sayın Abdullah Akarsu tarafından
Sayın Başbakanımıza yöneltilen
7/193-3044 sayılı yazılı soru önergesine
ilişkin cevaplar ekte sunulmaktadır.

Bilgilerinize arz ederim.

H. Ufuk Söylemez

Devlet Bakanı

Soru 1. Sayın Başbakan kaynak yaratılması
için ne gibi çalışmalar yapıyorsunuz?

31 Temmuz 1996 tarihinde yapılan basın açıklaması
ile kamuoyuna duyurulan "Kaynak Paketi"

1. TL. cinsinden devlet iç borçlanma senetlerinin
yanısıra döviz cinsinden borçlanma kâğıtlarının
ihracı,

2. Yurtdışında çalışan
işçilerimizin tasarruflarının yurda
getirilmesinin teşviki,

3. Mali yönetimin etkinliğini arttırmak ve kamunun
malî piyasalar üzerindeki yükünü hafifletmek
amacıyla Merkezî Nakit Yönetimi'nin oluşturulması,

4. Özelleştirmenin hızlandırılması,

5. Kamu alacaklarının ve vergi tahsilatının
hızlandırılması,

6. Kamu kesiminin sahip olduğu lojman, sosyal tesis, arsa
ve arazi gibi gayrimenkullerin satılarak nakde dönüştürülmesi,

7. Belediyelere merkezî hükümetin topladığı
vergileri denetleme yetkisi verilmesi,

8. SSK ve Bağ-Kur'un Hazine üzerindeki yükünün
azaltılması,

9. Ruhsatı alınmış maden sahalarının
harekete geçirilmesi için kanunen zorunlu olan yıllık
ruhsat harçlarının kısa sürede
tahsilinin sağlanması,

gibi finansman kaynaklarını ve tedbirleri içermekte
olup döviz borçlanması dışarıda
tutulduğunda 575 trilyon TL. kaynak temin edileceği tahmin
edilmektedir.

Diğer taraftan ikinci kaynak paketi üzerindeki çalışmalar
halen devam etmekte olup sonuçları yakın
zamanda kamuoyuna duyurulacaktır.

Soru 2. Paralı askerlik çıkartarak, kullanılmayan
Hazine arsalarını satarak, lojman, kamp lokal gibi
dinlenme yerleri pazarlayarak yeterli kaynak bulabileceğinize
inanıyor musunuz?

31 Temmuz 1996 tarihinde yapılan basın açıklaması
ile kamuoyuna duyurulan "Kaynak Paketi"nde belirtilen
kaynaklar arasında paralı askerlik bulunmamaktadır.

Döviz cinsinden borçlanma dışındaki
diğer kaynaklardan 575 trilyon TL. kaynak temin edileceği
planlanmış olup, kamu kesiminin sahip olduğu
lojman, sosyal tesis, arsa ve arazi gibi gayrimenkullerin satılarak
nakde dönüştürülmesi ile elde edilmesi
öngörülen gelir, kaynak paketinde yer alan kaynaklardan
sağlanacak fonların sadece bir kısmını
oluşturacaktır.

Soru 3. Maliye Bakanımız Sayın Abdullatif
Şener'in acemice sözleri sonunda yükselen fazi
oranları ve Hazine bonolarının satışlarının
düşmesi ekonomimize nasıl yansıdı?

Hazine bonolarının ihracı, esas olarak ihale
yöntemiyle yapılmakta olup, bu kâğıtların
faizleri piyasa şartları altında belirlenmektedir.
İhalelerde satılacak Hazine bonosu miktarı
ise Hazine'nin nakit açıkları dikkate alınarak
tespit edilmektedir.

Faiz oranlarındaki değişmeler yıl içinde
piyasa şartlarında ve ekonomide yer alan birilerin
geleceğe yönelik beklentilerinde oluşan değişikliklere
paralel olarak iniş ve çıkışlar
gösterebilmektedir. Öte yandan, Hazine'nin nakit ihtiyacı
doğrultusunda bono ve tahvil ihraç etmek suretiyle
yaptığı borçlanmalar neticesinde, piyasalarda
kalan fon miktarına bağlı olarak faizlerde dalgalanmalar
görülebilmektedir. Muhtemel dalgalanmaların ekonomiye
yansıyabilecek olumsuz etkilerini asgariye indirmek için
Hazine Müsteşarlığı ve MerkezBankası
koordineli olarak faaliyet göstermektedirler.

Soru 4. Serbest piyasa ekonomisine inanıyor musunuz? Yoksa
müdahale gibi düşünceleriniz var mı?
Kontrollü ekonomiye sıcak bakıyor musunuz?

Hükümet Programında da belirtildiği üzere,
ekonomide güven ortamının tesisi ve serbest
piyasa ekonomisinin tüm şartlarını sağlayacak
ortamın gerçekleştirilmesi ana hedeftir. Bu
kapsamda, ekonomik faaliyetlerde devletin başlıca
rolü, istikrar ortamını temin etmek, toplumsal
refahın arttırılmasına yönelik
olarak denetleyici ve gözetici fonksiyonlarını
geliştirmek ve özel teşebbüsün gelişebilmesi
için gerekli altyapıyı hazırlamak
şeklinde belirlenmiştir.

Soru 6. Politikalarınızdaki çelişkiler
uluslararası piyasalardaki ekonomimizin durumu ve kredi
notumuz hakkında hangi yorumlara neden oluyor?

Kredi notunu tespit eden uluslararası kuruluşların
temsilcileri 1992 yılından bu yana zaman zaman ülkemizi
ziyaret etmekte ve yetkililerle görüşmelerde bulunmaktadır.
Temmuz 1996 itibariyle, ülkemizin çeşitli kuruluşların
değerlendirmeleriyle ortaya çıkan kredi notlarında
1995 yılına göre herhangi bir değişiklik
bulunmamaktadır.

T.C.

Maliye Bakanlığı

Bütçe ve Malî Kontrol Genel Müdürlüğü

Sayı : B.07.0.BMK.0.1.013/600 25.10.1996

Konu : Yazılı Soru Önergesi

Devlet Bakanlığına

(Sayın Lütfü Esengün)

İlgi : Devlet Bakanlığı'nın 27.8.1996
tarih ve B.02.0.0010/00290 sayılı yazısı.

Manisa Milletvekili SayınAbdullah Akarsu'nun 7/1193 esas
nolu yazılı soru önergesiyle ilgili cevaplar
aşağıda sunulmuştur.

Ekonomide istikrarın sağlanması ve bu çerçevede
kamu açıklarının azaltılması
için kaynakların geliştirilmesine ve yeni
kaynakların tespitine ihtiyaç bulunmaktadır.
Bu amaçla Hükümetimizce yürütülen
çalışmalar devam etmekte olup, bu çalışmaların
sonuçları SayınBaşbakanımız
tarafından kamuoyuna açıklanmaktadır.
Bilindiği üzere ilk kaynak paketi 31 Temmuz 1996 tarihinde,
ikinci kaynak paketi ise 19 Eylül 1996 tarihinde SayınBaşbakanımız
tarafından kamuoyuna açıklanmıştır.

Kaynak paketlerinde yer alan tedbirlerle, ekonomide mevcut ancak
atıl durumda bulunan kaynaklar harekete geçirilmekte
ve yeni kaynaklar belirlenmektedir.

Sayın Başbakanımız tarafından
kamuoyuna açıklanan kaynak paketlerinde, kamu gelirlerini
artırmak amacıyla alınan tedbirlerin yanında
çeşitli tedbirlere de yer verilmiştir. Yurt
dışında yerleşik Türk vatandaşlarının
tasarruflarının Türkiye'de değerlendirilmesi,
sosyal güvenlik kurumlarının malî yapılarının
iyileştirilmesi, özelleştirmenin hızlandırılması,
merkezî nakit yönetiminin oluşturularak etkin
bir nakit idaresinin oluşturulması, gecekondu bölgelerinin
ıslahı vs. gibi çok çeşitli
tedbirler de kaynak paketlerinde yer almıştır.
Alınan tüm bu tedbirlerin amacı, bir yandan
kamu gelirlerini artırarak kamu açıklarını
azaltmak, diğer yandan da kamu açıklarının
nedenlerini ortadan kaldırmaktır.

Açıklanan bu hususlar, kaynak paketlerinin sadece
lojman satışlarından ibaret olmadığını,
çok çeşitli tedbirler içerdiğini
ve kaynak paketlerinin bir bütün olarak değerlendirilmesi
gerektiğini göstermektedir.

Öte yandan soru önergesinde, tarafımdan yapılan
konuşmalar sonucunda faiz oranlarının yükseldiği
ve hazine bonolarının satışlarının
düştüğü ileri sürülmektedir.

Bilindiği üzere Basında da; "Ülkemizin
Özkaynaklarının Geliştirilmesi"
konusunda TBMM'de 11 Temmuz 1996 tarihinde yapılan genel
görüşmenin gündeme alınması
ile ilgili görüşmeler sırasında
tarafımdan yapılan konuşmayı takiben
15 Temmuz 1996 günü yapılan Hazine İç
Borçlanma ihalesinde yıllık bileşik
faizlerin yüzde 127'den, yüzde 139'a çıktığı
ve faiz oranlarının 12 puan artarak Hazinenin zarara
uğratıldığı yönünde iddialara
yer verilmiştir.

Ancak Hazine tarafından yapılan İç
Borçlanma İhalelerindeki faiz oranları incelendiğinde,
faiz oranlarının bonoların vade tarihleri,
Hazinenin iç borçlanma ihtiyacı ve bunun
sonucunda kabul edilen teklif tutarı gibi çeşitli
unsurlara bağlı olarak ortaya çıktığı
ve bu konulardaki gelişmelere göre bazen yükseldiği,
bazen de düştüğü görülmektedir.

Hazinenin 15 Temmuz 1996 tarihinde yaptığı 204
gün vadeli ihalede bir öncek ihaleye göre faiz
oranlarında 12 puanlık bir artış olmuştur.
Ancak 14 Mayıs 1996 tarihinden itibaren faizlerde sürekli
bir artış eğilimi görülmektedir. 14
Mayıs 1996 tarihinde yüzde 106 olan faiz oranı,
bir sonraki ihalede 11 puan artarak yüzde 117'ye çıkmış
ve daha sonra bu artış eğilimini devam ettirerek
15 Temmuz 1996 tarihinde yüzde 139'a kadar yükselmiştir.
Bundan sonra yapılan daha kısa vadeli ihalelerde
ise faiz oranları önce yüzde 129'a, daha sonra
da yüzde 123'e kadar düşmüştür.

Faiz oranlarındaki bu gelişmeler, faiz oranlarının
ekonomideki çeşitli gelişmelere, ihraç
edilen senetlerin vade tarihlerine, Hazine'nin ihtiyaçlarına
vs. gibi çeşitli unsurlara bağlı olarak
ortaya çıktığını, faiz
oranlarında bazı dönemlerde görülen
artış ve azalışların sadece belirli
bazı nedenlerle açıklanamayacağını
göstermektedir.

Ayrıca Hazine bonolarının satışlarında
da bir azalma sözkonusu değildir. Hazine tarafından
yapılan iç Borçlanma İhalelerinde
kabul edilen teklif tutarları, Mayıs ayında
222 trilyon lira iken, Haziran ayında 426 trilyon lira,
Temmuz ayında 313 trilyon lira, Ağustos ayında
ise 340 trilyon lira olmuştur.

Bilgilerinize arz olunur.

Doç. Dr. Abdullatif Şener

Maliye Bakanı

4. - Gaziantep Milletvekili Mustafa R.Taşar'ın,
vergi sisteminde yapılması düşünülen
yeniliklere ilişkin sorusu ve Maliye Bakanı Abdüllatif
Şener'in yazılı cevabı (7/1210)

Türkiye Büyük Millet Meclisi Başkanlığına

Aşağıdaki sorumun Maliye Bakanı Abdüllatif
Şener tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

Vergi sisteminde hangi değişikliklere gitmeyi düşünüyorsunuz?

T.C.

Maliye Bakanlığı

Sayı : B.07.0.ÖKA.0.00/310/3845 4.11.1996

Türkiye BüyükMillet Meclisi Başkanlığına

İlgi : a) Kanunlar ve Kararlar Dairesi Başkanlığı
Kanunlar Kararlar Müdürlüğünün 13.8.1996
gün ve A.01.0.GNS.0.10.00.02-3202 sayılı yazısı.

b) Kanunlar ve Kararlar Dairesi Başkanlığı
Kanunlar Kararlar Müdürlüğünün 30.10.1996
gün ve A.01.0.GNS.0.10.00.02-7/1210-3072/8146 sayılı
yazısı.

Tarafımdan cevaplandırılmak üzere Gaziantep
Milletvekili Sayın Mustafa Taşar tarafından
verilen 7/1210-3072/8146 sayılı yazılı
soru önergesine cevabımız 28.8.1996 gün
ve 40465 sayılı yazımızla Başkanlığınıza
sunulmuştur.

Bilgilerine arz olunur.

Doç. Dr. Abdullatif Şener

Maliye Bakanı

T.C.

Maliye Bakanlığı

Gelirler Genel Müdürlüğü

Sayı : B.07.0.GEL.0.82/8211-3-40465 28.8.1996

Konu : Yazılı Soru Önergesi

Türkiye Büyük Millet Meclisi Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğü'nün 13.8.1996
tarih ve A.01.0.GNS.0.10.00.02-3202 sayılı yazısı.

Tarafımdan cevaplandırılmak üzere Gaziantep
Milletvekili SayınMustafa Taşar tarafından
verien 7/1210-3072 sayılı yazılı soru
önergesinde, vergi sisteminde hangi değişikliklere
gitmeyi düşündüğümüz konusu
sorulmakta olup, soruya ilişkin görüşümüz
aşağıda açıklanmıştır.

25 Temmuz 1995 tarih ve 22354 sayılı Resmî
Gazete'de yayımlanan Yedinci Beş Yıllık
KalkınmaPlanının "III/II. Vergi ile
İlgili Yapısal Düzenlemeler" bölümünün
"b) Amaçlar, İlkeler ve Politikalar" alt
bölümünde, plan döneminde vergi sistemi ile
ilgili olarak gerçekleştirilmesi öngörülen
hedefler ve hedeflere ulaşmak için gerekli politikalar
ve ilkeler ayrıntılı olarak belirlenmiştir.

Öte yandan, 54'üncü Türkiye Cumhuriyeti Hükümeti
adına Başbakanımız Sayın Prof.
Dr. Necmettin Erbakan tarafından Türkiye Büyük
Millet Meclisine okunan Hükümet Programının
vergiye ilişkin bölümünde aynen aşağıdaki
konulara yer verilmiştir.

"Vergi alanındaki genel yaklaşım iltisadî
etkinliğin sağlanması ve vergi yükünün
çeşitli kesimler üzerinde daha adil dağılımının
gerçekleştirilmesidir. Adaletli bir vergi düzeni
oluşturulacak ve kayıt dışı ekonomik
faaliyetleri kapsayacak bir vergi sistemi kurularak, üretim
faktörleri üzerindeki vergi yükü hafifletilecektir.

Alt gelir gruplarının vergi yükleri azaltılacak
ve istihdam üzerinde olumsuz etki yapan Çalışanları
Tasarrufa Teşvik ve Konut Edindirme Yardımı
kesintileri kaldırılacaktır.

GümrükBirliği çerçevesinde çıkarılması
gereken ve vergi sistemine sadelik, etkinlik kazandıracak
yasal değişiklikler yapılacaktır.Böylece
halen değişik adlar altında vergi, pay ve fon
şeklinde yapılan kesintiler, tek vergi altında
birleştirilmek suretiyle vergi sistemine etkinlik kazandırılacaktır.

Emlâk Vergisi matrahının gerçekci seviyede
tespit edilmesi ve yeniden değerleme oranına endekslenmesi
sağlanacaktır. Ayrıca tapu harcı oranları
düşürülerek, harcın gerçek
değer üzerinden tahsil edilmesi imkânı getirilecektir.

Vergi idaresi ve denetiminin daha etkin hale getirilmesi ve vergi
idaresinin yeniden yapılandırılması
sağlanarak, vergi yatırma, vatandaş için,
eziyet olmaktan çıkarılacak, vergi kayıp
ve kaçağı azaltılacaktır. Bu amaçla,
vergilendirme ile ilgili işlemlerin tek bir vergi numarası
ile yapılmasına ve vergi numarasının
ekonomik faaliyetlerde kullanımının yaygınlaştırılmasına
devam edilecektir."

Vergi sistemi ile ilgili olarak gerek Yedinci Beş Yıllık
Kalkınma Planında gerekse Hükümet programının
yukarıda yer alan ilke ve politikaları çerçevesinde
Bakanlığımı ilgilendiren alanlarda sürekli
olarak çalışmalar yapılmaktadır.
Zaman içinde hükümet politikaları, ekomomik
ve malî koşullar, bütçe imkânları
da dikkate alınarak yasal düzenlemeyi gerektiren konularda
Kanun Tasarıları hazırlanarak Türkiye
Büyük Millet Meclisi Başkanlığına
sevk edilmek üzere Başbakanlığa gönderilecektir.

Bilgi edinilmesini arz ederim.

Doç. Dr. Abdüllatif Şener

Maliye Bakanı

5. - Sıvas Milletvekili Mahmut Işık'ın,
Başbakanlık ve bakanlıklardaki müsteşar,
müsteşar yardımcısı ve genel müdür
maaşlarına ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1230)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması için gereğini
arz ederim.

Saygılarımla.

1.8.1996

MahmutIşık

Sıvas

Malumunuz olduğu üzere her bakanlığımızda,
bakandan sonra gelen ve o bakanlığın temel taşı
olan bir Müsteşar, yeteri kadar Müsteşar
Yardımcısı ve Genel Müdürler bulunmaktadır.

Ne varki bu görevlerde bulunanların derece ve ek göstergeleri
ile Bakanlıklarında Yönetim Kurulu üyeliği,
kurul üyeliği Komite üyeliği ile Bakanlıklarda
oluşturulan Fonlardaki görevlerinden, Müsteşar,
Müsteşar Yardımcısı ve Genel Müdürler
ile bazı Genel Müdür Yardımcıları
Bakanlıklarda maaşlarından 3-4 kat fazla ek
görev adı altında para almaktadırlar.

Bazı Bakanlıklarda ise; bu görevlerde bulunan
üst düzey idarecilere maaş dışında
hiçbir ödeme yapılmamaktadır.

Bu nedenlerle;

1. Başbakanlık Müsteşarı dahil
tüm Bakanlık müsteşarlarının,
Müsteşar Yardımcılarının
ve Genel Müdürlerin maaşa esas dereceleri ile
ek gösterge tutarları olarak ele geçen miktar
nedir?

2. Başbakanlık Müsteşarı ve Bakanlık
Müsteşarları, Müsteşar Yardımcıları
ve Genel Müdürlerin maaş dışında
ek görev, bazı özel yasalardan kaynaklanan görevler,
fonlar ve benzeri görevlerden aldıkları net
ücretler nedir?

3. Tüm Müsteşar, Müsteşar Yardımcıları
ve Genel Müdürler arasında yukarıda belirtilen
şekilde haksızlık var mı? Varsa düzeltmeyi
düşünüyor musunuz?

4. Aşağı yukarı aynı görevi
yapan, bu görevlerdeki kişilerin hangi ad altında
olursa olsun farklı ücret almaları Anayasa'nın
eşitlik ilkesine aykırı değil mi?

5. Bu görevlerde bulunan kamu görevlilerinin bir kısmı
lojmanda oturmakta, hem de ek görev adı altında
para almaktadırlar.

En az 10 milyon lira olan ev kirasını da bir ilave
menfaat olarak kabul edersek, lojmanda olanların ek görevlerini
kesmeyi ve meydana gelecek farka ücret alma uygulamasına
son vermeyi düşünüyor musunuz?

T.C.

Devlet Bakanlığı 4.11.1996

Sayı : B.02.0.0010/00968

Türkiye Büyük Millet Meclisi Başkanlığına

İlgi : a) TBMM Başkanlığının
13.8.1996 tarih ve A.01.0.GNS.0.10.00.02-7/1230-3122/8244 Sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-370-32/3550 sayılı
yazısı.

Sıvas Milletvekili SayınMahmut Işık'ın;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Biligilerinizi ve gereğini arz ederim.

Lütfü Esengün

Devlet Bakanı

T.C.

Maliye Bakanlığı

Bütçe ve Malî Kontrol Genel Müdürlüğü

Sayı : B.07.0.BMK.011.013/600/22289 25.10.1996

Konu : Yazılı Soru Önergesi

Devlet Bakanlığına

(Sayın Lütfü Esengün)

İlgi : ....8.1996 tarih ve B.02.0.0010/00314 sayılı
yazıları.

SıvasMilletvekili SayınMahmut Işık'ın
7/1230 esas nolu yazılı soru önergesiyle ilgili
cevaplar aşağıda sunulmuştur.

1. Devlet memurlarının aylıklarına
esas aylık göstergeler 657 sayılı Kanunun
43 üncü maddesinde derece ve kademeler itibariyle belirlenmiş
olup; ek göstergeler ise sözkonusu kanuna ekli I ve
II sayılı Ek Gösterge Cetvelleri ile tespit
edilmiştir. Aylık göstergeler, herhangi bir
kadro unvanı gözetilmeksizin derece ve kademeler itibariyle
düzenlenmiş olduğundan aynı kadro derece
ve kademesinde olanlar açısından bir eşitsizlik
sözkonusu değildir.

Sözü edilen unvanların mevcut ek göstergeleri;

Kadro Unvanı Derecesi Ek Göstergesi

Başbakanlık Müsteşarı 1 8 000

Müsteşar 1 7 600

Müsteşar Yardımcısı 1 6 400

Genel Müdür 1 6 400

Genel Müdür Yardımcısı 1 3 600

şeklinde düzenlenmiş bulunmaktadır. Bu
ek göstergelerin uygulanmasında kurumlara göre
bir farklılık bulunmamaktadır.

Bu itibarla, yukarıda belirtilen unvanlardan farklı
kurumlarda çalışanlar arasında maaş
farklılığı bulunmamakta, sadece birbirinden
farklı unvanlar arasında bir maaş farkı
bulunmakta olup, bu unvanlı kadrolarda görev yapanların
maaşları da 1 Temmuz 1996 tarihi itibariyle;

Kadro Unvanı Kadro Derecesi Bürüt Maaşı(x)
Net Maaşı (x) (xx)

Başbakanlık Müsteşarı 1 122 730
000 102 266 000

Bakanlık Müsteşarı 1 98 978 000 79 328
000

Müsteşar Yardımcısı 1 82 828 000
65 044 000

Genel Müdür 1 82 828 000 65 044 000

Genel Müdür Yardımcısı 1 70 440
000 56 223 000

(x) Aile yardımı ve Lojman tazminatı hariç,

(xx) Gelir Vergisi Oranı % 25 olarak dikkate alınmıştır.

olarak belirlenmiş bulunmaktadır. Ancak, bunlardan
sözleşmeli olarak istihdam edilenlerin maaşları,
sözleşmelerinde belirtilen miktarlar dikkate alınarak
ödenmektedir.

2. 657 sayılı Kanunun 146 ncı maddesinin
ikinci paragrafında;

"Memurlara kanun, tüzük ve yönetmeliklerin
ve amirlerin tayin ettiği görevler karşılığında
bu Kanunla sağlanan haklar dışında ücret
ödenemez, hiçbir yarar sağlanamaz. (Gençlik
ve Spor Hizmetleri uygulamasında fiilen görevlendirilenler
hariç)"

hükmüne yer verilmiş olup, Devlet memurlarına
kendi görevlerinin yanı sıra bu Kanuna göre
yürütecekleri diğer görevler için 657
sayılı Kanunda öngörülmeyen bir ücret
ödenmesi mümkün değildir.

657 sayılı Kanuna göre ödenebilecek ücretler
ise; vekâlet aylığı, ikinci görev
aylığı (ücreti) ile ders ve konferans ücretleridir.

Vekâlet aylığında, Devlet memurlarının
aylıksız vekâleti asıldır. Ancak,
vekâlet görevinin süresine ve vekâlet edilen
kadroya göre istisnai olarak vekâlet aylığı
ödenmesi mümkündür ve verilecek aylık
vekâlet edilen kadroya göre değişmektedir.

Devlet memurlarına ödenebilecek ders ve konferans
ücretleri ise; 657 sayılı Kanunun 176 ncı
maddesine göre 1 Temmuz 1996 tarihinden itibaren saat ücreti
olarak, gündüz öğretimi için 102 000
TL., gece öğretimi için 127 500 TL. dir.

657 sayılı Kanunun ikinci görev aylığına
ilişkin 88 inci maddesinin (A) bendi gereğince, Kamu
İktisadi Teşebbüsleri ve Bağlı Ortaklık,
Yönetim Kurulu Başkan ve üyelikleri görevlerinin
Devlet memurlarına ikinci görev olarak verilmesi durumunda;
bu görevleri yürütecek Devlet memurlarına,
Yüksek Planlama Kurulunun Karar No : 96/T-16 sayılı
Kararı gereğince azamî olarak aylık 6
500 000 TL. net ücret ödenmesi mümkündür.
Ancak, birden fazla görevlendirme yapılanlara bir
görev ücreti ödenebilecektir.

3. Yukarıda da açıklandığı
üzere, Devlet memurlarına göre yaptıkları
unvanlar itibariyle ödenebilecek maaş ve diğer
ödemelerde ayrıcalık tanınmamıştır.
İstisnai olarak, 657 dışındaki özel
kanunlar dikkate alınmak suretiyle bazı Devlet memurlarına
sahip oldukları kadro unvanından çok, çalışmakta
oldukları kurumlar itibariyle maaşları içinde
çok önemli bir yekün teşkil etmeyen ödemeler
de yapılabilmektedir. Bu ödemeler, genellikle ilgili
kurumların bazı kadro unvanları sınırlandırılmaksızın
ve o kurumların hizmet özellikleri dikkate alınarak
memurlarının tamamına yapılmaktadır.
Bu sebeple, maaş ödemeleri de bir haksızlık
veya Anayasanın eşitlik ilkesine aykırı
bir durum bulunmamaktadır.

4. Lojman tahsisi, 2946 sayılı Kamu Konutları
Kanunu çerçevesinde ve Devlet memurlarının
aslî görevleri dikkate alınarak yapılmakta
olup; tahsislerle, aslî görevlerin yanısıra
yürütülen diğer görevler veya maaş
ve diğer ödemeler arasında bir ilişki bulunmamaktadır.

Bilgilerine arz olunur.

Doç. Dr. Abdüllatif Şener

Maliye Bakanı

T.C.

Başbakanlık

Devlet Personel Başkanlığı

Sayı :B.02.1.DPB.0.12.03/10510 5.9.1996

Devlet Bakanlığına

(Sayın Lütfü Esengün)

İlgi : Tarihsiz B.02.0.0010/00314 sayılı
yazınız.

İlgi yazınız ekinde alınan, Sıvas
Milletvekili Sayın Mahmut Işık tarafından
Sayın Başbakanımıza tevcih edilen ve
Bakanlığınız koordinatörlüğünde
cevaplandırılması istenilen soru önergesinde
yer alan konular hakkındaki bilgiler ekte sunulmuştur.

Bilgilerinize arz ederim.

Sıtkı Ünsal

Devlet Personel Başkanı V.

Bilindiği gibi bazı kamu görevlileri esas görevleri
ile birlikte kanunlardan kaynaklanan ek görevleri de yürütebilmekte
olup mevcut müsteşar, müsteşar yardımcısı
ve genel müdürlerden hangilerinin bu şekilde ikinci
bir görev yürüttüğüne ilişkin
bilgiler Başkanlığımız kayıtları
arasında bulunmamaktadır.

Diğer taraftan sözkonusu ek görevler kanunlarla
düzenlenmiş olup buna ilişkin ücretler de
ilgili kanunlarında yer almıştır. Kamu
görevlilerine verilen lojmanlarla ilgili usul ise kamu Konutları
Kanunu ile ilgili genel Yönetmelik ve konuya ilişkin
kurumsal yönetlemiklerde düzenlenmiştir. Bu nedenle
kamu personeline tahsis edilen lojman ile ek görevler arasında
bir ilişki bulunmamakta olup lojmanda oturmayan personele
27.6.1989 tarih ve 375 sayılı Kanun Hükmünde
Kararnamenin 1 inci maddesi uyarınca Lojman tazminatı
ödenmektedir.

Anayasanın 128 inci maddesinde memurların ve diğer
kamu görevlilerinin hakları ve yükümlülükleri
ile aylık ve ödenekleri ve diğer özlük
işlerinin kanunla düzenleneceği belirtilmiş
olup, sözkonusu kamu personeline de ilgili kanunlar çerçevesinde
ve öngörülen düzeyde ödeme yapılmaktadır.

6. - Rize Milletvekili Şevki Yılmaz'ın,
herhangi bir hükümet üyesi tarafından bir
şahsa madalya takılıp takılmadığına
ilişkin Başbakandan sorusu ve Maliye Bakanı
Abdullatif Şener'in yazılı cevabı (7/1360)

Türkiye Büyük Millet Meclisi Başkanlığına

Aşağıdaki sorumun Sayın Başbakan
tarafından yazılı olarak cevaplandırılmasına
delaletlerinizi arz ederim.

Saygılarımla.

Şevki Yılmaz

Rize

Soru : 1Ocak 1992 yılından bu tarafa Manukyan'a
madalya takan her hangi bir Hükümet üyesi Bakan
arşiv kayıtlarında mevcut mudur?

T.C.

Maliye Bakanlığı

Gelirler Genel Müdürlüğü

Sayı : B.07.0.GEL.0.82/8211-7/52211 5.11.1996

Türkiye BüyükMilletMeclisi Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğü'nün 11.10.1996
tarih ve B.02.0.KKG/106-376-35/4097 sayılı yazısı.

Rize Milletvekili Sayın Şevki Yılmaz'ın
SayınBaşbakanımıza tevcih ettiği
ve Sayın Başbakanımızın da Devlet
Bakanı Sayın Lütfü Esengün'ün
koordinatörlüğünde cevaplandırılmasını
istediği ilgi yazı eki 7/1360-3450 esas No.lu yazılı
soru önergesinde belirtilen soruya ilişkin cevabımız
Devlet Bakanı Sayın Lütfü Esengün'ün
örneği ekli yazısı üzerinde aşağıda
açıklanmıştır.

Vergi UsulKanununun 5 inci maddesinin 3 üncü fıkrasında
belirtilen "Gelir Vergisi mükelleflerinin yıllık
Gelir Vergisi, sermaye şirketlerinin Kurumlar Vergisi beyannamelerinde
gösterdikleri matrahları (Zarar dahil) ve beyanları
üzeriden tarh olunan Gelir ve Kurumlar Vergileri ile Mükelleflerin
ad ve unvanları, bağlı oldukları vergi
dairelerince asılacak cetvellerle ilan olunur. Mükellefin
bağlı bulunduğu teşekkül varsa, bu ilan
orada da yapılır" hükmü gereğince
yapılan açıklamalar dışında
en yüksek vergi ödeyen Gelir ve Kurumar Vergisi mükelleflerine
plaket verilmesi ile ilgili organizasyonlar Bakanlığımızca
düzenlenmektedir.

En yüksek miktarda Gelir ve Kurumlar Vergisi ödeyen
kişi ve kurumlara ödüller ötedenberi Ticaret
Odaları, Sanayi Odaları gibi çeşitli
meslek kuruluşları tarafından verilmektedir.

Ayrıca, konu ile ilgili olarak İstanbul Defterdarlığı
ile yapılan haberleşmeden, 1 Ocak 1992 tarihinden
bugüne kadar düzenlenen törenlerde Matild Manukyan'a
bir Hükümet üyesi Bakan tarafından madalya
verilmediği anlaşılmıştır.

Bilgilerine arz ederim.

Doç. Dr. Abdullatif Şener

Maliye Bakanı

T.C.

Devlet Bakanlığı

Sayı : B.02.0.0010/00728 18.10.1996

Maliye Bakanlığına

İlgi : Başbakanlık Kan. Kar. Gn. Müd.'lüğünün
11.10.1996 tarih ve B.02.0.KKG/106-376-35/4097 sayılı
yazısı.

Rize Milletvekili Şevki Yılmaz'ın; Sayın
Başbakanımıza tevcih ettiği Sayın
Başbakanımızın da kendileri adına
Bakanlığım koordinatörlüğünde
cevaplandırılmasını istediği ilgi
yazı ve eki, yazılı soru önergesi ekte
sunulmuştur.

Sözkonusu yazılı soru önergesinin cevabının
Türkiye Büyük Millet Meclisi Başkanlığına
verilmesini, Başbakanlığa ve Bakanlığıma
da bir örneğinin gönderilmesini arz ederim.

Lütfü Esengün

Devlet Bakanı

7. - Manisa Milletvekili Hasan Gülay'ın, 1996 yılı
Ege kuru üzüm taban fiyatına ve Tariş ve
Tekel'in kuru üzüm alımına ilişkin
Başbakandan sorusu ve Devlet Bakanı Nafiz Kurt'un
yazılı cevabı (7/1395)

Türkiye Büyük Millet Meclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılmasını
arz ederim.

Saygılarımla.

1.10.1996

Hasan Gülay

Manisa

1996 yılı Ege kuru üzümlerinin % 80'i,
üzümler sergide iken yağan aşırı
yağışlar dolayısıyla ıslanmış
bulunmaktadır. Yağışlar devam ettiği
için kuru üzümler çürümeye de
başlamıştır.

Sorular :

1. 1996 yılı Ege kuru üzüm taban fiyatını
arttırmayı düşünüyor musunuz?

2. TARİŞ ve TEKEL'in 1996 yılı kuru
üzüm alımları ne kadar olacaktır?

3. TARİŞ ve TEKEL'e bu alımlar için
ne kadar kaynak aktarılmıştır?

4. TARİŞ ve TEKEL, bu alımlar karşılığı
üreticiye ödemeyi en geç ne zaman yapacaktır?

5. Üreticinin 1996 yılı bankalara olan kredi
borçlarını ve faizlerini ertelemeyi düşünüyor
musunuz?

T.C.

Devlet Bakanlığı

Sayı : B.02.0.007-9/01165 5.11.1996

Türkiye Büyük Millet Meclisi Başkanlığına

İlgi : 21.10.1996 tarihli B.02.0.00.10/00802 sayılı
yazıları.

Manisa Milletvekili Sayın Hasan Gülay'ın Sayın
Başbakanımıza tevcih ettiği, Sayın
Başbakanımızın da kendileri adına
Koordinatörlüğünüzde cevaplandırılmasını
istedikleri yazılı soru önergesine, Bakanlığım
ilgili kuruluşu Tekel Genel Müdürlüğüyle
alakalı yönleri itibariyle verilen cevaplar ilişikte
sunulmuştur.

Bilgilerinize arz ederim.

NafizKurt

Devlet Bakanı

7/1395-3539/10019 Sayılı Yazılı Soru
Önergesine Verilen Cevap

1. 1996 yılı çekirdekli-çekirdeksiz
kuru üzüm alım başfiyatı, 80 000
TL./Kg. olarak belirlenmiş ve uygulamaya konulmuştur.
Bu fiyat 1995 yılı alım başfiyatı
olan 35 000 TL./Kg.'a göre % 128 oranında bir artışı
ifade etmektedir. Fiyat, önceki yıllarda olduğu
gibi tüm ülke geneli için geçerli olup,
bu fiyatla alımlar sürdürülmektedir. Başfiyat
üreticiler tarafından da memnuniyetle karşılanmıştır.

2. Tekel Genel Müdürlüğü 1996 yılı
kuru üzüm alım kampanyasında doğrudan
üreticiden ve aktedilen protokollerle Tariş, Taskobirlik
ve Güneydoğubirlik'ten çekirdekli-çekirdeksiz
olmak üzere toplam 81 000 + % 10 ton kuru üzüm
almayı hedeflemiştir.

3. Tekel Genel Müdürlüğü kuru üzüm
alımları için gereken 6.5 trilyon lirayı
kendi özkaynaklarından karşılayacaktır.

4. Tekel Genel Müdürlüğü kuru üzüm
alımlarında peşin ödeme yapmaktadır.

5. Soru, Tekel Genel Müdürlüğü'nün
yetki ve sorumluluk alanına girmemektedir.

8. - Artvin Milletvekili Süleyman Hatinoğlu'nun Artvin'deki
"Zelosman" alay orman yolu köprü ihalesine
ilişkin sorusu ve Devlet Bakanı M. Halit Dağlı'nın
yazılı cevabı (7/1418)

Türkiye Büyük Millet Meclisi Başkanlığına

Aşağıdaki sorularımın Orman Bakanı
Tarafından yazılı olarak cevaplandırılması
hususunda delaletlerini arz ederim.

Süleyman Hatinoğlu

Artvin

Seçim bölgem Artvin İlimiz merkez ilçede
19 kod nolu "Zelosman" alay orman yolu köprüsü
17 Eylül 1996'da Artvin Orman İşletme Müdürlüğü
tarafından ihale edilmiştir.

Ancak ihaleyi % 27 tenzilatla ANAP sempatizanı bir iş
adamının ihaleyi alması nedeniyle Eski Orman
Bakanı Sayın Hasan Ekinci ihale sonunda hemen Artvin'e
gelerek, özellikle bu ihalenin iptali için gerek siyasî
gerekse hiçbir yetkisi olmamasına rağmen kamu
kurum ve kuruluşlarının yetkilileri ile gayri
resmî olarak Artvin Sanayi çarşısında
toplantı yaparak özellikle bu ihalenin iptali için
talimatlar yağdırmıştır.

Özellikle Yeterlilik Belgesi Komisyon Başkanı
ve Makina İkmal Şube Müdürü Sayın
Zeki Saymaz'ın derhal görevinden alınması
talimatını vermiş ve bu kişi görevinden
alınmıştır. Sebebi de ANAP sempatizanı
iş adamlarına yeterlilik belgesi verildiği gerekçesi
ileri sürülmüştür. Neticede sabık
Orman eski Bakanı Sayın Hasan Ekinci hiç
bir gerekçe gösterilmeden görülen lüzum
üzerine köprü ihalesinin 2 Ekim 1996 günü
iptal edildiği belirtilmiştir.

Bahsi geçen köprüden Orman envalinin şehirden
geçmemesi için ve şehir trafiğinde problem
yaratmaması için çok zorunlu ve ivedi olarak
yapılması gerekmektedir.

Buna mukabil olarak 2886 Sayılı İhale Yasasına
göre, yapılan ihalenin Sayın Ekinci'nin talimatlarıyla
emanet usulüne çevrilerek kendi yandaş ve ortaklarına
vereceği söylenmektedir.

Bu nedenlerle seçim bölgemde daha vahim olayların
meydana gelmemesi için gerekli önlemlerin alınması
gerekmektedir.

Sorularım :

1. Çok acilen konunun araştırılması
için Bakanlığınız merkez teşkilatından
müfettişler göndermeyi düşünüyor
musunuz?

2. Aynı köprü tekrar ihale edildiğinde %
27 tenzilatın altında başkasına verildiği
takdirde kamuyu zarara uğratanlar hakkında şimdiden
bir önlem almayı düşünüyor musunuz?

3. Eğer ihaleyi yapacaksanız ne zaman yapacaksınız.
Bir tarih verebilir misiniz?

4. Görevinden alınan Yeterlilik Belgesi Komisyon Başkanı
ve Makina İkmal Şube Müdürü Sayın
Zeki Saymaz'ı tekrar görevine iade etmeyi düşünüyor
musunuz?

5. Orman Genel Müdürlüğü Teftiş
Kurulu Başkanı Hüsamettin Ata'nın oğlu
Şuayip Ata, NAM-İŞ firması adına
bu ihaleye katılmış ve yeterlilik belgesi
alamamıştır.

A) Eski Bakan Hasan Ekinci ile bu kişinin bir ilişkisi
var mıdır?

B) Bakanlığınızın üst seviyesindeki
bir bürokratın oğlunun aynı kuruma ait
ihaleye girmesini doğru buluyor musunuz?

C) Zeki Saymaz'ın görevinden alınmasının
bu konuyla bir ilişkisi var mıdır?

6. Eski Orman Bakanı Hasan Ekinci bakanlığınıza
bağlı Artvin'deki şubelere ait araçlarla
halen bir Orman Bakanı havası ve edasıyla
50'ye yakın araçlarla konvoy yaparak;

A) Kamuyu zarara uğratmaktadır. Bu konuda bir tedbir
almayı ve ilgilileri uyarmayı düşünüyor
musunuz?

B) Sayın Hasan Ekinci'nin Bakanlığınız
araçları ile konvoy yaparak halen Orman Bakanlığının
tek hâkimi olduğu intibaını vermeye çalışması
sizce doğru bir davranış mıdır?

7. Sayın Hasan Ekinci'nin talimatlarıyla Artvin'de;

A) Orköy Teşkilatları kanalıyla siyasî
yandaşlarına orköy kredisi dağıttığından
haberiniz var mıdır?

B) 1996 yılında Artvin il, ilçe ve köylerde
kimlere, ne miktarda kredi dağıtıldığını
açıklar mısınız?

C) Artvin İlimizde gerçekten krediye muhtaç
kişiler hakkında ne yapmayı düşünüyorsunuz?

T.C.

Orman Bakanlığı

Araştırma Planlama ve Koordinasyon

Kurulu Başkanlığı

Koordinasyon ve Mevzuat

Dairesi Başkanlığı

Sayı : KM.1.SOR/747-3200 5.11.1996

Konu : Sayın Süleyman Hatinoğlu'nun

Yazılı Soru Önergesi

Türkiye Büyük Millet Meclisi Başkanlığına

(Kanunlar ve Kararlar Dairesi Başkanlığı)

İlgi : Türkiye Büyük Millet Meclisi Başkanlığının
10.10.1996 tarih ve A.01.0.GNS.0.10.00.02

-7/1418-3592/10126 sayılı yazısı.

İlgi yazı ekinde Alınan Artvin Milletvekili
Sayın Süleyman Hatinoğlu'nun "Artvin"deki
Zelosman alay orman yolu köprü ihalesine ilişkin
yazılı soru önergesi Bakanlığımızca
incelenmiş olup, cevabî yazımız ilişikte
gönderilmiştir.

Arze ederim.

M.HalitDağlı

Bakan

ArtvinMilletvekili Sayın Süleyman Hatinoğlu'nun
7/1418 Esas No.lu "Artvin'deki Zelosman Alay Orman Yolu Köprü
İhalesine İlişkin Yazılı Soru
Önergesi" Hakkında

Orman Bakanlığı'nın Cevabı

Artvin Milletvekili Sayın Süleyman Hatinoğlu'nun
soru önergesinin sorulardan önceki bölümünde
belirtilen hususlarda; temenni mahiyetindeki "Zelosman-Alay
orman yolu üzerindeki Fıstıklı Köprüsü"nün
ivedi olarak yapılması görüşü
doğru olup, Bakanlığımızca da süratle
inşası yönünde çalışmalara
devam edilmektedir. Değinilen diğer hususlardan bir kısmına,
sorulara sırasıyle cevap verilirken, değinilecek
veya açıklama yapılacaktır.

Cevaplar :

1. Bakanlığımızda müfettiş
marifetiyle yapılacak incelemelerdeki esas ve usüle
göre hareket edilmektedir. Bu ihale konusunda müfettiş
tetkik veya tahkikatını gerektirecek bir hususa
rastlanmamıştır.

2. Gerek ihalelerde, gerekse diğer konularda kamu zararı
meydana gelmesi halinde yasal gereği yapılmaktadır.

3. Zelosman-Alay orman yolu üzerinde inşaa edilecek
Fıstıklı Köprüsünün emanet
usulüyle yaptırılması kararlaştırılmış
olup, bu konuda Orman Genel Müdürlüğünce
Artvin Orman Bölge Müdürlüğüne talimat
verilmiştir.

Köprü inşaatı için gerekli işlemler
devam etmekte olup, inşaat en kısa sürede başlatılacaktır.

4. Yeterlilik Komisyonu Başkanı Makina İkmal
Şube Müdürü Zeki Saymaz görevinden alınmamıştır.
Orman Genel Müdürlüğünün tasarrufu
ile geçici olarak APK Dairesi Başkanlığı
emrine görevlendirilmiş olup, daha sonra tekrar eski
görevine iade edilmiştir.

5. A, B, C) Orman Genel Müdürlüğü Eski
Teftiş Kurulu Başkanı Hüsamettin Ata'nın
Şuayip Ata adında bir oğlu olmadığı
gibi erkek çocuğu da yoktur. Sadece bir kız
çocuğu vardır. Bu nedenle iddialar doğru
değildir.

6. Eski Orman Bakanı Sayın Hasan Ekinci'nin Artvin'deki
çalışmaları sırasında
Artvin Bölge Müdürlüğü'müzdeki
araçlarla, konvoy oluşturduğu iddiaları
doğru olmayıp;

A) Kamu zararı sözkonusu olduğunda ilgililer hakkında
gerekli yasal işlem yapılmaktadır.

B) Eski Bakanımız olması nedeniyle Sayın
Hasan Ekinci'ye karşı teşkilatımız
mensuplarınca beslenen sevgi ve saygı doğal
olup, bunun dışında resmî vasıtalarla
konvoy oluşturularak karşılanması ve
devletin zarara uğratılması sözkonusu değildir.

7. A) Orköy ferdî kredi uygulamalarında kredi
alacak kişilere "Orman Köylüleri Kalkınma
Fonu Yönetmeliği" esaslarına göre kredi
tahsisi yapılmaktadır. Sözkonusu Yönetmelikte
belirtilen şartlara haiz olmayan kişilere gerek SayınHasan
Ekinci'nin talimatıyla, gerekse siyasî ve diğer
sebeplerle kredi tahsisi yapılması sözkonusu
değildir.

B) 1996 yılı içerisinde Artvin İli,
ilçe ve köylerinde "Orman Köylüleri
Kalkınma Fonu" çerçevesinde 41 aile
reisine toplam 14 770 000 TL. kredi yardımı yapılmış
olup, detayı aşağıda gösterilmiştir.

- Artvin İli 1996 Yılı Orköy Ferdi Kredi
Uygulamaları :

İlçesi Köy Adı Soyadı İşletme
Türü Tutar 

Yusufeli Dağyolu Mehmet Bozkurt Seracılık 350
000 000

" " Yusuf Kasap " "

" " Mustafa Koç " "

" " Zekeriya Aktaş " "

" Dereiçi Murat Tamyürek " "

" " Mehmet Yılmaz " "

" " Mustafa Yılmaz " "

Borçka İbrikli İsmailKılıç
Süt Sığırı 322 000 000

" " Kamil Ataman " "

" " Köksal Tonyalıoğlu " "

Yusufeli Çevrekli Erol Çiftçi " "

" " Özgün Kara " "

Merkez Ortaköy Yaşar Uğural Süt Koyunu 370
000 000

" " Ali Tosun " "

" " Yunus Tabak " "

" " Hüseyin Doğan " "

" " İzzet Ay " "

" " Osman Yeniçeri " "

Ardanuç A.Irmak Ömür Gün " "

" " İzzet Albayrak " "

" " Şevket İşçi " "

" Soğanlı Muzaffer Orhan " "

" " İsmail Demirci " "

" " A. Rıza Demirci " "

Şavşat Çağlıpınar Casim Yenilmez
" "

" " Ziyeddin Özışık "
"

" " İkram Yenilmez " "

" Çavdarlı Özbay Aydın " "

" " Sinan Aydın " "

" " Servet Demirpehlivan " "

" Düzenli Rasim Yılmaz " "

" " Engin Yılmaz " "

" " Hamdi Altun " "

" " Özcan Yılmaz " "

Ardanuç Otluca Cemil Duran " "

" " Hamza Çimen " "

" " Şaban Gümüş " "

Merkez Ortaköy Hasan Erdem " "

" " Fikri Gül " "

" " Mehmet Okur " "

- Artvin İli 1996 Yılı Kooperatif Kredisi
Uygulamaları :

- Artvin-Borçka Düzköy Kooperatifine 89 470 606
000 TL. proje tutarına karşılık : 18
669 054 000 TL.,

- Artvin-Merkez Orman Kooperatifleri Kereste Fabrikası
ek işletme sermayesi için : 5 325 000 000 TL. kredi
yardımı yapılmıştır.

C) Bugüne kadar olduğu gibi bundan sonrada Bakanlığımızca
Artvin İlimizdeki krediye muhtaç kişilere
1997 yılı bütçe imkânlarımız
nispetinde ve Fon Yönetmeliği esaslarına göre
kredi yardımı yapmaya devam edilecektir.

9. - Bartın Milletvekili Cafer Tufan Yazıcıoğlu'nun,
kamuya ait işyerleri için açılan işe
giriş sınavlarının duyurulma yöntemine
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1429)

Türkiye Büyük Millet Meclisi Başkanlığına

Aşağıdaki sorumun Sayın Başbakan
tarafından yazılı olarak cevaplandırılmasını
saygılarımla arz ve talep ederim. 03.10.1996

Cafer Tufan Yazıcıoğlu

Bartın

Soru : Kamuya ait işyerleri için açılan
işe giriş sınavlarının her il
valiliklerinde ve onlar vasıtası ile kaymakamlıklarda
ilgililere duyurulması sağlanabilir mi?

T.C.

Devlet Bakanlığı 4.11.1996

Sayı : B. 02. 0. 0010/00970

Türkiye Büyük Millet Meclisi Başkanlığına

İlgi a) TBMM Başkanlığının
13.08.1996 tarih ve A.01.0.GNS. 0.10.00.02-7/1429-3606/10166 sayılı
yazısı.

b) Başbakanlık Kan. ve Kar.Gen.Müd.'nün
15.10.1996 tarih ve B.02.0.KKG/106-380-24/4163 sayılı
yazısı.

Bartın Milletvekili Sayın Cafer Tufan Yazıcıoğlu'nun,
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Bartın Milletvekili Sayın Cafer Tufan Yazıcıoğlu'nun
Sayın Başbakanımıza Tevcih Ettiği
7/1429 Sayılı Yazılı Soru Önergesi
Cevabıdır

Bilindiği gibi T.C. Anayasasının 128 inci maddesine,
memurlar ve diğer kamu görevlilerinin nitelikleri, atanmaları,
görev ve yetkileri, hakları ve yükümlülükleri,
aylık ve ödenekleri ve diğer özlük işleri
kanunla düzenlenir. Hükmü bulunmakta olup bu hüküm
uyarınca kamuda istihdam edilen personele ilişkin
düzenlemeleri içeren 657 sayılı Devlet
Memurları Kanunu, 2802 sayılı Hâkimler
ve Savcılar Kanunu, 2914 sayılı Yükseköğretim
Personel Kanunu ve 399 sayılı Kanun Hükmünde
Kararname çerçevesinde memur, sözleşmeli
personel ve diğer kamu görevlilerinin işe alınma
prosedüründen başlamak üzere çalışma
usul ve esasları düzenlenmiş bulunmaktadır.

657 sayılı Devlet Memurları Kanununun 50
nci maddesinde sınavsız memuriyete girilemeyeceği
belirtilmiş ve sınavın esas ve usulleri de
"Devlet Memurluğuna Alınma" bölüm
başlığı altında 46 ncı maddeden
başlamak üzere düzenlenmiştir. Mezkûr
Kanunun 47 nci maddesinde de kamu kurumlarına alınacak
Devlet memuru sınavlarına ilişkin duyurunun
nasıl yapılacağı belirtilmiştir.

Diğer taraftan 6.12.1985 tarih ve 85/10260 sayılı
Bakanlar Kurulu Kararı ile yürürlüğe
konulan "İlk Defa Kamu Hizmeti ve Görevlerine
Devlet Memuru Olarak Atanacaklar İçin Mecburi Yeterlik
ve Yarışma Sınavları Genel Yönetmeliği"nde
ilk defa Devlet Memurluğuna alınacakların saçimi
maksadıyla uygulanacak sınavlarla ilgili usul ve
esaslar düzenlenmiştir. Yönetmeliğin 8 inci
maddesinde "Duyuru; Atama yapılacak boş kadroların
unvanı, sınıfı, derecesi ve sayısı,
bulundukları yer ve aylık tutarları, alınacak
personelde aranacak genel ve özel şartlar, müracaat
edilecek merci ve en son müracaat tarihi ile sınavların
yapılacağı yer ve zamanı müracaat
süresinin bitiminden en az 15 gün önce Resmi Gazete,
radyo, televizyon veya ülke çapında tirajı
yüksek gazetelerden asgari biri ile veya uygun görülecek
diğer araçlarla duyurulur.

Sınavsız girilebilecek memuriyetler de aynı
şekilde duyurulur. Bu duyuru sonunda bu memuriyetlere ihtiyaçtan
fazla istekli çıkması durumunda yarışma
sınavı yapılacağı ve açılacak
sınavın gün, yer ve saati de ayrıca
belirtilir. Hükmü yer almaktadır.

Bu hükümde de belirtildiği üzere kamu kurum
ve kuruluşlarınca açılacak memuriyet
sınavlarının yeri, zamanı v.b. ile
alınacak personelde aranılacak niteliklerin Resmi
Gazete, radyo, televizyon ve ülke çapında tirajı
yüksek gazetelerce ve uygun görülen diğer araçlarla
duyurulması zorunlu bulunmaktadır. Ayrıca
sınav açılan kamu kurum ve kuruluşlarının
merkez ve taşra teşkilatlarında da sınavla
ilgili hususları içeren bilgiler ilgililerin istifadesine
sunulmak üzere ilan edilmektedir.

399 sayılı Kamu İktisadi Teşebbüslerinin
Personel Rejimini Düzenleyen Kanun Hükmünde Kararnamenin
3 ncü maddesinde, Kamu İktisadi Teşebbüslerindeki
istihdam şekilleri düzenlenmiş ve bu kurumlarda
memur statüsünde istihdam edilen personel hakkında
anılan Kanun Hükmünde Kararnamede belirtilen
hususlar dışında 657 sayılı
Devlet Memurları Kanununun uygulanacağı belirtilmiş
olup bu personelin işe alınmasına ilişkin
olarak da 657 sayılı Kanun ve ilgili yönetmelikteki
"Duyuru"ya ilişkin yukarıda yer verilen
hükümler uygulanmaktadır. Bu kuruluşlarda
sözleşmeli olarak istihdam edilecek porsenel için
de, anılan Kanun Hükmünde Kararnamenin 8 nci
maddesinde Yönetim Kurullarınca konuya ilişkin
olarak çıkartılması öngörülen
ve genel hükümlere paralel olarak "Duyuru"yu
düzenleyen yönetmelikler çerçevesinde
sınava ilişkin hususların Resmi Gazete ve
ülke çapında tirajı yüksek gazete
ve diğer araçlarla ilgililere duyurulması düzenlenmiştir.

Ayrıca 2802 sayılı Hâkimler ve Savcılar
Kanununa tabi hâkim ve savcı alınması
ve 2914 sayılı Yükseköğretim Personel
Kanununa tabi öğretim görevlisi alınmasına
ilişkin olarak da kanunların verdiği yetkiye
dayanılarak çıkartılan yönetmelikler
çerçevesinde 657 sayılı Devlet Memurları
Kanununun "Duyuru"ya ilişkin hükümlerine
paralel düzenlemelerle alınacak personele ilişkin
nitelik ve gerekli şartlar Resmi Gazete ve günlük
gazeteler aracılığı ile duyurulmaktadır.

Yukarıda yer verilen hükümlerde kamuya ait iş
yerleri için açılan işe giriş
sınavlarının ilgililere azami ölçüde
ulaştırılabilmesi amacıyla çeşitli
araçlarla duyurulması düzenlenmiş olup,
yurt çapında en uygun duyuru biçiminin artan
nüfus ve şehirleşme karşısında
basın ve yayın organları kanılıyla
yapılması olduğu değerlendirilmektedir.
Ayrıca kamu kurum ve kuruluşlarının
uygun görecekleri diğer araçlarla da sınavları
duyurması imkânı bulunmakta olup bu meyanda
valiliklere ve kaymakamlıklara da sınav ilanlarını
ulaştırmak suretiyle ilgililerin istifadesine sunma
imkânı mevcut mevzuat çerçevesinde
mümkün bulunmaktadır.

Bilgilerinizi rica ederim.

10. - İstanbul Milletvekili Halit Dumankaya'nın,
Turban - Elmadağ tesislerine nakledilen evraklara ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1463)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla 18.1.1996 Halit Dumankaya İstanbul

Soru 1 : Turban Elmadağ tesislerine hangi yıllara ait
ve hangi evraklar nakledilmiştir?

Soru 2 : Kıymetli evrak nakledilmişse, yangın,
hırsızlık, su baskını gibi
olaylara karşı ne gibi tedbir alınmıştır?

Soru 3 : Yalova, Abant, Kuşadası satılmadığına
göre buradan gelen evrak var mıdır? Varsa nakil
nedeni nedir?

T.C.

Devlet Bakanlığı 4.11.1996

Sayı : B.02.0.0010/00966

Türkiye Büyük Millet Meclisi Başkanlığına

İlgi : a) TBMM Başkanlığının
16.10.1996 tarih ve A. 01. 0. GNS. 0.10.00.02- 3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG /106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban Elmadağ Tesislerine nakledilen evraklara
ilişkin 6/71-291/519 Esas ve Evrak Kayıt No.lu ve
7/1463 Esas No.lu yazılı soru önergesine Turban
Genel Müdürlüğünden alınan cevap
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İlgi : 18.01.1996 tarih ve 7/209-291 sayılı
yazınız.

4046 sayılı Özelleştirme Yasası
uyarınca tasfiye edilen ya da satılan Çorum,
Amasya, Samsun, Erciyes, Urfa, Çeşme, Ilıca
İşletmelerine ait evrakın tümü ile
Kuşadası Marina, İstanbul Bölge ve İstanbul
TSA'na ait muhasebe evrağının 1992-1994 yıllarına
ilişkin olanı Elmadağ İşletmesine,
bu işletme özelleştirilince Genel Müdürlük
binası altında bulunan depoya nakledilerek, düzenli
bir arşiv oluşturma yolunda çalışmalar
sürdürülmektedir.

Bilgilerinize arz ederiz.

T.Aydın Ünal Aydın Özer Genel Müd.
Yar. V. Genel Müdür V.

11.- İstanbul Milletvekili Halit Dumankaya'nın,
1992-1995 yılları arasında Turban yönetimince
alınan kararlar ve taşeron firmalara yaptırılan
işler ile kiralanan helikopterlere ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1464)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla. 18.1.1996

Halit Dumankaya İstanbul

Soru 1. Turban'da 1992-1995 yılları arası
Karar defterine alınan kararları tek tek karar numarası
ve tarihi belirterek ne için karar alındığını
da açıklayarak verir misiniz? (Defter fotokopileri
de olabilir.)

Soru 2. Turban'ın tüm tesislerinde 1992-1995 yılları
arasında Taşeronlara yaptırılan işler,
miktarlar, tenzilatları nedir, işi yapanlar kimlerdir?

Soru 3. Turban'ın Helikopter kiralayarak ödediği
faturaların miktarı, faturaların tarihleri
, ne için kiralandıkları?

Soru 4. Tasarruf genelgesi yürürlükte olduğuna
göre bu işlemin genelgeye aykırı olup
olmadığı, aykırı ise sorumlular
hakkında bir işlem yapılıp yapılmadığı?

T.C.

Devlet Bakanlığı 4.11.1996

Sayı : B.02.0.0010 / 00965

Türkiye Büyük Millet Meclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG / 106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban yönetimince alınan kararlar ve
taşeron firmalara yaptırılan işler ile
kiralanan helikopterlere ilişkin 6/72-292/520 Esas ve Evrak
Kayıt No.lu ve 7/1464 Esas No.lu yazılı soru
önergesine Turban Genel Müdürlüğünden
alınan cevap ekte sunulmuştur.

Bilgilerinizi ve gereğini arz ederim.

Lütfü Esengün Devlet Bakanı

İlgi : 18.01.1996 tarih ve 7/210 - 292 sayılı
yazınız.

18.01.1996 tarihli Yazılı Soru Önergesi'ni
veren İstanbul Milletvekili Sayın Halit Dumankaya'nın
başkanlığını yürüttüğü
10/2 sayılı Araştırma Komisyonu'na
anılan belgeler takdim edilmiş, bu bilgi ve belgeler
bahsi geçen Komisyonda bulunmakta olup, Kurumumuzda konuyla
ilgili incelemeler sürdürülmektedir.

Kuşadası Marina İşletmesi tarafından
Aydın Linyit Helikopter firmasına 331 130 812 TL
tutarında alacak tahakkuk ettirilmiş, daha sonra
126 130 812 TL iade faturası düzenlenerek bakiye 178
260 869 TL (KDV hariç) İşletme tarafından
reklam gideri olarak ödenmiştir.

Bilgilerinize arz ederiz.

T. Aydın Ünal Ayhan Özer Genel Müd. Yard.
V. Genel Müdür V.

12.- İstanbul Milletvekili Halit Dumankaya'nın,
Turban eski Genel Müdürü Ömer Bilgin döneminde
yapılan ihalelere ve personele verilen avanslara ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1466)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla. 18.1.1996

Halit Dumankaya İstanbul

Soru 1. Turban İşletmelerinde Ömer Bilgin'in
Genel Müdürlüğü döneminde kaç
ihale yapıldı? Bu ihalelere kimler katıldı?
İhale tenzilatları nedir? İhaleler için
avans verildi mi? Verildiyse miktarı nedir?

Soru 2. Emanet usulü ihale yapıldı mı?
Yapıldıysa kimlere verildi? İhale tarihleri
nedir? Verilen işlerin miktarları ve en son alınan
istihkak miktarları nedir?

Soru 3. Pazarlık usulü ile iş yaptırıldı
mı? Yaptırıldıysa işler kimlere
verildi? Verilen işler için iş yapanlardan
alınan faturalar ve miktarlar nedir?

Soru 4. Pazarlık usulü yapılan işlerde
ödemeler nasıl yapıldı?

Soru 5. Bazı personelin üzerinde yüklü miktarda
iş avansı olduğu söylenmektedir, doğru
mudur? Doğru ise bu avanslar aylık, üç
aylık repolar suretiyle faize yatırıldığı
iddiaları vardır? Bu konuda bir araştırma
yaptırmayı düşünüyor musunuz?

Soru 6. Personel üzerinde bulunan avanslar yıl sonu
itibariyle bazı şaibeli olduğu iddia edilen faturalarla
alınarak kapatılmaktadır. Bu konuda bir araştırma
yapmayı düşünüyor musunuz?

T.C.

Devlet Bakanlığı 4.11.1996

Sayı : B.02.0.0010 / 00964

Türkiye Büyük Millet Meclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban eski Genel Müdürü Ömer
Bilgin döneminde yapılan ihalelere ve personele verilen
avanslara ilişkin 6/74-294/522 Esas ve Evrak Kayıt
No.lu ve 7/1466 Esas No.lu yazılı soru önergesine
Turban Genel Müdürlüğünden alınan
cevap ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İlgi : 18.1.1996 tarih 7/212-294 sayılı yazı.

Turban Turizm A.Ş. Genel Müdürlüğü
ve İşletmelerinde yapılan iş ve ihalelere
ilişkin bilgi ve belgeler ile Şirketimizin bu hususlarla
ilgili olarak uyguladığı usul ve esaslara ilişkin
mevzuat, önerge sahibi Sayın Milletvekilinin başkanlığını
yürüttüğü, Şirketimiz faaliyetlerini
araştırmak amacıyla kurulmuş bulunan
TBMM Araştırma Komisyonuna incelenmek üzere
takdim edilmiştir.Bilgilerinize arz ederiz.

T. Aydın Ünal Ayhan Özer Genel Müd. Yard.
V. Genel Müdür V.

13. -İstanbul Milletvekili Halit Dumankaya'nın,
Turban eski Genel Müdürü Ömer Bilgin döneminde
yapılan harcamalara ilişkin Başbakandan sorusu
ve Devlet bakanı Lütfü Esengün'ün yazılı
cevabı (7/1467)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Halit Dumankaya

İstanbul

Soru 1. Isparta'dan milletvekili adayı olan Turban eski
genel müdürü Isparta İli Futbol takımına
Turban adına 2 500 000 000 TL. bağış yaptığı
söylentisi vardır, bu meblağ doğru mudur,
doğru değilse yapılan bağışın
miktarı nedir?

Soru 2. Milletvekili adayı olduğu bir il takımına
turbanın parasını peşkeş çekmesini
doğru buluyor musunuz?

Soru 3. Turban telefonlarının Eylül, Ekim,
Kasım ve Aralık 1995 masraflarında bir artış
vardır, bu artışın nedeni nedir, bu
ayların Turban telefon fatura miktarları ne kadardır?

Soru 4. Tüm Turban tesislerinde 1994-1995 yılları
arasında kaç uçak seyahati yapılmıştır,
uçakla seyahat edenlerin isimleri ve unvanları nedir?

Soru 5. Turban Genel Müdürlüğü ve işletmelerinde
yapılan otel, konaklama ve harcamaların miktarı
nedir, bu otellerde kalan ve harcamaları yapan ve otelde
kalanların isimleri ve unvanları nedir?

* Ek cevap :5.11.1996 tarihli 13 üncü Birleşime
ek cevap. (7/1467)

T. C.

Devlet Bakanlığı 4.11.1996

Sayı :B.02.0.0010/00967

Türkiye Büyük Millet Meclisi Başkanlığına

İlgi :a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban eski Genel Müdürü Ömer
Bilgin döneminde yapılan harcamalara ilişkin
6/75-295/523 Esas ve Evrak Kayıt No.'lu ve 7/1467 Esas
No.lu yazılı soru önergesine Turban Genel Müdürlüğünden
alınan cevap ekte sunulmuştur.

Bilgilerinizi ve gereğini arz ederim.

Lütfün Esengün

Devlet Bakanı

İlgi :Tarihsiz ve 7/213-295 sayılı yazınız.

1,2. Şirketimiz muhasebe kayıtlarında böyle
bir kayda rastlanmamıştır.

3. Konuyla ilgili olarak Soruşturma Raporu düzenlenerek
sorumluları hakkında suç duyurusunda bulunulmuştur.

4. Uçakla seyahat eden kurumumuz personel listesi ilişikte
sunulmuştur.

5. Sorunun mahiyetinden Turban İşletmelerinde konaklayan
kurum personeli mi, yoksa müşteri konaklamalarının
mı kastedildiği anlaşılamadığından,
ayrıca her iki tespitin zaman alacağından soruya
bu haliyle yanıt verilememiştir.

Bilgilerinize arz ederiz.

T. Aydın Ünal Ayhan Özer

Genel Müd. Yard. V. Genel Müdür V.

Not :Yazılı soruyla ilgili diğer bilgiler
dosyasındadır.

14. -İstanbul Milletvekili Halit Dumankaya'nın,
Turban'ın Isparta'da seyahat acentesi açmasının
nedenine ve Turban tesislerinde indirim yapılan kişilere
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1468)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Halit Dumankaya

İstanbul

Turban kuruluşlarında birçok yolsuzluk ve
usulsüzlüklerin yapıldığı televizyonlarda
dizi haline getirilmiştir.

Soru 1. Turban Özelleştirme kapsamında küçültülmesine
çalışıldığı halde
önce Adana'da sonra Isparta'da seyahat acentası açış
nedeni nedir, bu acentalar birer seçim bürosu gibi
kullanılarak kurum zarara uğratıldığı
iddiaları vardır, doğru mudur?

Soru 2. 1994 yılında Başbakanlık tasarruf
genelgesine rağmen 1994-1995 yıllarında kaç
personel alınmıştır?

Soru 3. Bazı Turban tesislerinde bir kısım
hatırlı kişilere özel muamele yapıldığı
söylentileri vardır, 10 milyonun üzerinde indirim
yapılanların isimlerini verir misiniz?

* 5.11.1996 tarihli 13 üncü Birleşime ek cevap.
(7/1468)

T. C.

Devlet Bakanlığı 4.11.1996

Sayı:B.02.0.0010/00977

Türkiye Büyük Millet Meclisi Başkanlığına

İlgi :a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106 -2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban'ın Isparta'da seyahat acentası
açmasının nedenine ve Turban tesislerinde
indirim yapılan kişilere ilişkin 6/76-296/524
Esas ve Evrak Kayıt No.lu ve 7/1468 Esas No.lu yazılı
soru önergesine Turban Genel Müdürlüğünden
alınan cevap ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İlgi :Tarihsiz ve 7/214-296 sayılı yazınız.

Adana ve Isparta Seyahat Acentaları verimli bulunmadıklarından
7.5.1996/48 sayılı Yönetim Kurulu kararı
ile kapatılmıştır.

1994-1995 tarihleri arasında daimî kadrolara 315
adet personel atanmış, atama izinleri ile ilgili
belgeler ilişiktedir.

İndirimler Şirketimiz İndirim Yönetmeliği
çerçevesinde yapılmakta olup, aksine hareket
eden personelin tespiti halinde hakkında gerekli işlem
yapılmaktadır. Ayrıca, Yönetmeliğe
aykırı işlemler hakkında inceleme devam
etmektedir.

Bilgilerinize arz ederiz.

T. Aydın Ünal Ayhan Özer

Genel Müd. Yard. V. Genel Müdür V.

Not :Yazılı soruyla ilgili diğer bilgiler
dosyasındadır.

15. -İstanbul Milletvekili Halit Dumankaya'nın,
milletvekili seçimlerinde aday olup seçilemeyen
bürokratların kararnamelerinin bekletildiği iddialarına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1483)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla.

Halit Dumankaya

İstanbul

Milletvekili adaylığı için müracaat
eden bürokratlar seçilemedikleri takdirde bir ay içinde
müracaat ettiklerinde görevlerine geri dönmeleri
yasa gereğidir.

Soru 1. 24 Aralık seçimlerinde aday olup seçilemeyen
milletvekili adaylarının kararnamelerinin konutta
beklettirilmesi nedeni nedir? Konuta gelen kararnameler konuttan
kaç günde imzadan çıkmaktadır.

Soru 2. Kendi partinizden aday olanların kararnameleri
imzalanıp görevlerine döndükleri söylentileri
vardır, bu söylentiler doğru mudur? Doğru
ise bir Başbakan olarak bu partizanlık değil
midir?

Soru 3. Bugüne kadar kaç kararname imzalanmıştır?
İmzalanan kararnamelerin müracaat tarihleri nedir?
Kararnamesi imzalananların hangi partilerine mensup adaylardır?
İsimleri.

T. C.

Devlet Bakanlığı 4.11.1996

Sayı :B.02.0.0010/00979

Türkiye Büyük Millet Meclisi Başkanlığına

İlgi :a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansul Çiller'e tevcih
ettiği, milletvekili seçimlerinde aday olup seçilemeyen
bürokratların kararnamelerinin bekletildiği iddialarına
ilişkin 6/92-357/661 Esass ve Evrak Kayıt No.lu ve
7/1483 Esas No.lu yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T. C.

Başbakanlık

Personel ve Prensipler Genel Müdürlüğü
25.3.1996

Sayı :B.02.0.PPG.0.12/01395

Bakanlar Kurulu Sekreterliğine

İlgi :19.3.1996 gün ve B.02.0.KKG./106-223/1015 sayılı
yazınız.

İstanbul Milletvekili Sayın Halit Dumankaya'nın,
Başbakana tevcih ettiği 7/245-357 esas numaralı
yazılı soru önergesine verilecek cevaba esas
olmak üzere,

20 nci Dönem Milletvekilliği seçimlerine katılmak
üzere görevlerinden ayrılanlardan, müracaatları
üzerine 298 sayılı Kanunun ek 7 nci maddesine
göre 77 kişinin müşterek kararla atanmaları
yapılmıştır.

Bilgilerini rica ederim.

M. Bahattin Şahin

Personel ve Prensipler

Genel Müdürü

16.-İstanbul Milletvekili Halit Dumankaya'nın,
Turban ve bağlı işletmelerince Ertan Mühendislik
Sanayi ve Ticaret Ltd. Şti'ne verilen işlere ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1485)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla.

Halit Dumankaya

İstanbul

Soru 1. Turban Turizm A.Ş. ve bağlı işletmelerinde
1992 başından bugüne kadar Erten Mühendislik
Sanayi ve Ticaret Limited Şt.ne verilen işler nelerdir?
Keşif miktarları nedir?

Soru 2. Erten Mühendisliğin 1992 tarihinden beri Turban
Genel Müdürlüğüne kestiği faturaların
tarihi, seri numarası ve miktarları nedir, ayrı
ayrı açıklar mısınız?

Soru 3. Kesilen faturaların bedelinin ödemeleri hangi
tarihlerde genel müdürlükce mi yoksa bağlı
kuruluşlarca mı ödenmiştir?

*Ek Cevap :5.11.1996 tarihli 13 üncü Birleşime
ek cevap. (7/1485)

T. C.

Devlet Bakanlığı 4.11.1996

Sayı : B.02.0.0010/00978

Türkiye Büyük Millet Meclisi Başkanlığına

İlgi :a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban ve bağlı işletmelerince Erten
Mühendislik Sanayii ve Ticaret Ltd. Şti.ne verilen
işlere ilişkin 6/98-406/765 Esas ve Evrak Kayıt
No.lu ve 7/1485 Esas No.lu yazılı soru önergesine
TurbanGenel Müdürlüğünden alınan
cevap ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İlgi :Tarihsiz ve 7/277-406 sayılı yazınız.

Söz konusu firma ile ilgili olarak Maliye Müfettişlerinden
oluşturulan denetim grubunca yazılan İnceleme
Raporu T.B.M.M. 10/2 sayılı Araştırma
Komisyonunun 29.7.1996 tarih ve 326 sayılı yazısı
ekinde alınmış olup, Genel Müdürlüğümüz
Teftiş Kurulu Başkanlığınca konu
hakkındaki inceleme sürdürülmektedir.

Bilgilerinize arz ederiz.

T. Aydın Ünal Ayhan Özer

Genel Müd. Yard. V. Genel Müdür V.

17.-İstanbul Milletvekili Halit Dumankaya'nın,
Turban İşletmelerinde bazı evrakların
ortadan kaldırıldığı iddiasına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1487)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla. 1.2.1996

Halit Dumankaya

İstanbul

Turban tesisleri ile ilgili olarak birçok olaylar cereyan
etmiş, kuruma bazı sahte faturalarla ödemeler
yapılmıştır.

Soru 1. Turban İşletmelerinde birçok evrakın
yok edildiği söylentileri vardır, bu işletmelerde
bir müfettiş heyeti ile araştırma yaptırmayı
düşünüyor musunuz?

Soru 2. Evraklar yangın, su baskını veya
toplumsal olaylar adı altına tahrip edileceği
söylentileri vardır. Bu konuda bir tedbir almayı
düşünüyor musunuz?

Soru 3. Turban ve bağlı kuruluşlarında
muhasebeye taalluk eden bu evraklar üzerinde çok geniş
bir müfettiş araştırması ile gerçekleri
su yüzüne çıkarmak istemez misiniz?

* 5.11.1996 tarihli 13 üncü Birleşime ek cevap.
(7/1487)

T. C.

Devlet Bakanlığı 4.11.1996

Sayı :B.02.0.0010/00980

Türkiye Büyük Millet Meclisi Başkanlığına

İlgi :Başbakanlık Kanunlar ve Kararlar Genel
Müdürlüğünün 23.10.1996 tarih ve
B.02.0.KKG/106-2-1/4227 sayılı yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, Turban İşletmelerinde bazı evrakların
ortadan kaldırıldığı iddiasına
ilişkin 6/101-439/842 Esas ve Evrak Kayıt No.lu ve
7/1487 Esas No.lu yazılı soru önergesine Turban
Genel Müdürlüğünden alınan cevap
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İlgi :1.2.1996 tarih ve 7/289-439 sayılı
yazınız.

4046 sayılı Özelleştirme Yasası
uyarınca tasfiye edilen ya da satılan Çorum,
Amasya, Samsun, Erciyes, Urfa, Çeşme, Ilıca
ile Kuşadası Marina, İstanbul Bölge ve
İstanbul TSA'na ait evrak Elmadağ İşletmesine,
bu işletme özelleştirilince Genel Müdürlük
binası altında bulunan depoya nakledilerek, düzenli
bir arşiv oluşturma yolunda çalışmalar
sürdürülmektedir.

İşletmelerimizle ilgili olarak gerek 10/2 sayılı
Meclis Araştırma Komisyonu gerekse şirketimiz
müfettişlerince yürütülen çalışmalar
devam etmektedir.

Bilgilerinize arz ederiz.

T. Aydın Ünal Ayhan Özer

Genel Müd. Yard. V. Genel Müdür V.

18. -Hatay Milletvekili Atila Sav'ın, özel tiyatrolara
destek için ayrılan ödeneğe ilişkin
sorusu ve Kültür Bakanı İsmail Kahraman'ın
yazılı cevabı (7/1517)

Türkiye Büyük MilletMeclisi Sayın Başkanlığına

"Özel Tiyatrolara Destek" konusunda aşağıda
özetini sunduğum soruların Sayın Kültür
Bakanınca yanıtlanması için gerekli
işlemin yapılmasını takdirlerinize
sunarım.

Saygılarımla. 15.10.1996

Atila Sav

Hatay

Soru :

Anayasamız "sanat faaliyetlerinin ve sanatçı"nın
Devletçe korunması, değerlendirilmesi, desteklenmesi
ve sanat sevgisinin yayılması için gerekli
önlemlerin alınmasını öngörmüştür.
Bu anlayışla yaklaşık onbeş yıldır
Kültür Bakanlığı Bütçesine
"Özel Tiyatrolara Yardım" adı altında
bir ödenek konmaktadır. 1996 yılı bütçesinde
de bu ödenek 63 milyar olarak belirlenmiştir.

Tiyatro dönemi en geç Ekim ayında başlar.Ödenekli
tiyatrolar da, özel tiyatrolar da Ağustos ayından
başlayarak yeni dönem çalışmalarını
tasarlar.Geçen yıllarda özel tiyatrolara destek
konusunda görevlendirilen kurul Eylül ayında
çalışmalarını tamamlamakta ve
destek alacak tiyatrolar ve yapılacak destek miktarı
belirlenmekte idi. Bu yıl bu çalışmanın
gecikmekte oluşu özel tiyatrolar yöneticilerini
ve sanatseverleri kaygılandırmaktadır. Yeni
Hükümetin ve yeni Bakanın kendi dünya görüşü
doğrultusunda bu ödeneği kullanacağı söylentisi
yayılmak istenmektedir. (13 Ekim 1996 Pazar günü
HBB Televizyonunda yapılan bir sanat programında
bu hususlar dile getirilmiştir.)

1. Kültür Bakanlığı, 1996-1997 tiyatro
döneminde "özel tiyatrolara destek" için
Bütçede bulunan ödeneği kullanacak mıdır?

2. Bu ödenek kullandırılacak ise Yönetmelik
uyarınca çalıştırılması
gereken kurul neden toplantıya çağırılmamaktadır?
Bakanlığın bu konudaki yöntemi değiştirmek
gibi bir eğilim veya kararı mı bulunmaktadır?

T. C.

Kültür Bakanlığı

Araştırma, Planlama ve Koordinasyon Kurulu Başkanlığı
5.11.1996

Sayı :B.16.0.APK.0.12.00.01.940-490

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :T.B.M.M. Başkanlığının
30 Ekim 1996 tarih ve Kan. Kar. Müd. 7/1517-3781/10525 sayılı
yazısı.

Hatay Milletvekili Sayın Atila Sav'ın "özel
Tiyatrolara Destek İçin Ayrılan Ödeneğe
İlişkin" yazılı soru önergesinin
cevabı ekte sunulmuştur.

Bilgilerinize arz ederim.

İsmail Kahraman

Kültür Bakanı

Özel Tiyatrolara Devlet Desteği Değerlendirme Kurulu,
geçtiğimiz yıllarda Ekim ve Kasım aylarında
toplanmış ve projeleri desteklenen özel tiyatrolar
ödeneklerinin birinci dilimlerini Aralık ayında
almışlardır.

Bakanlığımız 1996-1997 tiyatro sezonu
için bütçeye konulan 63 Milyar TL. den Maliye
Bakanlığınca serbest bırakılan
47 Milyar 880 Milyon TL. nin dağıtımı
1996 Kasım ayı içerisinde gerçekleştirilecektir.

Yürürlükte bulunan Özel Tiyatrolara Devlet
Desteği Yönetmeliğinin 17 nci maddesi gereğince
desteklenmesi uygun görülen projenin uygulanmasına
başlanılmadan ödeneğin yarısı
peşin olarak özel tiyatrolara ödenmekte geriye
kalan diğer yarısının ödemesi de
proje gerçekleştikten sonra yapıldığından
ödeme bir sonraki yıla kalmaktadır. Bu tür
uygulama bütçe tekniği açısından
problemler yaratmakta ayrıca, özel tiyatrolarımızı
da mağdur duruma düşürmektedir.

Özel Tiyatrolarımızın mağduriyetini
önlemek amacıyla, projeleri desteklenen özel
tiyatroların ödeneklerinin bir defada ödenebilmesi
için yönetmeliğin 17 maddesinde değişikliğe
gidilmiştir.

Özel Tiyatrolara Devlet Desteği Yönetmeliği
ile ilgili taslak metin (Yönetmelik Değişikliği)
Maliye Bakanlığının olumlu görüşü
alınarak incelenmek üzere Sayıştay Başkanlığına
iletilmiştir. Sayıştay Başkanlığının
görüşü alındığında
Resmî Gazete'de yayımlanmak üzere Başbakanlığa
iletilecek ve yayımı tarihinden sonra Özel
Tiyatrolara Devlet Desteği Değerlendirme Kurulu hemen
toplanarak müracaat eden özel tiyatroların projelerini
inceleyecektir.

Türk Silahlı Kuvvetleri Personel Kanunu, Er ve
Erbaş Harçlıkları Kanunu ve Kıbrıs'a
Gönderilecek Türk Askeri Birliği Mensuplarının
Aylık ve Ücretleriyle Çeşitli İstihkakları
ve Birliğin Başka Giderleri Hakkında Kanununda
Değişiklik Yapılmasına Dair Kanunu

Kanunlaşmıştır.

Üye Sayısı : 550

Kullanılan Oy : 204

Kabul Edenler : 201

Reddedenler : 1

Çekimserler : -

Mükerrer Oy : 1

Geçersiz Oy : 1

Oya Katılmayanlar : 347

Açık Üyelikler : -

(Kabul Edenler)

ADANA

Yakup Budak

Mehmet Büyükyılmaz

Sıtkı Cengil

İ. Cevher Cevheri

Erol Çevikçe

M. Halit Dağlı

Mustafa Küpeli

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

İsmet Attila

Osman Hazer

AĞRI

Cemil Erhan

Celal Esin

M. Ziyattin Tokar

AKSARAY

Mehmet Altınsoy

Murtaza Özkanlı

AMASYA

Aslan Ali Hatipoğlu

Ahmet İyimaya

Cemalettin Lafcı

ANKARA

Saffet Arıkan Bedük

Ahmet Bilge

Ömer Ekinci

Mehmet Gölhan

Önder Sav

Yücel Seçkiner

Aydın Tümen

Rıza Ulucak

ANTALYA

Osman Berberoğlu

AYDIN

M. Fatih Atay

Muhammet Polat

BALIKESİR

Abdülbaki Ataç

Ahmet Bilgiç

Mustafa Güven Karahan

İ. Önder Kırlı

İsmail Özgün

BARTIN

Cafer Tufan Yazıcıoğlu

BATMAN

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Hüsamettin Korkutata

BOLU

Feti Görür

Abbas İnceayan

Mustafa Karslıoğlu

Mustafa Yünlüoğlu

BURSA

Yüksel Aksu

Mehmet Altan Karapaşaoğlu

Hayati Korkmaz

Cemal Külahlı

Turhan Tayan

ÇANAKKALE

Ahmet Küçük

ÇORUM

Bekir Aksoy

Mehmet Aykaç

Zülfikar Gazi

DENİZLİ

Mehmet Gözlükaya

DİYARBAKIR

Abdülkadir Aksu

M. Salim Ensarioğlu

Sacit Günbey

EDİRNE

Evren Bulut

ELAZIĞ

Mehmet Ağar

Hasan Belhan

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Lütfü Esengün

Ömer Özyılmaz

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Hikmet Çetin

Kahraman Emmioğlu

Mehmet Bedri İncetahtacı

Ünal Yaşar

GİRESUN

Turhan Alçelik

Rasim Zaimoğlu

GÜMÜŞHANE

Lütfi Doğan

HAKKÂRİ

Mustafa Zeydan

HATAY

Atila Sav

IĞDIR

Adil Aşırım

Şamil Ayrım

İÇEL

Saffet Benli

Turhan Güven

Ayfer Yılmaz

İSTANBUL

Ziya Aktaş

Yıldırım Aktuna

Mustafa Baş

Mukadder Başeğmez

Nami Çağan

Tansu Çiller

Gürcan Dağdaş

Halit Dumankaya

Süleyman Arif Emre

Ekrem Erdem

Mehmet Fuat Fırat

Metin Işık

İsmail Kahraman

Hüseyin Kansu

Ali Oğuz

H. Hüsamettin Özkan

Osman Yumakoğulları

Bahattin Yücel

Namık Kemal Zeybek

İZMİR

Veli Aksoy

Turhan Arınç

Hasan Denizkurdu

Işılay Saygın

Ufuk Söylemez

Sabri Tekir

KAHRAMANMARAŞ

Ahmet Dökülmez

Mehmet Sağlam

KARABÜK

Hayrettin Dilekcan

Erol Karan

KASTAMONU

Murat Başesgioğlu

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Abdullah Gül

Salih Kapusuz

KIRIKKALE

Haci Filiz

Mikail Korkmaz

KIRKLARELİ

Necdet Tekin

KIRŞEHİR

Cafer Güneş

KİLİS

Mustafa Kemal Ateş

KOCAELİ

Bülent Atasayan

Halil Çalık

Necati Çelik

İsmail Kalkandelen

Şevket Kazan

Hayrettin Uzun

KONYA

Hüseyin Arı

Abdullah Turan Bilge

Remzi Çetin

Necati Çetinkaya

Necmettin Erbakan

Ali Günaydın

Teoman Rıza Güneri

Mustafa Ünaldı

Lütfi Yalman

MehmetAli Yavuz

KÜTAHYA

Ahmet Derin

Emin Karaa

Metin Perli

MALATYA

Yaşar Canbay

Fikret Karabekmez

M. Recai Kutan

MANİSA

Rıza Akçalı

Hasan Gülay

MARDİN

Fehim Adak

Muzaffer Arıkan

Mahmut Duyan

MUĞLA

Enis Yalım Erez

Fikret Uzunhasan

MUŞ

Necmettin Dede

Nedim İlci

Sabahattin Yıldız

NEVŞEHİR

Abdülkadir Baş

NİĞDE

Doğan Baran

Akın Gönen

Mehmet Salih Katırcıoğlu

Ergun Özkan

ORDU

Nüseyin Olgun Akın

Müjdat Koç

RİZE

Avni Kabaoğlu

Ahmet Mesut Yılmaz

Şevki Yılmaz

SAKARYA

Teoman Akgür

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Ayhan Gürel

Yalçın Gürtan

Nafiz Kurt

SİİRT

Ahmet Nurettin Aydın

MehmetEmin Aydın

SIVAS

Musa Demirci

Temel Karamollaoğlu

Abdüllatif Şener

ŞANLIURFA

Necmettin Cevheri

Eyyüp Cenap Gülpınar

Zülfükar İzol

Abdülkadir Öncel

ŞIRNAK

Mehmet Salih Yıldırım

TEKİRDAĞ

Fevzi Aytekin

TOKAT

Abdullah Arslan

Ali Şevki Erek

Ahmet Feyzi İnceöz

TRABZON

İbrahim Çebi

Hikmet Sami Türk

UŞAK

Hasan Karakaya

Mehmet Yaşar Ünal

VAN

Maliki Ejder Arvas

Şaban Şevli

Mahmut Yılbaş

YALOVA

Cevdet Aydın

YOZGAT

Yusuf Bacanlı

Abdullah Örnek

ZONGULDAK

Ömer Barutçu

(Reddeden)

İSTANBUL

Tayyar Altıkulaç

(Oya Katılmayanlar)

ADANA

Cevdet Akçalı

Uğur Aksöz

İmren Aykut

İbrahim Yavuz Bildik

M.Ali Bilici

Veli Andaç Durak

Tuncay Karaytuğ

Orhan Kavuncu

Arif Sezer

ADIYAMAN

Mahmut Bozkurt

Celal Topkan

AFYON

Sait Açba

H. İbrahim Özsoy

Yaman Törüner

Kubilay Uygun

Nuri Yabuz

AĞRI

M. Sıddık Altay

Yaşar Eryılmaz

AKSARAY

Nevzat Köse

Sadi Somuncuoğlu

AMASYA

Haydar Oymak

ANKARA

İlhan Aküzüm

Nejat Arseven

Yılmaz Ateş

Hasan Hüseyin Ceylan

Gökhan Çapoğlu

Cemil Çiçek

Ali Dinçer

Mehmet Ekici

Eşref Erdem

Ünal Erkan

Agah Oktay Güner

Halis Uluç Gürkan (Bşk. V.)

Şaban Karataş

İrfan Köksalan

M. Seyfi Oktay

Mehmet Sağdıç

Ahmet Tekdal

İlker Tuncay

Hikmet Uluğbay

Ersönmez Yarbay

ANTALYA

Deniz Baykal

Arif Ahmet Denizolgun

Hayri Doğan

Emre Gönensay

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

Saffet Kaya

ARTVİN

Metin Arifağaoğlu

Hasan Ekinci

Süleyman Hatinoğlu

AYDIN

Cengiz Altınkaya

Ali Rıza Gönül

Nahit Menteşe

Sema Pişkinsüt

İsmet Sezgin

Yüksel Yalova

BALIKESİR

Safa Giray

Tamer Kanber

Hüsnü Sıvalıoğlu

İlyas Yılmazyıldız

BARTIN

Zeki Çakan

Köksal Toptan

BATMAN

Alaattin Sever Aydın

Ataullah Hamidi

Musa Okçu

BAYBURT

Ülkü Güney

BİLECİK

Şerif Çim

BİNGÖL

Kazım Ataoğlu

Mahmut Sözmez

BİTLİS

Zeki Ergezen

Edip Safder Gaydalı

Kamran İnan

Abdulhaluk Mutlu

BOLU

Avni Akyol

Necmi Hoşver

BURDUR

Mustafa Çiloğlu

Yusuf Ekinci

Kazım Üstüner

BURSA

Ali Rahmi Beyreli

Abdülkadir Cenkçiler

Cavit Çağlar

İlhan Kesici

Feridun Pehlivan

Ali Osman Sönmez

Yahya Şimşek

Ertuğrul Yalçınbayır

İbrahim Yazıcı

ÇANAKKALE

Hikmet Aydın

Mustafa Cumhur Ersümer

Nevfel Şahin

A. Hamdi Üçpınarlar

ÇANKIRI

Mete Bülgün

İsmail Coşar

Ahmet Uyanık

ÇORUM

Hasan Çağlayan

Yasin Hatiboğlu (Bşk. V.)

Ali Haydar Şahin

DENİZLİ

M.Kemal Aykurt

Hilmi Develi

Adnan Keskin

Hasan Korkmazcan (Bşk. V.)

Haluk Müftüler

Ramazan Yenidede

DİYARBAKIR

Muzaffer Arslan

Ferit Bora

Seyyit Haşim Haşimi

Ömer Vehbi Hatipoğlu

Yakup Hatipoğlu

Sebgetullah Seydaoğlu

Salih Sümer

EDİRNE

Ümran Akkan

Mustafa İlimen

Erdal Kesebir

ELAZIĞ

Ömer Naimi Barım

Cihan Paçacı

ERZİNCAN

Mustafa Kul

Mustafa Yıldız

ERZURUM

Zeki Ertugay

Abdulilah Fırat

Necati Güllülü

İsmail Köse

Aslan Polat

NEVŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Mehmet Batallı

Ali Ilıksoy

Mustafa R. Taşar

Mustafa Yılmaz

GİRESUN

Burhan Kara

Yavuz Köymen

Ergun Özdemir

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Abdulkadir Akgöl

Fuat Çay

Ali Günay

Süleyman Metin Kalkan

Nihat Matkap

Levent Mıstıkoğlu

Mehmet Sılay

Ali Uyar

Hüseyin Yayla

ISPARTA

Ömer Bilgin

A. Aykon Doğan

Mustafa Köylü

Erkan Mumcu

İÇEL

Oya Araslı

Fevzi Arıcı

MehmetEmin Aydınbaş

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Meral Akşener

Sedat Aloğlu

Ahat Andican

Refik Aras

Azmi Ateş

Mehmet Aydın

Ali Coşkun

H. Hüsnü Doğan

Bülent Ecevit

Hasan Tekin Enerem

Algan Hacaloğlu

Cefi Jozef Kamhi

Ercan Karakaş

Yılmaz Karakoyunlu

M.Cavit Kavak

Ahmet Güryüz Ketenci

Osman Kılıç

Hayri Kozakçıoğlu

Mehmet Tahir Köse

Emin Kul

Göksal Küçükali

Aydın Menderes

Necdet Menzir

Mehmet Moğultay

Yusuf Namoğlu

Altan Öymen

Korkut Özal

Ali Talip Özdemir

Yusuf Pamuk

Mehmet Cevdet Selvi

Mehmet Sevigen

Mehmet Ali Şahin

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

Bahri Zengin

İZMİR

Ali Rıza Bodur

Işın Çelebi

İ. Kaya Erdem

Sabri Ergül

Şükrü Sina Gürel

Aydın Güven Gürkan

Gencay Gürün

Birgen Keleş

Mehmet Köstepen

Atilla Mutman

Metin Öney

Ahmet Piriştina

Rüştü Saracoglu

Rıfat Serdaroğlu

Süha Tanık

Hakan Tartan

Zerrin Yeniceli

İsmail Yılmaz

KAHRAMANMARAŞ

Esat Bütün

Hasan Dikici

Ali Doğan

Avni Doğan

Mustafa Kamalak

Ali Şahin

KARABÜK

Şinasi Altıner

KARAMAN

Abdullah Özbey

Zeki Ünal

Fikret Ünlü

KARS

Y. Selahattin Beyribey

Çetin Bilgir

Sabri Güner

Zeki Karabayır

KASTAMONU

Fethi Acar

Hadi Dilekçi

KAYSERİ

İsmail Cem

Ayvaz Gökdemir

Nurettin Kaldırımcı

Recep Kırış

İbrahim Yılmaz

KIRIKKALE

Kemal Albayrak

Recep Mızrak

KIRKLARELİ

İrfan Gürpınar

A. Sezal Özbek

Cemal Özbilen

KIRŞEHİR

Mehmet Ali Altın

Ömer Demir

KİLİS

Doğan Güreş

KOCAELİ

Onur Kumbaracıbaşı

Osman Pepe

Bekir Yurdagül

KONYA

Ahmet Alkan

Nezir Büyükcengiz

Veysel Candan

Abdullah Gencer

Mehmet Keçeciler

Hasan Hüseyin Öz

KÜTAHYA

Mustafa Kalemli (Başkan)

İsmail Karakuyu

Mehmet Kormaz

MALATYA

Miraç Akdoğan

Oğuzhan Asiltürk

Metin Emiroğlu

Ayhan Fırat

MANİSA

Abdullah Akarsu

Bülent Arınç

Tevfik Diker

Ayseli Göksoy

Sümer Oral

Ekrem Pakdemirli

Yahya Uslu

Cihan Yazar

Erdoğan Yetenç

MARDİN

Süleyman Çelebi

Ömer Ertaş

Hüseyin Yıldız

MUĞLA

İrfettin Akar

Lale Aytaman

Zeki Çakıroğlu

Mustafa Dedeoğlu

MUŞ

Erkan Kemaloğlu

NEVŞEHİR

Mehmet Elkatmış

Esat Kıratlıoğlu

ORDU

İhsan Çabuk

Mustafa Bahri Kibar

Mustafa Hasan Öz

Nabi Poyraz

Refaiddin Şahin

Şükrü Yürür

RİZE

Ahmet Kabil

SAKARYA

Nezir Aydın

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Murat Karayalçın

Biltekin Özdemir

Latif Öztek

Musa Uzunkaya

Adem Yıldız

SİİRT

Nizamettin Sevgili

SİNOP

Metin Bostancıoğlu

Kadir Bozkurt

Yaşar Topçu

SIVAS

Tahsin Irmak

Mahmut Işık

Nevzat Yanmaz

Muhsin Yazıcıoğlu

ŞANLIURFA

Sedat Edip Bucak

İbrahim Halil Çelik

Seyit Eyyüpoğlu

Ahmet Karavar

M.Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Bayram Fırat Dayanıklı

Nihan İlgün

Hasan Peker

Enis Sülün

TOKAT

Hanefi Çelik

Metin Gürdere

Bekir Sobacı

Şahin Ulusoy

TRABZON

Eyüp Aşık

Yusuf Bahadır

Ali Kemal Başaran

Kemalettin Göktaş

Şeref Malkoç

İsmail İlhan Sungur

TUNCELİ

Kamer Genç (Bşk. V.)

Orhan Veli Yıldırım

UŞAK

Yıldırım Aktürk

VAN

Mustafa Bayram

Şerif Bedirhanoğlu

Fethullah Erbaş

YALOVA

Yaşar Okuyan

YOZGAT

İlyas Arslan

Kazım Arslan

Lutfullah Kayalar

İsmail Durak Ünlü

ZONGULDAK

Veysel Atasoy

Necmettin Aydın

Tahsin Boray Baycık

Hasan Gemici

Osman Mümtaz Soysal

(Geçersiz Oy)

ISPARTA

Halil Yıldız

(Mükerrer Oy)

İSTANBUL

Gürcan Dağdaş

EK-2

TÜRKİYE BÜYÜK MİLLET MECLİSİ
BAŞKANLIĞINA

Ankara Anakent Belediye Başkanlığı;

Vatandaşlarımıza çok yüksek fiyatlarla
su ve kömür satması, yasalara aykırı
bir şekilde vatandaşlarımızdan %300'e
varan zamlı fiyatlarla doğalgaz parası tahsil
ederken, yanlız Ankara'nın değil, Türkiye'nin
de anıtsal eserlerinden Ankara'nın simgesi olan
Atakule'yi yasaya aykırı olarak çok düşük
bir fiyatla sattığı, Demokratik ve Laik Türkiye'nin
Başkenti olan Ankara'nın Anakent Belediye Başkanlğını,
ihaleler vererek birtakım şeriatçı
vakıflara soydurttuğu, bu usulsüzlükleri
kamuoyuna duyuran gazetecileri belediye başkanının
tehdit etmesi gibi uygulamaları ile kamuoyunun gündeminden
düşmemektedir.

Türkiye Büyük Millet Meclisi, yasa, hukuk ve ahlaka
aykırı bu olaylara derhal el koymalı ve bütün
boyutlarıyla görüşmelidir.

1. Ankara Anakent Belediye Başkanlığı'na
bağlı ASKİ Genel Müdürlüğü,
Ankaralılardan önce, dolara endeksli; gelen tepki
üzerine enflasyon oranına endeksli su satmaya başladığını
açıklamıştır. Ancak bu süre
içinde suya yapılan zam dolar artışının
çok üstünde olmuştur. Halka, eğitim
ve sağlık kuruluşlarına çok yüksek
fiyatla su satarken, şeriatçı vakıf,
yurt ve bazı kurs yerlerine bedava su vermektedir.

2. Ankara Anakent beleriyesi EGO Genel Müdürlüğü,
Enerji ve Tabii Kaynaklar Bakanlığı'nın
1995/1 sayılı Tebliğine aykırı
olarak, doğalgazı %300'e varan zamla Ankaralılara
satmıştır. 27 Mart 1994-1 Temmuz 1996 tarihleri
arasında konutlarda %469, ticarethanelerde %433, resmi
dairelerde ise %515-1000'e varan zam yapmış, TBMM'den
96 milyar TL., İçişleri Bakanlığı'ndan
31 milyar TL., Adliye Sarayı'ndan 27 milyar TL. olmak üzere
halk ve kamu kuruluşlarından 40-50 trilyon lira fazla
para tahsil ettiği öne sürülmektedir.

Ankara Anakent Belediyesi'nin 820 milyon liralık doğalgaz
parası ile bir işmerkezinden 416 875 000 TL. fazladan
tahsil ettiği Yargıtay 13 üncü Hukuk Dairesi'nin
1996/4801 kararı ile kesinlik kazanmıştır.
Ankaralılardan doğalgaz parası adı altında
yasaya aykırı fazladan para tahsil edildiği
yargı kararı ile kesinleşmesine rağmen,
bu uygulamayı sürdürmüş, vatandaşları
yeniden mahkemeye göndererek hem vatandaşı,
hem belediyeyi yeni bir mağduriyete sevk etmiştir.

Ankara Anakent Belediye Başkanı İ. Melih Gökçek'in
bu yasa tanımaz tavrı üzerine, İçişleri
Bakanlığı'nın açtığı
soruşturma sonucu Ankara Cumhuriyet Başsavcısı;
EGO Encümen Başkan ve Üyeleri hakkında
görevi kötüye kullandıkları gerekçesi
ile TCK'nun 240 ıncı maddesi uyarınca kamu
davası açmıştır.

RP-DYP hükümeti, İ. Melih Gökçek
ve yönetimini yasalar çerçevesine çekip
tüketicileri korumak yerine, Enerji ve Tabii Kaynaklar Bakanı
Sayın Recai Kutan, Bakanlığının
1995/1 Sayılı Tebliğini yürürlükten
kaldırarak bir taraftan savunmasız halkı
belediye başkanın insafına terk etmiş,
diğer taraftan da, görevini yapamaz konuma düşmüştür.

3. Kömürde de fiyatlar bir yıl içinde
%300'ü aşan oranda zam görmüştür.
Oysa ithal kömür İstanbul'da 14 000 000 TL. Bursa'da
11 000 000 TL.'den satılırken, Ankara'da bu fiyat
18 000 000 TL.'ye yaklaşmaktadır. Ayrıca kömür
depolarının RP'li Belediye Meclis Üyeleri'ne
verildiği, buralarda satılan Belko kömürlerine
kaçak kömür karıştırıldığı
da ileri sürülmektedir. Belko'dan başka yerden
kömür alınamayacağına ilişkin
genelgelere rağmen Ankara'nın havası daha şimdiden,
şehire sokulan kaçak ve kalitesiz kömürle
kirlenmektedir.

4. Su, kömür ve doğalgaz parası adı
altında Ankara halkını soyduran İ.
Melih Gökçek ve yönetimi Ankara Anakent Belediyesi
ve kuruluşlarını yandaşlarına
peşkeş çekmektedir.

a) Gökçek'in, RP taraftarı gazetelerin köşe
yazarlarına belediyeden maaş ödediği konusunda
çok ciddî iddialar ortaya atılmaktadır.

b) Türkiye'nin de önemli anıtsal eserlerinden
olan Atakule'yi neden sattığı halen anlaşılamamıştır.
Satılırken, çok düşük bir
fiyat biçilmiş olmasına rağmen, 27 milyar
lira teminat alınması gerekirken, 2,7 milyar liralık
bir teminat mektubu alınmıştır. Belediye
Meclis kararı yerine, çoğunluğunu memurların
oluşturduğu encümen kararı ile satılmıştır.

c) 27 Mart 1994 seçimlerinden sonra Ankara Anakent Belediyesinin
temizlik, çevre bakımı gibi bir takım
hizmetleri Muradiye Vakfı'na çok yüksek fiyatlarla
ihale edilmiş, bir süre sonra da bu vakıf ve
kurucularına kurdurulan şirketlere (20 dolayında)
yeterlilik ve deneyime bakılmaksızın çok
değişik ve sayıda ihaleler verilmiştir.

Kuruluşundan 3-4 ay sonra doğalgaz sayaçlarının
değişimi işi Alfagas Elektronik Ölçüm
Aletleri Sanayii ve Ticaret Ltd. Şti.'ne verilmiştir.
Üç ay önce kurulan ve alanında hiçbir
deneyimi olmayan bu şirkete doğalgaz sayaçlarının
yenilenmesi işinin verilmesi anlamlıdır. Bu
işin tutarı bugünkü değerle 2,2 trilyon
lira civarındadır.Doğalgaz sayaçlarının
yenilenmesi işini organize eden ve yine üç ay
önce 5 milyon lira sermaye ile kurulan Termikel-Alfagas ikilisinin
Muradiye Vakfı ile ilişkilerini zaten İ. Melih
Gökçek de doğrulamaktadır.

İ. Melih Gökçek yönetiminin; Belediye-Şirket-Vakıf-RP
ilişkisi içinde partiye önemli oranlarda maddî
katkı sağladığı da öne sürülen
iddialar arasındadır. RP'nin esas gizli kasasının
ellerindeki Anakent Belediyeleri - vakıflar işleyişlerinde
olduğu belirtilmektedir.

5. İ. Melih Gökçek, Ankara Metropol Belediyeleri
arasında ayrım gözetmektedir.Nüfus, gelir
esaslarını dikkate almadan CHP'li başkanların
yönetiminde olan Çankaya, Mamak, Yenimahalle, Gölbaşı
belediyelerine asfalt ve nakit yardım hizmetleri sunmadığı
gibi, usulsüz bir şekilde gelirlerine de el koymuştur.

İ. Melih Gökçek'in bu ayrımcı,
halkı cezalandırıcı uygulamalarına
MHP'li Keçiören Belediye Başkanı da isyan
etmiş, astığı pankartlarla Anakent Belediyesini
halka şikâyet etmiştir.

6. Ankara Anakent Belediyesini şahsına, partisine
ve yandaşlarına peşkeş çekerken,
Ankara halkını ezen İ. Melih Gökçek'in
haksız ve yasadışı bu uygulamalarını
kamuoyuna duyuran gazetecileri, belediye personeline izleterek
taciz etmekte, tehditler savurarak yıldırmaya çalışmaktadır.

Yukarıda bir kısmını sıraladığımız
nedenler göz önünde bulundurularak Anayasanın
98 inci maddesi ile TBMM İçtüzüğünün
104 üncü maddesi uyarınca bir Meclis araştırması
açılmasını arz ederiz.

Saygılarımızla.

Yılmaz Ateş Önder Sav

Ankara Ankara

Mehmet Sevigen Erol Çevikçe

İstanbul Adana

Ali Rıza Bodur Metin Arifağaoğlu

İzmir Artvin

Mustafa Yıldız Fatih Atay

Erzincan Aydın

Altan Öymen Yahya Şimşek

İstanbul Bursa

Ali Dinçer İrfan Gürpınar

Ankara Kırklareli

Sabri Ergül İsmet Atalay

İzmir Ardahan

Ali Topuz Ahmet Güryüz Ketenci

İstanbul İstanbul

Mahmut Işık Ahmet Küçük

Sıvas Çanakkale

Orhan Veli Yıldırım Yusuf Öztop

Tunceli Antalya

Bekir Kumbul Ayhan Fırat

Antalya Malatya

TUTANAĞIN SONU 
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












