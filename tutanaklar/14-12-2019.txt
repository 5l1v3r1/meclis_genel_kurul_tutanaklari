



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

33’üncü Birleşim
14 Aralık 2019 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER
İŞLER
1.- A) Komisyonlardan Gelen Diğer İşler
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (x) 
2.- 2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (x)

A) SAĞLIK BAKANLIĞI
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ 
1) Türkiye Hudut ve Sahiller Sağlık Genel Müdürlüğü 2020
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU 
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI 
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI 
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ 
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI 
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı




IV.- AÇIKLAMALAR
1.- Denizli Milletvekili Cahit Özkan’ın, Şırnak
Milletvekili Hüseyin Kaçmaz’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin beşinci tur
görüşmelerinde HDP Grubu adına yaptığı konuşmasındaki bazı ifadelerine, terör
örgütünün her zaman her türlü mekanizmayı vesile kılarak birlik ve
beraberliğimize kastettiğine ilişkin açıklaması
2.- İstanbul Milletvekili Hakkı Saruhan Oluç’un,
atanmış bir Bakanın seçilmiş bir milletvekiline laf atmasının usule uygun olmadığına
ve yapılan bu hadsizliğe Oturum Başkanı TBMM Başkan Vekili Süreyya Sadi
Bilgiç’in cevap vermesi gerektiğine, İçişleri eski Bakanı Efkan Ala’nın
“Kontrol edemediğimiz güçler var.” ifadesine ilişkin açıklaması
3.- Sakarya Milletvekili Muhammed Levent Bülbül’ün,
İstanbul Milletvekili Hakkı Saruhan Oluç’un yaptığı açıklamasındaki bazı
ifadelerine ve terörün kökünün kazınması noktasında alınacak her türlü tedbirde
Hükûmetle beraber olduklarına ilişkin açıklaması
4.- Manisa Milletvekili Özgür Özel’in, Oturum Başkanı
TBMM Başkan Vekili Süreyya Sadi Bilgiç’in bütçe görüşmelerinde Bakanların
tutumuyla ilgili açıklamasına katılmalarının mümkün olmadığına ilişkin
açıklaması
5.- İstanbul Milletvekili Hakkı Saruhan Oluç’un, siyasi
bir tartışma sürdürdüklerine, İçişleri Bakanının daha önceki partisinden neden
ihraç edildiğini öğrenmek istediklerine, doğruları söylemekten asla
vazgeçmeyeceklerine ve FETÖ’den ceza almış olan ordu komutanları ile
generallerin darbe mekaniğini harekete geçirdiğine ilişkin açıklaması
6.- Ankara Milletvekili Mehmet Naci Bostancı’nın,
nezaket çizgisinin muhafaza edilmesi gerektiğine ilişkin açıklaması
7.- Manisa Milletvekili Özgür Özel’in, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
8.- Mersin Milletvekili Fatma Kurtulan’ın, Ankara Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
9.- Ankara Milletvekili Mehmet Naci Bostancı’nın,
nezaketten kastedilenin nezaketle AK PARTİ’nin gönlüne uygun bir konuşma
olmadığına, “Kürt düşmanlığı” ve “Kürt katliamları” dilinin doğru, yerinde,
tutarlı bir dil olmadığı gibi bu coğrafyada yaşayan insanları rencide ettiğine
ilişkin açıklaması
10.- Mersin Milletvekili Fatma Kurtulan’ın, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
11.- Manisa Milletvekili Özgür Özel’in, Meclis eski
Başkanı Binali Yıldırım’ın 2019 Yılı Merkezî Yönetim Bütçe Kanun Teklifi’nin
Genel Kurulda görüşüldüğü ilk gün yaptığı konuşmasının aşkın zamanlı
oturumlarda yerleşik bir uygulama, kabul görmüş bir içtihat olmadığına ve
hukuken geçerliliği olmayan bu görüş metnini tümüyle reddettiklerine ilişkin
açıklaması
12.- Sakarya Milletvekili Muhammed Levent Bülbül’ün,
Batman Milletvekili Mehmet Ruştu Tiryaki’nin 129 sıra sayılı 2020 Yılı Bütçe
Kanun Teklifi ile 130 sıra sayılı 2018 Yılı Kesin Hesap Kanunu Teklifi’nin
beşinci tur görüşmelerinde HDP Grubu adına yaptığı konuşmasındaki ifadeleri ile
benzetmelerinin kabul edilmesinin mümkün olmadığına ilişkin açıklaması
13.- Mersin Milletvekili Fatma Kurtulan’ın, Milliyetçi
Hareket Partisinin yasama ve denetim faaliyetlerine dair varlıklarının görünmediğine
ilişkin açıklaması
14.- Sakarya Milletvekili Muhammed Levent Bülbül’ün,
Türk milletinin vermiş olduğu destekle bu memleketin faydası için yapılması
gereken ne varsa ona katkı sağladıklarına ilişkin açıklaması
15.- Denizli Milletvekili Cahit Özkan’ın, Parlamentonun
milletin iradesinin tecelligâhı olduğuna, mücadelelerinin beka, ülkenin istiklal
ve istikbali, Kürtlerin, Arapların ve Türkmenlerin barış içerisinde
yaşamalarını sağlama mücadelesi olduğuna ilişkin açıklaması
16.- İstanbul Milletvekili Hakkı Saruhan Oluç’un,
Denizli Milletvekili Cahit Özkan’ın yaptığı açıklamasındaki bazı ifadelerine ve
iktidarın iç ve dış politikadaki yanlışlarını eleştirip tartışmaya devam
edeceklerine ilişkin açıklaması
17.- Denizli Milletvekili Cahit Özkan’ın, ulusal barış
ve güvenliğimiz için sürdürülen Barış Pınarı Operasyonu’nun uluslararası toplum
ve uluslararası hukuk nezdinde kabul gördüğüne ilişkin açıklaması
18.- İstanbul Milletvekili Hakkı Saruhan Oluç’un,
Denizli Milletvekili Cahit Özkan’ın yaptığı açıklamasındaki bazı ifadelerine
ilişkin açıklaması
19.- Manisa Milletvekili Özgür Özel’in, terör ve
güvenlik gerekçesiyle Adana ilinde 2010 yılından beri yapılan Kebap ve Şalgam
Festivali’nin valilik tarafından yasaklandığına ilişkin açıklaması
20.- Sakarya Milletvekili Muhammed Levent Bülbül’ün,
Muş Milletvekili Mensur ışık’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin beşinci tur
görüşmelerinde HDP Grubu adına yaptığı konuşmasındaki ifadelerini
reddettiklerine ilişkin açıklaması
21.- Mersin Milletvekili Fatma Kurtulan’ın, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ilişkin açıklaması
22.- Sakarya Milletvekili Muhammed Levent Bülbül’ün,
Mersin Milletvekili Fatma Kurtulan’ın yaptığı açıklamasındaki bazı ifadelerine
ve Sakarya ilinde gerçekleşen hadiselerin ırkçı saldırılar olmadığına ilişkin
açıklaması
23.- Mersin Milletvekili Fatma Kurtulan’ın, Kürtçe
konuşulduğu için yaşanılan hadiselerle ilgili ortak araştırma önergesi
verilerek meselelerin tartışılmasını önerdiklerine, 19 Kasım 2013’te Recep
Tayyip Erdoğan’ın AK PARTİ grup toplantısında yaptığı konuşmaya ilişkin
açıklaması
24.- İçişleri Bakanı Süleyman Soylu’nun, rakı festivali
geleneğinin olmadığına ve meselenin Adana Valiliği tarafından yasaklanmasından
sonra Kebap ve Şalgam Festivali’ne dönüşmüş olabileceğine, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
25.- Manisa Milletvekili Özgür Özel’in, İçişleri Bakanı
Süleyman Soylu’nun yaptığı açıklamasındaki bazı ifadelerine ve başkalarının
yaşam biçimini etkilemeyen her türlü özgürlüğün arkasında olduklarına ilişkin
açıklaması
26.- İzmir Milletvekili Dursun Müsavat Dervişoğlu’nun,
Mersin Milletvekili Fatma Kurtulan’ın yaptığı açıklamasındaki bazı ifadelerine
ilişkin açıklaması
27.- Sakarya Milletvekili Muhammed Levent Bülbül’ün,
Manisa Milletvekili Özgür Özel’in yaptığı açıklamasındaki Adana eski Büyükşehir
Belediye Başkanı Hüseyin Sözlü’ye yönelik ifadelerine ilişkin açıklaması
28.- Mersin Milletvekili Fatma Kurtulan’ın, Recep
Tayyip Erdoğan’ın 1922’deki gizli celse zabıtlarından alıntı yaptığı konuşmasını
referans verdiğine, “1921 süreci” denilen o devlet aklının günümüz koşullarına
uyarlanarak demokratik cumhuriyeti oluşturmaya katkı sunulabileceğine ilişkin
açıklaması
29.- Denizli Milletvekili Cahit Özkan’ın, özgürlük ve
güvenlikten taviz verilmeden ülkenin barış ve huzurunun güvence altına alınması
gerektiğine ilişkin açıklaması
30.- Manisa Milletvekili Özgür Özel’in, Akit
gazetesinin MHP’li Adana eski Büyükşehir Belediye Başkanı Hüseyin Sözlü’ye yönelik
“Rakı festivaline sahip çıktı, rezalete ortak oldu.” manşetine ilişkin
açıklaması
31.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
32.- Manisa Milletvekili Özgür Özel’in, Sağlık
Bakanlığı tarafından yerli kan ürünü üretilmesi amacıyla başlatılan projenin
ihalesinin Maxicells İlaç Sanayi Anonim Şirketine verildiğine ve taahhüt edilen
hiçbir işin yapılmadığına ilişkin açıklaması
33.- Manisa Milletvekili Özgür Özel’in, 15 Temmuz şehit
yakınlarının yapılan yardım kampanyasından haklarının kendilerine verilmediğini
ifade etmeleri üzerine olayın takipçisi olduklarına ilişkin açıklaması
34.- Denizli Milletvekili Cahit Özkan’ın, 15 Temmuz
şehit ve gazileri için toplanılan paranın devletin Tek Hazine Kurumlar Hesabı’nda
olduğuna ilişkin açıklaması
35.- Manisa Milletvekili Özgür Özel’in, 21 Nisan 2019
tarihinde CHP Genel Başkanı Kemal Kılıçdaroğlu’nun şehit cenazesine katılmak
için gittiği Ankara ili Çubuk ilçesinde karşı karşıya kaldığı organize linç
girişimi olayında İçişleri Bakanının ağır ihmal ve kusurunun olduğuna ve özür
beklediklerine ilişkin açıklaması
36.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
37.- İçişleri Bakanı Süleyman Soylu’nun, Manisa
Milletvekili Özgür Özel’in yaptığı açıklamasındaki bazı ifadelerine, Anayasa ve
kanunların bir partinin veya bir hükûmetin bakanının siyaset yapma yetkisini
elinden almadığına ilişkin açıklaması
38.- Manisa Milletvekili Özgür Özel’in, İçişleri Bakanı
Süleyman Soylu’nun yaptığı açıklamasındaki bazı ifadelerine ilişkin açıklaması
39.- Manisa Milletvekili Özgür Özel’in, Giresun
Milletvekili Kadir Aydın’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin beşinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
40.- Denizli Milletvekili Cahit Özkan’ın, Adalet ve
Kalkınma Partisinin sadece ve sadece milletin gösterdiği istikamette yol alan,
milletin kaderini kendi kaderi olarak gören siyasi bir hareket olduğuna ilişkin
açıklaması
41.- Manisa Milletvekili Özgür Özel’in, Türkiye Büyük
Millet Meclisinin 31’inci Birleşiminde Aydın Milletvekili Bekir Kuvvet Erim’e
yönelik sarf ettiği sözlerinden dolayı üzgün olduğuna ilişkin açıklaması
42.- Manisa Milletvekili Özgür Özel’in, Sağlık Bakanı
Fahrettin Koca’nın, Çevre ve Şehircilik Bakanı Murat Kurum’un ve İçişleri
Bakanı Süleyman Soylu’nun 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin beşinci tur görüşmelerinde
yürütme adına yaptığı konuşmalarındaki bazı ifadelerine ilişkin açıklaması
43.- İstanbul Milletvekili Hakkı Saruhan Oluç’un,
kışkırtıcı, kutuplaştırıcı bir üslup ve dille konuşulmasının aslında iktidarın
Türkiye’deki bugünkü durumunu yansıttığına, Türkiye’nin hakkın, hukukun,
adaletin işlemediği bir ülke hâline getirildiğine ve kayyum meselesini
tartışmaya devam edeceklerine, İçişleri Bakanı Süleyman Soylu’nun bütçe
görüşmelerinde Halkların Demokratik Partisine yönelik nefret söylemi
kullandığına ilişkin açıklaması
44.- Ankara Milletvekili Mehmet Naci Bostancı’nın,
Manisa Milletvekili Özgür Özel ile İstanbul Milletvekili Hakkı Saruhan Oluç’un
yaptığı açıklamasındaki bazı ifadelerine ve İçişleri Bakanı Süleyman Soylu’yla
ilgili olumsuz değerlendirmeleri reddettiklerine ilişkin açıklaması
45.- İstanbul Milletvekili Hakkı Saruhan Oluç’un,
Ankara Milletvekili Mehmet Naci Bostancı’nın yaptığı açıklamasındaki bazı ifadelerine
ve halkların kardeşliğini ve eşitliğini sağlamak için mücadele ettiklerine
ilişkin açıklaması
46.- Manisa Milletvekili Özgür Özel’in, İçişleri Bakanı
Süleyman Soylu’nun 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin beşinci tur görüşmelerinde
soru-cevap kısmında yaptığı açıklamasındaki bazı ifadelerine ilişkin açıklaması
47.- İçişleri Bakanı Süleyman Soylu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin açıklaması
48.- Denizli Milletvekili Cahit Özkan’ın, kadına karşı
şiddetin önlenmesi ve tedbirler alınmasının Parlamentonun görevi olduğuna ve bu
çerçevede toplantı ve gösteri yürüyüşlerinin de yapılabileceğine ilişkin
açıklaması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Cumhurbaşkanlığı hükûmet sisteminin bütçe görüşmeleri sırasında
Bakanların hatiplerin yapmış olduğu konuşmalara karşılık vermesinin bir hakkı
kullanmak olduğuna ilişkin konuşması
2.- Oturum Başkanı TBMM Başkan Vekili Süreyya Sadi
Bilgiç’in, İç Tüzük’ün 62’nci maddesiyle yürütmenin Cumhurbaşkanı Yardımcıları
ve Bakanlar tarafından temsil edileceğinin belirlendiğine ve 2019 Yılı Merkezî
Yönetim Bütçe Kanun Teklifi’nin Genel Kurulda görüşüldüğü ilk gün Meclis Başkanı
sıfatıyla Binali Yıldırım’ın yaptığı konuşmaya ilişkin konuşması
3.- Oturum Başkanı TBMM Başkan Vekili Süreyya Sadi
Bilgiç’in, İskenderun Demir Çelik Fabrikasında meydana gelen patlama nedeniyle
vatandaşlara geçmiş olsun dileğinde bulunduğuna ilişkin konuşması
14 Aralık 2019 Cumartesi
BİRİNCİ OTURUM
Açılma Saati: 11.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 33’üncü Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, gündemimize göre, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi üzerindeki
görüşmelere devam edeceğiz. 
Program
uyarınca bugün beşinci turdaki görüşmeleri yapacağız.
Beşinci
turda Sağlık Bakanlığı, Türkiye Hudut ve Sahiller Sağlık Genel Müdürlüğü,
Türkiye İlaç ve Tıbbi Cihaz Kurumu, Türkiye Sağlık Enstitüleri Başkanlığı,
Çevre ve Şehircilik Bakanlığı, Tapu ve Kadastro Genel Müdürlüğü, İçişleri
Bakanlığı, Emniyet Genel Müdürlüğü, Jandarma Genel Komutanlığı, Sahil Güvenlik
Komutanlığı, Göç İdaresi Genel Müdürlüğü, Afet ve Acil Durum Yönetimi
Başkanlığı, Kamu Düzeni ve Güvenliği Müsteşarlığı bütçe ve kesin hesapları yer
almaktadır.
III.- KANUN TEKLİFLERİ İLE KOMİSYONLARDAN GELEN DİĞER
İŞLER
1.- A) Komisyonlardan Gelen Diğer İşler
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (x)
2.- 2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (x)
A) SAĞLIK BAKANLIĞI
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ 
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU 
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI 
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI 
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ 
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI 
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Komisyon yerinde.
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye altmışar dakika söz verilecektir. Bu
süreler birden fazla konuşmacı tarafından kullanılabilecek ve şahsı adına
yapılacak konuşmaların süresi ise beşer dakika olacaktır. Ayrıca, konuşmalar
tamamlanınca soru-cevap işlemi on dakika soru, on dakika cevap olarak yapılacak
ve sorular gerekçesiz olarak yerinden sorulacaktır. 
Bilgilerinize
sunulur.
Beşinci
turda siyasi parti grupları, yürütme ve şahıslar adına söz alanların adlarını
sırasıyla okuyorum:
İYİ
PARTİ, Isparta Milletvekili Aylin Cesur, Eskişehir Milletvekili Arslan
Kabukcuoğlu, Muğla Milletvekili Metin Ergun, İstanbul Milletvekili Ümit Özdağ,
Mersin Milletvekili Behiç Çelik; Milliyetçi Hareket Partisi, Kahramanmaraş
Milletvekili Sefer Aycan, Gaziantep Milletvekili Ali Muhittin Taşdoğan,
İstanbul Milletvekili Hayati Arkaz, Adana Milletvekili Ayşe Sibel Ersoy,
Gaziantep Milletvekili Sermet Atay, Düzce Milletvekili Ümit Yılmaz; Halkların
Demokratik Partisi, Iğdır Milletvekili Habip Eksik, Diyarbakır Milletvekili
Semra Güzel, İzmir Milletvekili Murat Çepni, Şırnak Milletvekili Hüseyin
Kaçmaz, Batman Milletvekili Mehmet Ruştu Tiryaki, Muş Milletvekili Mensur Işık;
Cumhuriyet Halk Partisi, Burdur Milletvekili Mehmet Göker, Gaziantep
Milletvekili Bayram Yılmazkaya, Gaziantep Milletvekili İrfan Kaplan, İstanbul
Milletvekili Ali Şeker, Karabük Milletvekili Hüseyin Avni Aksoy, İzmir
Milletvekili Murat Bakan, Kastamonu Milletvekili Hasan Baltacı, Bilecik
Milletvekili Yaşar Tüzün, Eskişehir Milletvekili Jale Nur Süllü, Hatay
Milletvekili Suzan Şahin, Hatay Milletvekili Mehmet Güzelmansur, İstanbul
Milletvekili Gökan Zeybek; AK PARTİ, Uşak Milletvekili İsmail Güneş, Kayseri
Milletvekili İsmail Tamer, Niğde Milletvekili Selim Gültekin, Bursa
Milletvekili Mustafa Esgin, Kocaeli Milletvekili Sami Çakır, İzmir Milletvekili
Necip Nasır, Kilis Milletvekili Mustafa Hilmi Dülger, Kastamonu Milletvekili
Metin Çelik, Tokat Milletvekili Mustafa Arslan, Giresun Milletvekili Kadir
Aydın, İstanbul Milletvekili Serap Yaşar, Hatay Milletvekili Hacı Bayram
Türkoğlu.
Şahıslar,
lehinde Karaman Milletvekili Selman Oğuzhan Eser; yürütme adına da Sağlık
Bakanı Fahrettin Koca, Çevre ve Şehircilik Bakanı Murat Kurum, İçişleri Bakanı
Süleyman Soylu; şahsı adına aleyhte olmak üzere de Ankara Milletvekili Servet
Ünsal.
Şimdi,
ilk söz, İYİ PARTİ Grubu adına Isparta Milletvekili Sayın Aylin Cesur’un.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; Genel Kurulu saygıyla selamlıyorum.
Sağlık
Bakanlığı bütçesi üzerine İYİ PARTİ adına söz almış bulunmaktayım. 
Bütçe
deyince -dün de söyledim, yine altını çizeceğim- bütçe hakkı demokrasinin
olmazsa olmazı. Bütçede, milletin ödediği vergiler nereye harcanıyor, onu
konuşuyoruz ve millet adına bizler de burada bunun temsilcisiyiz. Bütçede, diğer
yasalardan farklı olarak, her zaman, toplumsal kaynağın nasıl kullanılacağını,
kimlere ve ne için verileceğini konuşuyoruz. Kimse alınmasın, biz işimizi
yapıyoruz. Benim bu açıklamam dün akşamki oturum için. Muhalefet olarak burada
yaptığımız görev nedeniyle, bütçesini açıklamak için kürsüye gelen Sayın
Bakanımız bizim buradaki iç işleyişimiz üzerine oldukça sert açıklamalar
yapmıştı, bir açıklık da ben getirmek istedim. 
2019
yılı bütçesiyle Türkiye yeni sistemin bir handikabıyla daha tanıştı. Önceki
yılların bütçelerinden ayrılan temel bir fark var; Türkiye Büyük Millet
Meclisinin yürütmeyi, hükûmeti belirleme yetkisi gibi, ülke bütçesinin
yapılmasına ve uygulanmasına ilişkin yetkisi de elinden alındı. Türkiye’de 1999
yılında devlete sermaye kesiminden, kâr ve sermaye birikimlerinden gelir ve
kurumlar vergisi olarak istenen ödeme yüzde 46. Bu oran AK PARTİ hükûmetleri
döneminde yüzde 20’ye düşürülmüş yani alınan kurumlar vergisi oranı yüzde 57
azaltılmış ve 2019 bütçesi de bu anlayış içinde hazırlanmış. Buna karşın, geniş
halk yığınlarından alınan KDV, ÖTV gibi dolaylı vergiler 1986’da harcama
ederinin yüzde 10’u iken 2005 yılından itibaren yüzde 18’ine yükseltilmiş. Bu
vergiler pırlanta satın alanlar tarafından ödenmezken ekmek, sebze, meyve,
elektrik, su, doğal gaz, buzdolabı, ayakkabı, simit, şehir içi ve şehirler
arası her türlü ulaşım gideri, sağlık hizmeti, kitap, gazete ve akaryakıt için
ödenmek zorunda. Yani Türkiye’de vergi yükü dar gelirlinin, yoksulun sırtına
yüklenmiş ve işçiden, küçük esnaftan, köylüden alınan vergilerle bir bütçe
geliri oluşturulmakta; biz de burada onun neye harcandığını elbette vergi
ödeyen vatandaş adına soracağız yani biz görevimizi yapıyoruz. 
Gelelim
sağlık için ayrılan bütçeye. 2020 yılı bütçesinde sağlık hizmetleri için
ayrılan bütçe yetersiz. Sağlık Bakanlığına ayrılması hedeflenen bütçenin
personel gideri, SGK devlet primi gideri ve genel kamu gideri olarak planlanan
kısmı çıkarıldığında vatandaşa sağlık hizmeti sunumu için merkezî bütçeden
kalan tutar çağdaş ülkelerde ayrılan payın çok altında.
Hazine
ve Maliye Bakanlığı verilerine göre, Türkiye’de sağlık harcamalarının ana
kaynağı SGK. SGK’nin sağlık harcamalarındaki payı 2006’da yüzde 75,9 iken on
bir yıl sonra, 2017’de yüzde 92,1’e yükseltilmiş. Bu, şu demek: Türkiye’de prim
ödeme de dâhil olmak üzere 2017 yılında sağlık alanında yapılan her 100 liralık
sağlık harcamasının en az 73 lirası kişiler tarafından gerçekleştirilmekte. Bu,
kişi başına gelirin 30-40 bin dolar ve gelir dağılımının dengeli olduğu
ülkelerde aslında olmalı da ancak sağlıkta dönüşümle, dönüştüre dönüştüre
eczacıları muhasebeci hâline getirdiğiniz ve yoksul sayısının 50-60 milyonu
bulduğu ülkemizde vatandaşın sırtına taşınamaz bir yük bindirilmiş durumda.
Bunun karşılığı “Paran yoksa öl.” müdür? Ben bunu dememiş olayım, en iyisi siz
de duymamış olun. Ne mi yapmalı? Sağlık hizmetleri harcamalarında merkezî
bütçenin payı en az yüzde 40 olmalı ve Sağlık Bakanlığı bütçesi genel bütçenin
en az yüzde 10’u olmalı. Gelin, SGK prim gelirleri içinde çalışanların ve kendi
hesabına çalışanların payını azaltalım.
Bütçe
deyince, ilk olarak şehir hastaneleri konusu var. Bu öyle bir konu ki şu anda
tek bir neslin bunun açtığı yarayı tedavi etmesi pek mümkün görünmüyor çünkü
teslimiyet noktasına kadar gelen imtiyazların Osmanlı Devleti’nin ipini çeken
kapitülasyonlardan hiçbir farkı yok. “Cebimizden para çıkmadan hastane
yapıyoruz.” açıklamaları gerçeği yansıtmıyor. Torunlarımızın bile geleceğini
ipotek altına almaktayız ve bu anlayışla gelecek nesilleri de borçlandırmaktayız.
427 milyon liraya yapılacak olan bir hastane yapımı için yabancı ortaklı bir
girişime 3 milyar 443 milyon lira ödeme yapılmasına müsaade edilmesi kabul
edilemez. Üç yılda kendini amorti edecek bir yatırıma AK PARTİ Hükûmetinin
imzasıyla devletimizin yirmi beş yıl boyunca kira vermesi kabul edilemez.
Milletimiz adına söylüyorum: Yirmi iki yıl için de, önümüzdeki yirmi iki yıl
için de hakkımızı helal etmiyoruz. Bu, milletimizin üzerinde büyük bir
kamburdur ve kabul edilemez.
İngiltere
1997-2007 yılları arasında, on yıllık sürede kamu-özel iş birliği modelini
sağlık alanındaki yatırımlarda yoğun olarak kullanmış fakat yatırım ve işletme
maliyetlerinin çok artması ve beraberinde halkın sağlık hizmetlerinden
memnuniyetsizliği nedeniyle bu modelden büyük oranda vazgeçmiştir. Nasıl olmuş
da buraya gelinmiş? Bizdeki sürece bir bakalım: 2003 yılından itibaren
Türkiye’de Dünya Bankası destekli Sağlıkta Dönüşüm Programı başladı. 2007
yılında Entegre Sağlık Kampüsleri Programı’na başlandı. 2011 yılından itibaren
İngiliz danışmanlık şirketi Mott MacDonald 6 şehir hastanesi için danışmanlık
hizmeti vermeye başladı. 21 Şubat 2013’te Sağlık Bakanlığınca kamu-özel iş
birliği modeliyle tesis yaptırılması için kanun düzenlendi. 27 Mart 2015’te
6639 sayılı Yasa’yla Londra mahkemeleri yetkili kılındı. Ekim 2016’da Amerika
menşeli Frost&Sullivan danışmanlık şirketi Türkiye’de kamu-özel iş birliği
modeliyle sözleşmesi imzalanan 15 şehir hastanesinin listesini ve toplam
yatırım maliyetinin 8,4 milyar dolar olduğunu yayınladı. 2018 yılında 8,
2019’da 2, toplamda 10 şehir hastanesi açıldı. Sözleşmesi imzalanan ve inşası
yapılacak şehir hastanesi sayısı 10. Türkiye’de 31 şehir hastanesi yapılması
planlanıyor. İşlevsel faaliyetleri sınırlandırılsa da kahraman Sayıştayımızın raporu
var. Raporda neler diyor, bir de ona bakalım. Plan ve Bütçe Komisyonunda ve
daha önce de konu olan, cevap alınamamış önemli bir konu var. Sayın Bakanım,
şehir hastanelerinin ihale dokümanları ile yatırım ve işletme dönemine ait
sözleşmelerini ve eklerini -müşavirlik hizmetleri alımları da dâhil- bunları
talep ediyoruz. Bu daha önce de dile getirildi. 
Yine,
bir başka detay var Sayıştay raporunda. Sağlık tesislerinin yüksek doluluk
oranlarına ulaşmış olmalarına rağmen miktara bağlı hizmetlerin alt kırılımlarında
talep garantili miktarların altında kalındığı tespit edilmiş ve Sayıştay diyor
ki: “Planlama aşamasında verilecek garanti miktarları ihtiyaç analizi yapılarak
belirlenmemiş.” Elâzığ Şehir Hastanesinde tüp bebek birimi bulunmamasına rağmen
laboratuvar hizmetleri adı altında, tüp bebek birimi için garanti bedeli
ödendiği de Sayıştay raporlarında geçiyor. 
“Hizmete
açılan şehir hastanelerinde uygulama projeleri temin edilemediğinden ticari
alanlara ilişkin değerlendirme yapılamamış, temin edilebilen bir şehir
hastanesine ait uygulama projesinin değerlendirilmesi sonucunda, uygulama
projesinde ticari alan olarak belirtilmeyen sahaların da ticari alan olarak
kullanıldığı tespit edilmiştir. 
Şehir
hastaneleri projelerinin finansmanının genelde yurt dışı finansörler tarafından
finanse edildiği ve finans anlaşmalarının finansörlerle akdedildiği;
taraflardan biri olan finansörlerle hukuki ihtilaflarda tahkim yerinin Türkiye
olması hususu yabancı yatırımcılar tarafından Türk yargı sistemindeki çeşitli
sorunlar öne sürülerek kabul görmediği ve bu sebeple bazı proje sözleşmelerinde
bu yönde değişiklikler yapılmasının hasıl olduğu belirtilmiş. 
İdare
vermiş olduğu cevapta, bulgu konusu edilen hususun finansörlerden gelen
taleplerden kaynaklandığını ifade etmiştir. 
Sağlık
tesislerinin hasar görmesi hâlinde, sigorta gelirlerinin, tesisin yeniden
inşası yerine finansman sağlayanlara aktarılması sonrasında tarafların hak ve
yükümlülüklerine ilişkin olarak sözleşme ve eklerinde düzenleme bulunmaması
nedeniyle, gelecekte ihtilafa neden olma riski de var.” diyor rapor. 
Şehir
hastanelerinde miktara bağlı hizmetler için yapılan ödemelere ilişkin
belirlenen birim fiyatların ve hizmet kalemlerinin alt kırılımlarının
birbirinden farklı olmasının da altı çiziliyor raporda. Örneğin, Adana’da 355
birim/fiyat olan kemoterapi ilaç hazırlama bedeli, Elâzığ’da 1 birim görünüyor,
355 kat fark var. 
Şehir
hastanelerinde uygulanan hizmet bedelleri ve kiralarda da ciddi farklılıklar
var. Kaynaklar kötüye kullanılıyor. 
Şimdi,
ben, müsaadenizle, yine soracağım: Şehir hastanelerinin açılmasıyla birlikte
hangi ilde kaç tane hastane kapatılmıştır ve yatak sayıları nasıl değişmiştir? 
Sayın
Bakanım, bir de 112’lerin, hastaları birçok yakın hastaneyi pas geçip şehir
hastanesine götürdüğüne dair şikâyetler var. Böyle bir şey var mıdır? Ben bunu
da sizden öğrenmek isterim. 
Şehir
hastanelerinin elektrik, su, doğal gaz gibi giderleri ne kadardır ve hangi
kaynaklardan ödenmektedir? 
Bir
de şöyle soralım: Sağlık Bakanlığı bütçesinin ne kadarı şehir hastanelerine
gitmektedir? Önümüzdeki yıllarda bu oran Sağlık Bakanlığı bütçesi için bir
sıkıntı mıdır? 
Bir
soru daha: Dünya Bankasından şehir hastanelerine eğitim fonu desteği gelmekte
midir? Geliyorsa bu fon nasıl kullanılmaktadır? 
Şehir
hastaneleri projelerinin bir de sahada yansımaları var. Benim seçim bölgem
Isparta’da, Yenişarbademli’de, Senirkent’te vatandaşlar şikâyetçi, diğer
ilçelerde de öyle. Isparta, Yenişarbademli’ye iki buçuk saat uzaklıkta. Daha
önce, 98’de uzman doktoru olan ilçenin şimdi uzman doktoru yok, diğer ilçelerde
de aşağı yukarı aynı. Hastalar en ufak bir şey için, bir raporlu ilaç yazdırmak
için şehir hastanesine gitmek zorunda kalıyorlar. Onu alıp gidinceye kadar iki
üç gün orada konaklama ve diğer maliyetleri de karşılamak zorunda kalıyorlar,
çok büyük bir sorun.
Bir
önemli konu da birinci basamak sağlık hizmetleri değerli milletvekilleri.
Sayıştay raporuna göre, milyonlarca doz aşının çöpe atıldığı bir sağlık
ortamındayız. Aşı reddi önemli bir orana ulaşmış durumda ve bu durum, aşılanmış
bireyler de dâhil, halk sağlığı açısından aslında çok önemli bir hâl almış.
Göçmenlerin aşılanması yine önemli bir sorun ve bu durum salgın hastalıklar
açısından önemli bir risk hâlini almış durumda. Kızamık son yıllarda onlarca
kat arttı ve artık memlekette kızamık salgınlarından söz edilir hâle geldi.
Milyonlarca doz aşı çöpe atılırken Sağlık Bakanlığı hâlâ grip aşısını yeterli
temin edemedi. Aile sağlığı merkezlerinin altyapısı çok sorunlu, apartman
binalarında sağlık hizmeti veriyorlar ve aile hekimliği sisteminin başından bu
yana ASM binası Sağlık Bakanlığı tarafından hiç yapılmadı. Birinci basamak
sağlık hizmetleri içerisinde yer alan iş yeri hekimliği ayrı bir sorun. Bir
hekim 50-60 iş yerinin hekimliğini yapıyor; her gün iş kazaları ve işçi
ölümleri oluyor. Yine, birinci basamağın bu kadar sorunlarla dolu olması,
birinci basamağa yönelik güven bunalımının artmasına neden oluyor ve
hastanelerin acil servisleri çekiyor bunun yükünü. Ülke nüfusunun 2 katına
yakın insan bir yılda acil servislere gidiyor ve Sağlık Bakanlığı bence bu
soruna akılcı bir çözüm bularak bu yükten de acil servislerimizi kurtarmalı.
Sağlıkta
şiddet konusu yine çok önemli. Bu bütçede Sayın Sağlık Bakanımız her konudan
söz ettiler ancak hekimlerin en büyük sorunu olan şiddete bir detay vermediler.
Bu ülke hekim ölümleriyle anılır hâle geldi maalesef Sayın Bakanım. Son altı
yılda 80 bine yakın sağlıkta şiddet vakası yaşandı ve saat başı 1 doktor
şiddete maruz kalıyor demek bu. Defalarca konuştuk bu konuyu, 2013’te Komisyon
kuruldu, raporları var, biz kanun teklifi verdik, önergeler sunduk, reddedildi.
Aslında yapılacaklar belli, İngiltere örneği var, İsveç örneği var. Bütün
bunları yapmak gerekiyor, yasal düzenleme yapacaksınız, hepsi bu. Biz, neden bu
yasal düzenleme işini beceremiyoruz burada? Sistemsel sorun bence. 
Ülkeden
yurt dışına çıkan hekimlerin sayısı her geçen gün artmakta. Avrupa’da çalışmak,
ihtisas yapmak için, Türk Tabipleri Birliğinden sicil belgesi almak için
başvuran hekim sayısı 2012 yılında 59 -yıllara göre her yıl artmış- ve 2018’de
802 iken bu yıl Kasım itibarıyla 906’ya ulaşmış. Bu nedir biliyor musunuz?
Hekimler ülkemizden kaçmakta, uzaklaşmakta. Ben şimdi Sayın Bakanımıza bunu da
sormak istiyorum: Bunun için acaba Bakanlık bir tedbir almakta mıdır? 
Hekim
ücretleri arasındaki eşitsizlikler, döner sermaye ücretlerinin hastaneler
arasındaki inanılmaz farklılıkları da ayrı bir sorun. Maaş demişken, emekli
hekimler arasında maaş farklılıkları çok önemli sorun. SSK ve BAĞ-KUR’dan
emekli olan hekimlerin aldıkları düşük emekli maaşları -bir hekim olarak
söylüyorum- utanılacak vaziyette, derhâl tedbir alınmalı. 
Ne
yapmalı biliyor musunuz? Demokrasinin olmazsa olmazı sivil toplum örgütlerinin
aklı başında önerilerini dikkate almalı. Dişhekimleri Odası, Tabip Odası,
Eczacı Odası, Veteriner Hekimleri Odası ortak bir çalışma yapmışlar, geldiler
bize, sundular, çözüm aramışlar istihdam sorununa ve bunlar, 2014 yılında,
Sağlık Bakanlığı, YÖK, Maliye ve Kalkınma Bakanlıklarının Türkiye'de Sağlık
Eğitimi ve Sağlık İnsangücü Durum Raporu yayınlanmış, onu sundular. Raporda
diyor ki: “Sağlık insan gücü planlaması, topluma bugün sunulan ve gelecekte
sunulacak sağlık hizmetlerini gerçekleştirmek üzere, sağlık çalışanlarının
yeterli nicelikte, yüksek nitelikte, düzgün bir dağılımla, yerinde bir
zamanlamayla ve doğru bir şekilde istihdam edilmelidir.” Ancak uygulama,
maalesef, böyle değil ülkemizde. Sağlıkla ilgili mesleklerde bu kriterlere göre
planlama yapılamamakta. Tüm dünya ülkelerinde olduğu gibi, ülkemizde de sağlık
meslekleri eğitimi en maliyetli eğitim oysa. Koruyucu ve önleyici sağlık
hizmetlerine öncelik veren, insan gücü planlamasını ihtiyaç, talep ve nüfus
kriterlerine göre belirleyen ulusal sağlık politikaları oluşturulmadan, toplum
sağlığının çağdaş ülke seviyelerine getirilmesi mümkün değil değerli
milletvekilleri. 
Son
on yıldır açılan fakültelerle öğrenci kontenjanlarındaki artış kaygı verici
boyuta gelmiş, mezunlar isyandalar. Siz atama sözü veriyorsunuz, hâliyle, onlar
da sabırla bekliyorlar, istihdam edemeyince bunalıma giriyorlar, binlerce mesaj
geliyor bize ve kendi adıma, ben onların sağlıklarından kaygı duyar hâldeyim.
Geçen sene diyaliz teknikerlerini dile getirdik, önergeler verdik. “Yerel
yönetmelikle alacağız.” demiştiniz; 2 alımda toplam 174 kişi alınmış; sayıları
400’e yakın ve isyandalar. 
(Mikrofon
otomatik cihaz tarafından kapatıldı) 
BAŞKAN
– Bir dakika veriyorum, sözlerinizi tamamlayın lütfen. 
AYLİN
CESUR (Devamla) – Paramedikler, fizyoterapistler, anestezi teknisyenleri,
ameliyathane teknisyenleri ve aslında, yardımcı sağlık personelleri…
Teknisyenlere kadro verilmemesi, acil tıp teknisyenlerine verilmesi de ayrı bir
sıkıntı olmuş ve gerçekten de sıkıntıdalar. Geçen sene verilen atama sözünün bu
sene 2’ye bölünerek uygulanacak olmasından da çok muzdaripler. Önümüzdeki sene
40 bin kişinin atanması talebini ilettiler, ben de size iletmiş olayım Sayın
Bakanım, 2020 yılında 40 bin atama bekliyorlar. 
Evet,
neler yapalım? Biz diyoruz ki: On yedi yıllık AK PARTİ hükûmetlerinde uygulanan
Sağlıkta Dönüşüm Programı, bu kürsüde her fırsatta söylediğimiz gibi, maalesef
iflas etmiştir; bir an önce geri dönelim. Ülkemizde, 2018 yılı itibarıyla,
toplam 1 milyon 16 bin 401 sağlık personeli var. Onlara 3600 ek gösterge
verilmesiyle alakalı 2 tane Meclis araştırması önergesi verdik İYİ PARTİ olarak
ve reddettiniz; gelin, bunu yapalım. Yeni bir yapılandırmaya gidilmesi şart.
Performans sistemini kaldıralım. Sağlık çalışanlarının çıplak maaşlarını
emeklilikte geçerli olacak şekilde 2 misli artıralım. Emeklilerimizden muayene
ve ilaç katkı payı almayalım. Kamu hastanelerini modernize edelim. 
(Mikrofon
otomatik cihaz tarafından kapatıldı) 
AYLİN
CESUR (Devamla) – Bir cümle söyleyeceğim müsaade ederseniz. 
BAŞKAN
– Son cümlenizi, sadece son cümlenizi alayım. 
AYLİN
CESUR (Devamla) – Peki. 
Şehir
hastanelerinden faaliyete geçenleri bölge ihtisas hastanesi anlayışıyla ve
ihtiyaçlar doğrultusunda, borçlanma sözleşmeleriyle birlikte yeniden
düzenleyelim. Sağlıkta yeniden iyi bir yapılanmaya gidelim. 
Hepinizi
sevgiyle saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Sayın Arslan Kabukcuoğlu, buyurun lütfen. (İYİ PARTİ sıralarından alkışlar) 
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
milletvekilleri; Sağlık Bakanlığına bağlı kurumların bütçeleri hakkında İYİ
PARTİ adına söz almış bulunuyorum. Hepinizi saygıyla selamlarım. 
Öncelikle,
Bakanlığı, sözleşmesi gizli, tahkimi Londra olan, ne getirdiği ne götürdüğü
bilinmeyen şehir hastanelerini sırtından attığı için, bu kamburdan kurtulduğu
için tebrik ediyorum. 
Sağlık
Bakanlığı, verilerini 2002’deki verilerle kıyaslayarak, kendi içerisinde,
Türkiye içerisinde ne kadar yol aldığını göstermektedir. Oysaki dünya durmuyor,
dünyadaki diğer ülkelerin de sağlık teşkilatları var, onlar da birtakım
ilerlemeler göstermektedir. 
Sayın
Bakanım, bütçe sunumunuzda gösterdiğiniz şöyle bir grafikten dolayı ben şahsım
adına hicap duyuyorum çünkü tüm istatistik kurallarını ihlal eden bir grafiktir
bu. Bir kemiyet anlatılacaksa, bu, değişik yıllar için anlatılabilir ama farklı
kemiyetler, farklı yıllar alınarak ortaya bir grafik konuyorsa, bu, insanlar
arasında şüpheyle karşılanan bir durumdur, şüphe doğuran bir bilgidir. 
Dünyadaki
sağlık gelişmeleri nasıldır? Örneğin bebek ölüm hızı bizde binde 9,2 iken OECD
ortalaması 6,2’dir yani bizde bebek ölümleri OECD ülkelerinden yüzde 50 kadar
fazladır. Yine, anne ölüm hızına baktığımızda, bizde yüz bin doğumda 14,6 iken
OECD ortalaması 6,2’dir yani bizim annelerimiz onlardan 2 misli daha fazla
hayatlarını kaybetmektedir. Ülkemizde bin kişiye düşen hekim sayısı 1,9 iken
bu, OECD ortalamasının yarısı kadardır. Yine, aynı şekilde, bizde bin kişiye
düşen hemşire sayısı 2,1 olup bu, OECD ortalamasının dörtte 1’i kadardır.
Ülkemizde 1 hekim 4.765 hasta muayene ederken, OECD ortalaması 2.181’dir. Bizim
hekimlerimiz OECD hekimlerinin 2 mislinden daha fazla çalışmaktadırlar.
Bir
diğer veri olan sağlık harcamalarının gayrisafi yurt içi hasılaya oranlarını
karşılaştırdığımızda, bu oran Türkiye’de gayrisafi millî hasılanın yüzde
4,2’siyken OECD ortalaması yüzde 8,8’dir; OECD ortalaması bizim yaptığımız
harcamaların 2 katından daha fazladır. Bu oranla Türkiye, OECD ülkeleri
arasında sondan 3’üncü sırada yer almaktadır. Bizde hastanelerde kalma süresi
ortalama 4,1 gün iken OECD ortalaması 7,3 gündür. Biz hastalarımızı OECD
ortalamasının yarısı kadar gün hastanede tutuyoruz. Bunlar, ülkemizdeki sağlık
hizmetlerinin neden ucuz olduğunun göstergesidir. Tüm verilerde OECD ile
Türkiye arasında farklılık kendini göstermektedir. Sonuç olarak, tüm
imkânsızlıklara rağmen, ülkemizde sağlık hizmetleri OECD’yle mukayese
edilebilir seviyededir.
Sayın
Bakan, hasta memnuniyet anketi yapıyorsunuz, bu anketlerde hastaya şunu
soruyorsunuz: Gittiğin zaman sağlık personeli, hemşire, doktor, ebe sana iyi
davrandı mı, güler yüzlü müydü? Hastane temiz miydi? Hâlbuki bizim görmek
istediğimiz istatistikler şunlardır: Cerrahi tanı ile patoloji raporu
korelasyonu nedir? Taburcu olan hastalar ne kadar sıklıkla hastaneye tekrar
gelmektedir? Reoperasyon oranları nedir? Hastane enfeksiyonu oranları ne
kadardır? Morbidite ve Mortalite oranı nedir?
Sağlığın
girdileri primer olarak insandır. Bakanlığımızın her girdisi OECD ortalamasının
altında olmakla birlikte, ülkemiz diğer OECD ülkeleriyle kıyaslandığında son
sıralarda yer almaktadır. Çıktılarımız OECD’yle mukayese edildiğinde, OECD
içerisinde Sağlık Bakanlığı girdilerine göre başarılıdır. Sağlık Bakanlığı,
Türkiye'nin en başarılı bakanlıklarından biridir. Peki, bu nasıl başarılıyor?
Sayın Bakanım, bu başarıda hizmetlisi, sekreteri, sağlık teknisyeni, hemşiresi,
doktoru, hepsinin ayrı ayrı payı var. İki grubu özellikle vurgulamak istiyorum:
Birisi, maalesef, ÖSYM sınavlarında en yüksek puan alanlar tıbba giriyorlar.
Gönül ister ki bunlar öğretmen olsunlar. İYİ PARTİ iktidar yolunda bunun
idrakindedir. Partimiz mecburi hizmet yerine hekimlere Türkiye'nin her
tarafında çalışacak imkânları sağlayacaktır. İkinci şans, ebeler,
hemşirelerdir. Çoğu kıt imkânlara sahip, dezavantajlı ailelerden gelen bu
insanlar canla başla çalışırlar, başarıya susamışlardır; ülkelerinin en olmadık
yerlerinde hizmet vererek en olmadık zamanda sosyal hayatlarından ödün verip
doktora kader ortaklığı yaparlar ve muazzam bir beraberliktir. Normal zamanda
doktor ebeyi ve hemşireyi çalıştırır, kritik zamanlarda ebeler, hemşireler
doktora montörlük yaparlar. Bence Sağlık Bakanlığının avantajı ve Bakanın söz
ettiği başarının temelinde yatan unsurlar bunlardır. 
Sayın
Başkanım, sağlık teknisyenleri ve tüm çalışanlar her türlü takdire layıktır.
Bunların bir kadro sorunları vardır. Ayrıca, Türkiye’de ihtiyaç fazlası,
ihtiyacın çok çok üzerinde. Bildiğim kadarıyla, 17-18 dalda insan
yetiştiriyorsunuz ve bunlar hayata küsüyorlar, Sağlık Bakanlığına ya da
herhangi bir hastaneye girme şansları yok. Bu çocukları, bu gençleri hayata
küstürmememiz lazım. Nerede iş bulmaları gerekiyorsa, nerede çalışmaları
gerekiyorsa ona göre bir planlama yapıp bu insanların oraya yönlendirilmesi
gerekir.
Sizin
çözmediğiniz 3600 ek gösterge sorununu İYİ PARTİ iktidarı çözecektir. (İYİ
PARTİ sıralarından alkışlar) 
Sayın
Bakan, Bakanlığınızın personeli kadar şiddete maruz kalan hiçbir bakanlık
personeli yoktur. Onların yanında olunuz. Popülizmden vazgeçmeye gönlünüz
elverirse, bir şiddet davasına sembolik olarak katılmanız personeli çok
rahatlatacaktır, kendini bilmezlere caydırıcı olacaktır. Sağlık personeli
“alternatifsiz” diye popüler davranışın kurbanı oluyor. Hiçbir şey
yapamıyorsanız Avustralya Hükûmetinin hastanelerini donattığı bunlara benzer
afişlerle hastaneleri donatabilirsiniz. Ben dün araştırma yaptım, Eskişehir
Şehir Hastanesinde buna benzer sadece 1 tane afiş var. Bu şekildeki afişlerin
olması, personelde sizin onların yanında olduğunuz duygusunu uyandıracak ve
onların motivasyonunu artıracaktır. Kamu otoritesi, birtakım kendini bilmez
insana “Git, muayeneni yaptır, tedavini ol, hekimlere, hemşirelere iki tokat
at, gel!” diyor. Hastane koridorlarındaki bu tür afişler, hiç olmazsa bu tür
sözlerin arkasında olmadığınızı gösterecektir. 
Son
yıllarda Sayın Cumhurbaşkanının da teşvikiyle ülkemize göç eden yabancıların
çocukları ülkemizin, özellikle çocuklarımızın sağlığını tehdit eder hâle
gelmiştir. Göçmen çocukların beden ve ruh sağlığı, Sağlık Bakanlığının gerekli
özeni göstermesi gereken şeylerdir. Bu, ülkemiz insanlarının sağlığı ve sosyal
hayatı için zorunludur. 
Ülkemizin
ulusal ilaç ve aşı üretimine geçmesinde bir mecburiyet vardır. Yıllık 200
milyon doları bulan aşı, ülkemizde üretilirse hem çocuklarımızın sağlığı
korunur hem de ülkemiz için yeni bir ihraç kapısı doğar. 
Toplumda
akılcı ilaç kullanımı yönetilebilir bir durumdur, yönetilmelidir. Bu, hem
israfın önüne geçecek hem de birtakım komplikasyonları önleyecektir. 
Hastanelerde
kullanılan tıbbi cihazlarda mümkün mertebe standardizasyon ve marka birliği sağlanmalıdır.
Bu olmazsa hastanelerimiz tıbbi alet edevat hurdalığından kurtulamayacaktır.
Bunun en iyi çözümü kendi ihtiyacımızı ulusal kaynak ve imkânlarla çözmektir.
Bu mümkün mü? Elbette mümkün. Ülkemizin kaynakları var ancak bu durum mevcut
Hükûmetin anlayışıyla mümkün olmayabilir. Gider, bir yandaşa peşkeş çekersiniz.
Tıbbi cihazlarda dışa bağımlılığımız düşünüldüğünde, bu çok önemli ve açık bir
sahadır; aynı zamanda, ihraç imkânları olan baki bir alandır. 
Türkiye
Sağlık Enstitüleri Başkanlığı, sağlık bilimleri teknolojileri, hizmetleri ve
politikalarıyla ilgili uygulamalara ve araştırmalara mali ve teknik destek
vermeyi misyon edinmiş bir kurum olarak gözükmektedir. Bu amacı biz de takdirle
karşılıyoruz. Etkili bir şekilde çalışmalarını umut ediyoruz. Böyle bir kurum
için geç bile kalınmıştır. 
Sayın
Genel Başkanımız Meral Akşener’in dediği gibi, başarılı olmak için Türkiye her
türlü imkâna sahiptir. Sağlık hizmetlerinin verimi ve kalitesinde Maliye
Bakanlığı, Çevre ve Şehircilik Bakanlığı, Tarım Bakanlığı da dolaylı olarak
ilgilidir. Dolayısıyla sağlıkta çıktıların daha iyileşmesi sadece Sağlık
Bakanlığının iradesine bağlı değil, en az biraz önce saydığım Bakanlıkların
iradesine de bağlıdır. 
Sağlık
personeli sabrediyor, ülkesi için her türlü fedakârlığı yapıyor. İYİ PARTİ
iktidarı sağlıkta şiddeti durduracak tedbirleri alacaktır. Sağlık personeli hak
ettiği maddi manevi destekleri bulacaktır.
Sayın
Başkan, değerli milletvekilleri; Mars’ta bir meclis toplantısı yapılır. Bir üye
“Ben üçüncü nesil üyeyim. Benim yakınlarım ülke içerisinde farklı yerlere
sürüldü.” demiştir. Sayın Kamran İnan, Türkiye Cumhuriyeti’nde Devlet
Bakanlığı, Enerji Bakanlığı yapmış, öyle ki Fransa Devlet Başkanının kendisine
verdiği Légion D'Honneur Madalyası’nı, sözde Ermeni soykırım yasasını kabul
ettiler diye iade etmiş bir vatan evladıdır. Merhum Abidin İnan Gaydalı, merhum
Süleyman Demirel’i ekibiyle köyünde misafir etmiş -o zamanki gazete
haberlerinden aklımda kaldığı kadarıyla- Gaydalı, Süleyman Demirel ve
misafirlerinin her birisine birer ipek pijama yaptırmıştır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi toparlayın lütfen.
ARSLAN
KABUKCUOĞLU (Devamla) – Merhum Kamran İnan “Kahramanları kadar hainleri de bol
olan bir ülkedeyiz. Dünya üzerinde bizim topraklarımız kadar çok hain üreten
başka bir toprak yoktur.” demiştir. Mars, muhterem vekili en iyi okullarda
okutmuş, sülalesini bağrına basmıştır. Eğer Antalya Milletvekili Sayın Kemal
Bülbül aramızda olsaydı “Edep ya Hu!” derdi. 
Yüce
Meclisi saygıyla selamlıyorum. 
Sağlık
Bakanlığımızın ve Sağlık Bakanlığı bütçemizin 2020 yılında başarılı olmasını
diliyorum. 
Saygılarımla.
(İYİ PARTİ sıralarından alkışlar)
BAŞKAN
– Sayın Metin Ergun, Muğla Milletvekili. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA METİN ERGUN (Muğla) – Sayın Başkan, değerli milletvekilleri;
egemenliğin hiçbir koşula bağlanmadan kayıtsız şartsız ve yalnızca millete ait
olduğunun bir kez daha ve yüksek sesle vurgulanmasının zaruri olduğu bugünlerde
Gazi Meclisi saygıyla selamlıyorum. Çevre ve Şehircilik Bakanlığının 2020
bütçesine ilişkin görüşlerimizi sizlerle paylaşmak üzere huzurlarınızdayım. 
Bir
ülkenin şehircilikle imtihanı, benimsemiş olduğu politikaları ve uzun vadeli
hedefleri, o ülkenin kültürel mirasına yaklaşımını, modernleşme arzusunu, öz
değerlerine duyduğu aidiyeti ve daha da önemlisi millî hassasiyetlerini temsil
eder. Kentsel mekânların oluşumunda uygulanan politikalar iktidarın toplumsal
ve politik alanla olan ilişkisini de açığa vurmaktadır. 
Açık
bir şekilde vurgulamak gerekir ki AK PARTİ iktidarı bu hususta sınıfta
kalmıştır. Kendimizi kandırmadan kabul etmemiz gerekir ki, çağdaş örnekleri
dijital bir devrim yaşarken Çevre ve Şehircilik Bakanlığımız bu konuda çok
geride kalmıştır. Tapu ve kadastro hizmetlerinde de durum farklı değildir. Bu
alanda da etkin ve acil reformlara ihtiyaç duyulduğu aşikârdır. 
Çağın
gereklerini yakalayamayan AK PARTİ iktidarları kültür ve medeniyet
kavramlarının somutlaşmış hâli olan şehirleşme konusunda da büyük bir basiretsizlik
göstermiştir. Esasında şehirler birçok kültür ve medeniyetin kodlarını
bünyesinde barındıran, ruhlarını yansıtan, ilim ve irfandaki zenginliğini
gösteren toplumun aynası niteliğindedirler. Bu yönüyle şehirler milletlerin
medeniyet anlayışının ve tarihsel kültürlerinin sergilendiği yerlerdir. Nitekim
geçmiş dönemlerde bizim medeniyet anlayışımızın, tarihsel ve kültürel bakış
açımızın sergilendiği İstanbul, Bursa, Konya, Erzurum, Semerkant, Buhara,
Kaşgar ve Turfan gibi nice şehirlerimiz vardı. Günümüzde ise bütün şehirlerimiz
kimliksiz ve kişiliksiz hâle getirildi, âdeta birer beton yığınına
dönüştürüldü, hangi kültürün, hangi medeniyetin kimliğini taşıdıkları belirsiz
hâle geldi. 
Muhterem
milletvekilleri, Türk-İslam medeniyetinin şehir anlayışındaki rotasını
kavrayabilmek için özellikle Semerkant, Buhara, Kaşgar ve Turfan gibi şehirlere
bakılmalıdır. Bu şehirler yalnızca basit birer mimari oluşum yahut rastgele
inşa edilmiş yerleşim yerleri değildir, aksine Türk-İslam medeniyetinin ve
kültürünün tüm dünyaya sergilendiği tarihî birer beşik konumundadırlar. Kaşgar
ve Turfan’dan söz etmişken şunu da belirtmek isterim: Biliyorsunuz bu şehirler
bugün zulüm altında inleyen Doğu Türkistan’dadır. Muhterem milletvekilleri,
Doğu Türkistan bizim için sıradan bir coğrafya değildir. Bu coğrafya ilk
Müslüman Türk devleti Karahanlılar’ın sınırı içerisindeydi ve dolayısıyla biz
Müslüman Türklerin ilk kez “La ilahe illallah, Muhammeden Resulullah” dediği
coğrafyadır. (İYİ PARTİ sıralarından alkışlar) İlk Müslüman Türk Hakanı olan
Satuk Buğra Han’ın mezarının bulunduğu yerdir. Doğu Türkistan ilk Türkçe sözlük
olan Divanü Lûgat-it-Türk’ün yazıldığı ve yazarı Kâşgarlı Mahmud’un ebedî
istirahatgâhının bulunduğu coğrafyadır. Doğu Türkistan, Türk devlet yönetim
felsefesini, erdem ve ahlak anlayışını ihtiva eden Kutadgu Bilig’in yazıldığı
ve yazarı Yusuf Has Hacip’in ebedî âleme göçtüğü coğrafyadır. Bugün Doğu
Türkistan’da yaşanan Çin zulmü yalnızca soydaşlarımızın boynunda bir zincir ve
bağrımızda açılmış bir yara değildir, aynı zamanda bu zulüm doğrudan tarihe
damga vurmuş Türk-İslam medeniyetini ve şehircilik anlayışını yansıtan
değerlere yönelik bir saldırıdır. (İYİ PARTİ sıralarından alkışlar)
İYİ
PARTİ olarak soydaşlarımızı ve kültürel mirasımızı sonuna kadar savunmak boynumuzun
borcudur. (İYİ PARTİ sıralarından alkışlar) Bu zulüm karşısında iktidarın
sessizliğini anlamakta zorlanıyoruz. Bu sessizliğin sebebi ekonomik olarak
Çin’in 3,5 milyar dolarına mahkûmiyet midir, yoksa siyaseten üç buçuk Mao’cuya
mahkûmiyet midir, bilemiyoruz. (İYİ PARTİ sıralarından alkışlar) 
Saygıdeğer
milletvekilleri, tarihsel şehirciliğimizi koruyamadığımız gibi modern
şehircilik anlayışını da takip edemiyoruz. Pek çok ülke, şehirlerinde enerji
kullanımı ve ulaşım faaliyetlerini en az maliyetle sürdürülebilirliği üzerine
çalışmalar yapmakta, bu çalışmaları ivedi olarak hayata geçirmektedir. Avrupa
ülkelerinde dijital çözümler şehircilik politikalarının esasını ihtiva
etmekteyken, Çevre ve Şehircilik Bakanlığımız tarihî yapıların restorasyonunu dahi
çağın gereklerine uygun bir şekilde gerçekleştirememektedir. 
Bakanlığın
eksikleri yalnızca çağın gerisinde kalmayla sınırlı değildir. İstanbul özelinde
bir değerlendirme yaptığımızda, 1999-2003 yılları arasında İstanbul İl Afet
Merkez Kurulu tarafından 493 toplanma alanı belirlenmişken, günümüzde bu
alanların dörtte 3’ünden fazlasında yapılaşma gerçekleştirilmiş, tehlike anında
acil durum planlarının uygulanması ve tahliyeler için zaruri nitelik arz eden
bu alanlar AVM’lere, konut projelerine ve otoparklara çevrilmiştir. Bunun yanı
sıra, AK PARTİ iktidarı öncesi Ankara’da yalnızca 5 gökdelen varken şu an 68
gökdelenle Ankara Avrupa’nın en dikey 4’üncü şehri konumundadır. Bu durum yatay
şehirleşmeyi hedeflediğini iddia eden iktidar için oldukça büyük bir sapmadır.
İstanbul ve Ankara’nın yanı sıra, Bursa’daki TOKİ’nin şehir plancılığına
tamamen aykırı olarak yapmış olduğu konutlarla Osmanlı mirası yeşil Bursa’mızın
tarihî dokusuna en büyük darbe vurulmuştur. Aynı şekilde, Türkiye genelinde
göllerimizin neredeyse tamamına köy ve mahallelerin arıtılmamış kanalizasyon
suları akıtılmaktadır. Şehirleşme politikalarındaki eksik planlama ve
kanalizasyon sistemlerinin inşasına yönelik basiretsiz yönetim, doğal
kaynaklarımızın kirletilmesi ve doğa tahribatının artması sonucuna yol
açmaktadır. 
Saygıdeğer
milletvekilleri, bildiğiniz üzere, Çevre ve Şehircilik Bakanlığının hazırladığı
ve Boğaziçi Yasası’nda değişiklik öngören yasa teklifinin Meclise getirileceği
iddiası tartışmalara konu olmaktadır. İddialara göre, İstanbul Büyükşehir
Belediye Başkanlığının Boğaziçi Yasası’ndan kaynaklanan yetkilerinin, başkan ve
üyeleri Cumhurbaşkanınca atanacak kurum ve kurullara devrini öngören yeni
taslakla, yıkılacak kaçak yapıların yerine yeniden yapılaşma izni verileceği
iddia edilmektedir. 
Yerel
yönetimler, merkezî yönetimin tüzel kişiliğinden ayrı birer tüzel kişiliğe
sahiptirler. Bu tüzel kişiliğin mevcudiyeti için yetki paylaşımı yapılmış
olması yetmez. Bu konularda karar alma ve aldığı kararları yürütme yetkisinin
de mahallî idarelerin kendi organlarına verilmiş olması gerekir. Mahallî
idarelere bırakılmış konularda onların adına merkezî idare makamları karar
alacaksa böyle bir yetki paylaşımının ve dolayısıyla kanunen öngörülen tüzel
kişiliğin varlığının hiçbir anlamı olmayacaktır. Aynı zamanda bu durum
demokrasinin temel ilkeleriyle ve mahallî idareler hukukunun temel
prensipleriyle bağdaşmamaktadır. 
Saygıdeğer
milletvekilleri, başka önemli bir hususa daha değinmek istiyorum. Yıllardır
süren ve son dönemde yeniden gündeme gelen Kanal İstanbul Projesi de iktidarın
İstanbul’un tarihî dokusuyla bağdaşmayacak projelerinden birini
oluşturmaktadır. 
Proje
planlanırken İstanbul’un doğal yaşam kaynaklarının tehlikeye atılıp
atılmayacağı, tanker trafiğinin yaratacağı tehlike, tarım ve orman arazileri
nezdinde oluşacak olumsuz sonuçlar, deprem riskini artırıp artırmayacağı enine
boyuna incelenmiş hususlar mıdır? Sayın Genel Başkanımız Meral Akşener’in de
ifade ettiği gibi, İstanbul Boğazı Türk halkınındır ve bu konuda milletle
inatlaşmamak gerekmektedir. 
Belirttiğimiz
tüm bu hususlar dışında, zamanımız olsa konuşulması gereken ve hayati öneme
sahip Kaz Dağları’ndaki ağaç katliamı gibi, Dipsiz Göl’ün ganimet avcılarına
kurban edilmesi gibi, Afşin-Elbistan’daki, Muğla Yatağan’daki filtresiz termik
santral bacaları gibi pek çok çevresel konu mevcuttur. Tüm bu eleştiriler,
iktidarın çevre ve şehircilik politikaları açısından yetersiz kaldığını ortaya
koymaktadır. Vatandaşlarımızın da Hükûmetin popülist şehircilik
politikalarından bizim kadar rahatsız olduğu 31 Mart yerel seçimlerinde sandığa
yansıyan sonuçlardan kolaylıkla anlaşılmaktadır. 
Bu
duygu ve düşüncelerle konuşmama son verirken 2020 yılı bütçesinin ülkemiz
açısından hayırlı olmasını temenni ediyor ve hepinizi saygılarımla selamlıyorum.
(İYİ PARTİ sıralarından alkışlar)
BAŞKAN
– İstanbul Milletvekili Sayın Ümit Özdağ, buyurun. (İYİ PARTİ sıralarından
alkışlar)
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; 2020 yılı İçişleri Bakanlığı bütçesiyle ilgili İYİ PARTİ’nin
görüşlerini sizler ve Türk kamuoyuyla paylaşacağım. 
Ancak,
konuşmama, Doğu Türkistan’da Uygur Türklerine yönelik Çin faşist baskılarını
nefretle kınayarak başlamak istiyorum. (İYİ PARTİ sıralarından alkışlar)
İçişleri
Bakanlığı, çalışma ve sorumluluk alanı açısından en büyük bakanlıkların başında
gelmektedir. Devlet bürokrasisinin önemli birçok kurumu İçişleri Bakanlığına
bağlıdır; Emniyet Genel Müdürlüğü, Jandarma Genel Komutanlığı, Sahil Güvenlik
Komutanlığı, güvenlik korucularıyla birlikte 442.183 kişilik bir silahlı güç
oluşturuyorlar. Bu kurumlara bağlı insanların en temel görevi, Türk milletinin
korunması uğruna gerekirse şehit olmaktır. 
Değerli
milletvekilleri, böyle bir görev ancak yüksek bir moral, kurumsal kültür ve
gelenek üzerinde yapılır. Türk Jandarmasının değerlerinin başında her orduda
olduğu gibi sancak gelir. AKP, her ne kadar Jandarmanın silahlı kolluk kuvveti
olduğu düzenlemesini yapmış olsa da Jandarma, kurumsal kültürü içinde Türk
ordusunun ayrılmaz bir parçası ve askerî statülü kolluk kuvvetidir. 21 Ocak
2017’de Jandarma Teşkilat, Görev ve Yetkileri Yönetmeliği’nin 78’inci maddesi
değiştirildi ve “Jandarma Genel Komutanlığı merkez ve taşra teşkilatlarındaki
mevcut sancaklar Jandarma Müzesinde muhafaza edilir.” diye yazıldı. Jandarma
alaylarının sancaklarının toplanarak müzeye kaldırılma girişimi, savaşan bir
güç olan Jandarmanın ruhuna yapılan saldırıdır. Şehit olan, gazi olan jandarma
“Türk Sancağı’nın şanını canımdan aziz bilip icabında vatan, cumhuriyet ve
vazife uğrunda seve seve hayatımı feda edeceğime namusum üzerine ant içerim.”
diyerek yemin ediyor ve siz onun elinden sancağını alıyorsunuz. 
Değerli
milletvekilleri, Çakırsöğüt Tugay Komutanı kendisinden sancak istendiğinde “Ben
savaşıyorum kardeşim, isterseniz gelin alın, ben vermiyorum.” dedi, bunun için
adamı görevden aldınız, pasif bir göreve atadınız, sonra da emekli ettiniz.
Alaylara sancaklarını iade edin. 2017’den sonra yani bu yönetmelik çıktıktan
sonra bazı Jandarma alay fotoğrafları gördüm, orada sancak var. Sordum, dedim
ki: “Hani sancak kaldırılmıştı?” Dediler ki: “Bayrağın etrafına sarı şerit
geçiriyoruz ve onları kullanıyoruz.” Böyle saçma sapan şey olmaz. Jandarmaya
uğruna şehit ve gazi olduğu sancak derhâl geri verilmelidir. (İYİ PARTİ
sıralarından alkışlar)
Değerli
milletvekilleri, söz gazilikten açılınca size gazi Üsteğmen Ahmet Ölmez’den
bahsetmek istiyorum, bir jandarma gazi üsteğmen, Cizre’de hendek çatışmalarında
çenesinden vurulmuş. Ben de kendisini yine bir gazi üsteğmen olan Bahattin
Seçgin’in “Hendeklerde Vurulduk” adlı kitabında bahsettiği bölümde öğrendim. Bu
bölümü size okumak istiyorum: “Bir operasyonda Ahmet, teröristlerden
temizledikleri binada arama ve tarama faaliyetlerine başlar. Son kata kadar
aramayı sürdürürler, bina temizdir. Binanın penceresinin önüne buğday
torbalarının içerisine kum doldurarak koyarlar, nöbet yerlerini belirlerler ve
çevre emniyetini alırlar. Ahmet üst kattadır, alt katlara inerek oradaki PÖH
unsurlarını kontrol eder ve on dakika sonra tekrar yukarı çıkar. Apartman
boşluğundaki pencere önüne sadece kalkan konulmuştur. Termal silah dürbünü
kullanan bir uzman çavuş karşı binalarda ısı kaynağı tespit etmiştir. Ahmet
üzerinde termal dürbün olan silahı alır ve ısı kaynağını kontrol etmek ister.
Bir anda ateş gelmeye başlar. Yanındaki uzman çavuşun elinden yaralandığını
gören Ahmet can havliyle kendisini yere atar, boğazından bir sıcaklık hisseder.
Elini boğazına götürdüğünde kan aktığını fark eder. Ahmet’in vurulduğunu gören
uzman erbaş şoktadır. Ahmet’in sırtına bastırıyor ve onu yerden kaldırmıyormuş.
Ahmet o anı şöyle anlatıyor: Yanımdaki uzman çavuş arkadaş karşıdan ateş
geleceğini düşündüğü ve de şokta olduğu için sırtıma bastırıyordu. ‘Bastırma.’
diye bağırıyorum, sesimi duyuramıyorum. Bunlar beni niçin duymuyor diye
sinirleniyorum. Yanımdakiler bağırıyor ‘Komutanım, komutanım, kelimeişehadet
getir çünkü şehit oluyorsun.’ diyorlar. En son beni bastıranlara yumruk atmaya
başladım, boğuluyorum, bağırıyorum ama kimse sesimi duymuyor. Meğerse mermi
çenemden girmiş, çenemi parçalamış ve dilimi kopartmış. O yüzden sesim
çıkmıyormuş. Yanımdakileri yumruklamaya devam ettim, işaret ediyorum bırak beni
diye ama anlamıyor, boğazıma kan dolmaya devam ediyor, ara sıra nefesim
kesiliyor, kendi kanımda boğulmak üzereydim, ‘Allah’ım yaşayan insanı zorla
öldürecekler, ne yapacağım?’ dedim, bu arada öleceğim diye de düşünmeye
başladım, bir yandan da kelimeişehadet mırıldanıyorum. Bu esnada aklıma bir şey
geldi, cebimden cep telefonumu çıkardım, telefonun mesaj bölümüne ‘Ben iyiyim,
beni kaldırın yerden, boğazıma kan doluyor, boğuluyorum.’ diye yazdım.
Yanımdaki kişiye mesajı gösterdim, en sonunda beni yerden kaldırdılar, binadan
yaralı şekilde tahliye ettiler. Bilincim hiç kapanmadı ve Şırnak Devlet
Hastanesine sevk edildim.” 
Değerli
milletvekilleri, Ahmet burada, GATA’da bir buçuk ay midesine sarkıtılan
hortumla besleniyor. Olayın üzerinden iki sene geçmiş, Ahmet’in hâlâ
ameliyatları yapılmamış, diz, diş ve yüz estetiği hâlâ yapılmamış. Muayeneye
gittiğinde altı ay sonrasına gün vermişler, üstelik muayene için de para
istemişler Ahmet’ten.
Bu
çocuklar bizim çocuklarımız…
SALİH
CORA (Trabzon) – Öyle bir şey var mı ki yani? 
EKREM
ÇELEBİ (Ağrı) – Doğru değil. 
YAŞAR
KIRKPINAR (İzmir) – İftira da olabilir.
ÜMİT
ÖZDAĞ (Devamla) – Bakın arkadaşlar, geçen sene burada bir yüzbaşıdan bahsettim,
içinizden birisi, Selami Altınok “Doğru değil." dedi. Ben konuşmayı
yaptıktan üç hafta sonra göreve yeniden döndü. Onun için “Doğru değil."
deme. Doğru bu. 
EKREM
ÇELEBİ (Ağrı) – Parmağınızı sallamanın bir anlamı yok! Doğru değil. Parmağını
sallama! 
ÜMİT
ÖZDAĞ (Devamla) – Doğru bu. 
YAŞAR
KIRKPINAR (İzmir) – Doğru değil.
ÜMİT
ÖZDAĞ (Devamla) – Evet, gelelim, devam edelim. 
Değerli
milletvekilleri, Ordu ilinde evinin önünde öldürülen Ceren Özdemir kızımızı
katil kilometrelerce izlemiş. Onu caydıracak hiçbir polisle karşılaşmamış. Oysa
önleyici kolluk, caydırıcılık, görünürlük esasında olur. Eğer caydıracaksanız
görünür olacaksınız.
YAŞAR
KIRKPINAR (İzmir) - Şehit ve gazilerimizi siyasete alet etmeyin.
ÜMİT
ÖZDAĞ (Devamla) – Emniyet Genel Müdürlüğü, önleyici kolluk hizmetlerini
gerçekleştirmede sayıca yetersiz kalıyor. Bugün polisin yetki alanı içinde olan
bazı bölgeler Jandarmaya devredilirse önleyici kolluk hizmetleri güçlenecektir.
Değerli
milletvekilleri, Jandarma Genel Komutanlığının genellikle gözden kaçan fakat
çok önemli bir çalışması var. Jandarma Genel Komutanlığı İstihbarat Başkanlığı,
PKK’lı teröristleri ikna yoluyla dağdan indirip topluma kazandırma süreci için
önemli bir çalışma başlattı ve bu, başarıyla devam ediyor; tebrik ediyorum.
Emniyet Genel Müdürlüğü de benzer bir çalışmayı başlatmış durumda. Bu noktada,
İçişleri Bakanlığına önerim, Emniyet Genel Müdürlüğünün ikna çalışmalarını
PKK’ya yönelik değil, Selefi örgütlere ve FETÖ üyelerine yönelik olarak
uygulayacak bir uzmanlaşma içerisinde olmasıdır. Böylece, kaynak tasarrufu
yapılmış olacaktır.
Değerli
milletvekilleri, ülke bütünlüğümüze yönelik terörle, Türk ordusuyla birlikte,
Jandarma, polis, korucular, Sahil Güvenlik ve MİT mücadele ediyor. Ancak son
yıllarda ülkemize yönelik ve terörden daha büyük bir tehdit teşkil eden
stratejik göç mühendisliğiyle karşı karşıyayız. Türkiye 2011-2019 arasında
milyonlarca göç alarak dünyada en fazla yabancı nüfus barındıran ülke hâline
geldi. Erdoğan’a göre, Türkiye’de 3 milyon 650 bin Suriye vatandaşı ve bunun
dışında da 350 bin Suriyeli Kürt var; bunun anlamı, 4 milyon kişidir.
Cumhurbaşkanı Yardımcısı Fuat Oktay, geçici barınma merkezlerinde 62.578,
dışarıda 3 milyon 622 bin 404 kayıtlı Suriyelinin olduğunu söylüyor; bu da 3
milyon 684 bin 982 Suriyeli olduğunu gösteriyor.
Bunun
dışında, soruyoruz: Daha kimler var? Gelen bilgi, incelemeye dayalı tahminle,
Türkiye’de 1,5 milyon da kayıtsız Suriyeli olduğunu ifade ediyor. İbrahim Kalın
da, Türkiye’dekilerin dışında 3 milyon Suriyeliye Suriye’de baktığımızı
açıkladı. Bu, aşağı yukarı 8 milyonluk bir rakam demek. Sağlık Bakanının 5
Aralık 2017’de yaptığı ve toplam harcamayı gösteren 30 milyar 285 milyon 573
ABD doları üzerinden hesaplarsak değerli arkadaşlar, her Suriyeli için ayda 300
dolar harcıyoruz. Bunun sonucu şu: Harcadığımız rakam, sizin söylediğiniz gibi
40 milyar dolar değil, Suriyeliler için harcadığımız rakam 58 milyar dolar;
evet, 58 milyar dolar, devlet rakamıyla. Üstelik, buna Suriye’deki 3 milyon
Suriyeli için harcanan para da dâhil değil. Cumhuriyet tarihinin en ağır
ekonomik krizini yaşıyoruz; nasıl 1999 depremi 2001 krizini tetiklediyse bugün
de yaşanan krizi bu paranın harcanması tetiklemiş durumda. 
Değerli
milletvekilleri, ne ekonomik olarak ne de millî güvenliğimiz açısından artık
durum taşınabilir değil. Burada kalış süresi uzadıkça geri dönüş daha zor ve
yüksek bedelli olacak. Nitekim, Suriyeliler Kilis’te, Kilislilere “Devlet bize
buraları verdi, siz gideceksiniz, bir kalacağız.” diyor. Çevre ve Şehircilik
Bakanlığının internet sitesinde 1/100.000 ölçekli Kilis’in gelecek yerleşimi
planlamasındaki planlar -internet sitesinde bulabilirsiniz, ben de orada
buldum- Suriyelilerin Kilis’te kalacağı hesaplaması üzerinden yapılmış; sadece
kalacaklarını değil, gelecekte nerede, hangi sektörlerde çalışacaklarını bile
planlamışlar. 
YAŞAR
KIRKPINAR (İzmir) – Ne büyük devletiz be! 
ÜMİT
ÖZDAĞ (Devamla) – Hatay’da Suriyeli bir kadın öğretmen öğrencilerine şöyle
söylüyor: “Gülek Boğazı’na kadar Arap toprakları, biz kalacağız, Türkler
gidecek buradan.” Bu Hatay’da konuşuluyor. 
OSMAN
AŞKIN BAK (Rize) – Nerede konuşuluyor? 
ÜMİT
ÖZDAĞ (Devamla) - Değerli milletvekilleri, iktidar “Zulümden kaçan Suriyelileri
koruyoruz.” cümlesiyle yaşananları açıklayamaz. “Vazifeyi ihmale sürükleyen
merhamet vatana ihanettir.” diyor Gazi Mustafa Kemal Atatürk. O zaman -hani çok
merhamet gösteriyorsunuz ya- size sorarız: Evinin önünde önce sırtından
bıçaklanan, arkasından da Rambo bıçağıyla boğazı kesilen Necati Bağcı’yı
katleden katilleri Esad’tan mı koruyordunuz? Ya da İstanbul’da, Fatih’te gündüz
gözüyle 16 yaşındaki İsmail Bayar’ı kendilerine güldü diye kaburgalarını
kırarak, kalbinden bıçaklayan katiller gerçekten korunmaya muhtaç mıydı bu
ülkede? 
SALİH
CORA (Trabzon) – Aralarında yanlış insanlar da olabilir. 
ÜMİT
ÖZDAĞ (Devamla) - Türkiye'nin karşı karşıya olduğu süreç bir stratejik göç
mühendisliğidir. Bu, büyük bir projedir. Orgeneral Wesley Clark 1997-2000
arasında NATO’nun Avrupa Birliği birlikleri komutanlığını yapmış kişi “Modern
Savaşları Kazanmak - Irak, Terörizm ve Amerikan İmparatorluğu” adlı kitabında
şöyle yazıyor: “Kasım 2001’de Pentagon’a geri döndüğüm zaman yüksek rütbeli bir
kurmay subayla sohbet etme fırsatım oldu. Evet, hâlâ Irak’a karşı operasyon için
iz sürüyorduk söylediğine göre ama daha fazlası vardı. Bu, beş yıllık bir
planın parçası olarak konuşulmuştu ve toplam 7 ülke söz konusuydu. Irak’la
başlanacak, sonra Suriye, Lübnan, Libya, İran, Somali ve Sudan gelecekti.” Bunu
yazan bir Amerikan orgenerali. Irak parçalandı, Sudan bölündü, Libya iç
savaşta, parçalanma sürecinde, İran gergin; Orta Doğu'ya bir kürdistan
yerleştirmek için Irak ve Suriye'den sonra sırada İran ve Türkiye var.
Türkiye'de bir iç savaş çıkarma girişimleri hep başarısız oldu; Türk-Kürt
çatışması çıkartamadılar; Alevi-Sünni çıkartamadılar; laik-antilaik
çıkartamadılar çünkü biz bir milletiz. Ama dışarıdan Türkiye'ye sokulan bir
sosyoloji üzerinden, Suriye ulus devleti içinde formatlanmış milyonlarca
Suriyeli üzerinden Türkiye'yi bir iç çatışmaya sürüklemek çok kolaydır.
Değerli
arkadaşlar, çok değil, yirmi yıl sonra Şanlıurfa, Gaziantep, Kilis ve Hatay’da
nüfus üstünlüğü Suriyeli sığınmacılar ve çocuklarında olur. Bu nüfus
üstünlüğüyle bunlara vatandaşlık verirseniz, yarın “Suriye'ye bağlanmak
istiyoruz, plebisit yapılsın.” derlerse ne diyeceksiniz? 
Değerli
milletvekilleri, Hispanikleri ABD’ye almamak için Meksika sınırına, Pentagon’un
bütçesinden 197 tane projeyi iptal ederek duvar ören Trump “Türkiye,
Suriyelilere vatandaşlık versin.” diyor. PKK-PYD-kürdistan projesine destek
gerçekleşsin diye “Suriyeliler Türkiye'de kalsın.” diyor. Onu destekleyen
İsrail Suriyelilerin Türkiye'de kalmasını istiyor. Avrupa Birliği “Suriyeliler
Türkiye'de kalsın.” diye lobicilik yapıyor, para sarf ediyor. IŞİD ve El Nusra
aynı şeyi yapıyor.
Değerli
AKP milletvekilleri, bakın, Annan Planı konusunda sizinle ayrı fikirdeydik siz
Annan Planı’nı desteklediniz, biz karşı çıktık; şimdi, siz de bizim gibi
düşünüyorsunuz. Bundan dolayı da biz Doğu Akdeniz’de güzel bir hamle yapmış
durumdayız, 4 parti ortak, Doğu Akdeniz politikasını destekledik. FETÖ
konusunda da ayrı fikirdeydik, bugün aynı düşünüyoruz, siz de bizim gibi
düşünüyorsunuz. PKK’yla müzakereler konusunda farklıydık, şimdi siz de bizim
gibi düşünüyorsunuz. Suriyeliler konusunda bugün farklı düşünüyoruz, bir gün
siz bizim gibi düşüneceksiniz; o gün çok geç olacak. (İYİ PARTİ sıralarından
alkışlar) 
Türkiye
ve Suriye’ye, esasen Orta Doğu’ya kurulmuş büyük bir emperyalist projeyi
tarihin çöplüğüne atmak için Suriyelilerin vatanlarına dönmelerini hep birlikte
desteklemeliyiz. “Suriyeliler, sığınmacılar gönüllü olarak giderlerse giderler,
gitmek istemezlerse kalırlar.” şeklinde bir açıklama kabul edilebilir değildir
çünkü Türkiye’nin güvenlik çıkarları ve Türkiye’nin toprak bütünlüğü her türlü
mülahazanın üstündedir.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Mersin Milletvekili Sayın Behiç Çelik.
Behiç
Bey, buyurun. 
FAHRETTİN
YOKUŞ (Konya) – Sayın Bakan duysun: Ekmeğimizi paylaşırız, vatanımızı
paylaşmayız Suriyelilerle; hiç kimse kusura bakmasın. 
YAŞAR
KIRKPINAR (İzmir) – Gel, buradan konuş. 
FAHRETTİN
YOKUŞ (Konya) – Hiç kimse kusura bakmasın, hiç kusura bakmayın.
İMRAN
KILIÇ (Kahramanmaraş) – Bir taraftan kelimeişehadet bir taraftan ırkçı söylem,
bu neyin nesi? (AK PARTİ sıralarından alkışlar) 
DURSUN
MÜSAVAT DERVİŞOĞLU (İzmir) – Ne alakası var!
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
hepinize saygılar sunuyorum. 
İMRAN
KILIÇ (Kahramanmaraş) – “La ilahe illallah, Muhammedün Resulullah”sa Arap,
Kürt, Türk, Türkmen ayrımı olmaz, olamaz.
DURSUN
MÜSAVAT DERVİŞOĞLU (İzmir) – Ne alakası var! Ne anladın da konuşuyorsun, bunu
mu anladın! 
İMRAN
KILIÇ (Kahramanmaraş) – Bir taraftan kelimeişehadet bir taraftan ırkçılık
olamaz. 
DURSUN
MÜSAVAT DERVİŞOĞLU (İzmir) – Sen bunu mu anladın bu kadar lafın arasından. 
BAŞKAN
– Arkadaşlar, korsan bildirileri lütfen keselim. 
BEHİÇ
ÇELİK (Devamla) – İçişleri Bakanlığı, Emniyet Genel Müdürlüğü, Sahil Güvenlik
Komutanlığı, Afet ve Acil Durum Yönetimi -AFAD- Başkanlığı üzerinde
konuşacağım. 
DURSUN
MÜSAVAT DERVİŞOĞLU (İzmir) – Irkçı ekmek paylaşır mı? 
İMRAN
KILIÇ (Kahramanmaraş) – Irkçılık bu, kelimeişehadetin altında ırkçılık yapamaz.
DURSUN
MÜSAVAT DERVİŞOĞLU (İzmir) - Hadi oradan!
BAŞKAN
– Sayın Dervişoğlu, arkadaşınız kürsüde. 
BEHİÇ
ÇELİK (Devamla) – Ben de Doğu Türkistan’da Çin zulmünü lanetliyorum. Uygurların
hukukunu savunmak hepimizin millî yükümlülüğüdür. 
DURSUN
MÜSAVAT DERVİŞOĞLU (İzmir) - Yaşından başından utan!
BAŞKAN
– İYİ PARTİ Grubu, Sayın Çelik’in konuşmasını sabote ediyorsunuz. 
BEHİÇ
ÇELİK (Devamla) – Değerli arkadaşlar, İçişleri Bakanlığı, ülkenin mülki
taksimat esasını gözeterek devlet adına mülki idare amirleri eliyle yönetilmesini
takip, teftiş, murakabe ve incelemede tutar. Merkezin egemenliğinin taşrada da
karşılık bulması bu yönetimin çıkış noktasıdır. Dolayısıyla merkezin atadığı
valilerin, illerini yetki genişliği esasına göre yönetmesi esastır. Bu yönetim
tarzı, bizim idare tarihimizde 1864 yılından beri uygulanmaktadır. İl sistemi
Türk idare tarihine damgasını vurmuştur, hâlen devam etmektedir. Evet, idari ve
mali özerkliğe sahip olan yerel yönetimlerin merkezî idaredeki işlerinin
takibi, idarenin bütünlüğü ilkesine uygun olarak İçişleri Bakanlığınca
yürütülüyordu ancak bağlılık Çevre ve Şehircilik Bakanlığına yapılmıştır;
bundan yakında geri adım atılacağından eminim çünkü denetim, tetkik ve
soruşturmaların İçişleri Bakanlığında olduğu bir belediye-Bakanlık vesayet
ilişkisi sürdürülemez.
Değerli
arkadaşlar, bir devletin varlık sebebi adalettir, adaletin temeli de emniyet ve
asayişten geçer. Halkın can, mal, ırz ile tasarrufa ilişkin güvenliğini
sağlamak esastır. Devlet, bunu, Emniyet, Jandarma ve Sahil Güvenlik
teşkilatları eliyle yapar. Esenlik, güvenlik ve sağlık, iç güvenlik
teşkilatlarımızın kabaca birincil görevidir. Bu hizmetleri yapabilmek için
yeterli personel istihdam eder. Bugün toplamda 542 bin civarında sayısıyla
Emniyet, Jandarma ve Sahil Güvenlik, egemenliğimizin güvencesidir,
yurttaşlarımızın her türlü güvenliği, bu teşkilatlarımız eliyle sağlanmaktadır.
Değerli
arkadaşlar, Emniyet Teşkilat Kanunu’nun 1’inci maddesinde “Memleketin umumi
emniyet ve asayiş işlerinden Dahiliye Vekili mesuldür.” denilmektedir. Sayın
Bakan bu sorumluluğunu hakkıyla yerine getiriyor mu, ona bakmak lazım. Hep tema
çalışması yapmış gözüküyor, Kırmızı Düdük, GAMER, 3’ü Bir Yerde, Biz
Anadoluyuz, MUHATAP, PERDİS, KADES, UYUMA gibi. Bunlar başlangıçta fikir olarak
güzel şeyler. Acaba son bir yıl içerisinde toplum bünyesinde bunlar ne ölçüde
yankı bulmuştur? Örneğin KADES ne ölçüde başarılı? Kadın cinayetleri, kadına
yönelik şiddet azaldı mı? Verilere göre 14 kat artmış on yedi yılda, cinayet 3
kat artmış ve uyuşturucu bağımlılığı 7,5 kat, cinsel taciz 4,5 kat, fuhuş 8 kat
artmış. Bu rakamlar, kamu düzeninin cidden tehdit altında olduğunu bize
göstermektedir. 
AKP
daha iktidara gelir gelmez, iki aylık hükûmet iken Doktor Necip Hablemitoğlu
şehit edilmiştir, hâlâ failleri meçhuldür. Sayın Bakanın bunu ortaya çıkarması
lazım. Mesela değerli Emniyet üst düzey yöneticilerinin bir bir FETÖ tarafından
harcanmasının faillerini ortaya çıkarmak lazım. Behçet Oktay cinayeti var,
bunun faillerini ortaya çıkarmak lazım. 
Çözüm
sürecinde, işin başında olan selefinizin Bakanlıktaki tahribatıyla o dönemdeki
FETÖ, PKK bağlantılarını ortaya çıkarmak lazım. Şunu diyebiliriz: FETÖ’den
arındırma ve FETÖ’yle mücadelede sonuç alıcı gelişmeler sağlanmıştır ancak
FETÖ’yle bir şekilde bağlantı kurulan fakat gerçekte olmayan ilişkilerden
dolayı binlerce mağduriyetin yaşandığı da unutulmamalıdır. Kimi arkadaşlar,
beraat ederek Bakanlığa başvurmalarına rağmen, görevlerine iade edilmemiştir.
Bu, büyük bir haksızlık yaratmaktadır; acil çözüm bekleyen en önemli
hususlardan biridir. Başka bir bela örgüt IŞİD ve türevleridir. Bu proksi
örgütlere karşı uyanık olmak, başını kaldıranı tasfiye etmek gerekmektedir. 
Değerli
arkadaşlar, polisin, ağır ve yıpratıcı çalışma koşullarının doğal sonucu olarak
psikolojik sorunlarla baş başa kaldığı bilinmektedir. Teşkilat içerisinde bu
konuda bir hayli mesafe alındığı memnuniyetle öğrenilmiştir ancak polis
intiharlarının devam etmesi izaha muhtaç bir konudur. Bu insani meseleye
bilimsel yöntemlerle bir çözüm üretmek gerekmektedir. 
Değerli
milletvekilleri, ulusal güvenlik, dış politika, millî ekonomi, sosyal politika,
adalet hep iç içe geçmiş daireler gibidir. Her biri,
bir diğerinin tamamlayıcısıdır; öyle olunca özellikle dış politika güvenlikle
birlikte mütalaa edilir. Suriye sorunu da böyledir. 2011 yılında yapılan dış
politika yanlışları ülkemizi neredeyse uçuruma kadar getirmiştir. Haklı olarak
yaptığımız Fırat Kalkanı, Zeytin Dalı, Barış Pınarı Harekâtları başarıyla
sonuçlanmıştı -biri daha tamamlanmadı- ama bu haklı harekâtlar Suriye politikamızın
yanlış olduğu gerçeğini ortadan kaldırmıyor. Bu yanlışlık, bize göçmenler
yönünden 40 milyar dolar bir maliyet çıkarmıştır. 
Sayın
Cumhurbaşkanı, son olarak, Suriyelilerin ülkede kalacağını söylüyor. Bu öyle
kolay hazmedilecek bir şey değildir. Suriyeliler meselesi, bir millî güvenlik
meselesidir ve Suriyeliler mutlaka ülkelerine gönderilecektir. Suriyelilerin
yarattığı istikrarsızlık yurdun dört bir tarafını karabulut gibi kaplamıştır.
Memleketim Mersin, bundan en fazla rahatsız olan illerden biridir. Bunlara
karşı polis yeterince müdahale edememektedir, büyük şehirlerde asayiş
bozulmaktadır. 
Değerli
arkadaşlar, Kafkasya, Orta Doğu ve Asya’dan gelip bizde ikamet eden iş
adamlarına, kişilere karşı infazlar olmuştur. Bu infazların failleri yakalanmış
mıdır? Keza, gazeteci Cemal Kaşıkçı cinayetini işleyenler belliydi. Bunlar
ellerini kollarını sallayarak Türkiye’yi terk ettiler. Bu tablo, dünyaya rezil
olduğumuz andır. Yakın geçmişte, devlet büyüklerine yönelik saldırılarda da
İçişleri Bakanlığının tutumu hiç de şık olmamıştır. 
Değerli
milletvekilleri, Gazetecileri Koruma Komitesi geçen hafta bir rapor yayınladı.
Bu rapora göre, sicili en kötü 3 ülkeden sondan 2’ncisi Türkiye; 47 gazetecinin
tutukluluğu ifade ediliyor. Haklarında davalar açılarak gazeteciler sindirilmek
istenmektedir. Ülkemizde demokrasinin bütünüyle yerleşmesi için İçişleri
Bakanlığına bu konuda da büyük görevler düşmektedir. 
Değerli
arkadaşlar, Sahil Güvenlik Komutanlığına gelince, mavi vatanın bir bölümünde
kendisine yetki verilen alanda, 372 bin kilometrekarelik alanda görev yapan
Sahil Güvenlik Komutanlığı, son geliştirilmiş muhabere sistemiyle ve tamamlanan
gemi ve botlarıyla birlikte verimli sonuç alan icraatlar yapmaktadır. 
Evet,
sonuç olarak, Türkiye, kuruluş olarak millî ve üniter bir devlettir, bu devlet
yapımıza mutlaka sahip çıkmamız gerekir. Türkiye'nin “kavimler göçü” gibi
algılanan bir operasyona kurban edilmemesinin önüne geçmemiz gerekmektedir. 
AFAD
teşkilatını da bu vesileyle tebrik etmek istiyorum. Ancak afet yönetimi
bütünleşik bir çalışmayı gerekli kılmaktadır. Ayrıca, tatbikatlarla, Emniyet ve
çalışma birimleriyle de iş birliğini kuvvetlendirmesi gerekmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Çelik, sözlerinizi tamamlayın lütfen.
BEHİÇ
ÇELİK (Devamla) – Sayın Başkan, teşekkür ediyorum. 
Ayrıca,
İçişleri Bakanlığımızın, büyükşehirlerde toplanma merkezlerini nasıl imara
açtığını da burada dikkatlerinize sunmak istiyorum. 
Bir
şehitler ocağı olan İçişleri Bakanlığının bütçesinin hayırlı olmasını
diliyorum. Özellikle Emniyetin, Sahil Güvenliğin ve AFAD’ın bütçelerinin
hayırlı olmasını diliyor, hepinize saygılar sunuyorum. (İYİ PARTİ sıralarından
alkışlar)
BAŞKAN
– Milliyetçi Hareket Partisi Grubu adına ilk söz Kahramanmaraş Milletvekili
Sayın Sefer Aycan’ın. 
Buyurun.
(MHP sıralarından alkışlar)
MİLLİYETÇİ
HAREKET PARTİSİ GRUBU ADINA SEFER AYCAN (Kahramanmaraş) – Sayın Başkan, sayın
milletvekilleri; Sağlık Bakanlığı bütçesi üzerinde Milliyetçi Hareket Partisi
Grubumuz adına söz almış bulunuyorum. Hepinizi saygıyla selamlıyorum.
Sağlık
Bakanlığının kuruluşuyla ilgili 663 sayılı Kanun Hükmünde Kararname’de Sağlık
Bakanlığının ilk görevi şu şekilde tanımlanıyor: “Halkın sağlığını korumak,
geliştirmek, hastalık riskini azaltmaktır.” diye belirtiliyor. Yani Sağlık
Bakanlığının esas işi sağlığı korumak, geliştirmek ve hastalık riskini
azaltmaktır. Bu nedenle ben buna bakacağım. Bu konuda ne yapmış, ne yapmaya
çalışıyor, onlara bakacağım. Bu yüzden, hastaneler beni ilgilendirmiyor. Çünkü
hastaneler hastalıkları tedavi eden yerler, başarısızlığı örtbas eden
yerlerdir. Sağlığı koruyamadığınız zaman oluşan hastalığı tedavi eden birimler
olduğu için hastanelerdeki durum ikinci derecede benim için önemlidir. Hele
hele sağlık turizmi beni hiç ilgilendirmiyor. Ekilen saçlar, kaldırılan
burunlar, yapılan estetik ameliyatlar, beni hiç mi hiç ilgilendirmiyor. Beni
halkın sağlığını ne kadar koruduğumuz, hastalık riskini, hastalık yükünü ne
kadar azalttığımız ilgilendiriyor. Onun için de ne yaptığımıza bakalım. Nerede
bu işleri yapıyoruz? Hangi birimlerle bu işi yapıyoruz? Türkiye’deki mevcut
sağlık sisteminde 2004 yılında oluşan sistemle birinci basamak sağlık
hizmetleri dediğimiz sağlık hizmetleri, 2’ye ayrılmıştır. Bence ayrılmaması
gerekirdi. Aile hekimliği ve toplum sağlığı merkezleri olarak 2 farklı birim
ortaya çıktı. Bunlar sağlığı korumak ve geliştirmekle görevlidir, hastalık
yükünü azaltmakla görevlidir. Fakat son zamanlarda bir şeyler oldu. Toplum
sağlığı merkezlerinin görevleri ilçe sağlık müdürlüklerine aktarıldı ve toplum
sağlığı merkezleri ortadan kalktı yani topluma yönelik sağlık hizmetleri veren
birim kalmadı. Aynı şey değil. Toplum sağlığı merkezleri, topluma yönelik
sağlık hizmetleri veren bir yerdir, ilçe sağlık müdürlüğü idari bir birimdir. Tersine,
toplum sağlığı merkezlerinin sayısını artırmamız gerekirdi. Bununla ilgili
kanun teklifi verdim. Bana göre her 100 bin nüfusun -hatta daha fazla sayıda-
toplum sağlığı merkezine ihtiyacı var ve toplum sağlığı merkezlerinin etkin
çalışmasına ihtiyacımız var. Bunlar çalışmadığı sürece hastalıkları
azaltamayız, hastalık yükünü azaltamayız. Hasta olanları tedavi ederek,
hastalık tedavi ederek bir yere varamazsınız. Tüm sermaye, tüm kapitalist
sistem, sömürü sistemi hastalıklar üzerine kurgulanmıştır. Bütün dünyada
paranın döndüğü şey hastalıklar üzerinedir, “Daha fazla hasta bakalım, daha
fazla tüketim yapalım.”dır. Bunlar tüketim harcamasıdır, hiçbir yararı yoktur.
Eğer gelecekle ilgili bir şey yapmak istiyorsak sağlığı koruyarak yatırım
yaparız; sağlığı koruma, geleceğe yatırımdır, bir yatırım hizmetidir. 
Şimdi,
sağlığı korumayla ilgili ikinci bir birim Türkiye’de aile hekimliğidir. Aile
hekimliğinde de birtakım sorunlarımız var, 2004’ten itibaren aile hekimliği
sistemine geçtik ama özellikle aile hekimliğinin yapılanmasında da sorunlarımız
var. Tümüyle organize olundu ama özellikle kırsal alanda aile hekimliği
hizmetlerinde, özellikle tedavi hizmetlerinde aksamalar olmaktadır. Bunun için,
aile hekimliği sayısını artırmalıyız çünkü kırsal kesimde hâlâ nüfusumuzun
yüzde 30’u köylerde yaşamaktadır, buraya tedavi hizmetleri götürmede sorunumuz
var, hasta olan köyde hasta olan birisinin ilçe merkezine gitmesi gerekiyor, bu
da ciddi bir sorundur. Bunu ortadan kaldırmak için daha fazla aile hekimi
istihdam etmemiz, görev tanımında ve uygulamalarda da değişiklik yapmamız
lazım. 
Aile
hekimlerinin bir görevi de kişiye yönelik koruyucu sağlık hizmetleri kapsamında
erken tanı hizmeti vermektir. Evet, erken tanıda da tarama programlarımız var,
çocuklara yönelik tarama programlarında başarılıyız ama topluma yönelik genel
tarama programlarında, hastalık önlemede ve erken tanıda başarısızız. Kanser
tarama programı yapıyoruz. Sağlık Bakanlığı olarak 3 kanserde tarama
programımız var ama hedef kitleye ulaşmada sorunlarımız var; bunu artırmamız,
risk altındaki tüm topluma ulaşmamız gerekiyor. 
Onun
dışında, “kronik hastalıklar” dediğimiz hipertansiyon, şeker hastalığı,
aterosklerotik kalp hastalığı, akciğer hastalığı gibi kronik hastalıkların
tanısında da ya da erken tanısında da sistemi güçlendirmek, buna özen göstermek
lazım. 
Tabii,
birinci basamak hasta bakımında da yetersizliklerimiz var, hastalar hâlâ direkt
hastaneye gitmektedir; bu, sevk sisteminin çalışmadığını gösteriyor. Bu da
tabii ki toplumsal anlamda sağlık sistemi açısından bir sorundur ama çok daha
önemli bir konu, acillerin kapılarındaki yığılmaları da çözmemiz lazım. Birinci
basamakta, özellikle mesai saatleri dışında hasta bakımında sorun yaşadığımız
için yoğunluk acillerde olmaktadır ve en yıpratıcı, en çok sorun çıkan yerler
de acillerdir. O acillerin yükünü azaltacak müdahaleleri yapmamız lazım. Bu
kapsamda, 112’den de konuşmak gerekir. Evet, 112 Acil hizmetlerde de bir
organizasyonumuz var, bu organizasyon çok mesafe aldı ama özellikle yine kırsal
kesimde sorun var çünkü bir hastanın, gerçekten ciddi bir hastanın
dakikalarının önemli olduğu durumlar ortaya çıkmaktadır. Acil vakayı on
dakikadan önce hastaneye ulaştırmak lazım ama kırsal kesimde, köy bölgesinde
ambulans çağrıldığında ambulansın gelmesi ve bu hastayı acile götürmek de bazen
saatleri bulabiliyor, o zaman da yapılacak müdahale gecikmiş oluyor. Burada da
önerimiz 112 istasyonlarının sayısını artırmaktır. Daha fazla 112 istasyonu
açıp daha etkin bir şekilde, daha kısa sürede ulaşmayı sağlamamız gerekir. 
Aşıyla
ilgili hizmeti iyi veriyoruz ama son zamanlarda aşı reddi sorunu ortaya çıktı.
Özellikle aşı reddi sorununu da halletmemiz lazım çünkü 50 bine yaklaşan aşı
reddi ve burada ortaya çıkan 2.500 kızamık vakası çok ciddidir. Sağlık
Bakanlığının da buna müsaade etmemesi gerekir çünkü aşılar zaten Sağlık
Bakanlığından ruhsatlıdır.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
SEFER
AYCAN (Devamla) – Son olarak sağlık personelinden bahsetmek istiyorum. 
Sağlık
hizmeti bir ekip işidir. Hekim dışı sağlık personeli var ve bunlar ekibin
tamamlayıcısıdır. Burada çok sorunlar var. Daha fazla hekim dışı sağlık
personeli istihdam etmemiz lazım. 620 bin sağlık personeli atama bekliyor,
yeterli gücümüz var, bunların istihdamını artırmamız lazım. Bunların bir kısmı
sözleşmeli çalışıyorlar, sözleşmeyi kaldırıp hepsini kadroya geçirmek
gerekiyor. Özellikle 1219 sayılı Kanun’da sağlık mesleklerinin uygulanmasında
karışıklıklar vardır. Meslek tanımlarını, görev tanımlarını yeniden yapmamız
lazım. Özellikle de artık, sertifikalı çalışmaya son vermek lazım çünkü her
alanda yeteri kadar personelimiz vardır. Sertifikalı personelle hizmet vermek
yerine direkt bu işin eğitimini almış kişilerle hizmet vermek gerekir diye
düşünüyorum. 
Dinlediğiniz
için teşekkür ederim, saygılar sunarım. (MHP, AK PARTİ ve İYİ PARTİ
sıralarından alkışlar)
BAŞKAN
– Gaziantep Milletvekili Sayın Ali Muhittin Taşdoğan.
Buyurun.
(MHP sıralarından alkışlar)
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, değerli
milletvekilleri; sağlık alanında yapılan yatırımlarla temel sağlık
göstergelerinde önemli iyileştirmeler görülmektedir. Hâlâ gelişmiş ülkelerin
gerisinde olduğumuz gerçeği de unutulmamalıdır. 
Taşeron
işçiler hastane içerisinde birtakım hizmetleri yaparken kadroya alındılar fakat
hastanelerde bilgi işlem personeli dediğimiz “HBYS personeli” bu uygulamanın
dışında kaldı. Yardımcı hizmetler sınıfı personeli ise memur unvanı veya
yaptığı işe göre veri hazırlama ve kontrol işletmeni unvanı almayı bekliyorlar.
İyi eğitim almış hemşireler, tıbbi sekreterler, paramedikler, anestezi
teknikerleri, fizyoterapistler, odyometristler, perfüzyonistler, ATT’ler ve
daha birçok branş mezunları iş bulamıyorlar. Sağlık hizmetlerinin standardı ve
kalitesinin yükseltilmesi için sağlık istihdamı artırılmalıdır. Hasta
memnuniyetleri artmışken sağlık çalışanlarının memnuniyetlerinin artırılması
için de çalışmalar yapılmalıdır. Bu nedenle, hastanelerimizde şiddet
vakalarının ülke gündeminden çıkarılması, şiddetin oluşmadan önce tedbirlerinin
alınması, sağlık çalışanlarının güven ortamında çalışmalarının sağlanması
hayati önem arz etmektedir. Önerimiz: Bakanlığımız bünyesinde sağlıkta şiddeti
önleme daire başkanlığı kurulmalıdır. Sağlık çalışanlarına yönelik şiddet
eylemlerinin önlenebilmesi için her türlü hukuki, idari ve sosyal tedbirlerin
etkin bir şekilde uygulanmasıdır.
Sayın
milletvekilleri, nüfusumuzun yüzde 8’ini etkileyen, 7 bin çeşit olduğu tahmin
edilen nadir hastalıklar hasta ve hasta yakınlarına büyük mağduriyetler
yaşatmaktadır, ülke ekonomisine de yaklaşık olarak yıllık 2 milyar TL dışa
bağımlı bütçe yükü getirmektedir. Nadir hastalıklara yakalanmış hastalarımızın
tanı, tedavi yöntemleri ve ilaca erişim takiplerinin yapılabilmesi,
işlemlerinin ivedi şekilde sonuçlandırılması için bizim önerimiz, millî
politikaların belirlenip geliştirilmesidir. Bu sebeple, Cumhurbaşkanlığımız
veya Bakanlığımız çatısı altında ve diğer bakanlıklarla iş birliği ve uyum
içinde çalışacak, bağımsız bir yapıyla yönetilecek Türkiye ulusal nadir
hastalıklar ofisinin kurulması önemli bir ihtiyacı giderecektir. Bu ofis, aynı
zamanda, ülkemizdeki kanser hastalarının ve nadir hastalıklara yakalanmış
hastaların ilaç ihtiyacını karşılayabilecek, biyoteknolojik ilaç ve biyobenzer
ilaç üretimini yapabilecek bir sektöre kavuşulması için önemli bir rol
üstlenmelidir. Cumhurbaşkanlığı On Birinci Kalkınma Planı’nda ilaç, tıbbi cihaz
sektörü ülkemiz için öncelikli sektör seçilmiştir. Yurt içinde ilaç, aşı, serum
ve tıbbi cihaz üretimini önceleyen, bunun için AR-GE iklimi yaratan, üretim
süreçlerinin kamu alım politikaları ve üretim teşvikleriyle desteklendiği
bütüncül bir ilaç ve tıbbi cihaz stratejisinin geliştirilmesi büyük önem arz
etmektedir.
Kıymetli
milletvekilleri, Gaziantep sanayisinin dönüşüm programında, medikal sanayi,
yeni organize sanayi bölgemizde Bakanlığımızın Tıbbi Cihaz ve Tıbbi Hizmet
Alımları Planlama Dairesi Başkanlığıyla ortak yürütülecek bir projeyle
Gaziantep sağlık vadisinin hayata geçirilmesinin de temeli atılmalıdır. 
Türkiye
İlaç ve Tıbbi Cihaz Kurumu tarafından eczacıların mağduriyetleri mutlaka
giderilmelidir. Son yıllarda artan ilaç tüketimine ve bilinçsiz antibiyotik
kullanımına da dikkat edilmelidir. 
Sağlık
hizmetlerine erişim, koruyucu sağlık, kurumsal yapılanma, bulaşıcı
hastalıklarla mücadele ve hasta hakları başta olmak üzere sağlık hizmetlerine
ilişkin önemli ilerlemeler kaydedilmiştir. Ancak fiziki altyapı ve sağlık
personelinin kent, kır ve bölgeler arası dağılımı hâlen dengeye
oturtulamamıştır. Seçim bölgem Gaziantep’te, personel dağılım cetveline göre,
bazı branşlarda uzman hekim sayısında büyük eksiklikler vardır. Örneğin, il
merkezinde 4 hastanemizde kadın doğum hastalıkları ve doğum uzmanı dalında 58
hekim kadrosu olmasına rağmen 21 hekim bulunmaktadır. İlimizde bebek ölüm
hızını acilen düşürmeye çalıştığımız bugünlerde çocuk sağlığı ve hastalıkları
uzmanı dalında 50 hekim kadrosu olmasına rağmen 23 hekim bulunmaktadır.
Neonatoloji dalında 6 hekim kadromuza rağmen 1 hekim görev yapmakta,
perinatolojide ise 2 kadromuza rağmen hiç hekim yoktur. Dolayısıyla çocuk
sağlığı ve hastalığı uzmanı hekimi başta olmak üzere çeşitli dallarda 69 uzmana
ihtiyaç vardır. 
Bunların
yanı sıra, yine Gaziantep’te arsa tahsisleri yapılmış, projeleri tamamlanmış
Nurdağı, Araban, Yavuzeli ve Karkamış’ta 1’er tane, İslâhiye’de 2 tane,
Nizip’te 3 tane, Şehitkâmil’de 5, Şahinbey’de 12 tane olmak üzere 24 adet aile
sağlığı merkezleri ve sağlık ocaklarıyla göçmen sağlık merkezleri, 112 sağlık
hizmetleri istasyonu yapımına bir an önce başlanmalıdır. Şehir hastanesi
dışında planlanan ve şehir merkezinde olması nedeniyle mutlak ihtiyaç duyulan
300 yataklı 25 Aralık Devlet Hastanesinin yapımına bir an önce başlanılmalı ve
bitirilmelidir. Yine, 400 yataklı Nizip Devlet Hastanesi yatırımının da bir an
evvel gerçekleştirilerek hizmete sunulması sağlanmalıdır. 
Değerli
milletvekilleri, standart uzman sayısı yüzde 50 düzeyinin altında olduğu hâlde
nüfusu 2 milyonu aşan metropol ilimize ek olarak çevre illerden gelen hastalara
ve Cerablus, El Bab’tan gelen acil hastalar, Suriyeli yerleşik misafirlerin de
yoğunluğu dikkate alındığında hekim kadrosunun acilen tamamlanması ilimiz için
ihtiyaç değil, mecburiyet olduğu daha anlaşılır olacaktır. Hekim dışı sağlık
çalışanlarının yıllardır artırılmamış döner sermaye miktarlarının çalışan
lehine olacak şekilde, günün şartlarına göre yeniden güncellenmesi
gerekmektedir. Bütün sağlık çalışanları, ek göstergelerinin 3600’e
yükseltilmesi için gözlerini Meclisimize dikmiş durumdalar. On yıldır
düzenlemeye ihtiyaç duyan SUT’a artık bir el atılması gerekmektedir.
Sözlerimi
tamamlarken Sağlık Bakanlığı bütçesinin yüce Türk milleti için hayırlara vesile
olmasını diler, Gaziantep’in adaşı olan Gazi Meclisimizi saygıyla selamlarım.
(MHP sıralarından alkışlar) 
BAŞKAN
– İstanbul Milletvekili Sayın Hayati Arkaz. 
Buyurun.
(MHP sıralarından alkışlar) 
MHP
GRUBU ADINA HAYATİ ARKAZ (İstanbul) – Sayın Başkan, değerli milletvekilleri;
2020 yılı Sağlık Bakanlığı ve bağlı kuruluşlar bütçesi üzerine Milliyetçi
Hareket Partisi Grubu adına söz almış bulunuyorum. Bu vesileyle Genel Kurulu ve
büyük Türk milletini saygılarımla selamlıyorum.
Sağlık
hizmeti tüm bireylerin hakkıdır ve en ücra köşelere kadar ulaşmalıdır. Sağlık
için yapılan en güzel şey insanlık içindir. Sağlıkta başarı o devletin kendi
insanına verdiği en büyük değerdir, sosyal devlet olmanın gereği de budur. 18
yaş altı tüm bireylerin sağlık hizmetleri devlet tarafından karşılanmaktadır.
160 bin doktor, 1 milyon çalışanıyla büyük bir sağlık ordusuna sahibiz. Yatak
sayımız 250 bini bulmuş, son yıllarda ülkemizde sağlıkta çok büyük yatırımlar
yapılmıştır. 2019 yılında yurt dışından 600 bine yakın hasta yurdumuza, bizim
memleketimize gelip tedavi olmuştur. Bu, bizim için çok büyük bir gurur ve
onurdur. Artık ülkemiz de başta Avrupa olmak üzere Asya ve Afrika’nın sağlık
merkezi hâline geldi. Dünya Sağlık Turizmi Konseyine göre Türkiye dünyada
3’üncü sıraya yükselmiştir. 
Sayın
milletvekilleri, sağlık turizminin gelişmesi için daha çok tanıtım yapılması
lazım. Fakat önemli bir coğrafyada yaşıyoruz, öyle bir coğrafyada yaşıyoruz ki
etrafımız ateş çemberi. Bu kadar olumsuzluklara rağmen, her türlü engellemelere
rağmen, içerideki ve dışarıdaki hainlerin engellemesine rağmen yine de büyük
işler yaptık. Hükûmetimize, devletimize ve turizm yetkililerine büyük görevler
düşmektedir. Yurt içinde ve yurt dışında ivedi bir şekilde uçak seferlerinin
artırılması lazım. 2023 yılında yurdumuzda 2 milyon yabancı hastayı görmemiz
gerekiyor ve 20 milyar ciro hedeflenmektedir. Avrupalılara tedavi için
Türkiye’ye niye geldiklerini sorduğumuzda “daha doğru teşhis”, “daha çabuk
tedavi” ve “iyi hizmet” olduğunu söylüyorlar. 
Özellikle,
cerrahi dallarda büyük aşama kaydettik. Bütün büyük ameliyatları artık
yurdumuzda, ülkemizde kapalı yapmaktayız. Da Vinci Robotik Cerrahi Sistemi’yle
kalp ameliyatları, beyin ameliyatları, kanser cerrahisi kapalı yapılmaktadır. 
Organ
naklinde çok önemli boyutlara ulaştık. Örneğin, eskiden organ alınır, soğuk
ortamda tutulur, sonra nakledilirdi; şimdi organ alınıyor canlı bir şekilde,
sıcak bir şekilde bir cihaza konuyor, ondan sonra hastaya naklediliyor. Bu da
yurdumuzda ilk defa yapılıyor ve bir senedir yapılmaktadır. Bu ameliyatlar
sadece İstanbul, Ankara, İzmir’de yapılmıyor, Edirne’den Erzurum’a, Erzurum’dan
Diyarbakır’a, yurdumuzun önemli köşelerinde, önemli yerlerinde bu ameliyatlar
yapılmaktadır. 
Tıpta
mutlaka teknolojiyi yakalamamız lazım. 2019’da tıpta çıkan öyle bir şey var ki
arkadaşlar… Teknoloji o kadar hızlı gelişiyor ki bir sene önceki cihazı bir
sene sonra doktorlarımız beğenmiyor. MR, BT, anjiyo, Doppler, ultrasonografi
gibi görüntüleme yöntemleri her yıl kendini yeniliyor. Kamu ve özel dâhil tüm
sağlık kuruluşları acil hastalardan ücret almıyor. Genel sağlık sigortasıyla
ayrım gözetmeksizin tüm vatandaşlar istediği eczaneden ilaçlarını
bulabilmektedir. 2018 yılı itibarıyla aşılama yüzde 100’e yaklaşmıştır
yurdumuzda. Öyle bir duruma geldik ki eskiden başımızın belası olan bulaşıcı
hastalıklar artık sıfıra inmiştir, ortadan kalkmıştır. Aile hekimliğinin en
temel görevlerinden biri olan takip sistemiyle yenidoğanda ölüm oranı binde
7’nin altına inmiştir. Ancak tıbbi malzemelerde ve ilaçta büyük oranda dışarıya
bağımlıyız. ASELSAN, MR yapıyor; iyi olur inşallah. 
Sağlık,
Hazine ve Maliye, Sanayi ve Teknoloji Bakanlıklarımız, tıbbi cihaz
kurumlarımız, üniversitelerimiz ve sanayi ve ticaret odalarımızın bu
seferberliğin dinamik unsurları hâline getirilmesi lazım ve hatta, gelişmiş
ülkelerde olduğu gibi, tıbbi cihaz üretimini elinde bulunduran medikal
kolejlerin kurulması lazım. Ayrıca tıbbi cihazlara mahsus olmak üzere organize
sanayi bölgeleri için kolları sıvamamız gerekiyor ve sayılarının artması
gerekiyor. 
Tıbbi
malzeme ve ilaçta yerli ve millî olmak zorundayız. İlaçtaki dışa bağımlılıktan
kurtulmanın tek yolu, devlet, üniversite, özel şirketlerle birlikte AR-GE
çalışmalarına hız verilmesidir. Bugün yurdumuzda 69 firmada 74 üretim merkezi
var ilaçta. 6.328 kalem ilaç yapmaktayız. 
Güvenin,
güvenliğin ve huzurun olmadığı bir yerde sağlık hizmeti de olmaz, hiçbir
yatırım da olmaz. Bugün, yurdumuzun doğusunda, batısında, güneyinde, kuzeyinde
huzur var, güvenlik var. Terörün bittiği her yerde sağlık hizmetleri de güzel
olur. 
Yalnız
şunu söylemek istiyorum: Burada, huzurunuzda Sayın İçişleri Bakanımızı ve
Sağlık Bakanımızı yaptıkları büyük çalışmalardan dolayı tebrik ediyorum,
milletim adına da teşekkür ediyorum. 
Biz
Milliyetçi Hareket Partisi olarak Türk milletinin lehine yapılan her türlü
politikanın yanındayız. 
(Mikrofon
otomatik cihaz tarafından kapatıldı) 
BAŞKAN
– Sayın Arkaz, sözlerinizi tamamlayın lütfen. 
Buyurun.

HAYATİ
ARKAZ (Devamla) – Teşekkür ederim. 
Gazi
Mustafa Kemal Paşa’nın “Beni Türk hekimlerine emanet ediniz.” sözünü akıllara
kazıyan ve bu uğurda çalışan tüm sağlık personelimizi kutluyor; sağlıklı,
mutlu, güzel günler dileğiyle Genel Kurulu saygıyla selamlıyorum. (MHP ve AK
PARTİ sıralarından alkışlar) 
BAŞKAN
- Adana Milletvekili Sayın Ayşe Sibel Ersoy konuşacaktır.
Buyurun
lütfen. (MHP sıralarından alkışlar) 
MHP
GRUBU ADINA AYŞE SİBEL ERSOY (Adana) - Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi üzerine Milliyetçi Hareket
Partisi Grubu adına söz almış bulunmaktayım. Bu vesileyle, Gazi Meclisimizi ve
ekranları başında bizleri izlemekte olan aziz milletimizi saygıyla
selamlıyorum.
Küresel
anlamda, hepimizin bildiği gibi, en büyük tehlike iklim değişikliği. Yaşamımızı
tehdit eden bu problemi biliyoruz, hatta yaşıyoruz ancak gereken hassasiyeti
gösteriyor muyuz? Ben bugün iklim değişikliği ve buna bağlı oluşacak sorunlara
değinmeye çalışacağım. 
İklim,
insanlık tarihinde görülmedik bir biçimde değişiyor; bu değişim öyle hızlı ki
dünyamızı ve varlığımızı tehdit ediyor ve önlem almazsak gelecek nesiller zorlu
iklim koşullarına boyun eğecek. Kömür, petrol ve doğal gaz yakarak atmosfere
saldığımız sera gazlarıyla bu sorunu bizler yarattık ama istersek üstesinden
gelebiliriz, yeter ki son buzul erimeden bilinçlenip gerekeni yapalım. 
“Küresel
iklim değişikliği” denildiği zaman öncelikle hepimizin aklına beklenmeyen hava
olayları, özellikle de sıcak hava dalgaları gelmektedir. Küresel bir değişimden
bahsediyoruz; bundan hiç kimsenin kaçışı yok, Türkiye’nin de kaçışı yok. Peki,
küresel iklim değişikliğinden kaynaklı bu sıcak hava dalgaları ülkemiz için ne
gibi sorunlara sebep olabilir? Yapılan araştırmalar, önümüzdeki yarım asır
içerisinde sıcaklık artışlarının yaşanacağını söylüyor; şimdiden etkilenen
Türkiye, bu değişiklikten daha fazla zarar görecek. Peki, ne olacak? Türkiye
için tarımda, endüstride, turizmde, ekonomide ve daha birçok sektörde düşüş
anlamına gelmektedir. Bu, işin maddi boyutu tabii ki ama değişen toprak yapısı,
değişen ekosistem, kaybolan canlı türleri, bunların olması daha da acı olacak
Türkiye için. Tarım için uygun topraklara sahip olan Türkiye, şimdiden
kuraklaşmaya başlayan havzalara sahip. Bunun yanı sıra, su konusunda
çekeceğimiz sıkıntılar şimdiden kapıdan kafasını uzatmaya başladı bile.
Yağışlar azalacak, karlı karsız kışlar geçireceğiz, bozulan ekosistem bize
hastalıklar getirecek. Dahası, azalan bu kaynaklar için insanlar mücadele
etmeye başlayacak, belki bu, iç savaşı bile getirecek. Tüm bunlar beraberinde
ülkemizin su kaynaklarında ciddi derecede azalma, kuraklık ve çölleşme,
tarımsal verim kaybı, orman yangınlarının sayısında ve etkisinde artış
yaratıyor ve biyolojik yaban hayatı her kıtada, her okyanusta, karada ve su
altında kayboluyor ve onun kaderi sadece bir türün elinde: “Homo sapiens” yani
biz yani insan. 
Türlerin
birbirleriyle köklü bağı, birbirlerine olan bağımlılığı büyük karmaşık
sistemler diziniyle ayakta durmakta. Geniş doğal alanlar tarıma, kentsel
büyümeye, madenciliğe ve altyapıya yeniliyor. Kirliliğin etkilerinden muzdarip
istilacı türlere karşı kırılganlaşıyor. Türlerin yok oluş hızı doğal döngünün
çok ötesinde, öyle ki tükenenler listesini yapmaya başladık bile. 
Şimdi,
yaşamsal zenginliklerimizin nasıl etkilendiğine bakalım. 1 milyardan fazla
insanın gıda ihtiyacını ve geçimini sağlayan, soluduğumuz oksijenin de
neredeyse yarısını üreten denizlerimiz neden önemli? Denizler mikroskobik
planktondan gelmiş geçmiş en büyük memeli mavi balinaya kadar son derece zengin
bir yaban hayatına ev sahipliği yapıyor. Gezegenimizin biyolojik
çeşitliliğinin ve ekosistem hizmetlerinin önemli bir kaynağı olan denizler, su
döngüsü ve iklim sistemi açısından hayati bir öneme sahip. Denizler
sürdürülebilir kalkınmaya, sürdürülebilir okyanus temelli ekonomilere,
yoksulluğun ortadan kaldırılmasına, gıda güvenliğine, beslenmeye, geçim
kaynaklarına, deniz ticareti ve taşımacılığa katkıda bulunuyor. Denizlerimiz
bugün ciddi bir tehditle karşı karşıya. Denizleri ve kıyı alanlarını kullanma
şeklimiz yalnızca tür çeşitliliğini değil bu doğal kaynakların milyonlarca
insanın temel ihtiyaçlarını karşılama yeteneğini de yok ediyor. Bilinçsiz
avlanma, kirlilik ve iklim değişikliği bu süreci olumsuz etkiliyor. 
Gıda
sistemimizi de yeniden gözden geçirmemizin artık vakti geldi. Hepimiz hayatta
kalabilmek için besleyici yiyeceklere ihtiyaç duyuyoruz. İklim değişikliği
nedeniyle sıcaklıkların yükselmesi, kuraklık ve sel gibi aşırı hava olayları
gıda üretimine zarar veriyor, üretimin zarar görmesi ise fiyatları etkiliyor.
Tarımsal
uygulamalarımız ve tüketim biçimlerimiz Türkiye'nin doğal değerlerinin
sürdürülebilirliğini koruyacak nitelikte olmalı; toprak, su ve enerji gibi
kaynakların kendini yenileme kapasitesini aşmamalı, aynı zamanda çiftçilerin
kârlılığı ve refahını da artırmalı.
İklim
değişikliği geleceğin değil bugünün problemi ve iklim değişikliğinin insanlar
ve diğer canlılar için geri dönülemez sonuçlara yol açmaması ortalama yüzey
sıcaklığındaki artışın 1,5 derecenin altında kalmasına bağlı.
Dünyadaki
birincil enerji üretiminin yaklaşık yüzde 80'i fosil yakıt diye adlandırdığımız
petrol, kömür ve gazdan karşılanıyor. Fosil yakıtların kullanılmasıyla ortaya
çıkan sera gazları iklim değişikliğine neden olur.
Ormanlar
her gün hayatımıza dokunuyor ilk insanların onları barınak, yiyecek, su ve
yakacak için kullanmalarından beri. Günümüzde hâlâ 300 milyon kişi ormanlarda
yaşıyor ve 1 milyonun üzerinde insan yaşamak için ormanlara bağımlı.
Gezegenimizin kara alanının üçte 1’ini ormanlar kaplıyor ve karadaki türlerin
yarısından fazlası ormanlarda yaşıyor.
Gezegenimizde
birçok orman türü var ve hepsi hassas bir dengeye sahip. Sadece bir ağaç
topluluğundan ibaret olmayan ormanlar, ağaçlarla birlikte diğer bitkiler,
hayvanlar, mantarlar, toprak, su, iklim gibi canlı ve cansız varlıkların
birlikte oluşturduğu bir ekosistem. 
Bunların
yanı sıra ormanlar gezegenimizin akciğerleri; iklim değişikliğine neden olan
karbondioksit ve diğer sera gazlarını atmosferden çekip depoluyor.
Yaşamın
devamı yeterli ve iyi kalite suyun varlığına bağlı. Yerküre üzerindeki suyun
tamamı 5 litrelik bir şişeye konulsa biz insanların erişebileceği tatlı su
miktarı yalnızca bir yemek kaşığı kadar. Başka bir deyişle, erişebilir tatlı su
miktarı, dünyanın toplam su varlığının yüzde 1’inden bile az. Yeterli miktarda
ve kaliteli suyun varlığı, tatlı su ekosistemlerinin olduğu kadar gıda
güvencesinin ve sürdürülebilir kalkınmanın, dolayısıyla insanlığın geleceğinin
de temel koşuludur. Tatlı su kaynaklarını korumak işte bu yüzden çok önemli. 
Gezegenimizi,
yaşamlarımızı birçok yönden zenginleştiren milyonlarca bitki ve hayvan
türleriyle paylaşıyoruz. Bu yaşam bize su, temiz hava, verimli topraklar ve istikrarlı
bir iklim gibi güvenli doğal şartları sağlıyor. Ancak gezegenimizin yaban
hayatı krizde. 1970'lerden bu yana türler endişe verici bir şekilde hızla
tükeniyor. Pek çok bilim insanı, giderek artan tüketim ve bunun sonucunda
yükselen enerji, arazi ve su talebinin bizleri yeni bir jeolojik çağa
sürüklediğine inanıyor. Biyolojik çeşitliliğin azalma eğilimini tersine
çevirmeli ve yaban hayatı ile insanın birlikte büyüdüğü bir gelecek
oluşturmalıyız. 
Görüşülmekte
olan 2020 yılı bütçemizin hayırlı olmasını diliyor ve saygılar sunuyorum. (MHP
ve AK PARTİ sıralarından alkışlar) 
BAŞKAN
– Gaziantep Milletvekili Sayın Sermet Atay, buyurun lütfen. (MHP sıralarından
alkışlar) 
MHP
GRUBU ADINA SERMET ATAY (Gaziantep) – Sayın Başkan, değerli milletvekilleri,
2020 yılı Merkezi Yönetim Bütçe Kanun Teklifi ile 2018 yılı Merkezi Yönetim
Kesin Hesap Kanunu Teklifi’nin İçişleri Bakanlığı, Emniyet Genel Müdürlüğü ve
Jandarma Genel Komutanlığı bütçeleri üzerine konuşma yapmak üzere Milliyetçi
Hareket Partisi Grubu adına söz almış bulunuyorum. Bu vesileyle aziz Türk
milletini, yüce Meclisi saygıyla selamlıyorum. 
Sayın
Başkan, değerli milletvekilleri; İçişleri Bakanlığı devletimizin vatandaşa
dokunan elidir. İçişleri Bakanlığı 5 bağlı kuruluş, 16 hizmet biriminde
556.278’i iç güvenlik personeli olmak üzere 598.109 personelle çok önemli
görevleri yerine getirmektedir. Vekâlet savaşlarının yaşandığı coğrafyamızda
uygulanmak istenen kaos ortamından ülkemizi korumak ve uzak tutmak için gerekli
tüm önlemler İçişleri Bakanlığımızca alınmaktadır. Bu doğrultuda, kara ve deniz
sınırlarımızın güvenliği, kent güvenliği ve düzeni ile kırsal alan güvenliği
için kapsamlı faaliyetler aralıksız ve artırılarak devam etmektedir. İçişleri
Bakanlığının yeni yönetim anlayışı sunmuş olduğu hizmetlere ve projelere de
yansımıştır. Tüm Türkiye’deki acil durumları tek merkezden izleyebilen GAMER,
kadınların şiddete maruz kalma durumunda acil durum butonu işlevi gören KADES,
personelin performans ve verimliliğinin takip edildiği İZDES ve PERDİS, Uyuşturucu
İhbar ve Bildirim Yazılımı UYUMA, yatırımları güncel olarak takip imkânı
sağlayan İLYAS, trafik farkındalığı oluşturmak amacıyla Kırmızı Düdük, yaya
güvenliği için “Öncelik Yayanın”, vatandaşın talep ve sorunlarının etkin ve
hızlı bir şekilde çözülebilmesi için kurulan Açık Kapı gibi uygulamalar
vatandaşımızın hizmetine İçişleri Bakanlığımız tarafından sunulmuştur. 
Sayın
Başkan, değerli milletvekilleri; kamu yönetimi alanında güncel tabirle kapsama
alanı en geniş bakanlıklardan biri olan İçişleri Bakanlığı, beklentinin en çok
hissedildiği bakanlıklar arasındadır. Emniyet Genel Müdürlüğü bünyesinde 2019
yılı yeni personel alımlarıyla toplam personel sayısı 305.328 sayısına
ulaşmıştır, bu personelin yüzde 90’ı üniversite mezunudur. Emniyet teşkilatına
yeni alınan 21.310 çarşı ve mahalle bekçisiyle birlikte mal varlığına karşı
işlenen suçlarda gözle görülür bir azalma meydana gelmiştir. 18.482 güvenlik
korucusu çok iyi şartlarda emekli edilerek 25.118 yeni güvenlik korucusu işe
alınmış, yaş ortalaması 42’den 32’ye düşürülmüştür. 
Sayın
Başkan, değerli milletvekilleri; Jandarma Genel Komutanlığında profesyonelleşme
oranımız hızla yükselmektedir. Bu sevindirici bir gelişmedir. 2019 yılında
Jandarma Genel Komutanlığı profesyonel personel mevcudu bir önceki yıla göre
yüzde 16 artırılarak personelin yüzde 82’si profesyonel hâle getirilmiştir.
2020 yılında profesyonelleşme oranının yüzde 83 olması hedeflenmektedir.
Terörle mücadelede kararlı ve stratejik adımlar atılmaktadır. Cumhur
İttifakı’nın sağladığı siyasi mutabakatın, teröre karşı tavizsiz duruşun
verdiği güçle terörle mücadelede taktiksel ve önleyici faaliyetler hız
kazanmıştır. Bu faaliyetlere dikkat edildiğinde, olay sonrası operasyon
mantığından kesintisiz operasyon stratejisine geçilerek terörle her alanda
topyekûn bir mücadele verildiği aşikârdır. Terör bitene kadar bitmeyecek
topyekûn bir mücadeleye girilmiştir. Dağda terörist kovalarken şehirde spor
salonları ve okullar açan, fabrikada kendi silahlarımızı ve insansız hava
aracımızı üreten ve her şeyden önemlisi, terörle baskılanmak istenen yerlerde
devleti bütün unsurlarıyla daha görünür hâle getiren bir hizmet anlayışı
oluşturulmuş ve dolayısıyla hem terörle hem de terörizmle mücadele eden bir
yapı meydana getirilmiştir. 15 Temmuz sonrasında terörle mücadelede
kapasitemizin zayıflayacağı düşüncesine kapılarak fırsat kollayanlara karşı
devletimiz, bütün bakanlıkları, alt kurumları ve güvenlik birimleriyle topyekûn
kararlılıkla bir karşı duruş sergileyerek terör örgütlerine Türkiye Cumhuriyeti
tarihindeki örneğine az rastlanan en etkili cevapları vermiş ve vermeye de
devam edecektir. Verilen bu mücadeleyle terörü kaynağında yok etme metodu
geliştirilmiş; savunma değil, sürekli taarruz hâlinde olunmuş, kesintisiz
operasyonlarla terör örgütlerinin alan kazanmasına müsaade edilmemiştir.
Bu
mücadelenin sonucu olarak PKK/PYD terör örgütü 1990’lı yıllardan bu yana en
zayıf dönemini yaşamaktadır. Özellikle hendek, barikat, çukur eylemlerinden
sonra kararlılıkla uygulanan terörü kaynağında yok etme, terör örgütlerinin
faaliyet yürüttüğü her alanda etkisiz hâle getirilmesi konsepti, devletimiz ve
milletimiz açısından somut sonuçları görünen başarı sürecini ortaya
çıkarmıştır. 
Sayın
Başkan, değerli milletvekilleri; PKK terör örgütünün eylem kapasitesi son iki
yılda yarı yarıya düşürülmüştür. Son üç yılda yurt içindeki terörist mevcudu
yüzde 79 oranında azalmıştır. Teröre karşı verilen tavizsiz ve kararlı
mücadeleyle terör örgütüne yeni katılımlar âdeta bitme noktasına gelmiştir. PKK
ile KCK terör örgütünün siyasi uzantılarının eylemlerini sözde tabana yayma,
harekete geçirme, halk desteğini sağlama çabaları boşa çıkarılmış, siyasi
uzantıları marifetiyle düzenlenen toplantı ve organizasyonlar destek
bulamamıştır. 
Sayın
Başkan, değerli milletvekilleri; doğu ve güneydoğuda 24 belediye başkanı
silahlı terör örgütüne üye olma, terör örgütü propagandası yapma gibi terör
suçlarından haklarında devam eden adli ve idari yargılama süreçleri göz önünde
bulundurularak, İçişleri Bakanlığınca, Anayasa'nın 127 ve Belediye Kanunu’nun 47’nci
maddesine istinaden görevden uzaklaştırılmış, yerlerine Belediye Kanunu’nun 45
ve 46’ncı maddeleri uyarınca belediye başkan vekili görevlendirilmesi
yapılmıştır. Görevden uzaklaştırılan belediye başkanları hakkında terör suçları
kapsamında toplamda 35 soruşturma ve 17 kovuşturma hâlen devam etmektedir.
Toplumda bazı yanlış algı operasyonları yapılarak, belediyelerde görevden alma,
kayyum atama hususunda yanlış bilgilendirme yapılmaktadır. Bu bağlamda,
belediye başkanı seçilme ehliyeti ile seçildikten sonra işlediği suçlar
anlamında ayrım iyi yapılmalı ve kayyum atamaları bu çerçevede ele alınmalıdır.
Seçme ve seçilme ehliyeti, Mahalli İdareler ve Milletvekili Seçimi Kanunlarıyla
düzenlenmekte olup seçim sırasında hakkında kesinleşmiş mahkeme kararı olmayan
şahısların belediye başkanı olmasında hiçbir yasal engel yoktur. Ancak, başkan
seçildikten sonra devam eden soruşturma veya yeni bir suç nedeniyle görevden
alma yetkisi Anayasa'nın 127 ve Belediye Kanunu’nun 47’nci maddesi gereği
İçişleri Bakanlığına verilmiş kanuni bir yetki olup bu açığa alma sırasında
mahkûmiyet kararı kesinleşenler belediye başkanlığından düşürülecek, hakkında
soruşturma yapılanların soruşturma sonucuna kadar geçici bir tedbir olarak
görevden alınması sadece suçun sürekliliğinin engellenmesi ve soruşturmanın
sağlıklı yapılabilmesi için alınmış bir tedbir kararıdır. 
PKK
ve PYD’yle devam eden bu mücadelenin yanında, kararlı bir şekilde yürütülen bir
FETÖ’yle mücadele vardır. Bu mücadele kime giderse gitsin sonuna kadar devam
ettirilmeli ve FETÖ’nün kökü kurutulmalıdır. 
DHKP-C,
MLKP gibi aşırı sol terör örgütleri kırsaldan tamamen silinmiştir. Şehirlerde
yapılan operasyonlarla eylem planlamaları ve örgütsel çalışmalar büyük oranda
engellenmiştir. Operasyonlar karşısında, örgüt, ciddi kadro kayıpları, örgütsel
daralma ve gerileme yaşamıştır. DEAŞ terör örgütü, yapılan operasyonlar ve
alınan tedbirler neticesinde 31 Aralık 2016’dan bu zamana kadar bir tek eylem
dahi yapamamıştır. 
Sayın
Başkan, değerli milletvekilleri; uyuşturucu kullanımı ve ticareti ülkemiz için
büyük bir problem teşkil etmektedir. Avrupa, doğudan batıya sevk edilen afyon
ve türevlerinin kendi ülkelerine girmesini önlemek adına ülkemizle yoğun bir
şekilde iş birliği yapmaktadır fakat kendi coğrafyasında üretilen sentetik
uyuşturucuların üretiminin durdurulması ve ülkemize transfer edilmesinin
engellenmesi noktasında aynı iş birliğini göstermemektedir. 
Terörün
önemli bir ayağı ve en büyük finans kaynağı olan uyuşturucuyla mücadele
operasyonları da terör operasyonlarıyla eş zamanlı olarak devam etmektedir.
Burada çok önemli bir hususu belirtmek gerekir ki sadece 2019 yılında dünyada
uyuşturucu raporlarında yer alan verilere göre, 2017 yılında dünya genelinde
yakalanan eroinin yüzde 17’si ülkemiz kolluk birimleri tarafından ele
geçirilmiştir.
Sayın
Başkan, değerli milletvekilleri; Jandarma Genel Komutanlığı, Cumhurbaşkanlığı
hükûmet sistemine geçildikten sonra bir kuvvet komutanlığı olmaktan çıkarılmış
“genel kolluk kuvveti” sıfatı kazanmış olup bu geçiş sürecinde birtakım uyum
yasaları Türkiye Büyük Millet Meclisi tarafından kanunlaştırılmıştır. Ancak
Jandarmamızın personel anlamında en büyük grubunu oluşturan uzman çavuşların
sorunu yıllardır bir kanayan yara hâlini almış, her zaman ötelenmiş, her geçen
gün daha da büyük çıkmaza girmektedir.
Türk
Silahlı Kuvvetlerinin ve Jandarmanın profesyonelleşmesi çalışmaları uzman
çavuşları Silahlı Kuvvetler ve Jandarma Genel Komutanlığında personelin bel
kemiği hâline getirmiştir. Her operasyonda önde giden kahraman uzman
çavuşlarımız, özlük hakları alınırken hep ötelenmiştir. Bir hak istendiğinde
onların sözleşmeli olduğu önümüze getirilmiştir. Oysa Milliyetçi Hareket
Partisi olarak biz “Vatan savunmasının sözleşmesi olmaz.” düsturuyla hareket
etmekteyiz. O yüzden, ülkemizin ve milletimizin savunulmasında kahramanca rol
üstlenen uzman çavuşlarımızın öncelikle kadrosunun ve iş güvencesinin
sağlanması, moral ve motivasyon açısından bir gerekliliktir. Uzman çavuşlar
yıllarca çalıştıktan sonra sivil memur emeklisi değil, uzman çavuş emeklisi
olmayı hak etmiştir. Uzman çavuşlar özlük haklarının iyileştirilmesini,
sözleşme yerine kadro verilmesini, 3600 ek gösterge getirilmesini, yeni işe
başlayan uzman çavuşlar ile yirmi yıllık uzman çavuşlar arasında kıdem farkı
olması gerektiğini, çeşitli sebeplerle iş güvencesi olmadığı için her an işten
atılma korkusuyla baskı altında tutulma durumunun ortadan kaldırılmasını
istemektedir. Türk Silahlı Kuvvetlerimizin ve Jandarmamızın bir silahlı mensubu
olarak orduevlerinden faydalanmak uzman çavuşlarımızın en doğal hakkıdır. Eğer
bu sosyal tesisler yeterli değilse uzman çavuşlara yönelik sosyal tesis inşa
edilmesi bir gerekliliktir. Bu saydıklarımız birer zarurettir. Türk Silahlı
Kuvvetlerinin en çok şehit veren zümresi bunları çoktan hak etmiştir. Asker için
moral ve motivasyon her şeyden önemlidir. Uzman çavuşlarımız yurt dışında ve
yurt içinde kendisine verilen görevleri başarılı bir şekilde ifa etmiştir.
Umuyoruz ve istiyoruz ki bu kahramanlarla ilgili yasal düzenleme bir an önce
Mecliste ele alınarak arzu ettikleri özlük haklarına kavuşacaklardır.
Jandarma
Komutanlığımızın personeli olan astsubay ve uzman çavuşlar arasında kalan bir
sınıf olan uzman jandarmalarımız toplumda genelde uzman çavuşlarımızla
karıştırılmaktadır. Jandarma Genel Komutanlığı artık uzman jandarma
almamaktadır. Şu anda Jandarma teşkilatında sadece 17 bin civarında uzman
jandarmamız kalmıştır. Jandarma Genel Komutanlığında subay ve astsubayların
eğitimde geçen süreleri hizmette sayıldığı hâlde, bu hak uzman jandarmadan
esirgenmiştir. Bu bir eşitsizlik ve adaletsizliktir. Milliyetçi Hareket Partisi
olarak bu eşitsizliğin giderilmesi için kanun teklifi verdik, önümüzdeki
dönemde de bu teklifin takipçisi olacağız.
Jandarma
ve Sahil Güvenlik Komutanlıklarının kolluk kuvveti olarak İçişleri Bakanlığına
bağlanmasıyla aynı işi yapan aynı konumdaki Emniyet personeli ile Jandarma
personel maaşları arasında bir eşitsizlik meydana gelmiştir. Şöyle ki: Bir il
emniyet müdürü 9.352 lira maaş alırken aynı görevi ifa eden bir jandarma alay
komutanı 12.302 lira ücret almaktadır. Bir emniyet müdürü emekli olduğunda
5.250 lira emekli maaşı alırken bir albay 6.882 lira almaktadır. Bu hiyerarşiyi
sıraladığımız zaman ikinci sınıf emniyet müdürü ile yarbay aynı konuma denk
gelmektedir. İkinci sınıf emniyet müdürü 7.500 lira civarında maaş alırken bir
yarbay 10 bin lira civarında maaş almaktadır. İkinci sınıf emniyet müdürünün
emekli maaşına aynı karşılaştırma yapıldığında aynı farklar karşımıza
çıkmaktadır. 3.400 TL civarında emekli maaşı alan ikinci sınıf emniyet
müdürünün maaşı aynı konumda olan yarbayın emekli maaşından 2 bin lira daha
azdır. Bir polis memurunun ortalama 6.200 lira civarında maaş aldığını
düşünürsek bu hiyerarşide ona denk gelen astsubay 8.300 TL civarında maaş
almaktadır. Burada karşımıza neredeyse 2.100 liralık bir fark çıkmaktadır. Gerekli düzenlemelerin yapılarak bu farkın giderilmesi
gerektiği kanaatindeyiz. 
Sayın
Başkan, değerli milletvekilleri; açıkça görüldüğü üzere, aynı görevi ifa eden,
aynı sorumluluğu alan kolluk personeli kıyaslandığında maaş ve özlük hakları
bakımından eşitsizlik bulunmaktadır. Her ikisi de vatanımız ve milletimiz için
özverili bir şekilde çalışmakta olan kolluk personelidir. Bu anlamda, her iki
personel arasındaki maaş ve sosyal haklar yönünden eşitlik sağlanmalı, aynı
düzeyde maaş bağlanmalı ve bu konuda gerekli yasal düzenlemeler yapılmalıdır. 
Sayın
Bakanım, bir de alanda çok gördüğümüz, uygulamada jandarmamız ve polisimiz
Polis Vazife ve Salahiyet Kanunu’yla hareket etmektedir. Yeni düzenlemeyle
jandarmamız da bir kolluk sıfatı kazanmıştır. Polis Vazife ve Salahiyet
Kanunu’nun “kolluk vazife ve salahiyet kanunu” olarak değiştirilmesinin olumlu
olacağı düşüncesindeyiz. 
Evimizde
ve köyümüzde daha güvenli oturuyor, sokakta daha huzurlu geziyorsak, canımız
gibi malımız da daha güvendeyse bunu Jandarmamıza, polis teşkilatımıza borçlu
olduğumuzun altını çizmek istiyorum. İçişleri Bakanlığımıza, Emniyet
teşkilatımıza, Jandarma Komutanlığına güvenimiz tamdır. Kolluk güçlerimiz,
bugün olduğu gibi gelecekte de üzerine düşen görev ve sorumlulukları, ülkemiz
ve milletimizin çıkarlarını her şeyden üstün tutarak, vatandaşın memnuniyetini
gözeterek yerine getirecektir. Bizler de ülkemizin güvenliğinin ve huzurunun
teminatı olan kolluk kuvvetimizin yanında olmaya ve başarılarını alkışlamaya
devam edeceğiz. 
Bu
vesileyle, 2020 yılı bütçesinin vatanımıza, milletimize, devletimize hayırlı
olmasını diliyor, Milliyetçi Hareket Partisi Grubu adına İçişleri
Bakanlığımıza, kahraman kolluk güçlerimize minnettarlığımızı ve şükranlarımızı
sunuyor, ülkemizin ve devletimizin güvenliği ve bölünmez bütünlüğü uğruna
hayatını kaybeden tüm şehitlerimize Allah’tan rahmet, gazilerimize acil şifa ve
görevde olanlara üstün başarılar diliyoruz. 
Yüce
Meclisi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Düzce Milletvekili Sayın Ümit Yılmaz, buyurun. (MHP sıralarından alkışlar)
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri;
İçişleri Bakanlığına bağlı Sahil Güvenlik Komutanlığı, Göç İdaresi Genel Müdürlüğü
ve AFAD bütçeleri üzerine söz almış bulunmaktayım, Genel Kurulu ve aziz Türk milletini saygıyla selamlarım.
Değerli
milletvekilleri, ülkemiz toprakları, bulunduğu coğrafya itibarıyla doğal
afetlerin sıklıkla yaşandığı bir bölgededir. Son yıllarda yaşanan büyük
depremlerin yanı sıra, iklim değişikliğine bağlı olarak sel, heyelan, hortum ve
benzeri felaketler bunun en büyük göstergesidir. Bu konumda olan ülkemizin,
AFAD gibi bir kurumu hayati önemi haiz niteliktedir. 12 Kasım Düzce depremiyle
alakalı yaptığım konuşmada da belirttiğim gibi, afetlerle karşılaşmadan önce
alınacak tedbirler, karşılaşıldıktan sonra yapılacaklardan hem daha ucuz olacak
hem de can kayıplarını azaltacaktır. 
Değerli
milletvekilleri, olası, muhtemel bir İstanbul depremi bu çerçevede
değerlendirilmeli ve hazırlıklar buna göre yapılmalıdır. Hazırlıkların başında
ise kentsel dönüşüme hız vermek ve erken uyarı sistemlerinin kurulması
gelmektedir. Deprem yaşandıktan sonra insanların ilk aklına gelen şey, toplanma
alanları olmaktadır. Toplanma alanlarının sayısı, özellikle İstanbul gibi
metrekareye düşen insan sayısının çok yoğun olduğu şehirlerde artırılmalı,
vatandaşlarımız bu alanların nerede olduğu konusunda bilgilendirilmelidir. 
Depremin
yanı sıra, özellikle Karadeniz gibi sel felaketlerinin sıklıkla yaşandığı
bölgelerde de gerekli tedbirler alınmalıdır. Yeri gelmişken, 18 Temmuzda
Akçakoca, Cumayeri ve Gümüşova ve Gölyaka’da yaşadığımız sel felaketinde Sayın
Bakanlarımızın göstermiş oldukları yoğun ilgiden dolayı kendilerine hemşehrilerim
adına teşekkür etmek istiyorum.
Değerli
milletvekilleri, 18 Temmuzda yaşadığımız sel felaketi, dere yataklarının
ıslahının bir an önce yapılmasının ve daha önceden dere yataklarına yapılan
yerleşim bölgelerinin gözden geçirilmesinin gerektiğini gözler önüne sermiştir.
Yaşadığımız sel felaketinden sonra, yerleşim yerlerine yeni yapılacak
konutların dere yatağına olan uzaklığı göz önünde bulundurularak izin verilmesi
doğru bir yaklaşımdır. Ancak yaşanan selden sonra, Akçakoca ilçemizde dereye
sıfır konumda bulunan beton santraline izin verilmesi ise oldukça
düşündürücüdür. Akçakoca’da dere kenarına, vatandaş, bırakın ev yapmayı kümes
bile yapamazken beton santrali yapılmasının ve bu kadar hızlı ruhsat
verilmesinin arkasında kimler olduğu Akçakocalı hemşehrilerimiz tarafından
merak edilmektedir.
Değerli
milletvekilleri, Sahil Güvenlik Komutanlığı son yıllarda artan görev ve
sorumlulukları neticesinde oldukça önemli bir konuma yükselmiştir. Bu artan
önemi sonucunda, Komutanlığa ait Sahil Güvenlik Gözetleme Radar Sistemi
Projesi’nin ilk aşamasının Aralık 2019 tarihinde hizmete gireceği ve 2021
sonunda tamamlanacağı İçişleri Bakanlığı tarafından ifade edilmektedir.
Projenin tamamlanmasıyla kara sularımızın tamamı radar ve kamera sistemiyle
kontrol edilebilecektir.
Coğrafyamızda
bulunan ülkelerde yaşanan toplumsal olaylar ülkemize doğru başlayan düzenli ve
düzensiz göçleri artırmıştır. Artan göç trafiği, üç tarafı denizlerle kaplı
ülkemizde Sahil Güvenlik Komutanlığının önemini artırmaktadır. Türkiye’yi transit
ülke olarak gören ve Avrupa Birliği toprakları olan Yunan adalarına geçişte
deniz yolunu kullanan göçmenlerin, Sahil Güvenlik Komutanlığının İçişleri
Bakanlığına bağlanması, teknik donanım ve personel sayısının artırılmasıyla,
kaçak geçişlerinde ciddi düşüş görülmektedir. Sahil Güvenlik Komutanlığının
başarısına, sadece Avrupa Birliğiyle imzalanan Geri Kabul Anlaşması’ndan
kaynaklanan sorumlulukla bakılması doğru değildir. 
Kendi
kara sularımızda ve uluslararası sularda her gün yaşanan Aylan bebek gibi
facialar insan olarak içimizi acıtmıştır. Uluslararası sularda göçmenleri
taşıyan botları kendi kara sularına sokmayan, hatta batıran Avrupa Birliği
ülkelerinin kolluk kuvvetleri, demokrasi ve insan hakları konusunda dünyaya
nutuklar atanların yüzündeki maskeyi düşürmüş ve gerçek yüzlerini ortaya
koymuştur.
Değerli
milletvekilleri, İçişleri Bakanlığımıza bağlı bir diğer kurum Göç İdaresi Genel
Müdürlüğüdür. Göç, ülkemizin bulunduğu jeopolitik konumu ve tarihî geçmişi
dolayısıyla, belli dönemlerde yoğun olmakla beraber her zaman karşılaştığımız
önemli problemlerin başında gelmektedir. 
2011
yılının başında Tunus’ta başlayan ve “Arap Baharı” adı verilen siyasi
hareketlerin bazı ülkelerin içinde yarattığı çatışmalar düzensiz göçün
artmasına neden olmuştur. Mart 2011 yılında komşumuz Suriye’de başlayan iç
savaş, ülkemizin karşılaştığı göçün kitlesel hâle gelmesine neden olmuştur.
Ülkemizin maruz kaldığı kitlesel göç neticesinde, Nisan 2013 yılında Yabancılar
ve Uluslararası Koruma Kanunu hazırlanmış ve kabul edilmiştir. İlgili kanunla
mülteci, şartlı mülteci, ikincil koruma ve geçici koruma statüleri belirlenmiş,
2014’te çıkarılan Geçici Koruma Yönetmeliği’yle de detaylandırılmıştır. 
Avrupa
Birliğine üyelik müzakerelerinin başlamasıyla birlikte, müktesebata uygun
olarak, 6458 sayılı Kanun’dan sonra Aralık 2013 tarihinde Avrupa Birliğiyle
Geri Kabul Anlaşması imzalanmıştır. İmzalanan Geri Kabul Anlaşması’yla, Avrupa
Birliği ülkeleri, ülkemizi transit geçiş için kullanan göçmenlerin ülkemize
iadesini sağlayarak kendilerini bir nevi koruma altına almışlardır. Yapılan
anlaşmalar ve çıkarılan kanunlar sonucunda, ülkemizde kayıtlı göçmen sayısı 5
milyon 74 bine ulaşmıştır. Kasım 2019 tarihi itibarıyla bu göçmenlerin 3 milyon
680 bini geçici koruma kapsamına alınan Suriye vatandaşlarıdır, bu göçmenlerden
79.820 kişiye Türk vatandaşlığı verilmiştir. 
Tarihsel
sorumluluğumuz ve Türk-İslam kültüründen kaynaklanan özelliklerimiz; dini,
dili, ırkı, mezhebi ne olursa olsun, kendi vatanlarında zulüm gören, haksızlığa
uğrayan insanlara kucak açmamıza neden olmuştur. Yüce Türk milleti bu
özellikleriyle tarihin her döneminde takdir toplamıştır. Hâl böyleyken, kirli
geçmişlerinde her türlü kanlı katliamlar, soykırımlar, köleleştirmeler
bulunanların senatolarında ve meclislerinde almış oldukları sözde Ermeni
soykırımı tasarılarının nazarımızda hiçbir hükmi şahsiyeti yoktur. Müslüman
Türk milleti tarihin hiçbir döneminde soykırım, katliam ve köleleştirme
yapmamıştır. Siyasi gözle bakmayıp tarihsel inceleme yapan tüm dünya
milletleri, düşünürler ve tarihçiler bunu böyle ifade etmiştir. 
Değerli
milletvekilleri, 2011 yılından bu yana, statüleri farklı olsa da göçmen
sayısında her geçen gün artış olmaktadır. Ayrıca, sınırımızın kenarında, Suriye
topraklarında bulunan İdlib’te rejim güçlerinin sivillere yönelik
saldırılarının artması yeni bir kitlesel göç tehlikesini barındırmaktadır.
Ülkemiz an itibarıyla dünyada en fazla göçmen bulunduran ülke durumundadır, bir
de İdlib’ten gelebilecek kitlesel göçü kabul edebilmemiz mümkün değildir. 
Değerli
milletvekilleri, ülkemizde bulunan Suriye vatandaşlarının geçici koruma
statüleri nedeniyle zorla geri gönderilmeleri gerek imzaladığımız anlaşmalar
gerekse ülkelerindeki yaşam şartlarının uygun olmaması göz önünde
bulundurularak mümkün görülmemektedir. Ülkemizde bulunan Suriyelilere yönelik
iki tane kalıcı çözüm alternatifi olduğu değerlendirilmektedir: Bunlar, gönüllü
geri dönüşün sağlanması ve yerel bütünleşme olarak adlandırılan entegrasyondur.
Sayıları 4 milyona yaklaşan bir kitlenin entegrasyonu mümkün görünmemektedir.
Entegrasyonun sağlanabilmesi için en az üç kuşak geçmesi gerektiği
düşünülmektedir, bu da yaklaşık yüz yıla yakın bir zaman etmektedir. Sorun
sadece sayı ve zaman da değildir, bunun yanı sıra, ev sahibi toplumun ve
misafir toplumun da buna çoğunlukla katılması gerekmektedir. Oysa yapılan
sosyal araştırmalarda Türk toplumunun yüzde 86’sı ülkemizde bulunan
Suriyelilerin geri dönmesi gerektiğini ifade etmiştir, aynı araştırmalarda
özellikle 18-24 yaş grubundaki Suriyelilerin Türkleri sevmedikleri yönünde
ifadeleri bulunmaktadır. Bu durum, aynı mahallede yaşayan Suriyeliler ile
vatandaşlarımız arasında en ufak bir sürtüşmenin büyük bir toplumsal olaya
dönüşmesi tehlikesini de içinde barındırmaktadır. Geçmişte Şanlıurfa, Bursa,
Denizli, Uşak, Hatay gibi illerimizde yaşanan olaylar bunun göstergesidir. 
Entegrasyonun
bir diğer sorunu da demografik yapıda yaşanacak değişikliklerdir. 2019 yılı
itibarıyla ülkemizde bulunan Suriyelilerin nüfusa göre oranı yüzde 3,7
civarındadır. Ancak Suriyelilerdeki nüfus artış hızına baktığımızda, bu oranın
2023 yılında yüzde 5-6’lar seviyesinde olacağı öngörülmektedir. Bu demografik
yapıda meydana gelebilecek değişiklikler sonucunda, ileride yaşanması muhtemel
sıkıntıların iyi düşünülmesi gerekmektedir. Yerel entegrasyonun ekonomik
boyutuna göz atacak olursak, Sayın Cumhurbaşkanımızın ifadesiyle, şu ana kadar
ülkemizin Suriyeli göçmenlere harcadığı para 40 milyar dolar civarındadır.
Suriyelilerin ekonomiye getirdiği söylenen 2 milyar dolarlık katkı ve Avrupa Birliğinden
alınan 3 milyar euro, yapılan masrafların faizini bile karşılamamaktadır. Oysa
40 milyar doların ekonomiye ve yatırıma yönlendirilmesinin ülkemize getireceği
kazanç ve refah hesap edildiğinde, Düzce’de tamamlanmayan yolları ve
yatırımları, ülkemizde yapılacak projeleri göz önünde bulundurmak
gerekmektedir. 
Değerli
milletvekilleri, bir diğer kalıcı çözüm, gönüllü geri dönüşün sağlanmasıdır.
Maalesef, bu da kısa zaman içinde sağlanabilecek gibi görünmemektedir.
Ülkemizin yapmış olduğu Zeytin Dalı, Fırat Kalkanı, Barış Pınarı Harekâtlarıyla
oluşturulan güvenli bölgelere 370 bin civarında Suriyelinin yerleşmesi
sağlanmıştır ancak bu sayı yeterli değildir. Buraların yeniden inşası ve iş
imkânlarının yaratılmasıyla Suriyelilerin ülkelerine geri dönüşü cazip hâle
getirilmelidir, bunun maliyetinin ülkemiz tarafından karşılanabilmesi de mümkün
görünmemektedir. Yerleşim yerlerinin imkânı ve iskânı için Avrupa Birliği ve
Birleşmiş Milletler elini taşın altına koymak mecburiyetindedir. Gönüllü geri
dönüşün sağlanmasının hem ülkemiz hem de dünya açısından en ucuz maliyeti ise
yeni Suriye Anayasası’nın düzenlenmesidir. Ülkemizde yaşayan Suriyelilerin
canını, malını, inancını, kültürünü koruyacak ve güvenliğini sağlayacak bir
yeni anayasa yazımı sonucunda ülkelerine gönüllü olarak dönmelerinin önünü
açmak en mantıklı çözümdür. 
Güvenlikleri
sağlanan Suriyelilerin kendi ülkelerine dönmeleri, ağır bir yıkım geçiren ve
nitelikli eleman ihtiyacı olan ülkelerinin toparlanması için de gereklidir. Bu
yüzden, Suriyelilere vatandaşlık verilirken bu durumun göz önünde
bulundurulması ve Türk vatandaşlığının verilmesinde gözetilen istisnai
vatandaşlık hükümleri tekrar gözden geçirilmelidir. Ayrıca, Türk vatandaşlığı
verilirken sadece maddi yatırımları göz önünde bulundurmak da yanlış bir bakış
açısıdır. Türk vatandaşlığı verilmesinde, en azından, Almanya ve Fransa’da
olduğu gibi vatandaşlık kazanılmasında dil yeterliliği ve ev sahibi ülkeye
ilişkin çeşitli bilgilerin sınandığı sınavlar uygulanmalıdır. 
Değerli
milletvekilleri, tabii, zamanım bitti. Konuşmamın son kısmını da eczacı olmam
ve Sayın Sağlık Bakanımızın da burada olması hasebiyle biraz da sağlığa ayırmak
istiyorum. 
Sayın
Bakanım, hoş geldiniz. 
Sayın
Bakanım, tabii, Düzce’de yaşanan sağlık problemlerini, hekim eksikliklerini,
bunları size ilettik; bu konuda değil bugünkü başvurum. Bir eczacı olarak
kamuda çalışan eczacılarımızın sıkıntılarını siz de biliyorsunuz çok iyi. Ama
bugün sizden eczacılar ve vatandaşlarımız adına bir istirhamım olacak Sayın
Bakanım. 
Sayın
Bakanım, şimdi, iki gün önce burada Aile, Çalışma ve Sosyal Hizmetler Bakanımız
vardı, ben kendisine bu listeyi de ilettim. Burada 130 civarında bir ilaç
listesi var ve bu ilaçların SGK tarafından ödenmeyeceği söyleniyor. Burada
neler var? 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız. 
ÜMİT
YILMAZ (Devamla) – Tamamlıyorum Başkanım. 
İşte,
tedaviye yardımcı olduğu söylenen ağız gargaraları ve burada adı geçen “topikal
preparatlar” dediğimiz merhemler var Sayın Bakanım, bunların ödenmeyeceği
söyleniyor. Bunlar etofenamat -yetmiş yıllık ilaç- işte, etken madde olarak
söylüyorum, diklofenak -başka ne var- naproksen sodyum içeren ilaçlar, benzalin
içeren gargaralar, nimesulid içeren yine topikal preparatlar var; bunların
ödenmesi ekonomiye çok büyük bir yük getirmiyordur Sayın Bakanım. Biliyorum, 38
milyar civarında bir ilaç harcaması var ülkemizin ama inanın, bunların bir
yıllık harcama içindeki kalemi 1 milyon tutmuyordur. SPK’de görüşüleceği
söylendi, o yüzden sizden Sağlık Bakanımız olarak rica ediyoruz; bunların
ödenmemesinin, engellenmesinin sizin üzerinize bir sorumluluk olarak
görünmektedir, bununla ilgileneceğinizi düşünüyorum. 
Teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Yılmaz. 
Halkların
Demokratik Partisi Grubu adına Iğdır Milletvekili Sayın Habip Eksik. 
Buyurun.

HDP
GRUBU ADINA HABİP EKSİK (Iğdır) – Sayın Başkan, değerli milletvekilleri; Genel
Kurulu saygıyla selamlıyorum. 
Sivil
toplum kuruluşlarından, sendikalardan, siyasi partilerden âdeta kaçırılırcasına
hazırlanan 2020 Yılı Merkezi Yönetim Bütçe Kanun Teklifi’nin, kamu
kaynaklarının hangi amaçla kullanılacağı net olmayan, hesap sorulamayan,
denetlenemeyen, katılımcılıktan uzak, şeffaf olmayan bir saray bütçesi olduğunu
görüyoruz. 
AKP’nin
politik yaklaşımını ortaya koyan 2020 yılı bütçesi sağlığı öncelemeyen,
sermayeyi gözeten, ranta dayalı, yoksulluğu derinleştiren, özü itibarıyla bir
savaş bütçesidir. 
Değerli
milletvekilleri, sağlık bedenen ve ruhen tam bir iyilik hâlidir. Bugün,
yürütülen Sağlıkta Dönüşüm Programı neticesinde toplumun sağlığı hem bedenen
hem de ruhen bozulmuştur ve bunun sebebi de AKP iktidarıdır. 
Bugün,
baktığımızda, iktidarın uyguladığı neoliberal politikaların sağlık hizmetini
ticari bir meta olarak görmesinden dolayı, ülkede hemen hemen her evde kronik
hastalığı olan bir yurttaşımız vardır. Sağlığın metalaşması neticesinde hastaya
müşteri gözüyle bakıldığından dolayı, mevcut iktidar, daha çok müşteri için,
toplum sağlığını koruyucu sağlık hizmetlerinden âdeta feragat etmiştir. Evet,
tekrar vurgulamak gerekirse, AKP’nin Sağlıkta Dönüşüm Programı: “Hasta et, çok
müşteri olsun, yandaşa peşkeş çekilen hastanelerde tedavi et; hasta yetmiyorsa
da hasta garantisi ver, yandaşa rant sağla, böylelikle ilaç ve tıbbi malzeme
lobilerine kıyak sağla.” İşte, AKP’nin sağlığa bakış açısının özeti değerli
milletvekilleri.
Değerli
milletvekilleri, Sağlık Bakanlığının bütçesine büyük bir yük oluşturan şehir
hastaneleriyle ilgili söyleyecek çok şey var. Özellikle, şehir hastanelerinin,
halkın bütçesini rant adına dağıtmak için yapıldığı net bir şekilde ortadadır.
Hasta garantisi vererek resmen “Yurttaşımı hasta edeceğim, olmadı hasta
edemezsem bu defa yurttaşların parasını yandaşa bedava olarak vereceğim.” diye
hasta garantisi verilen “şehir hastaneleri sistemi” resmen halka ihanetin
adıdır. Şehir hastanelerinin ıslak imzalı sözleşmelerinin yolsuzlukların
üzerini örtmek için saklandığını tüm kamuoyu gördü, biliyor. Yüzlerce kilometre
uzağa kurulan hastanelere yurttaşların ulaşması, hatta hastane içinde sağlık
hizmetine ulaşması dahi âdeta işkenceye dönüşmüştür. Şehir hastanelerindeki
sayısız usulsüzlükler Sayıştay raporlarına da yansımıştır. Olmayan tüp bebek
merkezi, uygunsuz malzeme alımı, erken açılış için bitmeyen hastanelerin açılması,
olmayan bahçenin bakımı için ödenen paralar, sözleşmelerde iptal hakkının
sadece yandaş firmalara verilmiş olması, hastane yönetimine ise sözleşmeleri
iptal etmek için mahkemece ispat zorunluluğunun getirilmesi rezaletin
somutlaştırılmış hâlidir. Bu sözleşmelerde, herhangi bir uyuşmazlıkta ise bu
yandaş firmalar, AKP iktidarının muhaliflere karşı sopaya dönüştürdüğü Türkiye
Cumhuriyeti mahkemelerine karşı güven garantisi olarak Londra mahkemelerini
hakem olarak tayin etmiştir yani İngiliz mahkemelerine güveniyorlar, Türkiye
mahkemelerine güvenmiyorlar. Nitekim, haklı olduklarını da vurgulamak lazım
çünkü Türkiye mahkemelerinin taraflı olduğunu ve bağımsız olmadığını, AKP’nin
talimatlarıyla çalıştığını herkes görüyor. HDP’lilere yönelik yapılan hukuksuzluklar
ve yaşananlar bunun en büyük ispatıdır.
Sayın
Bakan, günümüzde sağlık hizmeti halktan uzaklaştırılarak değil, aksine,
yurttaşın ayağına götürülerek sağlanmalıdır; bundan dolayı şehir hastaneleri
sisteminden derhâl vazgeçilmelidir. 
Değerli
milletvekilleri, bugün, sağlığın bu kadar metalaştırılması, ticarileştirilmesi
sağlık emekçilerine olan güveni sarsmıştır, hastanelere olan güven yok
olmuştur. Gecesini gündüzüne katarak çalışan doktorlara, sağlık emekçilerine
insanlık dışı çalışma koşullarının dayatıldığını görüyoruz. Bunun neticesinde,
toplumun kanayan yarası sağlıktaki şiddet maalesef gün geçtikçe artmakta ve
derinleşmektedir. Evet, iktidar bu şiddete çözümsüzlüğü dayatarak sadece
seyretmektedir. Sağlık şiddeti neticesinde katledilen doktorların,
sağlıkçıların vebali AKP iktidarının boynundadır.
Değerli
milletvekilleri, iktidarın şiddet politikalarındaki ısrarı, oluşturduğu
güvensiz ortam, hukuksuzluklar, ekonominin bozulması, eğitimin bozulması
toplumun ruh sağlığını da maalesef bozmaktadır. Bakın, ülkede anksiyete ve
depresyona bağlı ilaç kullanımının yüzde 27 oranında arttığı söylenmektedir. Bu
politikalar neticesinde, yoksullukla mücadele eden, açlıkla baş başa bırakılan
insanlar bu mücadeleyi bırakıp çok üzüntülü durumların yaşanmasına sebep
oldular, maalesef yaşamlarına değişik modellerde ailecek son verme noktalarına
dahi geldiler. AKP iktidarı savaş politikalarından ve savaş söylemlerinden
derhâl vazgeçmelidir.
Değerli
milletvekilleri, yaşamın tüm alanlarında olduğu gibi sağlık alanında da ana
dilde sağlık hizmeti yaşamsal bir ihtiyaçtır. Türkçe bilmeyen insanların temel
anayasal hakları olan sağlık hizmetine ulaşması engellenmiştir. Ana dil
üzerindeki yasaklar ve engellemeler sonucu yıllarca insanlar derdini hekimlere
ifade edememiş ve büyük acılar yaşamıştır. Ben, bir doktor olarak, Türkçe
bilmediği ve Kürtçe konuştuğu için derdini anlatamayan sayısız vakaya tanık
oldum. Bu açıdan “Ana dilde sağlık hizmeti haktır ve verilmelidir.” diyoruz.
Tutukluların
sağlık hakkı ve yaşam hakkı gasbedilmektedir. Bugün, tutuklu hastalara tıbbi
etiğe uymayacak şekilde uygulamaların olduğunu görüyoruz. Sağlık Bakanına ve bu
şekilde davranan doktorlara, tutsaklara hizmet ederken, Hipokrat yemininde
herkese eşit şekilde davranacağınıza dair yemin ettiğinizi hatırlatmak isterim.
Değerli
milletvekilleri, Sağlık Bakanı bütçeyi sunarken -unuttuğu- “Iğdır’a, Ardahan’a,
Ağrı’ya şu hastaneyi yaptık.” diyemiyor. Benim seçim bölgem Iğdır’ın 3 ilçesi
var: Aralık ve Karakoyunlu ilçelerinde devlet hastanesi yok; Tuzluca ilçesinde
ise yıkılmak üzere olan, deprem raporu alamamış bir devlet hastanesi var. Iğdır
Devlet Hastanesinde basit bir anjiyo cihazı dahi yoktur ama Sayın Bakan, Plan
ve Bütçe Komisyonunda çıkmış diyor ki: “El Bab’a, Azez’e şu hastaneleri yaptık,
şu hizmeti götürdük.” Evet, başka ülkelerde yaşayan insanların sağlık hizmeti
almasına asla karşı değiliz, bunu özellikle belirtmek isterim ama Tuzluca’nın,
Iğdır’ın, Karakoyunlu’nun bu bütçede hakkı nedir, bunu da sormak isteriz.
Başka
bir ülkenin egemenlik alanlarını işgal edip, âdeta ilhak etmiş gibi “Hastane
yaptık.” derseniz, şu soruyu sormak hakkımızdır: Kuzey Suriye’nin bazı
kentlerini, yani Rojava’nın bir kısmını, Türkiye’nin coğrafik 7 bölgesine ek
8’inci bölge olarak ilhak mı ettiniz? Bu yapılanların uluslararası sözleşmelere
aykırı olduğunu bilmiyor musunuz? Kafanıza göre Suriye’de kalıcı yatırımlar
yapmak ve bunu da halkın verdiği vergilerle yapmanın Anayasa’ya aykırı olduğunu
bilmiyor musunuz? 
Değerli
milletvekilleri, KHK’lerle ve güvenlik soruşturmalarıyla binlerce insan
hukuksuzca işlerinden edildi. Özel hastanelerde bu doktorlar, sağlık emekçileri
kölece çalışma koşullarına mahkûm edildiler. Bugün, yurt dışına beyin göçünün
yüzde 15 arttığı basına da yansımıştır. Bakanlık, bu insanları derhâl işlerine
iade etmelidir.
Değerli
milletvekilleri, Sağlık Bakanlığı -tam bir denetimsizlik- suçluyu koruyan,
mesuliyeti olanı aklayan bir Bakanlığa dönüşmüş. Sağlık Bakanlığının
depolarında miadı dolduğu için binlerce aşının imha edildiği ve devletin
bütçesinin milyonlarca lira zarara uğratıldığı Sayıştay raporlarına da
yansımıştır. Özel hastanelerdeki usulsüz faturalara resmen iktidar tarafından
göz yumulmaktadır. 
Değerli
milletvekilleri, birçok aile hekimi sağlık hizmetini maalesef derme çatma
ASM’lerde yapıyor. Bugün, Türkiye’de birçok köyde insanlar ASM ya da sağlıkevi
bulunmadığı için kilometrelerce yol katederek sağlık hizmeti almaya çalışıyor.
Aile hekimleri ve hemşireler, sağlıkevi bulunmadığı için, gittikleri köylerde
aşıları sağlıksız, hijyen dışı ortamlarda yapıyorlar. Coğrafyamızın en önemli
sorunlarından bir tanesi de mevsimlik işçiliğe giden ya da yaylacılıkla
geçimini sağlayan ailelerin çocuklarının aşılarının ve taramalarının maalesef
zamanında yapılmamasıdır. Sağlık Bakanlığını görevini yapmaya davet ediyoruz. 
Değerli
milletvekilleri, milyonlarca liralık fonların ve arazilerin, Sayın Bakanın da
daha önce Yönetim Kurulu Başkanlığını yaptığı Medipol Hastanesi de dâhil olmak
üzere birçok özel hastaneye teşvik olarak verildiği kamuoyunca da bilinmektedir.
Sayın
Bakan, Plan ve Bütçe Komisyonunda, bu konuyla ilgili tasarrufunun olmadığını
belgelere dayandırmadan açıklamıştır. Bu konu hakkında, Sayın Bakanı, halkın
Meclisinde halka özellikle belgelerle, altını çizerek söylüyorum, belgelerle
açıklama yapmaya davet ediyoruz.
Sonuç
olarak, 2020 yılı bütçesinin savaş bütçesi olduğunu tekrardan vurgulamak
isterim.
HALİL
ETYEMEZ (Konya) – Yuh sana! 
HABİP
EKSİK (Devamla) – Halkın temsilcileri olarak hiçbir zaman böyle bir bütçeye oy
vermeyeceğimizi, sonuna kadar halkın sağlığını, hakkını, hukukunu
savunacağımızı bir kez daha vurguluyor, Genel Kurulu saygıyla selamlıyorum.
(HDP sıralarından alkışlar)
BAŞKAN
– Diyarbakır Milletvekili Sayın Semra Güzel, buyurun lütfen.(HDP sıralarından
alkışlar) 
HDP
GRUBU ADINA SEMRA GÜZEL (Diyarbakır) – Teşekkür ediyorum Sayın Başkan. 
Değerli
milletvekilleri, Sağlık Bakanlığının bütçesine dair söz almış bulunmaktayım.
Tabii, bu kürsüden sağlıkla ilgili güzel şeyler söylemek isterdik fakat
bölgemizde ve ülkemizde her gün insanların katledildiği, savaşsız bir yaşam
için sınırları geçmeye çalışırken yaşamların kaybedildiği, ilaç alamadığı için
hayattan kopanların olduğu bir yıl geçirdik yine. Bu yıl da halk sağlığı
neoliberal politikalara kurban edildi. “Kaç insanı hayata döndürürüz?” sorusu
yerine “Hasta olandan ne kadar para alırız?” sorusunun baskın geldiği rant
politikaları uygulandı. Hem Sayıştay raporlarında hem de bu sene Hükûmetin
teklif ettiği bütçe önerisinde gördük ki halk sağlığı değil şirketlerin kazanç
kaygısı baskın gelmiştir. Gelişmiş ülkelerde koruyucu sağlık hizmetlerine
teşvik eden politikalar üretilirken ülkemizde 2019 yılında kişi başına ayrılan
koruyucu sağlık hizmeti bedeli 12,5 lira. Bakanlık yurttaşların hasta olmaması
için bu kadarını yeterli görüyor yani yurttaşa “Hasta olacaksınız.” deniliyor.
Niye mi? Çünkü yapılan şehir hastanelerinin dolmaması demek devletin özel
şirketlere borçlanması demek. 
Kamu
hastaneleri ve halk sağlığı kurumlarını kapatıp daha iyi sağlık hizmeti
verileceğini söylediğiniz şehir hastanelerini açtınız fakat gördük ki bu lüks
binalar hastane değil, sağlığın parayla dağıtıldığı, sağlık emekçilerinin
çalışma koşullarının altüst olduğu, şirket daha fazla para kazansın diye
gereksiz yere onlarca tetkikin yapıldığı AVM’ye benzer binalar. Hastaneler o
kadar büyük ki kimisinin duvarında “Kaybolursanız burayı arayın.” yazılı. Evet,
yurttaşlar içerisinde kayboluyor. 
Bizler,
sağlığın özel sektörle müşterek yürütülmesinin bir felaket olacağını söyledik,
bugün de görüyoruz ki haklıyız. Devlet özel firmalara hem kendi arazisini verdi
hem de “Hizmet veriyor.” diye bu özel şirketlere kira ödemeye başladı. Bu
şirketlerle yapılan sözleşmelerin içeriğini ise hâlâ bilmiyoruz. Sayıştay
raporlarında yer alan bilgilere göre şehir hastaneleri sözleşmeleri ticari sır
olduğu için ulaşılamamış. Sağlık alanındaki tek sır hasta ile hekim arasındadır
ama iki kurum arasında bir ticari sır oluşmuş ve bu ticari sırrın altından da
bolca yolsuzluk çıkıyor. 
Değerli
milletvekilleri, Elâzığ Fethi Sekin Şehir Hastanesinde tüp bebek bölümü
olmadığı hâlde, Sağlık Bakanlığı tarafından bu bölüm için garanti bedeli
ödendiği Sayıştay raporlarına yansıdı. Raporda, şirketlere doluluk garantisi
kapsamında yapılan ödemelerin muhasebeleştirilmediği tespit edildi. Söz verilen
hasta doluluk oranları sağlanmasına rağmen, şirketlere yapılan ödemeler garanti
miktarının altında kalmış. 
Yine,
Sayıştay raporlarında, şehir hastanesi sözleşmesinde şirketin kusuru nedeniyle
sözleşme erken feshedilse bile Sağlık Bakanlığının tazminat ödemeyi taahhüt etmesi
gerektiği var. Bu ülkede sokakta yürüyen herhangi bir yurttaşın can garantisi
dahi yokken bu şirketlerin her hâlükârda para kazanacağının garantisi var. Öyle
bir garanti ki bu, bitmemiş bahçeye bile Bakanlık garanti bedeli verdi. Elâzığ,
Manisa, Adana Şehir Hastaneleri inşaat hâlindeyken ve bahçe bakım hizmetleri
kullanılmıyorken dahi Bakanlık bahçe bakım garanti bedeli ödemiş. Raporda,
şehir hastanesi sözleşmeleri kapsamında satın alınan tıbbi cihazların bir
kısmının sağlık personelinin ihtiyacını karşılar nitelikte ve nicelikte
olmaması nedeniyle kullanılmadığı belirtilmiş yani halkın parası yine çöpe
gitmiş.
Değerli
milletvekilleri, gelelim Türkiye İlaç ve Tıbbi Cihaz Kurumuna. Sayıştay
raporlara göre, 628 bin doz aşının depolarda unutulması ve tarihlerinin geçmiş
olması nedeniyle 11 milyon TL kamu zararı oluşmuş. Bir yandan halkın parası bu
şekilde heba olurken öte yandan birçok ilacın SGK’nin ödeme listesinden
çıkarılmasıyla halk mağdur ediliyor. SGK, aralarında şeker, kanser, prostat,
kalp hastalığı tedavisinde kullanılan ilaçların da olduğu yüzlerce ilacı geri
ödeme listesinden çıkarmış durumda. Bu yıl, 19 Şubatta ilaçlara bir defada
yüzde 22 zam yapıldı ve SGK iskonto oranlarını değiştirmediği için aradaki
farkı yurttaşlar ödemek zorunda yani ilaçlara zam yapılıyor, SGK farkı
ödemediği için fatura halka kesiliyor. İstanbul Eczacılar Odası ise ağır
hastalıklarda kullanılanlar da dâhil yaklaşık 500 ilacın eczanelerde
bulunmadığını ve bu durumun ölümlere ve mağduriyetlere neden olduğunu
belirtmekte. Kurum, halktan alıp şirketlere para yetiştirmeye çalıştıkça
yolsuzluk da aldı başını gitti. Kamu İhale Kurumu şikâyet üzerine üniversite
ihalelerini mercek altına alarak daha çok tıbbi malzeme, hizmet alımı ve yapım
işleri üzerinde yoğunlaştığı incelemelerde her 3 ihaleden 1’inde yolsuzluk
yapıldığını ve incelenen üniversite hastaneleri ihalelerinde usulsüzlük
görülmeyen tek bir üniversitenin olmadığını tespit etti. Fakat soruşturma izni
YÖK’e tabi olduğu için gerekli işlemler yapılamıyor.
Değerli
milletvekilleri, Sağlık Bakanlığına bu yıl ayrılan bütçe toplam bütçenin yüzde
5’i kadar. Türkiye Hudut ve Sahiller Genel Müdürlüğüne ayrılan bütçe ise 152
milyon 450 bin TL. Bu bütçenin ne kadarı Hudut ve Sahillerde insan sağlığını
korumaya harcanıyor? Kurumun 2008 ile 2013 yılları arasında yaptığı iddia
edilen 10 milyon TL’lik vurguna ilişkin soruşturma hâlâ tamamlanamadı. 2019
yılında kurum üzerinden yapılan ihaleler de işin içine katıldığında, İstanbul
Cumhuriyet Başsavcılığına gönderilen dosyalarda, devlete verilen zararın toplam
65 milyon TL’yi bulduğu belirtilmekte ancak Danıştay, süreci soruşturmak için
Sağlık Bakanlığından ilgili evrakları talep etmesine rağmen Sağlık Bakanlığı,
gerekli evrakları Danıştaya teslim etmediği için yargı sürecinin uzamasına
neden oldu. Yine, kurumun, 2018 yılı faaliyet raporları yasal süreç içerisinde
hazırlanmamış. Hayati bir önemi olan ve uygulayacağı her politikanın hayat
kurtaracağı bilinen bir kurumun adı nedense yolsuzluk ve usulsüzlükle dile
geliyor. Aynı kurum, asli görevini hatırlıyor mu? Hudutları ve sahilleri ne
kadar koruyor? Neredeyse her yıl 2 bin insan Akdeniz’de ve Ege kıyılarında
savaştan kaçmaya çalışırken hayatlarını kaybediyor. 2018 yılında Akdeniz’de 2
bin, Ege’de son dört yılda 4.500 insan boğularak hayatını kaybetti. Mülteci
krizi derinleştikçe hayatını kaybedenlerin sayısı da artıyor. Hükûmet de yeni
göçlere yol açan savaş politikalarıyla mülteci krizini derinleştirmeye devam
ediyor. 
Sağlık
Enstitülerinin durumu ise yine Hükûmetin sağlık politikalarından bağımsız
değil. Bağımsız, bilimsel araştırma yapması için kurulan Enstitünün Yönetim
Kurulu Başkanı, Sayın Bakan. Dünyada enstitüler, bağımsız araştırma yapan ve
bilgi üretmeye dayalı kurumlardır fakat bizim ülkemizde her şey iktidarın
denetiminde olmak zorundaymış gibi Enstitü Başkanı da Sağlık Bakanının kendisi.
Değerli
milletvekilleri, bugün 14 Aralık, sokağa çıkma yasaklarının yıl dönümü. Sokağa
çıkma yasakları döneminde temel görevleri sağlık dağıtmak olan sağlık
personelleri yargılandı, hatta bazıları çatışmalar sırasında öldürüldü. 2
Ağustos 2019’da 4 sağlık çalışanı, Cizre’de sokağa çıkma yasakları döneminde 10
yaşındaki çocuğu tedavi ettikleri için tutuklandı. Ambulansın çatışma
alanlarındaki yaralılara müdahale etmesi engellendi. Hastaya müdahale için gitmek
isteyen ambulans şoförü Şeyhmus Dursun, Cizre Devlet Hastanesindeki nöbetinden
çıkarken Eyüp Ergen açılan ateş sonucu katledildi. Cizre Devlet Hastanesi
sağlık çalışanı Aziz Yural, 30 Aralık 2015’te mahalledeki yaralı kadına yardıma
giderken keskin nişancılar tarafından vuruldu. “Cizre ambulans davası” olarak
bilinen davada 14 meslektaşımız resmî başvurular sonrası gittikleri Cizre’de
sivillere tıbbi destek sunmak istedikleri için yargılandı. Sokağa çıkma
yasaklarının olduğu süreçte Cizre’de bulunan 8 sağlık ocağı yetmiş üç gün
boyunca kapatıldı ve karakol olarak kullanıldı. Bunlardan sadece 5’i yasaktan
sonra açılabildi çünkü 3 tanesi çatışmalar sırasında yok edildi. Cizre Devlet
Hastanesinin acil bölümü askerî üs gibi kullanıldı, üst katları ise güvenlik
güçlerince yatakhane olarak kullanıldı. O dönemde yaşam hakkından sağlık
hakkına birçok hak ihlali yaşandı.
Değerli
milletvekilleri, Dünya Sağlık Örgütünün tanımlamasına göre, sağlık, sadece
hastalık ve sakatlığın olmayışı değil, bedence, ruhça ve sosyal yönden de tam
bir iyilik hâlinin olmasıdır. Biz, ayrıca, siyasal iyilik hâlinin de olması
gerektiğini söylüyoruz. Bugün Türkiye'nin içerisinde bulunduğu ekonomik krizi,
savaşları, hukuksuzlukları ve bir anda insanların hayatını altüst eden
KHK’leri, sokak ortalarında öldürülenleri ve cezasızlıkla sonuçlanan
cinayetleri düşündüğümüzde, bu ülkenin sağlık politikalarının iyi olduğunu
söylemek maalesef, çok zor. 
Türkiye,
Uluslararası Bütçe Ortaklığı tarafından düzenlenen ve bütçe hakkını gösteren
ankette, 100 üzerinden sıfır puan aldı ve tarihe geçti. Halkın katılmadığı,
meslek odalarının görüşlerinin alınmadığı, iktidarın kendi ihtiyaçları
doğrultusunda hazırladığı bir bütçe ancak antidemokratik uygulamaların bir
devamı olabilir. Sağlık gibi temel bir konuda parayı, rantı esas alan
politikalardan vazgeçilmeli; kadınların, gençlerin, meslek odalarının,
STK’lerin içerisinde yer almadığı, muhalefet önerilerinin göz ardı edildiği bir
bütçe, halk sağlığı değil, daha fazla ölüm ve sağlıksız bir yaşam getirecektir.
Hepinizi
selamlıyorum. (HDP sıralarından alkışlar)
BAŞKAN
– İzmir Milletvekili Sayın Murat Çepni, buyurun. (HDP sıralarından alkışlar)
HDP
GRUBU ADINA MURAT ÇEPNİ (İzmir) – Teşekkürler Başkan. 
Genel
Kurul ve değerli halkımız, evet, tüm dünyada büyük bir yok oluş sürecinin
tartışıldığı günlerdeyiz ve insanlık eliyle yaşam alanlarının, dünyanın
geleceğinin yok olması riskiyle karşı karşıyayız. Tam da bu süreçte, tabii,
aynı tartışmaların Türkiye’de de yapıldığı bir süreçte Çevre ve Şehircilik
Bakanlığı bütçesini görüşüyoruz. 
Burada,
tabii, en temel sorunlarımızın başında gelen şey, tüm dünyada çok yoğun
tartışılan iklim krizi “ekolojik kriz” diye de tarif ettiğimiz doğa ve yaşam
alanlarının tahribatı, “ekolojik yıkımın kendisi” diye tarif ettiğimiz süreçte
bütün bu tartışmaların, hükûmetler ve halk, hükûmetler ve çevre, ekoloji
örgütleriyle ne düzeyde iş birliği içerisinde yürütüldüğü tartışmasıdır. Şimdi,
hem dünyada hem de Türkiye’de bu anlamda çok ciddi bir sıkıntıyla karşı
karşıyayız yani Çevre ve Şehircilik Bakanlığının bugün bizi karşı karşıya
bıraktığı en büyük tehlike ve risk, bütün bu çevre ve şehir politikaları
konusunda halkın, çevre ve ekoloji örgütlerinin, meslek örgütlerinin ve bilim
insanlarının bu sürece dâhil edilmemesi meselesidir. 
Şimdi,
bu kadar büyük riskle karşı karşıya kaldığımız bugün, bütün bu çevrelerin bu
tartışmalara dâhil edilmemiş olması doğrudan içinde bulunduğumuz siyasal
politik süreçle bağlantılıdır. Biz buna yer yer “saray merkezli siyaset”
diyoruz, yer yer “tek adam diktatörlüğü” diyoruz, yer yer “faşizm” diyoruz
fakat bütün bunlara rağmen, bütün bu yaptığımız tarifler aslında karşı karşıya
kaldığımız riski tam olarak karşılayabilmiş değil maalesef. Çünkü karşı karşıya
kaldığımız risk, telafisi mümkün olmayan bir risk yani dünyanın yok olmasıyla
Türkiye’nin geri dönüşü mümkün olmayan bir tahribatla karşı karşıya kalması
meselesi, dolasıyla bugün herhangi bir tartışmayla, herhangi bir eleştiriyle,
öz eleştiriyle aşılabilecek bir mesele değil. 
Dolayısıyla,
burada, Bakanlık, bütün bu süreçte saydığımız ekoloji örgütleriyle, bilim
insanlarıyla, çevreleriyle, yurttaşlarla çok doğrudan bir ilişki kurmak
zorundadır. “Ben yaptım, oldu.” “Sarayın verdiği talimatlarla, fermanlarla
gereğini yaparız…” Bunun yanında İçişleri Bakanlığının da halkın, ülkenin
güvenliğini sağlamaktan ziyade yıkım şirketlerinin güvenlik güçlerine dönüşmüş
olduğu koşullarda; Çevre Bakanlığının yarattığı tahribatlara “hayır” diyen,
itiraz eden yurttaşların, köylülerin susturulması, bastırılması rolünü üstlendiği
koşullarda karşı karşıya kaldığımız riskin aslında çok daha komplike bir risk
olduğunu söyleyebiliriz. 
İklim
kriziyle karşı karşıyayız. Biz buna “kapitalizmin krizi” diyoruz çünkü bu kriz,
başta da belirttiğim gibi, insanlığın, daha çok kapitalizmin -daha çok kâr,
maksimum kâr- ve pazar ekonomisinin yarattığı bir yıkım yani doğal kaynakların
ve emeğin acımasızca sömürüsünün sonuçlarından bir tanesi. 
Şimdi,
iklim krizi tüm dünyada tartışılıyor. En son, iklim krizine karşı küresel
eylemler gerçekleştirildi ve milyonlarca insan bu eylemlere katıldı. Türkiye’de
de bunlara milyonlarca insanın katıldığını gördük, biz de katıldık.
Dolayısıyla, bugün, Çevre ve Şehircilik Bakanlığının temel gündemi, iklim krizi
ve bununla mücadele olmak zorundadır. Bakın, iklim kriziyle mücadele fidan
dikmekle olmaz. İklim kriziyle mücadele ancak ormanların korunmasıyla olabilir.
Siz ormanları korumazsanız, ormanları maden şirketlerine peşkeş çekerseniz,
güvenlik gerekçesiyle yakarsanız bugün dikilen yeni fidanlar yarınımıza çare olmaktan
uzak kalacaktır. 
İklim
krizinin temel sebepleri belli: Fosil yakıtların kendisi yani petrol, doğal gaz
ve kömür; termik santrallerin kömür yakıtının ta kendisi. Dolayısıyla, bunların
yarattığı tahribat ya engellenecek ya da yıkıma gidilecek, bunun ortası
maalesef yok. Dolayısıyla, Çevre ve Şehircilik Bakanlığı bu konuda bir eylem
planına sahip olmalıdır. Şimdi, açıklanan eylem planlarında tüketim
alışkanlıklarının değiştirilmesi, “enerji yatırımları” adı altında tarif edilen
enerji politikalarının kendisi tartışılmıyor. Ne tartışılıyor? Bunun karşısında
bisiklet yollarının yapılması gibi, işte “kamu spotu” diye tarif ettikleri
yayınlarda ifade ettikleri fidan dikimleri ve benzeri gibi birilerinin, onun
bunun himayesinde yaptıkları kimi düzenlemeler var. Oysa süreç bizden şunu
istiyor: Birincisi -termik santral tartışmasında da bunu çok net olarak ortaya
koyduk- siz termik santrallere baca takarak bile ortadaki riski kaldırmış
olmuyorsunuz. Termik santraller tüm dünyada sınırlandırılmaya çalışılırken Türkiye’de
bunların sayısının artırılması tartışılıyor. Bakanlık olarak, bu termik
santrallerin sınırlandırılması ve kaldırılması konusunda bir politikaya sahip
misiniz? Ormanların ve tarım alanlarının yok edilmesine karşı, örneğin, Ege
Bölgesi’nin JES çöplüğüne dönüştürülmesine karşı, Karadeniz ormanlarının ve
yaylalarının “Yeşil Yol” diye tarif edilen yıkım projesine heba edilmesine
karşı, Munzur Vadisi’nin tümüyle maden sahasına dönüştürülmesine karşı bir
plana sahip misiniz? Böyle bir planlamayı kesin ve kesin görmüyoruz. 
Çevre
duyarlılığı inşaat şirketlerinin CEO’larının denetiminde yapılamaz. Çevre
duyarlılığı ancak halkla, çevre örgütleriyle, vatandaşlarla, yurttaşlarla ve
bilim insanlarıyla birlikte yürütülebilir. Şimdi, Çevre ve Şehircilik Bakanlığı,
bugün, enerji şirketlerinin, inşaat şirketlerinin CEO’su pozisyonundadır.
Onların ihtiyaçları neyse, onların kâr etmeleri için ne gerekiyorsa bunları
planlıyor ve biz de burada, Mecliste bunları bir biçimde geçirmekle mükellef
olarak kalıyoruz. Evet, başta da belirttiğim gibi, bugün, İçişleri Bakanlığı da
onun kolluk güçleri de bunun karşısında geliştirilen muhalefeti bastırmakla
görevli. 
Bakın,
Kaz Dağları’nı soruyorum buradan: Bugün 14’ünde yenileme süresi doldu, ne
yapacaksınız? Kaz Dağları’ndaki maden ruhsatının durumu ne olacak, bunu buradan
soruyoruz. 
Kanal
İstanbul Projesi bir yıkım projesidir, neden yapılacağını açıklayamadığınız bir
projedir. Bunun yaratacağı büyük yıkımlar defaatle tartışıldı, tartışılıyor. Bu
konuda fikriniz nedir? 
Salda
Gölü… Salda Gölü’nde bir yapılaşmaya gidiliyor ve Bakanlık bunun çok ciddi bir
yapılaşma olmadığını, epeyce bir uzağında yapılacağını söylüyor. Biz buradan
şunu soruyoruz: Hiç yapmasanız ne olur? Yapmak zorunda mısınız? Oralardan
elinizi çekseniz, oralara dokunmasanız daha iyi olmaz mı? 
Munzur
Vadisi çok zengin endemik bitkilere sahip, bir tarihsel miras aynı zamanda, bir
inanç merkezi aynı zamanda. Buraları hangi cesaretle, hangi cüretle, kime
sorarak maden sahası ilan ediyorsunuz? Bu hakkı size kim veriyor? 
İzmir,
Aydın JES çöplüğü hâline gelmiş durumda, nefes alamaz durumda; köylüler feryat
figan ediyor, ölüm oranları artmış durumda. Siz, yetmedi, Aydın’da yeni JES’ler
yapmaya çalışıyorsunuz, yetmiyor İzmir’i de JES alanı hâline getiriyorsunuz. Bu
nasıl bir cesaret, bu nasıl bir cürettir; bu nasıl bir halk düşmanlığı
politikasıdır; bu nasıl bir düşmanlıktır; bunları anlamakta gerçekten
zorlanıyoruz. 
Dün
Karadeniz’deki Yeşil Yol Projesi’ni anlattım. Yani Karadeniz HES çöplüğüne
dönmüş durumda ve burada, Karadeniz’de “yerli ve millî, vatansever politikalar”
adı altında bunları yaptığınızı düşünüyorsunuz. Karadeniz’i katlettiniz. 
SALİH
CORA (Trabzon) – Neyi katlettik ya?
MURAT
ÇEPNİ (Devamla) - Bunun neresinde millîlik, bunun neresinde vatanseverlik? Bu,
nasıl bir Bakanlık politikasıdır? Bu, nasıl bir devlet politikasıdır?
Dolayısıyla biz bütün bunlara karşı şunu tekrar ifade ediyoruz: Bu politikanın
sonucu yoktur, bu politikanın geri dönüşü yoktur; bunun telafisi mümkün
değildir. 
SALİH
CORA (Trabzon) – Yaylaya elektrik istiyorsun, HES istemiyorsun.
MURAT
ÇEPNİ (Devamla) - Bu, aynı zamanda Türkiye'nin yönetim biçimiyle de
demokrasisiyle de doğrudan bağlantılıdır. Halka düşman, doğaya düşman bu
politika ancak ve ancak topyekûn demokratik bir siyasetle, demokrasiye yeniden
topyekûn bir biçimde sarılarak aşılabilir “yaptım oldu” politikalarıyla
aşılamaz. 
BEKİR
KUVVET ERİM (Aydın) – İstersen gaz lambasına dönelim, gaz lambasına.
ALİ
KENANOĞLU (İstanbul) – Hatibi dinleyelim.
MURAT
ÇEPNİ (Devamla) - Halka, sermayeye, sermaye şirketlerine peşkeş çekilen
olanaklarla yapılamaz. AKP’nin yüzde 1 farkla iktidar olduğunu söyledik. Yüzde
1 farkla iktidar olan AKP, halka ve doğaya düşman politikalarına devam ettiği
müddetçe biz de ezilen milyonlar olarak bunun karşısında durmaya devam
edeceğiz. 
Teşekkür
ederim. (HDP sıralarından alkışlar) 
BAŞKAN
– Şırnak Milletvekili Sayın Hüseyin Kaçmaz, buyurun. (HDP sıralarından
alkışlar)
HDP
GRUBU ADINA HÜSEYİN KAÇMAZ (Şırnak) – Sayın Başkan, değerli milletvekilleri;
bugün, evet, Mecliste bütçe görüşülüyor. Aynı zamanda, bugün, 14 Aralık 2015
tarihinde Şırnak’ın Silopi ve Cizre ilçelerinde ilan edilen sokağa çıkma
yasağının yıl dönümü. Bugün, Birleşmiş Milletler İnsan Hakları Yüksek
Komiserliğinin de raporunda açıkça belirttiği üzere kıyamet benzeri bir
tablonun yaşandığı bu tarihî dönemin başlangıcıydı.
14
Aralıkta yasaklar başladığında, sabah saatlerinde hoparlörlerden anonslar
yapılmaya başlandı ve halkın huzuru, can ve mal güvenliği için sokağa çıkma
yasağı ilan edildiği belirtildi. Ancak ilan edilen bu yasak, maalesef ki birçok
sivil yurttaşımızın canını, malını ve huzurunu bir ömür boyu alıp götürdü.
Bu
dönemde, 14 Aralıktan önce tabii, 4 Eylülde de Cizre’de sokağa çıkma yasağı
ilan edilmişti ve 22 sivil yurttaş hayatını kaybetmişti. Bunlardan birisi de
birçoğunuzun belki bildiği üzere 10 yaşındaki Cemile Çağırga’ydı. Cemile,
kapısının önünde vuruldu, onu almaya çalışan annesi ve amcası da tarandı.
Cemile’nin cenazesi üç gün boyunca derin dondurucuda saklanmak zorunda kalındı
çünkü çatışmalar devam ediyordu, cenazeyi defnedemediler.
Tabii,
o dönemde de yine yandaş medyada hemen “Teröristler yaptı.” diye haberler
yapıldı ancak Cemile’nin annesi ve diğer aile bireyleri kurşunun nereden
geldiğini çok net bir şekilde görebilmişlerdi. Zırhlı araçlardan geldiğini ve
bu kurşunlarla Cemile’nin hayatını kaybettiğini belirtmişlerdi. O dönem
Başbakan olan Davutoğlu’nun “Cizre’de sivil kayıp yok.” sözüne karşı ailesi
“Başbakan, Cumhurbaşkanı gelip kızımı görsünler, o küçük çocuk nasıl terörist?”
diye sordu. Cemile’yle birlikte onlarca sivil yurttaş hayatını kaybetti. Bu
yaşanılan acının bir tarifini de babasının bir gazeteciye verdiği cevapta çok
net bir şekilde hissedebiliyorduk. Baba Ramazan Çağırga kendisine “Kaç
yaşındasınız?” diye soran gazeteciye “53 yaşındayım ancak ‘İki yüz yıllık acı
yaşadı.’ diye yazabilirsiniz.” ifadesinde bulunmuştu. Çünkü baba Ramazan
Çağırga, ilk defa bir çocuğunu kaybetmiyordu, 90’lı dönemlerde köyündeyken
evine isabet eden havan mermisiyle birlikte ailesinden 7 kişiyi daha
kaybetmişti. Maalesef ki Kürt’ün makûs talihi, makûs kaderi Cizre’de yine gelip
bu sefer Cemile Çağırga’yı bulmuştu. 
Yine,
Cizre’de üç aylık Miray bebek vardı. Miray bebek evinde keskin nişancıların
ateşiyle yanağından yaralanmıştı, ailesi öldüğünü zannetti ama beş dakika sonra
ağlayınca yaşadığını fark edip ambulans istediler. 155’le iletişim hâlinde
ambulans istediklerinde, ellerinde beyaz bayrakla dışarı çıkmalarına rağmen,
maalesef ki yine tarandılar ve bu sefer Miray bebek hayatını kaybetti. Miray
bebek daha 3 aylıktı, fotoğrafı şu. O dönemde de hâlâ “Sivil kayıp yok.”
deniyordu, demek ki Miray bebek de terörist olarak kabul ediliyordu. 
Ve
yine, Beytüşşebap’ta, 94’te, evine yapılan havan mermisi atışından dolayı
ailesini alıp Cizre’ye gelen -90’lı yıllarda- 74 yaşındaki gariban, yoksul
Mehmet amca da evde yiyecek bir şey kalmayınca -yasağın ilerleyen günlerinde-
dışarı çıkıp yiyecek bir şeyler bulmak istemişti ama maalesef ki onun dediği
gibi olmadı. Ailesi her ne kadar “Çıkma, tehlikelidir.” dediyse de “Ben
yaşlıyım, kimse bir şey yapmaz.” dedi. Ama maalesef ki Mehmet amca da başından
vurularak katledildi, cenazesi bir gün boyunca yerde kaldı. 
Ve
yine, Silopi’de de benzer acılar yaşandı. Silopi’de -birçoğunuzun yine bildiği
üzere- Taybet İnan, 57 yaşındaki 11 çocuk annesi Taybet İnan komşusunun evinden
dönerken taranarak katledildi; onu kurtarmaya çalışan kaynı vurularak
katledildi; onları, yaralıları kurtarmaya çalışan eşi de yaralandı. Bu cenaze
bu şekilde -Taybet İnan’ın cenazesi- yedi gün yedi gece sokakta kaldı. Dünyanın
birçok yerinde, tarihte birçok kez, savaşlar, katliamlar, acılar yaşandı ama
hiçbir zaman bir cenaze yedi gün yedi gece dışarıda bırakılmadı. O dönem ben de
Silopi’deydim, gerek mülki amirlerle gerek başsavcıyla sürekli iletişim
hâlindeydik. Bu cenazenin kaldırılması ve dinî vecibelerinin yerine getirilerek
ailenin bu acısının sonlandırılması için elimizden gelen gayreti sarf etmemize
rağmen, bir türlü bu cenazeyi alamadık ve yedi gün yedi gece bu cenazeler
buradaydı, sokakta kaldı. Daha önce de okudum buradan. Oğlunun, annesinin bu
durumuna ilişkin bazı ifadeleri vardı: “Biz sevgi nedir, hiç dile getirmezdik
ama bir sarılması vardı, dünyaya değerdi, binlerce söz gelse anlatamazdı o
sevgiyi. Annem tam tamına yedi gün sokakta kaldı; hiçbirimiz uyuyamadık,
köpekler gelir, kuşlar konar diye. O orada yattı, biz 150 metre ötesinde
öldük.”
Hepimizin
annesi var, değil mi? Belki, bazılarımızın anneleri hayatlarını kaybetmişlerdir
ama anne sevgisi farklıdır arkadaşlar. Bu aile, bu çocuk yedi gün yedi gece,
annesinin cenazesine 150 metre ötede, kuşlar konmasın, köpekler gelip
cenazesini parçalamasın diye beklemek zorunda kaldı. Kürt meselesi tam da
budur. 
SALİH
CORA (Trabzon) – Cesedin altına bomba yerleştirildi. 
HÜSEYİN
KAÇMAZ (Devamla) – Lütfen Sayın Cora, lütfen...
SALİH
CORA (Trabzon) – Bomba yerleştirildi cesedin altına.
HÜSEYİN
KAÇMAZ (Devamla) – Taybet İnan mı bomba yerleştirdi?
SALİH
CORA (Trabzon) – Onları hep PKK yapmıştır, PKK!
ALİ
KENANOĞLU (İstanbul) – Bırak bu lafları, saçma sapan laf atma ya! Ne
uyduruyorsun bomba yerleştirildiğini, niye yalan söylüyorsun?
BAŞKAN
– Arkadaşlar, lütfen sakin…
Sayın
Cora, lütfen…
HÜSEYİN
KAÇMAZ (Devamla) – Sayın milletvekilleri, müsaadenizle, olayları anlatıyorum. 
ALİ
KENANOĞLU (İstanbul) – Terbiyesizlik yapmayın be!
AKİF
ÇAĞATAY KILIÇ (İstanbul) – Terbiyesizliği sen yapma ya! Ağzından çıkanı kulağın
duysun!
BAŞKAN
– Arkadaşlar, lütfen…
ALİ
KENANOĞLU (İstanbul) – Ne bombası koymuşlar? Nereden uyduruyorsunuz bomba
koyduklarını?
HÜSEYİN
KAÇMAZ (Devamla) – Sayın Cora, bakın, orada doğan, büyüyen benim, orada
olayları yaşayan benim, o top atışlarının hepsini gören benim. Bırakın da bir
kere de kimin yaptığına biz karar verelim ya! Gözümüzle gördük ya! Gözümüzle
gördüğümüzü de size inandıramıyoruz. Biz kimiz, inandıramıyoruz; dilimiz nedir,
inandıramıyoruz; kültürümüz nedir, inandıramıyoruz. Bırakın da bize kimin
düşmanlık yaptığına biz karar verelim ya! Maalesef ki yapıldı. (HDP
sıralarından alkışlar)
Siz
“Türk ordusu yapmaz.” dediniz; burayı bombaladı, bombaladı, bu Meclisi birkaç
gün sonra bombaladı. 
SALİH
CORA (Trabzon) – Onlar haindi!
YUSUF
BAŞER (Yozgat) – O hainleri örnek veriyorsun! Çok güzel(!)
HÜSEYİN
KAÇMAZ (Devamla) – Şurada 251 sivili katlettiler. 
SALİH
CORA (Trabzon) – Haindi onlar!
HÜSEYİN
KAÇMAZ (Devamla) – Siz onları görmüyorsunuz da bizim söylediklerimize mi
takılıyorsunuz? Yapmayın! 
İSMAİL
KAYA (Osmaniye) – Kimin bombaladığı belli, teröristler bombaladı.
İÇİŞLERİ
BAKANI SÜLEYMAN SOYLU – Ne olacak, terör örgütüne teslim mi olacak devlet?
HÜSEYİN
KAÇMAZ (Devamla) – Cizre’de üç bodrumda, herkesin bilmesine rağmen 177 insan
katledildi.
İÇİŞLERİ
BAKANI SÜLEYMAN SOYLU – Terör örgütüne teslim mi olacak devlet?
HÜSEYİN
KAÇMAZ (Devamla) – 177 insan katledildi. (AK PARTİ sıralarından gürültüler)
BAŞKAN
– Arkadaşlar, müsaade eder misiniz.
Sayın
Kaçmaz...
HÜSEYİN
KAÇMAZ (Devamla) – Siz kabul etseniz de…
BAŞKAN
– Sayın Kaçmaz “Türk ordusu bombaladı.” gibi ağzınızdan bir ifade çıktı.
Bombalama, teröristler tarafından yapılmıştır. 
İÇİŞLERİ
BAKANI SÜLEYMAN SOYLU – Terör örgütüne devlet teslim olmaz!
FATMA
KURTULAN (Mersin) – Ordudaydılar o zaman, o zaman ordudaydılar!
ALİ
KENANOĞLU (İstanbul) – FETÖ’cülerden bahset, FETÖ’cülerden!
HÜSEYİN
KAÇMAZ (Devamla) – Türk ordusu içindeki hainler…
BAŞKAN
– Bunu düzeltmenizi rica ediyorum. 
HÜSEYİN
KAÇMAZ (Devamla) – Ne demek istediğim çok nettir. 
BAŞKAN
– Düzeltin lütfen!
HALİL
ETYEMEZ (Konya) – Sayın Başkan, özür dilesin!
HÜSEYİN
KAÇMAZ (Devamla) – Ne demek istediğim çok nettir. 
İÇİŞLERİ
BAKANI SÜLEYMAN SOYLU – Yazıklar olsun!
HÜSEYİN
KAÇMAZ (Devamla) – O dönem de askerin içinde hainler vardı, burayı
bombaladıklarında da yine hainler vardı. Birileri, derin eller burayı kaşıyor,
Kürt meselesini kaşıyor. Yıllarca size dedik ki: Kürt meselesini, Kürt
realitesini inkâr etmeyin. Kürt meselesinde bu sorunlara inkâr sebep oluyor.
Bütün söyledikleriniz sonuçtur. Bu yaşadıklarımızı yıllarca size anlatmaya
çalıştık. Biz, bir daha bunlar yaşanmasın diye mücadele ediyoruz. Biz, orada
küçücük çocukların nasıl katledildiğini gördük.
YUSUF
BAŞER (Yozgat) – Hadi oradan be! 
(AK
PARTİ ve HDP sıraları arasında karşılıklı laf atmalar)
ALİ
KENANOĞLU (İstanbul) – Sana “Hadi oradan!” Ayıp be!
DİLŞAT
CANBAZ KAYA (İstanbul) – Kes sesini ve dinle!
ALİ
KENANOĞLU (İstanbul) – Bırakın, hatibi dinleyin, konuşsun ya!
HÜSEYİN
KAÇMAZ (Devamla) – Bu anlattıklarımız vicdan sahibi olanlar içindir. Evet, bunu
söylediğimizde rahatsız olabiliyorsunuz, biz de rahatsız oluyoruz. Biz buraya
hiçbirinizle bire bir münakaşaya girmek için gelmedik; biz buraya sorunu
anlatmaya, çözüm üretmeye geldik. O dönemlerde yaşananların daha birçoğunu
anlatamadım, o kadar uzun bir dönem ki. Çözüm süreci nasıl bitti, hepsini teker
teker anlatabiliriz.
AKİF
ÇAĞATAY KILIÇ (İstanbul) – Silahları bırakmadığınız için bitti.
HALİL
ETYEMEZ (Konya) – Silahları bırakmadığınız için bitti çözüm süreci.
HÜSEYİN
KAÇMAZ (Devamla) – Nihat Kazanhan’ı, Umut Kurt’u kimin öldürdüğünü teker teker
anlatabiliriz.
ZEHRA
TAŞKESENLİOĞLU (Erzurum) – Afrin’de yaptığınız katliamları niye anlatmıyorsunuz?
HÜSEYİN
KAÇMAZ (Devamla) – O gün de bugün de devletin içinde bir el sürekli bu meseleyi
kaşıyor, bu savaşta sivil yurttaşlar da hayatını kaybediyor.
MÜCAHİT
DURMUŞOĞLU (Osmaniye) - Savaş yok, terörle mücadele var.
HÜSEYİN
KAÇMAZ (Devamla) – O zaman, bunu söylediğinizde, hemen sonrasında bu Meclisi
bombaladılar, kabul etseniz de etmeseniz de.
MÜCAHİT
DURMUŞOĞLU (Osmaniye) - FETÖ teröristleri yaptı, onu da teröristler yaptı, Türk
ordusu yapmadı.
HÜSEYİN
KAÇMAZ (Devamla) – Arkadaşlar, bakın, bu bahsettiklerimin birçok örneği var,
daha anlatacaktım, müsaade etmediniz ama şunu söyleyeyim: Burada hayatını
kaybeden birçok insan, 90’lı yıllarda yine aile bireylerinden hayatını
kaybedenlerin, köyleri boşaltılanların, köy meydanında işkence görenlerin,
dışkı yedirilenlerin çocukları ve torunlarıydı. 90’lı yıllarda bunlar
yapıldıktan sonra maalesef 2015’e sirayet etti bu ve 2015’te yapılan bu
katliamlar da… 
(Mikrofon
otomatik cihaz tarafından kapatıldı)
BAŞKAN
– Sayın Kaçmaz, sözlerinizi tamamlayın.
HALİL
ETYEMEZ (Konya) – PKK’nın katliamlarını da saysana sen şimdi.
HÜSEYİN
KAÇMAZ (Devamla) – Bir daha benzer katliamlara, benzer acılara sebep olmaması
için bu meseleyi sulhla çözeceğiz, diyalogdan başka çare yok.
MÜCAHİT
DURMUŞOĞLU (Osmaniye) – Bir kere söyleyin, bir kere, PKK’ya “terör örgütü”
diyemediniz.
YUSUF
BAŞER (Yozgat) – Hadi oradan!
HÜSEYİN
KAÇMAZ (Devamla) – Bu katliamları yapanlar da elbet bir gün hesap verecek.
Genel
Kurulu saygıyla selamlıyorum. (HDP sıralarından alkışlar)
İÇİŞLERİ
BAKANI SÜLEYMAN SOYLU – Doğrudur, katliamı yapan PKK’dır, doğrudur.
HÜSEYİN
KAÇMAZ (Şırnak) – Biz çok iyi biliyoruz Sayın Bakan.
İÇİŞLERİ
BAKANI SÜLEYMAN SOYLU – Hadi oradan! (Gürültüler)
HÜSEYİN
KAÇMAZ (Şırnak) – Sen hadi oradan!
İÇİŞLERİ
BAKANI SÜLEYMAN SOYLU – Hadi oradan!
HÜSEYİN
KAÇMAZ (Şırnak) – Haddini bil, seviyeli konuş, seviyeli ol!
ALİ
KENANOĞLU (İstanbul) – Senin haddine değil! 
İSMAİL
KAYA (Osmaniye) – Katliamı yapanlar her gün hesap verecek.
BAŞKAN
– Arkadaşlar… Sayın Bakan…
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun…
(AK
PARTİ ve HDP sıraları arasında karşılıklı laf atmalar)
ALİ
KENANOĞLU (İstanbul) – Senin haddine değil!
HALİS
DALKILIÇ (İstanbul) – Elini indir!
ALİ
KENANOĞLU (İstanbul) – Oturun yerinize! Oturun yerinize!
MAHMUT
TOĞRUL (Gaziantep) – Otur be!
HALİS
DALKILIÇ (İstanbul) –İndir o elini! Sen otur!
MAHMUT
TOĞRUL (Gaziantep) – Kime bağırıyorsun!
HALİS
DALKILIÇ (İstanbul) – İndir o elini!
MAHMUT
TOĞRUL (Gaziantep) – Kime bağırıyorsun!
HALİS
DALKILIÇ (İstanbul) – Oturun yerinize!
MAHMUT
TOĞRUL (Gaziantep) – Bakan, orada.
BAŞKAN
– Evet, birleşime on dakika ara veriyorum.
Kapanma Saati: 13.58
İKİNCİ OTURUM
Açılma Saati: 14.23
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
İkinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Halkların
Demokratik Partisi Grubu adına yapılan konuşmalarda kalınmıştı. 
CAHİT
ÖZKAN (Denizli) – Sayın Başkan...
BAŞKAN
– Sayın Özkan, söz talebiniz var galiba.
Buyurun.
IV.- AÇIKLAMALAR
1.- Denizli Milletvekili Cahit Özkan’ın, Şırnak
Milletvekili Hüseyin Kaçmaz’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin beşinci tur
görüşmelerinde HDP Grubu adına yaptığı konuşmasındaki bazı ifadelerine, terör
örgütünün her zaman her türlü mekanizmayı vesile kılarak birlik ve
beraberliğimize kastettiğine ilişkin açıklaması
CAHİT
ÖZKAN (Denizli) – Sayın Başkan, kürsüden hatip konuşurken elbette aziz
milletimizin vicdanını yaralayan bazı tanıklıklarından bahsetti ancak bir
devlet olma sorumluluğuyla biz biliyoruz ve bunun mücadelesini veriyoruz ki o
da bu topraklarda yaşanan acılar, her birisi devletimizin ve milletimizin
sorumluluğundadır. Bu hususlarda konuşma yaparken çok hassas davranmalıyız.
Bakınız, terör örgütü, her zaman, her türlü mekanizmayı, her türlü propagandayı
bir vesile kılarak bu ülkedeki birlik ve beraberliğe kastediyor. Elbette
oradaki tanık sadece hatip değildi, başka tanıklar da var ancak orada yaşanan
acıları ülkemizin, milletimizin acısı diye ifade ederken, bu ülkede sadece bir
perspektiften bakarak, sadece belli acılara yoğunlaşarak olmaz. 
(Mikrofon
otomatik cihaz tarafından kapatıldı.)
BAŞKAN
– Buyurun.
CAHİT
ÖZKAN (Denizli) – Bakınız, terörle mücadelede şehitler verdik, kundaktaki
çocuklarımızı kaybettik, bebeklerimizi kaybettik. Kürt’üyle, Türk’üyle,
Laz’ıyla, Çerkez’iyle 82 milyonun kardeşliğine yönelen bu tehditlerden ve
saldırılardan hepimiz nasibimizi aldık ancak terör örgütünün bu saldırılarını
yok sayarak sadece bir zaviyeden olup bitenlere bakmak kabul edilebilir bir
durum değildir. Hendeklerle mücadelede Kur’an-ı Kerimlerin içerisine saklanan
bomba düzeneklerine hep beraber tanık olduk. Yine, orada ölen kişilerin
bedenlerinin, cesetlerinin altına bomba düzeneklerinin saklandığını gördük ve
bu sahte düzenler sebebiyle maalesef şehitler de verdik. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın lütfen. 
CAHİT
ÖZKAN (Denizli) – Son olarak, biz, bu ülkede “İnsanı yaşat ki devlet yaşasın.”
anlayışıyla 82 milyonun barışını, huzurunu savunuyoruz. Bakınız, bu devletin
Mehmetçik’inin, Silahlı Kuvvetlerinin, güvenlik kuvvetlerimizin nasıl insani
bir davranış içerisinde olduğu, Afrin’de, Cerablus’ta ve Barış Pınarı
Harekâtlarında ortaya koymuş olduğumuz o insani tavırdan bellidir.
Mehmetçik’imizi gören ve oradaki fitne tohumlarından, ektikleri o fitnelerden
kaçmak için çalışan terör örgütü mensupları çiçekli pazenlerden yapılmış
fistanlarla kaçmaya çalıştılar. Kaçamayınca nereye sığındılar? Yine,
Mehmetçik’imize gelip sığındılar. Demek oluyor ki bizim Mehmetçik’imiz, bırakın
masum vatandaşlarımıza, cephede mücadelede sıfatı ne olursa olsun terör
örgütlerine dahi anne şefkatini gösterebilme kabiliyetini ortaya koymuştur. 
(Mikrofon
otomatik cihaz tarafından kapatıldı)
BAŞKAN
- Sayın Özkan, lütfen son sözlerinizi alayım.
Buyurun.
CAHİT
ÖZKAN (Denizli) – Onun için, bu çerçevede, tarih boyunca insani değerleri
başına taç etmiş aziz milletimize, Mehmetçik’imize yönelik bu tür terör ağzıyla
yapılan saldırıları kabul etmediğimizi ifade ediyor; terörün ağzıyla değil,
aziz milletimizin barışına hizmet eden konuşmalara bütün milletvekillerimizin
hassasiyetle yaklaşmalarını temenni ediyorum. 
Teşekkür
ederim. (AK PARTİ sıralarından alkışlar) 
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, buyurun. 
2.- İstanbul Milletvekili Hakkı Saruhan Oluç’un,
atanmış bir Bakanın seçilmiş bir milletvekiline laf atmasının usule uygun
olmadığına ve yapılan bu hadsizliğe Oturum Başkanı TBMM Başkan Vekili Süreyya
Sadi Bilgiç’in cevap vermesi gerektiğine, İçişleri eski Bakanı Efkan Ala’nın
“Kontrol edemediğimiz güçler var.” ifadesine ilişkin açıklaması
HAKKI
SARUHAN OLUÇ (İstanbul) – Teşekkür ederim. 
Sayın
Başkan, sayın vekiller; önce, usulle ilgili bir konuya değinmek istiyorum. 
Sayın
Başkan, burada milletvekilleri, halkın vekilleri kürsüde görüşlerini dile
getiriyorlar, konuşuyorlar; seçilmiştir hepsi, halkın teveccühüne mazhar
olmuştur. Atanmış bir bakan, konuşma yapan bir milletvekilimiz yerine otururken
ona laf atamaz, ona el kol sallayamaz; usule uygun değildir. Burada bütçe
görüşülüyor. Bu görüşmelerde milletvekilleri her türlü eleştirilerini kürsüden
dile getirme hakkına sahiptirler. Bu, usule uygun değildir. Bu konuda sizi
eleştiriyorum, Meclis Başkan Vekili olarak Bakanın bu hadsizliğine cevap
vermeniz gerekiyordu; birinci olarak buna değinmek istiyorum. 
İkincisi:
Şimdi, efendim, bakın, o dönemde Mecliste olan, milletvekili olan kişiler var
burada biliyorum; bir de o dönemde olmamış olanlar var. Şimdi, o dönemde
olanlara hatırlatacağım, diğerlerine de bilgi vermiş olacağım. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bu Meclis kürsüsünde, o dönemde yaşananlar tartışıldı
yani canlı yaşanırken tartışıldı; ölümlerin, sivil kayıpların önlenmesi için
uğraşıldı. O dönemki Grup Başkan Vekilimiz şu anda cezaevinde olan İdris
Baluken, o dönemde milletvekilimiz olan Osman Baydemir, o dönemde
milletvekilimiz olan Meral Danış Beştaş, bu kürsüden isim verdiler, şu anda
Cizre’de şu bodrumda kalan 33 kişinin, sivilin, bunların isimlerini verdiler,
onları kurtaralım diye uğraştılar ama onların hepsi şu anda toprağın altında.
Bakın Meclis tutanaklarına, bütün bu tartışmaları göreceksiniz. 
Yine
o dönemde, ölümler engellensin, sivil kayıplar engellensin diye o dönemki
İçişleri Bakanı Sayın Efkan Ala’yla görüşmeler yapıldı. Bunların da hepsi
görüşmeyi yapanlar tarafından bilinen şeylerdi. 
Hatırlayın,
Efkan Ala o dönemde “Kontrol edemediğimiz güçler var.” dedi, İçişleri Bakanı
“Kontrol edemediğimiz güçler var.” dedi. 
(Mikrofon
otomatik cihaz tarafından kapatıldı) 
BAŞKAN
– Devam edin. 
HAKKI
SARUHAN OLUÇ (İstanbul) – Sayın Efkan Ala’nın Darbe Komisyonu tutanaklarında
söylediklerini okumanızı salık veririm hepinize.
ZÜLFÜ
DEMİRBAĞ (Elâzığ) – Sizin ağababalarınızdan bahsetmiştir!
HAKKI
SARUHAN OLUÇ (İstanbul) – O dönemi bilmeyen vekiller açısından söylüyorum,
Meclis arşivlerinde vardır, çıkartırsınız okursunuz ve görürsünüz. 
Diyalog
kesildi, diyalog kesildikten sonra sivil insanlar Cizre bodrumlarında
katledildi, yakıldılar. Genç insanlar, sivil insanlardı bunlar. Şimdi, bunu bir
kenara koyalım.
Efendim,
ikinci değinmek istediğim konu: Bakın, size bazı isimler söyleyeceğim şimdi.
2’nci Ordu Komutanı Orgeneral Adem Huduti, 2’nci Ordu Kurmay Başkanı Tümgeneral
Avni Angun, Yüksekova 3’üncü Taktik Piyade Tümen Komutanı Tümgeneral Halil
İbrahim Ergin, Hakkâri Dağ ve Komando Tugay Komutanı Tuğgeneral Ahmet Otal,
Şemdinli 34’üncü Hudut Tugay Komutanı Tuğgeneral Ali Salnur…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
HAKKI
SARUHAN OLUÇ (İstanbul) - …Yüksekova 3’üncü Piyade Tümen Komutanlığı Kurmay
Başkanı Albay Mehmet Sezgin, Şırnak 23’üncü Jandarma Sınır Tümen Komutanı
Tümgeneral Abdullah Baysar, Şırnak Çakırsöğüt Jandarma Komando Tugay Komutanı
Tuğgeneral Ali Osman Gürcan; bunların hepsi o dönemde o bölgede görev yaptılar,
15 Temmuz darbe girişimi nedeniyle tutuklandılar, yargılandılar ve ceza
aldılar. O dönemde Cizre’de, Silopi’de, Sur’da katliamları yapanlar ve sonra
oradan uçak kaldırıp, buraya gelip Meclisi bombalatanlar FETÖ’den ceza aldı ve
şu anda cezaevindeler, işte bu komutanlardı. Şimdi, bunu niye söylüyoruz? Orada
büyük bir tezgâh vardı ve bu tezgâhın tartışılması engellendi. 
(Mikrofon
otomatik cihaz tarafından kapatıldı)
BAŞKAN
– Son sözlerinizi alayım lütfen.
HAKKI
SARUHAN OLUÇ (İstanbul) – Son…
BAŞKAN
- Buyurun.
HAKKI
SARUHAN OLUÇ (İstanbul) – Şimdi, ben bir şeyi daha hatırlatmak istiyorum; bir
polemik olsun diye söylemiyorum bunu, bilgi olsun diye söylüyorum: O dönemde,
13 Ekim 2018 tarihinde Sayın Devlet Bahçeli, Hürriyet Gazetesi Köşe Yazarı
Ertuğrul Özkök’le bir röportaj yapmıştı, demişti ki: “Güneydoğuda olaylar
başlayınca ben hemen ‘Oralarda sıkıyönetim ilan edin.’ dedim ama sonradan
gördüm ki iyi ki benim o sözümü dinlememişler çünkü biz orada, o gün
‘Komutanlar terörle mücadele ediyor.’ diyorduk, meğer darbe planı
yapıyorlarmış; bir de ellerinde sıkıyönetim yetkisi olsaydı facia olabilirdi.” 
Şimdi,
bu komutanlar için, o dönemde bu katliamları yapmış olan bu komutanlar için
6722 sayılı Kanun çıkartıldı bu Mecliste. Neden? Cezasızlık sağlansın diye,
yargılanmasınlar diye; bu komutanlar için çıkartıldı. Bu Meclis çıkardı. O
zaman dedik “Yapmayın bunu.” diye, dinletemedik. Şimdi, bu gerçekler ortadayken
bunları konuşmak, tartışmak elbette ki bu Meclisin görevidir, başka nerede
konuşup tartışacağız biz bu Meclisteki partiler olarak? 
(Mikrofon
otomatik cihaz tarafından kapatıldı) 
BAŞKAN
– Son sözlerinizi alayım lütfen.
HAKKI
SARUHAN OLUÇ (İstanbul) – Evet, bunlara işaret etmek istiyordum Sayın Başkan.
Tartışmalara devam edeceğiz zaten. 
Teşekkür
ediyorum. (HDP sıralarından alkışlar)
BAŞKAN
– Teşekkür ederim.
MUHAMMED
LEVENT BÜLBÜL  (Sakarya) – Sayın Başkan…
BAŞKAN
– Söz vereceğim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Cumhurbaşkanlığı hükûmet sisteminin bütçe görüşmeleri sırasında
Bakanların hatiplerin yapmış olduğu konuşmalara karşılık vermesinin bir hakkı
kullanmak olduğuna ilişkin konuşması
BAŞKAN
– Değerli milletvekilleri, bildiğiniz gibi, Cumhurbaşkanlığı hükûmet sistemi
çerçevesinde sayın bakanlar gelmişlerdir, burada yemin etmişlerdir ve Meclis
çalışmalarına katılma hakkını da bir şekilde elde etmişlerdir. Şu anda
Cumhurbaşkanlığı hükûmet sisteminin bütçesini görüşüyoruz. Tabiidir ki sayın
bakanların buradaki Meclis çalışmaları içerisinde kendilerine karşı hatiplerin
yapmış olduğu konuşmalarda, nasıl diğer milletvekilleri birbirlerine birtakım
sözler sarf edebiliyorlarsa, sayın bakanların da bunu yapmış olmaları hadsizlik
değildir, bir hakkı kullanmaktır. (AK PARTİ sıralarından alkışlar; HDP
sıralarından “Aaa!” sesleri, gürültüler)
FATMA
KURTULAN (Mersin) – Sayın Başkan…
BAŞKAN
– Buyurun Sayın Bülbül.
IV.- AÇIKLAMALAR (Devam)
3.- Sakarya Milletvekili Muhammed Levent Bülbül’ün,
İstanbul Milletvekili Hakkı Saruhan Oluç’un yaptığı açıklamasındaki bazı
ifadelerine ve terörün kökünün kazınması noktasında alınacak her türlü tedbirde
Hükûmetle beraber olduklarına ilişkin açıklaması
MUHAMMED
LEVENT BÜLBÜL  (Sakarya) – Sayın Başkan, teşekkür ederim.
HDP
Grup Başkan Vekilinin Sayın Genel Başkanımızın özellikle 15 Temmuz hain darbe
girişimi arkasından vermiş olduğu bir beyana dayanarak kendi konuşmasını buna
dayandırmaya çalışması bizim tabii, kabul ettiğimiz bir husus değildir. Genel
Başkanımız ve Milliyetçi Hareket Partisi, tabii ki, o dönemde gerçekleşen
meskûn mahal operasyonlarını sonuna kadar desteklemiştir, kurumsal olarak
ordumuzun, güvenlik güçlerimizin sonuna kadar yanında yer almıştır ve bunun en
kuvvetli şekilde gerçekleşmesi ve terörün o bölgelerde, o şehirlerin içerisinde
yerleşen yapılarının yok edilmesi noktasında Milliyetçi Hareket Partisi açık
tavır sergilemiştir. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL  (Sakarya) – Bunun yanı sıra, ortaya çıkan hâl göz önüne
alındığında o dönemde bu operasyonların yanında, bu operasyonların fevkinde
bölgede geniş manada birtakım tedbirleri alabilmek noktasında Anayasa’da yerini
bulan -şu anki Anayasa’mızda yok ama o dönemde vardı- sıkıyönetim tedbirine de
başvurulabileceğini ifade etmiştir, bunu teklif etmiştir. O dönem itibarıyla
bunun gerçekleşmesi ihtimaline binaen ordunun da yönetimsel anlamda birtakım
yetkileri, idarenin yetkilerini de eline alacağını düşündüğümüzde, ordumuzun
içerisinden çıkan hainleri değerlendirdiğimizde -bunlar 15 Temmuz sürecinde
deşifre olmuşlardır- onları değerlendirdiğimizde onlardan bir tanesinin eline
dahi bu idari yetkilerin geçmemesinin, bu karar alma imkânlarının eline geçmemesinin
büyük bir şans olduğunu ifade etmiştir, bu yönde bir değerlendirme yapmıştır.
Yapılan bu değerlendirme ordumuzun ve güvenlik güçlerimizin orada yapmış
olduğu, o bölgede yapmış olduğu meskûn mahal operasyonlarının yanlış olduğu
anlamına gelmez.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Bu, sıkıyönetim tedbiriyle ilgili yapılmış olan
sınırlı bir yorumdur. Onun dışında, bizim o noktadaki tavrımız o gün de
belliydi, bugün de bellidir. Biz, terörün kökünün kazınması noktasında alınacak
her türlü tedbirde devletimizle, Hükûmetimizle beraberiz.
Teşekkür
ederim. (MHP sıralarından alkışlar)
HAKKI
SARUHAN OLUÇ (İstanbul) - Sayın Başkan…
BAŞKAN
– Sayın Oluç, sırayla söz vereceğim.
Sayın
Özel, buyurun lütfen.
4.- Manisa Milletvekili Özgür Özel’in, Oturum Başkanı
TBMM Başkan Vekili Süreyya Sadi Bilgiç’in bütçe görüşmelerinde Bakanların
tutumuyla ilgili açıklamasına katılmalarının mümkün olmadığına ilişkin
açıklaması
ÖZGÜR
ÖZEL (Manisa) – Sayın Başkan, dün yaşananlardan sonra, Sanayi ve Teknoloji
Bakanı Sayın Varank’ın burada gerek kürsüden gerek yerinden yaptığı bazı söz ve
davranışlara grubumuzun ve Parlamentonun verdiği tepkiden sonra bugün biraz
önce sizin yaptığınız açıklamaya katılmam mümkün değil. 
Öncelikle
şunu ifade etmek isterim: Rejime kasteden 16 Nisan Anayasa değişikliğinden
sonra, bizim o dönemde bütün karşı çıkmamıza rağmen ortaya çıkarılan ve “evet”
oyu isteyenlerin “Cumhurbaşkanlığı hükûmet sistemi” olarak nitelendirdikleri bu
sistemde sadece ve sadece bütçe kanununu Parlamentoya gönderebilen tek kişilik
bir hükûmet anlayışı var. Geçen, İç Tüzük çalışmaları sırasında hep birlikte
oturduk ve Anayasa’yı da esneterek, birçok güçlüğü göze alarak ve bu
ihtimallerin hepsini de konuşarak… 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – …bu sistemin planlayıcıları, savunucularının bu sistemde
“Bakanlar artık eskisi gibi bakan değil, siyasi değil, bunlar teknisyen”
dedikleri, sizin ifadelerinize rağmen Sayın Başkan, hatırlatmak isterim ki bu
kürsüyü deyim yerindeyse emaneten kullanan... Bir yemin edilecek, Ankara’da bir
kürsü lazım, Meclisin kürsüsünü emaneten kullanıyorlar. Niye? O yeminden önce
bir Hükûmet programı okunması, Bakanlar Kurulu listesinin takdimi ve bir bütün
olarak Hükûmetin güvenoyu alması artık yok. Bu bakanların Meclisin içinden
çıkan ki eski sistemde pek istisna olarak dışarıdan atansalar da ilk ara
seçimde veya ilk seçimde -sizlerin de birkaç kez tatbik ettiğiniz üzere-
milletvekili yapılan yani esasın, Meclisin içinden milletvekillerinin bakan
olarak seçildiği, dışarıdan olan istisnaların da ilk seçimde… 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
BÜLENT
TURAN (Çanakkale) – Sayın Başkan, bunları çok tartıştık!
ÖZGÜR
ÖZEL (Manisa) - …milletvekilliğine kavuştukları oturmuş bir sistemden
bakanların kürsüyü emanet kullandığı, güvenoyu almadığı, sözlü sorulara muhatap
olmadıkları ve yaptıkları siyasi hataların bedelinin siyaseten kendilerine
sorgulatabilmesi imkânını veren gensoru mekanizmasının Meclisin elinden
alındığı noktada artık bu bakanlar o bakanlar değil. Burada “Kuvvetler ayrılığı
daha güçlü tesis edilecek.” iddianız gerçekse bir kere bu hâlden en çok sizin
rahatsız olmanız lazım. Eski yasama, yüksek yargı mensupları Meclisi gelip
izlediğinde nasıl oradan beline kadar sarkıp milletin vekilini tehdit edemezse,
aynı, burada oturan bakanlar da kürsüden inen hatibe ya da yerinden konuşan
hatibe laf atamaz. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Bu konuda da görev kesinlikle grupların Başkan Vekillerine
bırakılmamalıdır, görev sizindir; İç Tüzük ortadadır, Anayasa ortadadır. Bu
yapıldığı takdirde buna imkân vermeyecek şekilde buna yeltenenleri -daha
sonrasına örnek teşkil etmemek üzere- uyarmak sizin göreviniz. Bunu yapmazsanız
mecburen Grup Başkan Vekilleri olarak grubumuzun ve Parlamentonun hakkını,
hukukunu korumak zorunda biz kalırız; bu da gerilimi artırır. Bu yüzden
görevinizi yapınız; oturduğu yerden milletin vekiline el kaldıran, kol
kaldıran, hakaret edenlere, bu işlere kesinlikle geçit vermeyiniz. Yapıldığı
takdirde buna “hadsizlik” denildi. Siz o konuda, biraz önceki cümlelerinizle
olası hadsizliklere ön açar bir tutum takındınız, bunu kabul etmeyiz. Hadsizlik
yapan olursa da haddini bildiririz.
Teşekkür
ediyorum Sayın Başkanım. (CHP sıralarından alkışlar) 
BAŞKAN
– Sayın Oluç, buyurun.
5.- İstanbul Milletvekili Hakkı Saruhan Oluç’un, siyasi
bir tartışma sürdürdüklerine, İçişleri Bakanının daha önceki partisinden neden
ihraç edildiğini öğrenmek istediklerine, doğruları söylemekten asla
vazgeçmeyeceklerine ve FETÖ’den ceza almış olan ordu komutanları ile
generallerin darbe mekaniğini harekete geçirdiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Ben
biraz evvelki konuşmamda ifade ettiğimi tekrar vurgulamak istiyorum.
(Gürültüler)
BAŞKAN
– Arkadaşlar, değerli milletvekilleri; bakın, bir Grup Başkan Vekili konuşuyor,
lütfen... 
Buyurun
Sayın Oluç.
HAKKI
SARUHAN OLUÇ (İstanbul) – Teşekkür ediyorum.
Biraz
evvelki söylediğimi tekrar etmek istiyorum. Herhangi bir milletvekiline -hangi
partiden olursa olsun, sadece bizimle ilgili değil- bir bakanın bütçe
tartışmaları sırasında “Hadi oradan!” diye laf atma haddi değildir. Net olarak
söyleyelim: Hiçbir şey bunu haklı çıkaramaz ve biz bu konudaki ısrarımızdan
vazgeçmeyiz. 
Şimdi,
biz biliyoruz tabii bu Bakanın niye böyle davrandığını, gayet iyi biliyoruz.
Yani çok tartışılacak şey var, bunları gün içinde de tartışmaya devam edeceğiz.
Siyaseten şu anda bulunulan yer ile geçmişte bulunulan yer arasındaki ilişkiyi
elbette ki tartışacağız. Böyle laf atarak olmaz bu işler, belgelerle
tartışılır.
(Mikrofon
otomatik cihaz tarafından kapatıldı) 
BAŞKAN
– Buyurun lütfen.
HAKKI
SARUHAN OLUÇ (İstanbul) – Biz tartışmamızı kimseye hakaret ederek değil,
belgelerle ve analizimizle yaparız. Siyasi bir tartışma sürdürüyoruz. Tabii ki
sormak isteriz, mesela bu kadar heyecanla bizim üstümüze gelen bir İçişleri
Bakanının acaba daha önceki partisinden neden ihraç edildiğini? Tabii ki o
dönemde Demokrat Partiden olanlarla, bunların herkes tarafından paylaşılmasını
isteriz. Elbette ki o dönem Demokrat Parti ile ANAP’ı, AKP karşısında
birleştirmek planlarının aslında cemaatin planları olduğunu konuşmak isteriz.
Bütün bunları bildiğimiz için, bütün bunları konuşacağımız için de işte
İçişleri Bakanı, bizim vekillerimize, partimize yönelik böyle hadsizlikler
yapabilmektedir.
ZÜLFÜ
DEMİRBAĞ (Elâzığ) – Hadsiz sensin ya! Hadsiz sensin!
SALİH
CORA (Trabzon) – Hadsiz sensin!
BAŞKAN
– Değerli arkadaşlar, müsaade edin... 
HAKKI
SARUHAN OLUÇ (İstanbul) – Ama buna rağmen biz asla doğruları söylemekten bir an
bile vazgeçmeyeceğiz, birincisi bu.
İkincisi:
Bir cümleyle bir şey söylemek istiyorum Sayın Başkan.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Biraz evvel burada isimler saydım, çeşitli ordu
komutanlarının ve üst düzey rütbeli generallerin isimlerini saydım, şu an
cezaevinde olanların, FETÖ’den yargılanmış olanların ve ceza almış olanların.
(AK PARTİ sıralarından gürültüler)
BAŞKAN
– Arkadaşlar, takip etmekte zorlanıyorum, lütfen...
HAKKI
SARUHAN OLUÇ (İstanbul) – Bu isimleri saymamın bir nedeni vardı, bir şey
anlatmaya çalıştım ama tam anlatamadım, belki de benim eksikliğim olabilir. Bu
generaller ve komutanlar bir darbe mekaniğini harekete geçirdiler, bunun için
yaptılar orada birçok şeyi. Yani o zaman Cizre’de, Silopi’de, Sur’da,
Nusaybin’de, çeşitli yerlerde, Hakkâri’de, Şırnak’ta yaşananlar aslında bir
darbe mekaniğini harekete geçirme adımlarıydı. Biz o zaman Meclis kürsüsünde de
bütün grup toplantılarımızda da komisyon toplantılarında da buna işaret ettik,
dikkat çektik, uyardık. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Adalet ve Kalkınma Partisine “Bu darbe dinamiğini
harekete geçiren güçler var. Bu konuda uyanık olun, bunun sonu iyi değildir.”
dedik ve haklı çıktık. İşte, bu FETÖ’den yargılanmış ve ceza almış komutanlar
orada katliamları yaptılar, aynı komutanlar gelip ondan sonra Meclise de
tasallut ettiler. Bu komutanlardır esas olarak darbeci olanlar, bunu anlatmaya
çalıştık, isimleri saymamın, örnek vermemin nedeni de budur esas itibarıyla. 
Bir
kez daha kayıtlara geçmesini istiyorum.
Teşekkür
ederim. (HDP sıralarından alkışlar) 
BAŞKAN
– Sayın Bostancı, buyurun.
6.- Ankara Milletvekili Mehmet Naci Bostancı’nın,
nezaket çizgisinin muhafaza edilmesi gerektiğine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Öfke
öfkeyi çağırır, nezaket de nezaketi. Eğer ortada gerilimli bir durum oluyorsa
mutlak surette burada kullanılan dilden tavra kadar bir problem var demektir.
Akıllı insanlar, kendi onurları kadar muhatap oldukları insanların onuruna da
dikkat etmek durumundadırlar. Onur söz konusu olduğunda insanların statülerinin
bir anlamı yoktur çünkü insanın en hayati vasfı onurudur ve insan o onurunu
korur. 
Sisteme
ilişkin birçok değerlendirme yapılıyor. Bizim kanaatimiz, bütçe görüşmeleri
eğer bütünüyle teknik yürüyorsa sayın bakanlar da teknik cevaplar verirler ama
siz bu görüşmelerde bütçeyi bütünüyle siyasi mülahazalarla değerlendirirseniz,
üzerine konuştuğunuz bütçenin sözcüsü olan, ifade etmek durumunda olan, ondan
sorumlu olan sayın bakan da aynı şekilde o siyasi mülahazalara cevap vermek
durumundadır.
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
NACİ BOSTANCI (Ankara) – Bu işin mantığı budur. Dolayısıyla, teknik
bakıyorsanız teknik konuşacaksınız. Ben kaç gündür burada bütçeye ilişkin
konuşma yapan arkadaşlara bakıyorum, doğal olarak kaçınılmaz bir şekilde siyasi
mülahazalar hep öne çıkıyor. Bunların cevabı verilecek, kim verecek? Sorumlu
olan bakan verecek.
FATMA
KURTULAN (Mersin) – Sırası gelince verecek. 
MEHMET
NACİ BOSTANCI (Ankara) – Dolayısıyla, “Ben konuşurum, ben her şeyi söylerim,
her türlü eleştiriyi dile getiririm ama bana kimse cevap veremez.” Bu, doğru
bir yaklaşım değil.
EBRÜ
GÜNAY (Mardin) – Kürsü hakkı var, oradan versin. 
MEHMET
NACİ BOSTANCI (Ankara) – “Sayın bakanların elini kolunu, ağzını bağlayalım,
sadece kulakları açık olsun, her şeyi söyleyelim.” Bu, doğru değil. Kaldı ki
bunun doğru olmadığını esasen konuşan arkadaşların da takdir etmesi gerekir;
mantığın, ahlakın, vicdanın gereği budur. Söyleyeceksin, muhakkak cevabı olacak.
Burada ölçü nezakettir, burada ölçü müzakerenin yaşamasına ilişkin bir dili
egemen hâle getirmektir.
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
NACİ BOSTANCI (Ankara) – Eğer bunu yaparsak hep beraber, problemsiz bir şekilde
bu konuşmaları yaparız. Siyasi mi konuşuldu, teknik mi konuşuldu, nezaket
olduktan sonra bunların hepsi aşılır ama bir tür had bildirme tavrı ortaya
girerse, emin olun, burada Parlamentonun olağan müzakere şartlarına ilişkin dil
devreden çıkar. O yüzden, kimse had bildirmek vesaire buna benzer bir tarzın ve
tavrın içinde olmasın. Burada hepimiz, herhâlde, ortak bir kasıt çerçevesinde,
bütçeyi milletimizin nasıl görmesi, nasıl değerlendirmesi gerektiğine ilişkin
akıl temelinde bir müzakere yürütüyoruz. O yüzden değerlendirmelerimize dikkat
edelim, lütfen, hep birlikte o nezaket çizgisini muhafaza edelim.
Teşekkürler.
(AK PARTİ sıralarından alkışlar)
FATMA
KURTULAN (Mersin) – Sayın Başkan…
BAŞKAN
– Vereceğim. 
Sayın
Özel önce söz istemişti, arkasından size söz vereyim Sayın Kurtulan.
7.- Manisa Milletvekili Özgür Özel’in, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) -Sayın Başkanın temel yaklaşımına esasta bir itirazım yok. Nezaket
konusunda Cumhuriyet Halk Partisi Grubunun bütçenin başladığı günden bugüne
kadar özellikle kendi görev tanımlarını aşmayan sayın bakanlara nasıl
yaklaştıklarını da söyledik. Bizim burada ifade etmeye çalıştığımız konu şu:
Bütçe, yürütme organı tarafından -eskiden iktidar, şimdi artık en çok birinci
parti olarak nitelendiriliyor- kendi partisine emanet edilmiş bir kanun
teklifidir. Burada, sayısal çoğunluğu sağlamak, yoklamalarda gerekli oyu vermek
ve görüşmelerin sağlıklı bir biçimde yürümesini temin etmek bugün Adalet ve
Kalkınma Partisi Grubunun birinci sorumluluğudur. Aynı partiye mensup ya da o
partinin Genel Başkanı tarafından görevlendirilmiş -parti üyesi de olmayabilir-
bakanların gelip burada siyasi polemiklerin parçası olmaları… 
(Mikrofon
otomatik cihaz tarafından kapatıldı)
BAŞKAN-
Devam edin. 
ÖZGÜR
ÖZEL (Manisa) - …ve örneğin, tek adam rejimi eleştirisine karşı tutup da
kürsüye çıkıp bir başka siyasi partinin Genel Başkanına hakarete yeltenmeleri
aslında şunu gösterir: “Benim grubum, kendi Genel Başkanını ya da Adalet ve
Kalkınma Partisi Grubu kendi Genel Başkanını savunamayacak Grup Başkan
Vekillerine, Grup Başkanına sahip ki ben kendi rolümü aşayım, Recep Tayyip
Erdoğan’ı ben savunayım.” Dün yapılan hata budur. Biraz önce yapılan hata da...
Bir hakaret, bir sataşma, 69’a göre cevap verilecek bir durum varsa, görev,
yetki, sorumluluk, hak buradaki Grup Başkan Vekillerinin ama daha onlar söz
hakkını almadan, efendim… Zaten basında da çıktı “İnşallah, bu cevabı bizim
Grup Başkan Vekilleri de verebilir.” diyor bir sayın bakan yani Grup Başkan
Vekillerince yeterince müdafaa edilemediğini kamuoyuna mal etmiş bir bakan,
kendi işini kendi görmeyi… 
(Mikrofon
otomatik cihaz tarafından kapatıldı)
BAŞKAN
– Devam edin. 
ÖZGÜR
ÖZEL (Manisa) – Bu, başta, bütçeyi emanet ettikleri grubunun emanete
gösterdikleri yaklaşımdan rahatsız olduğunu, gerekli savunu yetisinden mahrum
olduğunu ve kendisini bu salonda sahipsiz hissedip kendini savunmaya geçtiğini
ve dil olarak da siyaset dili yerine, Sayın Naci Bostancı’nın dediği gibi,
hakaret ve tehdit dilini benimsediğini gösteriyor; bu tehdit dili bir başka
cevabı üretiyor, bu konuda haklısınız. O cevabın gerekmeyeceği bir oturum
yürürse bizden de görmezsiniz ama o cevabı gerektirecek sözler duyarsak sözleri
sarf edenler misliyle cevabı duyacaklardır. 
Teşekkür
ediyorum.
BAŞKAN
– Sayın Kurtulan, buyurun.
8.- Mersin Milletvekili Fatma Kurtulan’ın, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
FATMA
KURTULAN (Mersin) – Teşekkürler Sayın Başkan. 
Üç
gün önce burada -hatırlarsınız, üç gün oldu sanırım- yine siz yönetiyordunuz. 
BAŞKAN
– Doğru efendim.
FATMA
KURTULAN (Mersin) – Özellikle buradaki kargaşanın, gerginliklerin nedeni,
burada oturan bakanlardan birisinin damat bey olması, bunun çok etkisi olduğunu
söylemiştim. “AKP Grubu her zamanki gibi değil, siz de her zamanki gibi
yönetmiyorsunuz.” demiştim. Hatta “Bir de İçişleri Bakanı gelince mahalledeki
şenliği görün.” demiştik, siz de “İnşallah, cumartesi günü.” demiştiniz ve o
gün, bugündür. 
BAŞKAN
– Öyle söylemiştim, evet.
FATMA
KURTULAN (Mersin) – Evet, söylemiştiniz. 
Gereğini
şu an yapıyorsunuz. Bizim hatibimiz, yaşadığı bir tanıklığı tane tane, kimseye
iftira atmadan, kimseyi itham altında bırakmadan izah ediyordu. Sonrasında AKP
Grubundan büyük bir hırçınlıkla, büyük bir öfkeyle Taybet ananın cenazesinin
altında bomba olduğunu… Bir hafta boyunca nedense bu bomba bir türlü patlamıyor
bu cenazenin altında.
BAŞKAN
– Buyurun, devam edin.
FATMA
KURTULAN (Mersin) – Bir hafta boyunca bir cenazenin sokakta bırakılmasıyla, 10
yaşında bir kız çocuğunun cenazesinin buzdolaplarında muhafaza edilmesiyle ve o
dönemde aslında bir darbe dinamiği sürecinin hazırlandığıyla ilgili çeşitli
görüşlerimiz vesaire var. AKP bunu oturup düşünme yerine -sizin de tutumunuz
sayesinde- arkadaşımızın bu söylediklerini halkımız duymasın diye çok farklı
ithamlarla aslında sabote etmeye çalıştı. 
Burada
şunu söylemek isteriz: AKP Grup Başkanı da nezaketli bir dil kullanılsın,
nezaketli bir yaklaşım… AKP’nin sürekli içinde bulunduğu bir durum. “Nezaket”
ne demek arkadaşlar? Sizin gönlünüze göre, sizin hoşunuza gidecek bütün zulüm
politikalarınızı örtbas edecek söylemleri söylemememizi söylüyorsunuz. Kusura
bakmayın, siz, şiddetle, baskıyla, özellikle şu an mevcut Bakanınız koltuğunu
baskıyla, Kürt’e kiniyle, öfkesiyle sağlama almak istiyor.
(Mikrofon
otomatik cihaz tarafından kapatıldı) 
BEKİR
KUVVET ERİM (Aydın) – Öyle bir şey yok!
NİLGÜN
ÖK (Denizli) – Böyle bir şey olur mu?
BAŞKAN
– Evet, buyurun.
FATMA
KURTULAN (Mersin) – “Ben durursam koltuktan düşerim.” diyor. Sımsıkı buna
yapışmış. Buna müsaade etmeyecek HDP, teşhir edecek tüm politikalarınızı, tüm
katliamlarınızı, yaptıklarınızı tek tek söyleyeceğiz! (AK PARTİ sıralarından
gürültüler) 
BEKİR
KUVVET ERİM (Aydın) – Katliam yok!
VAHİT
KİLER (Bitlis) – Artık Kürtleri kullanmaktan vazgeçin. Düşün Kürtlerin
yakasından!
OSMAN
AŞKIN BAK (Rize) – Kandil’den mesaj mı geldi size?
BAŞKAN
– Değerli milletvekilleri, lütfen…
FATMA
KURTULAN (Mersin) – Tek tek yüzleşeceksiniz! 
Şu
an sizden ayrılıp parti kuranlar da sizler de bunun hesabını vereceksiniz.
Gününüzü bekleyin.
Teşekkürler
Sayın Başkan. (HDP sıralarından alkışlar, AK PARTİ sıralarından gürültüler) 
ZÜLFÜ
DEMİRBAĞ (Elâzığ) – Sayın Bakanım, Barış Harekâtı sonrasında psikolojileri
bozuldu; cevap vermeye gerek yok bunlara!
VAHİT
KİLER (Bitlis) – Kürtlerin yakasından düşün!
DİRAYET
DİLAN TAŞDEMİR (Ağrı) – Çık kürsüde konuş, kürsüde konuş!
FATMA
KURTULAN (Mersin) – Çık oraya, konuş! Çık oraya, konuş!
BAŞKAN
– Arkadaşlar, saygıdeğer milletvekilleri, lütfen…
ZÜLFÜ
DEMİRBAĞ (Elâzığ) – Bozuk psikolojinin bir tezahürüdür!
OSMAN
AŞKIN BAK (Rize) – Bravo!
DİRAYET
DİLAN TAŞDEMİR (Ağrı) – Bağırma o zaman; madem öyle, bağırma. Bağırma, sakin
ol!
BAŞKAN
– Sayın milletvekilleri, lütfen…
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi
Bilgiç’in, İç Tüzük’ün 62’nci maddesiyle yürütmenin Cumhurbaşkanı Yardımcıları
ve Bakanlar tarafından temsil edileceğinin belirlendiğine ve 2019 Yılı Merkezî
Yönetim Bütçe Kanun Teklifi’nin Genel Kurulda görüşüldüğü ilk gün Meclis
Başkanı sıfatıyla Binali Yıldırım’ın yaptığı konuşmaya ilişkin konuşması
BAŞKAN
- Evet, değerli milletvekilleri, Değerli Grup Başkan Vekilleri; burada emin
olabilirsiniz ki İç Tüzük hükümlerine göre kürsüyü ve Genel Kurulu idare etmeye
çalıştığımı ifade etmek istiyorum. 
Bakın,
yürütmenin temsili, İç Tüzük’ün 62’nci maddesinde yazılmıştır ve yürütmenin,
Cumhurbaşkanı yardımcıları ve bakanlar tarafından temsil edileceği
belirlenmiştir.
İç
Tüzük 163’e baktığınızda, bu da disiplini uygulayan bir hükümdür. Onun da son
paragrafına geldiğinizde “Disiplin cezaları Cumhurbaşkanı yardımcıları ve
bakanlar hakkında da uygulanır.” diyerek burada net olarak bakanların, Genel
Kurul çalışmalarına aktif bir biçimde katılacağının altı disiplin cezası
hükmüyle de net olarak çizilmiştir. 
Ayrıca,
bakın, geçen sene bütçe görüşmelerinin birinci gününde Meclis Başkanı Sayın Binali Yıldırım’ın yapmış olduğu bir konuşma vardı.
Müsaade ederseniz o konuşmayı, metni bir kez daha okumak istiyorum: “Sayın
milletvekilleri, bakanların statüsüne ilişkin olarak, görüşmelerde zaman zaman
dile getirilen bazı hususlara dair açıklamada bulunmak istiyorum. Malumlarınız
olduğu üzere Cumhurbaşkanlığı hükûmet sisteminde Cumhurbaşkanı yardımcıları ve
bakanlar Anayasa’nın 106’ncı maddesi hükmü uyarınca milletvekili seçilme
yeterliliğine sahip olanlar arasından Cumhurbaşkanınca atanırlar. Cumhurbaşkanı
yardımcıları ve bakanlar, yine aynı madde hükmü uyarınca, Anayasa’nın 81’inci
maddesinde yazılı olan şekilde Türkiye Büyük Millet Meclisi önünde ant içerler.
Sayın milletvekilleri de göreve başlarken aynı andı içerler. Yine Anayasa’nın
106’ncı maddesine göre, Cumhurbaşkanı yardımcıları ve bakanlar görevleriyle
ilgili olmayan suçlarda yasama dokunulmazlığına ilişkin hükümlerden
yararlanırlar, görevleriyle ilgili suçlarda ise Meclis soruşturması usulüne
tabidirler. Bilindiği üzere, bu usulde üye tam sayısının salt çoğunluğunun -ki
301 milletvekili- imzasıyla Meclis soruşturması önergesi verilebilmekte,
soruşturma açılmasına karar verilmesi Genel Kurulda üye tam sayısının beşte 3
çoğunluğuyla yani 360 milletvekiliyle mümkün olmaktadır. Yüce Divana sevk ise
üye tam sayısının üçte 2’sinin, 400 milletvekilinin oyuyla gerçekleşmektedir.
Milletvekili seçilme yeterliliğine sahip olanlar arasından atanan, Genel
Kurulda ant içen, yasama dokunulmazlığı hükümlerine tabi olan, göreviyle ilgili
suçlarda ise istisnai bir yol olan Meclis soruşturması usulüne tabi olan
bakanların Cumhurbaşkanı tarafından atanmış olmalarından bahisle birer memur
statüsünde olduklarını söylemek doğru bir yorum olmayacaktır. Yeni sistemde
bakanların milletvekili olmaması bir hiyerarşi meselesi değildir, bu durum,
sert kuvvetler ayrılığının tercih edilmesiyle ilgilidir. Cumhurbaşkanlığı
hükûmet sisteminin ruhuna uygun olarak sert kuvvetler ayrılığı ilkesi
neticesinde, Anayasa’da, bakan olarak atanan milletvekillerinin Türkiye Büyük
Millet Meclisi üyeliklerinin sona ereceği hüküm altına alınmıştır. Hükûmet sisteminden
kaynaklanan anayasal bir durumun bakanlar ile milletvekilleri arasında bir
altlık üstlük durumu gibi yorumlanması sayın milletvekillerimize de sayın
bakanlarımıza da haksızlık olacaktır.” 
Sayın
Bostancı buyurun lütfen.
FATMA
KURTULAN (Mersin) – Sayın Başkan…
BAŞKAN
– Sayın Bostancı’nın söz talebi vardı Sayın Kurtulan, size de söz vereceğim.
Buyurun.

IV.- AÇIKLAMALAR (Devam)
9.- Ankara Milletvekili Mehmet Naci Bostancı’nın,
nezaketten kastedilenin nezaketle AK PARTİ’nin gönlüne uygun bir konuşma olmadığına,
“Kürt düşmanlığı” ve “Kürt katliamları” dilinin doğru, yerinde, tutarlı bir dil
olmadığı gibi bu coğrafyada yaşayan insanları rencide ettiğine ilişkin
açıklaması
MEHMET
NACİ BOSTANCI (Ankara) – Sayın Başkanım, öncelikle, kısaca, nezaketle kastettiğimiz, tabii ki “AK PARTİ’nin gönlüne uygun bir
konuşma” değildir. Böyle saçma ve akıl dışı bir talepte bulunmayacağımızı Sayın
Kurtulan da takdir edecektir. Tabii, bu mantığı tersine çevirerek “Sayın
Kurtulan acaba kendi gönüllerine uygun konuşmayı mı ‘nezaket’ diye tanımlamak
istiyor?” şeklinde düşünmek de mümkündür ama öyle düşünmek istemiyorum elbette.
Nezaketin ne olduğunu hepimiz biliriz, insanların meramlarını dertleri
ortaklaştıracak bir dille anlatabilmesidir. Edward Said’in çok iyi bir sözü vardır;
çekilen acıları insanlar kendi gruplarına, kesimlerine gömülerek değil, eğer
insanlığın ortak bağlamına taşıyabiliyorlarsa ancak o zaman bence çok anlamlı
ve değerli bir iş yaparlar. Bunu becerebilmek, emin olun, nezaketi gerektirir.
Birincisi bu.
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
NACİ BOSTANCI (Ankara) – İkincisi de Sayın Başkanım, şu “Kürt düşmanlığı” “Kürt
katliamları” vesaire, bu dil, emin olun, doğru, hakikatçi, yerinde, tutarlı bir
dil olmadığı gibi, Kürtleri, Türkleri, bu coğrafyada yaşayan insanları rencide
ediyor. Doğru olan şudur: Bu ülkede her kim kendini hangi grubun içinde
hissediyorsa, hangi kesimde görüyorsa, diğer tarafın acılarına en fazla nüfuz
edecek bir bakışla bakabiliyor mu; önemli olan budur. Yine Edward Said’den bir
örnek vereceğim. Ömrünün sonuna doğru İsrail’de bir radyo programına çıkmıştı,
orada diyor ki: “En iyi Yahudi benim çünkü bu topraklarda Arapların ve
Yahudilerin kaderlerinin ortak olduğunu ben hayatın içinden öğrendim.”
Türkiye’de de eğer acılardan söz ediyorsak, acıları ortaklaştıran ve mütekabil
bir şekilde okuyan…
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
NACİ BOSTANCI (Ankara) – …bir akılla davranmak, insanları, kesimleri rencide
edecek, üstelik adına konuştuğunuzu söylediğiniz, en başta Kürtleri rencide
edecek bir dilden kaçınmak gerektiğini takdirlerinize sunuyorum.
Teşekkür
ediyorum. (AK PARTİ sıralarından alkışlar) 
BAŞKAN
– Sayın Kurtulan, buyurun lütfen. 
10.- Mersin Milletvekili Fatma Kurtulan’ın, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
FATMA
KURTULAN (Mersin) – Teşekkür ediyorum Sayın Başkan.
İsterseniz,
Naci Bey “Sayın Kurtulan bir Kürt’tür, bildiği kadar Türkçesiyle böyle anladı.”
desin ama… (AK PARTİ sıralarından gülüşmeler)
MELİHA
AKYOL (Yalova) – Bak şimdi!
ÖZNUR
ÇALIK (Malatya) – Nereden çıkarıyorsunuz bunu?
FATMA
KURTULAN (Mersin) – Ama şunu söyleyeyim: Dün de buradaki bir konuşmama “Böyle
gereksiz bir konuşma olmaz.” dedi AKP Grup Başkan Vekili. Her gün
karşılaştığımız bir şey, bunu kabul etmeyeceğiz; bunu söyleyelim.
Bizim
eleştirimiz şu Sayın Başkan: Hatibimiz burada konuşurken, şu Meclisin
bombalanmasından söz ederken siz hemen oradan atıldınız “Ordumuz yapmadı.”
dediniz. Ordu içindeki bir güç yapmadı mı? Bunu kabul etmiyor muyuz?
BAYRAM
ÖZÇELİK (Burdur) – “Türk ordusu” dedi.
BÜLENT
TURAN (Çanakkale) – Bunu tartıştık ama Sayın Başkan. 
FATMA
KURTULAN (Mersin) – Bunu düzeltmek sizin göreviniz değil. Hatibimizi, HDP’yi,
dediği her şeyi başka yere çekmeye, orduya, millete, vatana, devletimize ihanet
şeklinde, oraya götürüp bir algı yönetmeye çalışmanızı biz reddediyoruz; siz de
dâhil.
Bizim
eleştirdiğimiz, bakanların burada bütçesi görüşülüyor. 
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Burada tartıştık ama Başkanım. 
BAŞKAN
– Sayın Kurtulan, buyurun.
FATMA
KURTULAN (Mersin) – Bakanlar burada bütçelerini sunuyorlar, biz de
tartışıyoruz. Sonunda, kendilerine Anayasa’nın, Tüzük’ün verdiği hakla,
yetkiyle gelip burada açıklamalarını yapıp cevaplarını veriyorlar. “Oturduğu
yerden el kol işareti yaparak, laf atarak bir milletvekiline müdahale etme
hakkı, yetkisi yoktur.” diyoruz. “Haddi de yoktur, değildir.” demişiz. Hâlâ
bunun arkasındayız Başkanım.
MELİHA
AKYOL (Yalova) – Sen ne dersen de!
BÜLENT
TURAN (Çanakkale) – Konunun çok dışına çıktı Sayın Başkan.
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel. 
11.- Manisa Milletvekili Özgür Özel’in, Meclis eski
Başkanı Binali Yıldırım’ın 2019 Yılı Merkezî Yönetim Bütçe Kanun Teklifi’nin
Genel Kurulda görüşüldüğü ilk gün yaptığı konuşmasının aşkın zamanlı
oturumlarda yerleşik bir uygulama, kabul görmüş bir içtihat olmadığına ve
hukuken geçerliliği olmayan bu görüş metnini tümüyle reddettiklerine ilişkin
açıklaması
ÖZGÜR
ÖZEL (Manisa) – Sayın Başkan, ben biraz önce sizin yaptığınız açıklama üzerine
söz aldım.
BAŞKAN
– Evet, geçen dönemki Meclis Başkanımız Sayın Binali Yıldırım’ın Genel Kurula
yapmış olduğu konuşma metnini sizlerle bir kez daha paylaştım.
ÖZGÜR
ÖZEL (Manisa) – Sayın Başkanım, zaten tamamen bunun için söz aldım.
Binali
Yıldırım’ın bugünkü görevi İzmir Milletvekilliğidir, Meclis Başkanlığı
değildir.
BAŞKAN
– Evet.
ÖZGÜR
ÖZEL (Manisa) – Meclis Başkanı olsa dahi yapmış olduğu bir konuşma, Mecliste
Genel Kurula kendi görüşlerini sunması anlamına gelir ama bu konuşmanın, aşkın
zamanlı oturumlarda yerleşik bir uygulama, kabul görmüş bir içtihat veya
kendisinin ortaya koymuş olduğu İç Tüzük üstü bir doktrin muamelesi görmesi
mümkün değildir. Bilakis, kendisi 600 milletvekilli Mecliste, 291 milletvekilli
grubu tarafından aday gösterilmiş, İç Tüzük’ün elverdiği ve uzlaşmanın asla
tanımlanamadığı noktada dördüncü turda seçilebilmiş bir Meclis Başkanı olarak
ve kendisinin doğrudan taraf olduğu Anayasa değişikliği tartışmaları sırasında
hatta koltuk elden gitti diye…
BAŞKAN
– Sayın Meclis Başkanını mı tartışacağız yoksa metni mi tartışacağız?
ÖZGÜR
ÖZEL (Manisa) – Sayın Başkan, o metne siz böyle bir önem atfetmeseydiniz ve
Genel Kurulun bilgisine, biraz önce yaptığım 3 tanımlamadaki gibi bir önem
atfetmeseydiniz... Benim nazarımda zaten metnin bir kıymeti olmadığı açık.
Dördüncü turda seçilmiş Sayın Binali Yıldırım bunları o gün bir konuşmada
söylemiş. Kendi arşivi için kıymetlidir, Meclis arşivi için de bir zenginliktir
ancak bugün Anayasa değişikliğini teklif etme sayısı 360, Mecliste değiştirme
sayısı 401 iken 291 milletvekilli bir partinin İzmir Milletvekilinin
hatıratında bıraktığı ve asla hukuken geçerliliği olmayan bir temenni ve görüş
metnini tümüyle reddettiğimizi ifade etmek isterim.
Teşekkür
ederim.
BAŞKAN
– Teşekkür ediyorum.
Hatırattan
değil ama ben Meclis tutanaklarından aldım, onu ifade edeyim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı Merkezî
Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Şimdi söz Halkların Demokratik Partisi Grubu adına Batman Milletvekili Sayın
Mehmet Ruştu Tiryaki’nin.
Buyurun
Sayın Tiryaki. (HDP sıralarından alkışlar)
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; İçişleri Bakanlığı bütçesi üzerine, grubumuzun
görüşlerini aktarmak üzere söz almış bulunuyorum. Hepinizi saygıyla
selamlıyorum.
İçişleri
Bakanlığı bütçesi üzerine görüşlerimi paylaşmadan önce şunu gündeme getirmek
isterim: Bugün Sağlık Bakanlığının da bütçesi görüşülüyor, o konuda Batman’ın
bir talebi var. Kuşkusuz Batman’ın da her kent gibi önemli sorunları var, büyük
sorunlar yaşıyor. Batmanlılar da demokrasi istiyor, Batmanlılar da Kürt
sorununun demokratik ve barışçıl yöntemlerle çözülmesini istiyor. Batman’da da
işsizlik var, yoksulluk var ve Batman’daki işsizlik oranı Türkiye’deki
ortalamanın neredeyse 2 katı, yüzde 27 civarında. Ama Batmanlılar bir şey daha
istiyorlar. Bilen bilir, Batman’ın çok etkili bir yerel basını var ve herhangi
bir yerel basın mensubuna gidip sorabilirsiniz veya Batman’da herhangi bir
kanaat önderine sorabilirsiniz, bir demokratik kitle örgütü yöneticisine
sorabilirsiniz ya da -sayıları azalıyor ama- Batman’da AK PARTİ’ye oy veren
herhangi birisine sorabilirsiniz. Emin olun, söyleyecekleri ilk üç sorun
arasında başta Batman’ın 500 yataklı hastanesinin yapılmaması sorunu
söylenecektir. Yılan hikâyesine dönen bu sorunun çözümlenmesini bekliyorlar.
450 bin nüfuslu bir kentten bahsediyoruz, hâlâ bir bölge hastanesi yok ve
ihtiyaca cevap vermiyor. Mardin’den tedavi almak için Batman’a gelen insanlar
var, Bitlis’ten, Siirt’ten gelenler var ve Batman sağlık sorunu çözülememiş bir
kent, buradan bir kez daha altını çizmek isterim.
İçişleri
Bakanlığının bütçesine gelince önce şunu söyleyeyim, Komisyonda da söyledim:
İçişleri Bakanlığına ne kadar bütçe ayırırsanız ayırın yetmeyecek. Bütçe nasıl
önceki yıllarda açık verdiyse bu yıl da açık verecek ve bu bütçe açığının üçte
1’inin sorumlusu yine İçişleri Bakanlığı olacak. Kuşkusuz İçişleri Bakanlığı
bütçesinin her geçen gün artmasında pek çok neden var ve bu nedenlerden bir
tanesi de güvenlik sorunu. Dünyanın pek çok bölgesinde güvenlik sorunu var,
Türkiye'nin de güvenlik sorunu var, Türkiye'nin yer aldığı bölgede de bir
güvenlik sorunu var ama asıl sorun şu: Türkiye'nin güvenlik sorununun da
bölgenin güvenlik sorununun da kaynağının bir kısmı bizzat bu Hükûmetin
yürüttüğü politikalardır. Örneğin, Türkiye, Suriye’deki iç savaşın neredeyse
doğrudan tarafı durumunda; Hükûmeti devirmek isteyen çok sayıda örgütü doğrudan
ekonomik olarak finanse ediyor, siyasi olarak finanse ediyor, askerî olarak
finanse ediyor. Bakın, basında yer aldı, bu örgütlerin içerisinde yer alan
insanlar Türkiye’den maaş aldıklarını söylüyorlar hatta Türkiye bunları bir tür
sosyal güvenlik şemsiyesi altına almış, öldüklerinde ailelerine nakdî, parasal
yardım yapılıyor ve bunun miktarının ne olduğunu da kamuoyu yakından biliyor. 
Daha
geçen hafta, meşruiyeti tartışmalı Libya Hükûmetiyle bir anlaşma imzaladınız.
Ne büyük talihsizlik ki bizim grubumuz dışında Türkiye Büyük Millet Meclisinde
grubu olan bütün partiler bu tartışmalı anlaşmayı onayladılar. Bu tezkere
geçti. Yarın öbür gün Hafter’le sorun yaşadığınızda size tekrar hatırlatırız,
hiç merak etmeyin, örnekleri çok. Yine, Mursi Hükûmetiyle 2 ülke arasında
olağan karşılanmayacak ilişkiler kurdunuz. Daha sonra darbeye karşı çıktınız,
doğru bir politika izlediniz ama Mursi Hükûmetiyle kurduğunuz ilişki öyle bir
noktaya geldi ki Türkiye’nin Mısır’la neredeyse artık resmî bir ilişkisi yok.
Evet, Türkiye bir güvenlik sorunu yaşıyor, Türkiye bölgesel bir güvenlik sorunu
yaşıyor ama bu bölgesel ve ülkesel güvenlik sorununun kaynağı doğrudan, bizzat
Hükûmetinizin yürüttüğü politikalardır. 
Peki,
bu yanlış, hatalı dış politikalar sadece yurt dışında yürüttüğünüz
politikalarla mı ilgili? Elbette değil. Yurt içinde yürüttüğünüz politikalar da
aynı zamanda bir güvenlik sorunu yaratıyor. Çok uzağa gitmeye gerek yok, 15
Temmuz darbe girişiminin arkasında olduğu söylenen örgüt, Emniyet teşkilatına,
bütün valiliklere ve kaymakamlıklara, adli teşkilatın her birimine, neredeyse
devletin bütün kurumlarına nasıl sızdı, daha doğrusu süzüle süzüle nasıl
yerleşti? Bu güvenlik sorununun kaynağı, ülkenin güvenliğinden sorumlu olan AK
PARTİ’nin iç güvenlik bakanlığı, İçişleri Bakanlığı değil midir? 
Kürt
sorununun demokratik ve barışçıl politikalarla çözümlenmemiş olması, hamasi
nutuklarla “Gece gündüz ve sabah akşam terörle mücadele ediyoruz.” diyerek
güvenlikçi politikaların sürdürülmesi Türkiye’de hiç mi güvenlik sorunu
yaratmıyor? Hasılı, içeride ve dışarıda yürüttüğünüz politikalar bir bütün
olarak güvenlik sorununun kaynağıdır. 
Evet,
yürüttüğünüz bu politikalar bir bütçe açığına yol açıyor ama bütçe açığının
yanında çok daha önemli bir açığa yol açıyor. Ne, biliyor musunuz? Demokrasi
açığına yol açıyor. Yürüttüğünüz politikalar bu ülkede demokrasi açığı
yaratıyor. 
Ben,
20 Kasımda İçişleri Bakanlığı bütçesi görüşülürken Plan ve Bütçe Komisyonunda
İçişleri Bakanının nasıl anılacağını, bu Hükûmetin bu politikalarının nasıl
anılacağını dilim döndüğünce aktarmaya çalıştım. 20 Kasım ile 14 Aralık
arasında -henüz bir ay değil- neler olmuş, ben size birkaç başlıkta bunları
anlatacağım. 
Antep’te,
Kocaeli’de, Van’da, Ağrı’da, Diyarbakır’da, Batman’da çok sayıda kişi gözaltına
alındı, onlarca kişi tutuklandı. Bunların neredeyse tamamı partimiz içerisinde
aktif siyaset yürütmüş kişilerdi. Peki, gözaltına alındıklarında neyle
suçlandılar, biliyor musunuz? Demokratik Toplum Kongresinin yürüttüğü
faaliyetlere katılmakla suçlandılar. Neymiş? Demokratik Toplum Kongresi
PKK’nin, KCK’nin emriyle kurulmuş. Peki, ne yapmış bu arkadaşlarımız? Herkese,
her kesime açık toplantılar yapmışlar. Bu toplantılara AK PARTİ’nin il ve ilçe
yöneticileri de katılmış. Bu toplantılara milletvekilleriniz de katılmış. Bu
toplantılar herkese açık toplantılarmış. Ayrıca bu ülkenin Türkiye Büyük Millet
Meclisinin Başkanı da Demokratik Toplum Kongresine mektup yazmış ve Anayasa’yla
ilgili görüşlerini sormuş. 
Şimdi
niye söylüyorum bunu? Bir kimsenin terörist olarak yaftalanması için yürüttüğü
siyasetin önemi yok, ne söylediğinin önemi yok, ne yaptığının önemi yok;
Hükûmetin karar vermesinin önemi var, tek ölçüt bu. Ölçüt hukuk değil, ölçüt
eylemleriniz değil, fiilleriniz değil, söyledikleriniz değil; Hükûmetin bir
kararı, o kadar. Ha, bunu bazen başka ülkelere de yapıyorsunuz ama elin oğlu
bizim gibi değil, kabul etmiyor. En son, Baltık ülkelerinin güvenliği için
alınan kararı veto edecekmiş gibi yaptınız, “Ya siz de teröristsiniz ya da
kararı veto ederiz.” dediniz. Ne oldu peki, kararı veto mu ettiniz? Hayır.
Peki, karşınızdaki ülkeler “terörist” dediğiniz örgütlere “terörist” mi
dediler? Hayır, yapmadılar. Demek ki neymiş, elin oğlunu bu ülkenin gariban
vatandaşı gibi kolay kandıramıyormuşsunuz. Öyle “Almanya, Fransa, İngiltere ve
şahsım” deyince olmuyormuş bunlar, öyle değil mi? (HDP sıralarından alkışlar)
Bir
şey daha söyleyeyim, bakın, son dönemki uygulamayı söylüyorum: Gözaltına almak
için gidilen hiçbir evin kapısının açılması beklenmiyor; tartışmasız,
istisnasız bütün kapılar kırılıyor, bütün kapılar. On saniye beklenmeden bütün
kapılar kırılıyor, sonra da bu kapılar birilerine yaptırılıyor, kime? Kapıları
yaptıracağınız kişiler bile iktidara yakın. Gözaltına alınacak kişilerden bile
parasal menfaat elde etmeye çalışan bir Hükûmet var. 
Bakın,
dünyanın dört bir yanında kadınlar, tacizi, tecavüzü ve kadın cinayetlerini
protesto etmek için sokaklara döküldü, danslarıyla protesto etti ve yüz milyonlarca,
belki milyarca insan tarafından izlendi, bu protesto etkinliği takdir edildi,
herkes üstüne düşeni almaya çalıştı; bir ülke hariç. Dünyada onlarca ülkede bu
protesto etkinliği gerçekleştirildi, binlerce insan katıldı, milyarca insan
seyretti; bir ülkede, sadece bir ülkede kadınlar dans edemediler, kadınlar
protesto etkinliği gerçekleştiremediler. Evet, Türkiye’de, Sayın Soylu’nun iç
güvenlikten sorumlu olduğu Türkiye’de kadınlar, bütün dünyanın gerçekleştirdiği
protesto etkinliğini yapamadılar; işte, tarihe böyle geçeceksiniz. 
Sayın
Bakan, değerli milletvekilleri; ben, Hükûmetin terörle nasıl mücadele ettiğinin
bir örneğini vereceğim size, sadece bir örneğini; bundan on gün önce, 4
Aralıkta gerçekleşen bir örnek: Diyarbakır’ın Lice ilçesine bağlı bir
Jandarmanın karakol komutanı baş harfi “M” olan bir karakol komutanı ile 3
asker yol kontrolü sırasında uyuşturucuyla yakalandılar; 8 kilogram uyuşturucu
yakalandı, karakol komutanı ile 3 uzman çavuşun aracında.
VAHİT
KİLER (Bitlis) – Sizinkilerden yakalanmıştır, sizinkilerden.
MEHMET
RUŞTU TİRYAKİ (Devamla) – Daha sonra bu askerler gözaltına alındılar, mahkeme
tarafından tutuklanmalarına karar verildi. İfadeleri alındığında bu işi uzun
süredir yaptıklarını söylediler, 30’a yakın iş birlikçilerinin de ismini
verdiler. Şimdi, Vali bir basın açıklaması yaptı, bu askerlerden hiç
bahsetmedi, 8 kilogram uyuşturucunun askerlerde yakalandığından söz etmedi, ne
dedi biliyor musunuz? “Kıran-5 Operasyonu kapsamında, Lice ilçesi güneyinde
kalan dağlık ve kırsal alanda bölücü terör örgütü ile yasa dışı uyuşturucu
üretimi ve ticareti yapanlar arasında var olan somut bağı, delillerle ortaya
koymak için operasyon yapıyoruz.” dedi. Kimin kiminle varmış ilişkisi, kimin
kiminle ilişkisi varmış? Lice’de uyuşturucu ticaretinin arkasında o karakol
komutanı ve askerler varmış ama Vali, karakol komutanı ve askerlerden
bahsetmiyor, “Yasa dışı örgütler ile halk arasında veya ticaret yapanlar
arasında bir ilişki var.” diyor, öyle mi? İşte, sizin terörle mücadeleden
anladığınız şey bu. Sadece manipülasyon yaratıyorsunuz ve halk sizi gerçekten
bir şeylerle mücadele ediyorsunuz sanıyor.
Bakın,
dün çok önemli bir faili meçhul cinayet dosyası vardı, yakın tarihimizin en
önemli dosyalarından biriydi. Bu, bir itirafçının, Ayhan Çarkın isimli bir özel
harekât polisinin itiraflarıyla başlatılmış bir soruşturmaydı. O zaman ilk
yapılan şey şu oldu: “Bu kesin meczuptur, bu kesin akıl hastasıdır.” denildi ve
Ayhan Çarkın Adli Tıbba gönderildi. Tabii, Ayhan Çarkın’ın akli melekelerinin
yerinde olduğuna karar verdi o zaman Adli Tıp. Uzun yıllar sürdü bu yargılama
ve dün mahkemede karar verildi, bütün sanıklar beraat etti, bütün sanıklar;
soruşturmanın sonucunda hiçbirisi cezalandırılmadı. Biz şunu söylemiyoruz: “Bu
faili meçhul cinayetler sizin Hükûmetiniz döneminde işlendi.” “Bu JİTEM
cinayetlerinin sorumlusu AK PARTİ hükûmetleridir.” demiyoruz. Ama siz, bu
cezasızlık politikasını sürdürüyorsunuz. Sizin bu cezasızlık politikasına
verdiğiniz destek, sizin bu soruşturmaların karartılması için verdiğiniz destek
sadece ve sadece bu cinayeti işleyenlere ve gelecekte işlemeyi düşünenlere
cesaret veriyor. Dolayısıyla, siz de dolaylı biçimde bu cinayetlere ortak
olarak algılanırsınız, bunu unutmayın. 
Biz
bu haksızlıkları, hukuksuzlukları dilimiz döndüğünce anlatmaya çalışıyoruz.
Plan ve Bütçe Komisyonunda da söyledim; yine İçişleri Bakanı gelecek, yine
hamaset dolu sözler sarf edecek, “Terörle sonuna kadar mücadele edeceğiz.”
diyecek, “Son terörist ölene kadar mücadele edeceğiz." diyecek.
VAHİT
KİLER (Bitlis) – Etmesin mi? 
MEHMET
RUŞTU TİRYAKİ (Devamla) – “Bin kişiyi öldürdük, üç bin kişiyi öldürdük.”
diyecek. Bunların her biri birer insan, unutmayın arkadaşlar. Sayıların
büyümesi hiç kimseyi başarılı yapmaz, bunu unutmayın. Hiçbir savaşta, hiçbir
çatışmada sonucu belirleyen sayılar olmamıştır. (AK PARTİ sıralarından
gürültüler)
NİLGÜN
ÖK (Denizli) – Terörle mücadele var. 
BAŞKAN
– Sayın milletvekilleri, lütfen... 
MEHMET
RUŞTU TİRYAKİ (Devamla) – Bakın, ben size bir tane sadece bir tane örnek
vereceğim, teşbihte hata olmasın: Amerika’nın Vietnam’da yürüttüğü savaş
sırasında 60 bin Amerikan askeri öldü. Kaç milyon Vietnamlı öldü biliyor
musunuz? 3 milyon Vietnamlı; 10 bin, 100 bin, 500 bin değil, 3 milyon
Vietnamlı. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
MEHMET
RUŞTU TİRYAKİ (Devamla) – Ama ne oldu? Amerika, o Vietnam sendromuyla Vietnam
topraklarını terk edip gitmek zorunda kaldı.
VAHİT
KİLER (Bitlis) – Öyle bir hayal kurmayın.
MEHMET
RUŞTU TİRYAKİ (Devamla) – Dolayısıyla, bir sorundan, bir sorunun çözümünden
bahsederken lütfen hiç kimse “Bu kadar kişiyi öldürdük, son terörist kalana
kadar öldüreceğiz, son kişi kalana kadar öldüreceğiz.” demesin. (AK PARTİ
sıralarından gürültüler) 
NİLGÜN
ÖK (Denizli) – Askerimizi, öğretmenimizi katleden terörün hepsini yok edeceğiz.

ZEHRA
TAŞKESENLİOĞLU BAN (Erzurum) – Ayıp bir kere, insan teröristi savunabilir mi?
Hangi vicdanla savunuyorsunuz ya!
MEHMET
RUŞTU TİRYAKİ (Devamla) – Bu bir başarı olamaz arkadaşlar. Lütfen insanların
hayatını sayı olarak görmeyin diyorum. 
Meclisi
saygıyla selamlıyorum. (HDP sıralarından alkışlar) 
MUHAMMED
LEVENT BÜLBÜL (Sakarya) – Sayın Başkan… 
BAŞKAN
– Buyurun Sayın Bülbül. 
IV.- AÇIKLAMALAR (Devam)
12.- Sakarya Milletvekili Muhammed Levent Bülbül’ün,
Batman Milletvekili Mehmet Ruştu Tiryaki’nin 129 sıra sayılı 2020 Yılı Bütçe
Kanun Teklifi ile 130 sıra sayılı 2018 Yılı Kesin Hesap Kanunu Teklifi’nin
beşinci tur görüşmelerinde HDP Grubu adına yaptığı konuşmasındaki ifadeleri ile
benzetmelerinin kabul edilmesinin mümkün olmadığına ilişkin açıklaması
MUHAMMED
LEVENT BÜLBÜL (Sakarya) – Sayın Başkan, HDP’li konuşmacı konuşmasının sonunda
“Teşbihte hata olmasın.” diyerek…
YAŞAR
KIRKPINAR (İzmir) – Saçmaladı. 
VAHİT
KİLER (Bitlis) – Bir hayalinden bahsetti.
MUHAMMED
LEVENT BÜLBÜL (Sakarya) – …Amerika’nın kendi idealleri, kendi hedefleri
doğrultusunda -hatta emperyalist emelleri doğrultusunda da diyebiliriz- dünya
hâkimiyet mücadelesi çerçevesinde geçmişte yapmış olduğu Vietnam Savaşı’yla
alakalı olarak bir değerlendirme yapmış ve bu değerlendirmesini Türkiye’nin şu
andaki terörle mücadelesiyle eş, aynı mesafede değerlendirmeye çalışmıştır.
Başında da “Teşbihte hata olmasın.” diyerek bu söze girmiştir. Bunu kabul etmek
mümkün değildir. Bu tarz benzetmeler, sinsice yapılan benzetmelerdir. Bunlar
belli maksatlarla yapılan benzetmelerdir ve özellikle Meclis çatısı altında, bu
kürsülerde dile getirilmeye çalışılıyor. Bunlar kabul edilecek şeyler değildir.

(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – Bunlar kabul edilecek benzetmeler veya ifadeler
değildir. Türkiye Cumhuriyeti devleti, şu an kendi topraklarında, kendi
milletine yönelen tehdit ve tehlikelere, saldırılara karşı canhıraş bir
mücadele vermektedir. Türkiye Cumhuriyeti devletinin vermiş olduğu bu
mücadeleyi başka coğrafyalarda, on binlerce kilometre ötelerde, başka
topraklarda, başka milletlerin topraklarında girişilen mücadelelerle, efendime
söyleyeyim, emperyalist emellerle yapılan mücadelelerle kimse bir tutmaya
kalkmasın. Biz şu an bir hayat memat mücadelesi içerisindeyiz. Türkiye’de kimse
Türkiye Cumhuriyeti devletinin teröristlerle mücadelesine ve teröristlerin
etkisiz hâle getirilmesine itiraz edemez. Onlar insan değil, onlar insanlık
suçu işleyen mahluklardır. 
Saygılar
sunuyorum. (MHP ve AK PARTİ sıralarından alkışlar) 
FATMA
KURTULAN (Mersin) – Sayın Başkan…
BAŞKAN
– Sayın Kurtulan, buyurun. 
13.- Mersin Milletvekili Fatma Kurtulan’ın, Milliyetçi
Hareket Partisinin yasama ve denetim faaliyetlerine dair varlıklarının
görünmediğine ilişkin açıklaması
FATMA
KURTULAN (Mersin) – Teşekkürler Sayın Başkan.
MHP’nin
buradaki tek görevi… HDP’den sonra söz aldığında, insan bir başka grubun burada
varlığını hissediyor, onun dışında biraz oksijen tüketiminden başka bir şey
olmadığını düşünüyoruz. (HDP sıralarından alkışlar) Yani, bir varlıkları,
yasama ve denetim faaliyetlerine dair bir varlıkları görünmüyor. Onun için,
MHP’nin parmak sallamaları ancak AKP’ye söker, bize sökmez; onu iyi bilsin.
(HDP sıralarından alkışlar) 
MUHAMMED
LEVENT BÜLBÜL (Sakarya) – Sayın Başkan… 
BAŞKAN
– Evet, Sayın Bülbül buyurun.
14.- Sakarya Milletvekili Muhammed Levent Bülbül’ün,
Türk milletinin vermiş olduğu destekle bu memleketin faydası için yapılması
gereken ne varsa ona katkı sağladıklarına ilişkin açıklaması
MUHAMMED
LEVENT BÜLBÜL (Sakarya) – Biz, burada, Allah’a hamdolsun, oksijeni helalinden
tüketiyoruz. (MHP ve AK PARTİ sıralarından alkışlar) Bu milletin vermiş olduğu
destekle, Türk milletinin vermiş olduğu destekle, bu memleketin faydası için
yapılması gereken ne varsa ona katkı sağlıyoruz, yanlış gördüğümüz ne varsa da
bunları söylüyoruz. Türkiye'nin, bu, demin ifade ettiğim şartlarında başka bir
tavır sergilemesi Milliyetçi Hareket Partisi açısından söz konusu dâhi olamaz.
Bizim derdimiz, bizim sıkıntımız, bizim itirazımız, Türkiye’de bu kadar terör
faaliyeti olmasına rağmen, bu kadar kan ve gözyaşı olmasına rağmen, hâlâ
Türkiye’de bunlara “terör” diyemeyenlerin yok yere oksijen tüketmesidir. (MHP
ve AK PARTİ sıralarından alkışlar)
CAHİT
ÖZKAN (Denizli) – Sayın Başkan… 
BAŞKAN
– Sayın Özkan buyurun.
15.- Denizli Milletvekili Cahit Özkan’ın, Parlamentonun
milletin iradesinin tecelligâhı olduğuna, mücadelelerinin beka, ülkenin
istiklal ve istikbali, Kürtlerin, Arapların ve Türkmenlerin barış içerisinde
yaşamalarını sağlama mücadelesi olduğuna ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Sayın
Başkan, burası aziz milletimizin iradesinin tecelligâhı. Burada, Parlamentoya
milletimizin çizdiği istikamet, gösterdiği hedef ancak rota olur. 
Bakınız
“Teşbihte hata olmaz.” Bal gibi hata var ancak doğru yerler de var, o da nedir:
ABD-Vietnam benzetmesinde tek benzerlik, ABD tarafı. Bakınız, şu anda, Orta
Doğu’da coğrafyamıza fitne tohumları, ihanet tohumları ekenler, petrol, silah
ve faiz üzerinden Kürtlerin, Arapların, Türkmenlerin, Ezidilerin, Keldanilerin,
Nasturilerin barışına, huzuruna kastedenler, vaktiyle orada da Vietnam’da da
Vietnam’a kastetmişlerdi. Gereken cevabı nasıl almışlarsa Allah’ın izniyle,
Türkiye Cumhuriyeti devletinden ve aziz milletimizden de gereken cevabı
alacaklar, istediğiniz kadar göz ardı edin, istediğiniz kadar kulaklarınızı
tıkayın.
(Mikrofon
otomatik cihaz tarafından kapatıldı)
BAŞKAN
– Sayın Özkan, tamamlayın sözlerinizi lütfen.
CAHİT
ÖZKAN (Denizli) – Bakın, ABD Başkanı ne dedi: “Petrol şirketlerini, petrol
kuyularını güvence altına aldık.” 
DİRAYET
DİLAN TAŞDEMİR (Ağrı) – Mektup da gönderdi.
CAHİT
ÖZKAN (Denizli) - Kimin hakkı? Orada, Deyrizor'da Kürtlerin ve Arapların, o coğrafyada
yaşayan Türkmenlerin hakkı olan, ancak ve ancak onların kullanımına tahsis
edilmesi gerekenleri bugün PKK terörüyle, IŞİD terörüyle, DEAŞ terörüyle
ektikleri fitne tohumları üzerinden o coğrafyada ele geçirmeye çalışıyorlar.
Bakınız,
bizim mücadelemiz beka mücadelesidir, ülkemizin istiklal ve istikbali
mücadelesidir.
FATMA
KURTULAN (Mersin) – Koltuk… Koltuk… Koltuk… Başka bir derdiniz yok.
CAHİT
ÖZKAN (Denizli) - Kürtlerin, Arapların ve Türkmenlerin barış içerisinde yaşama
mücadelesidir, bu mücadeleyi ilelebet sürdüreceğiz Allah’ın izniyle. (HDP
sıralarından gürültüler)
ALİ
KENANOĞLU (İstanbul) - Mektubu ne yaptınız? Mektuba ne oldu?
BAŞKAN
– Sayın Oluç…
16.- İstanbul Milletvekili Hakkı Saruhan Oluç’un,
Denizli Milletvekili Cahit Özkan’ın yaptığı açıklamasındaki bazı ifadelerine ve
iktidarın iç ve dış politikadaki yanlışlarını eleştirip tartışmaya devam
edeceklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Tabii,
heyecan verici oldu Adalet ve Kalkınma Partisi Grup Başkan Vekilinin Amerikan
emperyalizmi karşısında Vietnam’ı savunması; Ho Chi Minh’i savunmuş olması
tabii bizi sevindirdi. (HDP sıralarından alkışlar) Yani inandırıcı mı? Trump’la
görüşebilmek için her şeyi yapıyorsunuz; telefonlar, aracılar, lobiler… Bir
görüşme imkânı sağlayalım diye bunların hepsini yapıyorsunuz. Bunları
yaptığınız yetmiyor, size bir mektup geliyor, o mektubu da yutuyorsunuz.
ZÜLFÜ
DEMİRBAĞ (Elâzığ) – 33 bin tır silahı kime verdi? 33 bin tır silahı kime verdi?

HAKKI
SARUHAN OLUÇ (İstanbul) – Şimdi, bundan sonra gidiyorsunuz, görüşmeyi
yapıyorsunuz, yan yana, kol kola çok güzel fotoğraflar veriyorsunuz; sonra
geliyorsunuz, bu milletin Meclisinde Trump ve Amerika aleyhine konuşup
duruyorsunuz.
HASAN
ÇİLEZ (Amasya) – Üç maymunu oynuyorsunuz.
HAKKI
SARUHAN OLUÇ (İstanbul) – Ya Cumhurbaşkanı ve aynı zamanda sizin Genel
Başkanınız olan kişi sizi kandırıyor ya da siz burada yaptığınız konuşmalarla
halkı kandırıyorsunuz ya da siz burada yaptığınız konuşmalarla milleti
kandırıyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen sözlerinizi.
HAKKI
SARUHAN OLUÇ (İstanbul) – Tamamlıyorum efendim. 
Yani
görmüyor mu insanlar bu durumu Allah aşkına? Görülüyor. 
Şimdi,
bunu örtmek için de çeşitli laflar bularak, Kuzey Doğu Suriye'de ne kadar
müthiş bir iş yaptığınızı anlatarak filan olmaz. Yani mızrak çuvala sığmıyor,
gerçekten sığmıyor ve sığmadığını gördük, siz de gördünüz yakın zamanda. Ya,
sizin başlattığınız işgal girişimini Lavrov sonuçlandırdı, Lavrov; yakıştı mı şimdi
bu? Akşam açıklama yaptı “Bitti.” dedi, ertesi sabah siz açıkladınız “Bitti.”
diye. Şimdi, dolayısıyla bu dış politikadaki ve iç politikadaki yanlışlarınızı
tartışacağız, eleştireceğiz; siz de cevap verin, peki ama bu kadar da
gocunmayın. Cevap verirken de sanki sizin hatalarınız yokmuş gibi dönüp de
bütün hatayı başka taraflara yüklemeye çalışmayın lütfen.
Teşekkür
ediyorum. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun. 
17.- Denizli Milletvekili Cahit Özkan’ın, ulusal barış
ve güvenliğimiz için sürdürülen Barış Pınarı Operasyonu’nun uluslararası toplum
ve uluslararası hukuk nezdinde kabul gördüğüne ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; tabii, bizim şu anda ülkemizin
bekası için, ulusal barışımız ve güvenliğimiz için sürdürmekte olduğumuz Barış
Pınarı Operasyonu, her şeyden önce uluslararası toplum ve uluslararası hukuk
nezdinde kabul görmüş ve milletimiz tarafından tamamen desteklenen bir
operasyondur; terörle mücadeledir, ülkemizin varlığına ve birliğine kasteden
ihanet şebekeleriyle mücadeledir. Bu konuda hiçbir tartışma yok ancak lütfen,
istirham ediyoruz; büyük oyuna bir bakın, bu parçalanan coğrafyada, Osmanlı
coğrafyasında Kuzey Afrika’dan ta Yemen’e kadar, Balkanlara kadar vaktiyle PKK
terör örgütü gibi çok terör örgütleri geldi geçti. Ne kaldı geriye? Kan ve
gözyaşı kaldı bölge halklarına. Şimdi, yeniden terör örgütünü kullanıyorlar,
binlerce tır silahla kullanıyorlar. (HDP sıralarından gürültüler) 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) - Onun için, şu anda ABD’nin de kendi içerisindeki lobilerin
varlığı ortada. 11 Eylülün hesabını verememiş, kendi halkının içerisine,
yeniden kendisi tarafından fitne tohumları ekilmiş bir yapı şu anda Orta
Doğu’da ihaneti yeniden yeşertmeye çalışıyor. Bakınız, çok iyi biliyorsunuz,
yarın Kürtler, Araplar ve Türkmenler bu coğrafyada ekilen fitne tohumlarının
bedelini -Allah korusun- yüz yıllar boyunca ödemek zorunda kalır. (HDP
sıralarından gürültüler) Ve yarın bu ihanet tohumları bu coğrafyada yeniden kan
ve gözyaşının egemen olmasına neden olur. 
FATMA
KURTULAN (Mersin) – Bilerek konuşmuyorsunuz ya, ezbere…
CAHİT
ÖZKAN (Denizli) - Onun için, petrol şirketlerine, faiz lobilerine ve silah
baronlarına destek için var olan ihanete, teröre destek olmayın, millî ve yerli
siyasette halklarınızın yanında olun. 
FATMA
KURTULAN (Mersin) – Böyle diyemezsiniz! 
NURAN
İMİR (Şırnak) – “Terör” diye diye kimseyi yanıltamazsınız.
BAŞKAN
– Sayın Oluç…
FATMA
KURTULAN (Mersin) – Teröre destek veren sizsiniz, IŞİD’e destek veren sizsiniz!
IŞİD’le beslenen sizsiniz! 
HABİP
EKSİK (Iğdır) – Gönderdiğiniz silahları bütün dünya âlem biliyor ya.
AKİF
ÇAĞATAY KILIÇ (İstanbul) – Hadi canım sen de! Hadi canım sen de oradan!
VAHİT
KİLER (Bitlis) – Teröre sırtını yaslayan da sizsiniz! Kürt halkını kullanan da
sizsiniz! Bırakın, düşün artık yakalarından!
ZÜLFÜ
DEMİRBAĞ (Elâzığ) – DEAŞ’la ortak çalışıyordunuz.
FATMA
KURTULAN (Mersin) – Konuşma sen ya! Koskocaman adamsın ya! Gün görmüş geçirmiş
adamsın ya! Gün görmüş geçirmiş insansın, utanmadan gelmişsin öne,
sataşıyorsun!
ZÜLFÜ
DEMİRBAĞ (Elâzığ) – Sen utan! Sen utan!
FATMA
KURTULAN (Mersin) – Güngörmüş geçirmiş insansın ya! Çocuk musun? Toplandın o
arkadan gelmişsin öne, sataşıyorsun. 
ZÜLFÜ
DEMİRBAĞ (Elâzığ) – Ben senin gibi psikolojik bozukluğu olanları tedavi
ediyorum!
BAŞKAN
– Sayın Demirbağ…
Sayın
Oluç, buyurun lütfen.
18.- İstanbul Milletvekili Hakkı Saruhan Oluç’un,
Denizli Milletvekili Cahit Özkan’ın yaptığı açıklamasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, tabii, bu konu İçişleri Bakanlığını aştı, Dışişlerine geldik ama
madem başladınız devam edelim.
Şimdi,
gerçekten, dün de Grup Başkan Vekiliniz buna benzer bir şey söyledi de siz,
hangi uluslararası toplumun ve uluslararası kurum ve kuruluşların, bu
yaptığınız işin arkasında dimdik durduğunu, “Devam edin, sizi destekliyoruz,
sizinle beraberiz.” dediğini düşünüyorsunuz, bilmiyoruz çünkü tam tersini
yaşadık yani tam tersini yaşadı bütün dünya. Birleşmiş Milletler dâhil bütün
uluslararası kurum ve kuruluşlar, NATO, Avrupa Birliği -tek tek devletleri
saymakla bitmez- bütün bu kurum ve kuruluşların hepsi sizin yaptığınız uygulamaları
eleştirdi “Yapmayın.” dedi “Durun.” dedi “Geri çıkın.” dedi “Yaptığınız iş
değil.” dedi. Üstelik bir şey daha söyledi… 
(Mikrofon
otomatik cihaz tarafından kapatıldı) 
BAŞKAN
– Buyurun. 
ŞAHİN
TİN (Denizli) – “PKK” de, “PKK!” Ondan bahsetsene!
HAKKI
SARUHAN OLUÇ (İstanbul) – “Bu IŞİD artığı El Nusra, El Kaide artığı ÖSO ya da
Millî Suriye ordusunun yaptığı savaş ve insanlık suçlarının da yanında
durmuyordur inşallah Türkiye.” dedi. “Türkiye” derken iktidarı kastediyorlar. 
Şimdi,
dolayısıyla, böyle bir durum varken, siz nasıl bu halka tam tersini
anlatıyorsunuz; bu, anlaşılabilir değil ama usulünüz bu, belli. 
ŞAHİN
TİN (Denizli) – PKK’yı anlatsana biraz, PKK’yı… 
HAKKI
SARUHAN OLUÇ (İstanbul) – Şimdi, efendim, ikincisi şuna işaret etmek istiyoruz:
Biz, size bu işin en başından beri -şimdi demiyoruz- Suriye’deki iç savaşa
vekilleriniz aracılığıyla -buradaki vekilleri kastetmiyorum- vekil örgütleriniz
aracılığıyla vekâlet savaşına dâhil olduğunuz andan beri, hani “Gideceğiz,
orada namaz kılacağız.” dediğiniz andan beri diyoruz ki: “Biz Suriye’deki
halklarla, bu devletlerle yıllardır, yüzlerce yıldır komşuyuz, birlikte yaşıyoruz.
Komşu olduğumuz için araya kan, gözyaşı, fitne girmemelidir. Tam tersine, bir
barış politikası yapılmalıdır…”
(Mikrofon
otomatik cihaz tarafından kapatıldı) 
ŞAHİN
TİN (Denizli) – PKK’ya söyle sen bunları. 
BAŞKAN
– Tamamlayın lütfen.
HAKKI
SARUHAN OLUÇ (İstanbul) – Tamamlıyorum efendim. 
“Türkiye,
tam tersine, Orta Doğu’da bir barış merkezi olmalıdır, bir demokrasi merkezi
olmalıdır, cazibesi buradan kaynaklanmalıdır, güçlü devlet ancak böyle olunur,
güçlü ülke ancak böyle olunur.” diyoruz. Siz gittiniz, komşumuzdaki bir iç
savaşın içine boylu boyunca daldınız; şimdi diyorsunuz “fitne mitne.” Fitneyi
kim yaptı? Orada yaşayanlar, Araplar, Türkmenler, Ezidiler, Kürtler, Kuzeydoğu
Suriye’de yaşayanlar, onlar barış içinde bir arada yaşıyorlardı. Siz niye
komşunuzun barış içinde bir arada yaşayan insanlarına müdahale ediyorsunuz?
ŞAHİN
TİN (Denizli) – Rüya görüyorsun, rüya!
HAKKI
SARUHAN OLUÇ (İstanbul) – Şimdi, dolayısıyla, bu sorunların hepsini tartışmamız
gerekiyor. 
ŞAHİN
TİN (Denizli) – Çarpıtıyorsun olayları, çarpıtıyorsun.
HAKKI
SARUHAN OLUÇ (İstanbul) – Öyle hamaset yaparak bu işin üstesinden gelemezsiniz.
Türkiye, bütün millet sizin yanlış politikalarınız yüzünden, şimdi bir sürü
sorunla karşı karşıya kalmış vaziyette; hem iç sorunlar hem dış sorunlar
açısından baktığımızda bu böyle. Ya, her yerde sıfır dosta sahip olduk ya! Bu,
nedir Allah aşkına? Bu sizin politikalarınız işte, siz yaptınız bunu!
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen Sayın Oluç.
HAKKI
SARUHAN OLUÇ (İstanbul) – Tamamlıyorum efendim. 
Yani,
şimdi, bir örnek verecektim ama vermeyeyim isterseniz, onu başka bir sefer söylerim,
çok vakit kullanmayayım. 
Teşekkürler.

BAŞKAN
– Teşekkür ederim.
Sayın
Özel, buyurun, sizin de alayım.
19.- Manisa Milletvekili Özgür Özel’in, terör ve
güvenlik gerekçesiyle Adana ilinde 2010 yılından beri yapılan Kebap ve Şalgam
Festivali’nin valilik tarafından yasaklandığına ilişkin açıklaması
ÖZGÜR
ÖZEL (Manisa) – Sayın Başkan, yanımda, arkamda Adana Milletvekillerimiz var.
Size başvurdular ama siz bütçe görüşmeleri gereği bunun soru-cevap kısmında
olabileceğini söylediniz. Kısaca ben onların derdini, Adana’daki nöbetçi
olmayan 2 milletvekilimizin Adana’dan sürekli bildirimlerini ve Adana esnafının
bir yakarışını Parlamentonun dikkatine sunmak istiyorum. Ümit ediyorum İçişleri
Bakanının da burada olması, bu açıdan, soruna çözüm getirmek açısından fırsat
olur. 
Şimdi,
Adana’da 2010 yılından beri bir festival yapılıyor; kimsenin cebinden beş kuruş
çıkmıyor; ne Belediye ne Valilik ne Turizm Bakanlığı. 1 milyon kişi geliyor
Adana’ya ve Kebap ve Şalgam Festivali’nde bütün Adana sokakları bir festivale dönüşüyor.
Bugüne kadar kayda değer tek bir olay olmamış. Oteller dolu, komşu illerin
otelleri dolu. Biraz önce konuştular, aktardılar; telefonda esnaflar ağlıyor.
Geçen sene de Valilik bu festivali yasaklamış ama festival fiilen gerçekleşmiş.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
ÖZGÜR
ÖZEL (Manisa) – 1 milyon kişi birkaç gün içinde geliyor, döviz bırakıyor,
herkesin yüzü gülüyor Adana’da. Valilik bu sene tekrar yasaklamış, herkes geçen
seneki gibi olur diye düşünmüş ama geçen seneki fiilî kutlamadan Valilik, polis
ders almış olacak ki her yere TOMA’yı yığmış, etrafa demirleri çekmiş. O kebap
dumanı yerine gaz kokusu… Esnaf telefonda ağlıyor “Bu kadar eti ne yapacağız,
bu kadar hazırlığımızı ne yapacağız?” diye. Gelenler pişman, esnaf pişman.
Gerekçe, geçen senekiyle aynı cümle: “Terör, güvenlik.” Geçen sene bir olay
olmamış. 
Bu
kadar kadim bir medeniyet, bu kadar güçlü bir devlet, mangalda kül bırakmayan
bir İçişleri yönetimi, Adana gibi bir ilimizde, Türkiye'nin dört bir yanından
gelen güzel insanların bir gün boyunca Adana kebabını yemelerini, orada
eğlenmelerini sağlayamayan bir idare görüntüsüne… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
ÖZGÜR
ÖZEL (Manisa) – Gelecek sene diyelim ki her şey yolunda olacak, Adana’ya kimse
gitmez ki. Aylar öncesinden ucuz uçak biletleri alınmış, ek otobüs seferleri
dolmuş, Adana bugünü bekliyor… Örneğin, başka ülkede olsa kültür bakanlığı
teşvik eder bunu. Biraz destek versek uluslararası bir boyut kazanacak. 
Bu,
gerçekten büyük bir yanlış; buna müdahale edilmesi lazım. Bizim sözümüzün
kıymeti ne kadar bilinir bilinmez ama iktidar partisinin milletvekillerini,
Sayın Bakanın çok kıymet verdiği Milliyetçi Hareket Partisinin Adana
milletvekillerini, konuyu işe bir siyaset katmaksızın ifade etmeye
çalıştığımızı teyiden, Sayın Bakana bilgi vermeye davet ediyorum kendilerini. 
Teşekkür
ederim. (CHP sıralarından alkışlar)
MAHMUT
TANAL (İstanbul) – Sayın Başkan….
BAŞKAN
– Sayın Tanal, biliyorsunuz, 60’a göre söz kullandırımı yapmıyoruz, çok özür
diliyorum.
MAHMUT
TANAL (İstanbul) – Çok önemli bir konu Sayın Başkan.
BAŞKAN
– Halkların Demokratik Partisi Grubu adına son konuşmacı Sayın Işık… 
Bu
arada, Sayın Bakan, bu Adana kebabıyla ilgili bir açıklama yapacaksanız Mensur
Bey’den sonra söz vereyim? Bu kebapla ilgili, festivalle ilgili bir açıklamanız
olacaksa, konuşmadan sonra size söz vereyim. 
İÇİŞLERİ
BAKANI SÜLEYMAN SOYLU – Tamam. 
MAHMUT
TANAL (İstanbul) – Kebap değil efendim, orada sokağa çıkma yasağı var.
FİLİZ
KERESTECİOĞLU DEMİR (Ankara) – Festival, festival!
BAŞKAN
– Buyurun Sayın Işık. (HDP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
HDP
GRUBU ADINA MENSUR IŞIK (Muş) – Teşekkür ederim Sayın Başkan.
İçişleri
Bakanlığı ve ilgili birimlerinin 2020 yılı bütçesi üzerinde söz almış
bulunmaktayım. Sizleri ve bizleri ekranları başında izleyen halklarımızı
saygıyla selamlıyorum.
Değerli
arkadaşlar, sevgili arkadaşlar, ben, bugün buradaki tartışmalarımızın temel
sebeplerine, aslında, ülkede son yıllarda yaşanan birçok olayın temel sebebine
değinmek istiyorum. Mustafa Kemal Atatürk, Erzurum Kongresi’nin açılışında “Biz
Türkler ve Kürtler, iki milletin, iki halkın hukuku için burada bir araya
geldik.” diye başlamıştı. Şu Meclis, Kürt ve kürdistan coğrafyasının ismini
kabul eden bir hakikatle hareket etmişti. 
VAHİT
KİLER (Bitlis) – Kürdistan neresi ya!
MENSUR
IŞIK (Devamla) – Değerli arkadaşlar, 1921 Anayasası, aynı şekilde, iki halkın
varlığı ve ademimerkeziyetçi bir sistem üzerinde, akılcı bir akılla yapılmıştı.
Ama bugün o akıl terk edildiği için, örneğin, 16 yaşındaki Şirin Tosun, Kürtçe
konuştuğu için Sakarya’da 6 kişi tarafından linç edilip öldürülüyor. Örneğin,
Ekrem Yaşlı, Onsekiz Mart Üniversitesi Hastanesinde eşiyle beraber tedavi
görürken, eşiyle Kürtçe konuştuğu için bir başka hastanın refakatçisi
tarafından darbediliyor, değerli arkadaşlar, o akıl terk edildiği için. Aynı
şekilde, Muş Bulanık Liz Belediyesinde, Aydın Kaya bir siyasetçi olarak
cezaevinde öldükten sonra, ağabeyi onun mezarının üzerine Kürtçe bir cümle
yazmıştı (…)(x)
Yani “Biz seni unutmayacağız.” diye bir yazı yazdığı için o Kürtçeye düşmanlık
yapılıp o mezar taşı yıkılmazdı, kırılmazdı değerli arkadaşlar. 
Aynı
şekilde, o akıl terk edilmemiş olsaydı İçişleri Bakanı tarafından bugün HDP’nin
Kürt belediyelerine, 28 belediyemize kayyum atanmazdı, bugüne kadar 18 belediye
eş başkanımız da tutuklattırılmazdı. O akıl terk edildiği için... Değerli
arkadaşlar, aynı şekilde, o akıl terk edildiği için şu an burada bulunan ve
bütün bu hukuksuzlukların, cinayetlerin, ölümlerin sebebi olan İçişleri
Bakanının altı yıl önce Demokrat Partinin Genel Başkanı olarak Mardin’de…
İÇİŞLERİ
BAKANI SÜLEYMAN SOYLU – Konya…
MENSUR
IŞIK (Devamla) – “Türkiye'nin geçmişiyle yüzleşmesi gerekir. Ben bunu
Kocaeli’de, Trabzon’da, Aydın’da ülkü ocaklarında da söyledim, Batman’da,
Mardin’de de söylüyorum. Türkiye, Şeyh Sait meselesiyle yüzleşmedikçe, istiklal
mahkemeleri meselesiyle yüzleşmedikçe, Dersim meselesiyle, Sivas ve Madımak’ta
yaşananlarla yüzleşmedikçe 21’inci yüzyılda benim bildiğim modernleşmeyi,
zenginleşmeyi, demokratikleşmeyi, özgürleşmeyi zor yakalar; benim düşüncem
budur. Ben Türkiye'nin 3 temel sorunu olduğuna inanıyorum.” demezdi. Aynı
şekilde “Kürt sorunu çözülmeden yeni bir anayasa yapmak mümkün değildir. Çünkü
vatandaşlık tanımından kimlik, dil tanımına kadar pek çok konu gelip Kürt
sorununa takılacaktır...” 
İÇİŞLERİ
BAKANI SÜLEYMAN SOYLU – Doğru.
MENSUR
IŞIK (Devamla) – …diye bir konuşmayı da Sayın Soylu yapmayacaktı.
Aynı
şekilde, dediğimiz gibi, 1920’nin, 1921’in ruhu terk edilmemiş olsaydı, Sayın
Soylu o görüşlerinden de dönmemiş olacaktı. Değerli arkadaşlar, Sayın Soylu o
görüşlerinden döndüğü için, devlet aklı o görüşlerden döndüğü için bugün
-Binali Yıldırım’ın birkaç yıl önce söylediği gibi- otuz beş yıllık savaşta 500
milyar dolar, dolaylı maliyetiyle beraber 1 trilyon para harcanmamış olacaktı.
Değerli arkadaşlar, bakın, o görüşlerden döndüğü için 50 bin insanımız -Kürt’ü,
Türk’ü, askeri, polisi, PKK’lisi- bu toprakların altına gömülmeyecekti.
Değerli
arkadaşlar, bizi kurtaracak olan tek şey var, bakın, tekrar buradan söylüyorum…

MUSTAFA
BAKİ ERSOY (Kayseri) - Devlet size haddinizi bildirir!
MENSUR
IŞIK (Devamla) – Önce şunu söyleyeyim: Burada kimse efendi, bizler de köle
değiliz. Bunu herkes böyle bilsin. Herkes bunu bilsin. Öyle haddinizi
bileceksiniz. (HDP sıralarından alkışlar)
VAHİT
KİLER (Bitlis) – Sizler de Kürtlerin temsilcisi değilsiniz. Kendinizi Kürt
temsilcisi yerine koymayın.
MENSUR
IŞIK (Devamla) – Değerli arkadaşlar, bizi kurtaracak olan tek şey var, tekrar
söylüyorum, bizi kurtaracak olan tek bir şey var: Sayın Soylu’nun altı yıl önce
Demokrat Partinin Genel Başkanı olarak yaptığı söylemler önemlidir;
Cumhurbaşkanı Erdoğan’ın “çözüm süreci” dediğimiz o süreçte yaptığı
açıklamalar; biraz daha geriye gideyim mi? Özal’ın tam tamına yirmi yedi yıl
önce PKK’yle başlatmış olduğu diyalog. Biraz daha geriye gidiyorum. Bizi
kurtaracak olan, değerli arkadaşlar, Süleyman Demirel’in 1994 yılında “Ya,
arkadaşlar, biz yüz yıldır asimile etmeye çalışıyoruz, bu olmuyor artık başka
bir akıl bulmak lazım, bu sorun böyle çözülmez.” dediği akıldır. 
(Mikrofon
otomatik cihaz tarafından kapatıldı) 
BAŞKAN
– Toparlayın sözlerinizi. 
MENSUR
IŞIK (Devamla) – Toparlıyorum Sayın Başkan.
BAŞKAN-
Buyurun. 
MENSUR
IŞIK (Devamla) – Bizi kurtaracak olan tek şey, 1921 Anayasası’nın ruhudur
değerli arkadaşlar. Bizi kurtaracak olan şey, Atatürk’ün Erzurum Kongresi’nde
söylediği gibi “Biz Türkler ve Kürtler iki millet, halklar, halkın hakkı
hukuku...” diye başladığı söylemlerdir, aksi hâlde hiçbir şey bizi kurtarmaz.
Aksi hâlde bu akıl, Kürtleri inkâr eden akıl, asimile etmeye çalışan akıl, bu
ülkeyi bölecektir. 
Hepinizi
saygıyla sevgiyle selamlıyorum değerli arkadaşlar. (HDP sıralarından alkışlar) 
ZÜLFÜ
DEMİRBAĞ (Elâzığ) – Atatürk “Bolşevizmi, komünizmi nerede görürseniz kafasını
ezin.” diyor, Atatürk öyle diyor. 
MENSUR
IŞIK (Muş) – Saygısızlık yapma. 
ZÜLFÜ
DEMİRBAĞ (Elâzığ) – Atatürk öyle diyor. Atatürk: “Komünizmi nerede görürseniz
kafasını ezin.” diyor. 
ÖZGÜR
ÖZEL (Manisa) – Yok öyle bir şey Sayın Başkan ya. Allah aşkına... Atatürk’ün
böyle bir sözü yok efendim, yok. 
ZÜLFÜ
DEMİRBAĞ (Elâzığ) – Atatürk’ten bahsediyoruz, Atatürk öyle diyor. Sana bir şey
diyen yok, sen otur, üstüne alma canım.
ALİ
KENANOĞLU (İstanbul) – Sahip çıkın şuna ya! 
ZÜLFÜ
DEMİRBAĞ (Elâzığ) – Her şeyi kullandılar, Atatürk de dâhil, yeter artık ya!
BAŞKAN
– Zülfü Bey...
Sayın
Bülbül, buyurun.
IV.- AÇIKLAMALAR (Devam)
20.- Sakarya Milletvekili Muhammed Levent Bülbül’ün,
Muş Milletvekili Mensur ışık’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin beşinci tur
görüşmelerinde HDP Grubu adına yaptığı konuşmasındaki ifadelerini
reddettiklerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, şimdi, kürsüde hitap eden HDP’li
milletvekilinin ifade ettiği hususları baştan sona reddediyoruz, önce onu ifade
edelim.
MENSUR IŞIK (Muş) – Şaşırmadık.
MUHAMMED
LEVENT BÜLBÜL (Sakarya) – Şaşırmayacaksınız, şaşıramazsınız zaten, sizin ne
dediğinizi biliyoruz, biz de ne dediğimizi biliyoruz Allah’a şükürler olsun. 
Şimdi,
bu konuşmalara müdahale edilmese bu işler, bu yalanlarla, dolanlarla geçip gidecek.
Şimdi,
Sakarya’yla alakalı olarak, Kürt olduğu için Şirin Tosun kardeşimizin
katledildiğini, öldürüldüğünü ifade ediyorsunuz. Daha önce, Sakarya’nın Hendek
ilçesinde, yine Kürt olduğu için öldürüldüğünü iddia ettiğiniz, yıllardan beri
orada yaşayan, bizim kardeşlik ilişkisi içerisinde olduğumuz, şahsen de
tanıdığım bir kardeşimizin ailesi, Anadolu Ajansına açıklama yapıp “Cinayetin
onunla bir alakası yok.” dedikten sonra ses kesildi. Şimdi bu hadisede de karşı
tarafta o saldırıyı gerçekleştiren ve ağır yaralanmasına sebep olan grubun
içerisinde olanların bir kısmının da Kürt kökenli olduğu ortaya çıktı. 
EBRÜ
GÜNAY (Mardin) – Kökenli değiliz, biz Kürt’üz.
MUHAMMED
LEVENT BÜLBÜL (Sakarya) – Hayır, hayır, kayıtları var; soruşturma dosyasında
belli, açık. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Şimdi, bunun böyle olduğu bir ahvalde, kim kimi Kürt
kökenli olduğu için öldürmüş olabilir? Bu Meclis kürsüsünden bu yalanları, bu
iftiraları atıp da nasıl hicap duymadan, nasıl bunlara karşı hiçbir şekilde
başınız öne eğilmeden bunları ifade ediyorsunuz, şaşmamak mümkün değil. Bu
kadar yapmayın, bu memleketi birbirine böldürmeyin. Türkiye’yi manipüle etmeye
çalışıyorsunuz. 
Bakın,
özelinde de her defasında Sakarya’yla alakalı olarak bu manipülasyonu yapmaya
çalışıyorsunuz. Sakarya ili, Türkiye’de millet olabilmeyi başarabilmiş,
doğusundan batısına, Balkanlarından Kafkasya’sına, her taraftan insanların bir
araya geldiği ve Allah’a şükür, vatan ve millet noktasında en fazla hassasiyet
sahibi olan illerden bir tanesidir. Sizin burada amacınızın ne olduğunu biz
biliyoruz ama o tuzağa Allah’ın izniyle bizler düşmeyeceğiz.
Teşekkür
ederim. (MHP ve AK PARTİ sıralarından alkışlar)
BAŞKAN
– Sayın Kurtulan…
21.- Mersin Milletvekili Fatma Kurtulan’ın, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ilişkin açıklaması
FATMA
KURTULAN (Mersin) – Sayın Başkan, biz, burada, Sakarya halkına, milletine bir
iftira atma peşinde değiliz. Ne yazık ki sadece Sakarya’da değil, Türkiye'nin
birçok yerinde Kürtlerin, dolmuşlarda, sokaklarda, iş yerlerinde Kürtçe
konuştuğu için lince uğradığını biliyoruz. (AK PARTİ sıralarından gürültüler)
ŞAHİN
TİN (Denizli) – Yok öyle bir şey! Yalan söylüyorsun!
BAŞKAN
– Arkadaşlar, lütfen… Değerli milletvekilleri…
VAHİT
KİLER (Bitlis) – Yok öyle bir şey! Açık açık iftira ediyorlar ya!
FATMA
KURTULAN (Mersin) – Hatibimizin verdiği örnekte, bir hastanede tedavi olurken
lince maruz kaldığını bütün gazeteler yazdı, çizdi. Bununla yüzleşmek,
özellikle Sakarya’da daha çok olan bu vakalara karşı -hazır oranın vekiliyken-
oradaki bu ırkçı girişimlere karşı, Sayın Bülbül’ün tedbirler alması, mücadele
etmesi gerekiyor.
ŞAHİN
TİN (Denizli) – Ne ırkçısı ya! Irkçı olan sizsiniz, siz!
FATMA
KURTULAN (Mersin) – Bir vekil olarak da görevini de hatırlatmak isterim. Yoksa
bunun üstünü örtmekle bu sorunlarla baş edemeyiz. 
BAŞKAN
– Sayın Dervişoğlu…
DURSUN
MÜSAVAT DERVİŞOĞLU (İzmir) – Sayın Başkanım, çok teşekkür ederim efendim. 
Toplantının
esas gündemine zarar vermemek ve insicamını bozmamak adına bu tartışmalara
dâhil olmaktan azami ölçüde uzak kaldım ama görülen ve anlaşılan odur ki bu
ifadeler karşısında hem partimin görüşlerini hem de şahsen fikirlerimi beyan
etme ihtiyacı hasıl olmuştur. 
Halkların
Demokratik Partisinin hatibi, kürsüde ifadede bulunurken cumhuriyetimizin
banisi Mustafa Kemal Atatürk’e atıfta bulunarak bu cumhuriyeti, vatanı, milleti
birlikte kurduğumuzu ya da o kongreyi müştereken topladığımızı ifade eden beyanlarına
yer vermiştir. Bunu bütünüyle reddebilmek mümkün değildir. 
MENSUR
IŞIK (Muş) – Ohoo!
DURSUN
MÜSAVAT DERVİŞOĞLU (İzmir) – Müsaade buyurun efendim, siz bir şey söylediniz,
ben de anlatıyorum. Reddetmedim ki yani niye tepki gösteriyorsunuz? 
(Mikrofon
otomatik cihaz tarafından kapatıldı) 
BAŞKAN
– Buyurun lütfen.
DURSUN
MÜSAVAT DERVİŞOĞLU (İzmir) – Fakat Gazi Mustafa Kemal, Anadolu ve Rumeli
Müdafaa-i Hukuk Cemiyetlerini birleştirme ve akabinde Kurtuluş Savaşı verme
mücadelesi sürdürürken Diyarbakır’da 1908 yılında kurulmuş Kürt Teali Cemiyeti,
Türkiye'nin birlik ve beraberliğinin temeline dinamit koymak için çaba sarf
ediyordu. 
Bugün
görülüyor ve anlaşılıyor ki bir kesim, Türkiye'nin birliği ve beraberliğini
temin etmeye uğraşırken bir diğer kesim de 1908 senesinde kurulmuş, 1919
senesinde de farklı bir misyon ifa etmiş bu cemiyetin devamı olma özelliğini
sergiliyor. Bunun mutlak suretle bilinmesi ve değiştirilmesi lazımdır.
Zabıtlara geçmesi için söyledim. 
Yaşasın
Türkiye, yaşasın Türkiye Cumhuriyeti. Cumhuriyeti kuran millet, onu yaşatmasını
da bilir. 
Genel
Kurulu saygılarımla selamlıyorum. (İYİ PARTİ ve AK PARTİ sıralarından alkışlar)
BAŞKAN
– Sayın Bülbül…
22.- Sakarya Milletvekili Muhammed Levent Bülbül’ün,
Mersin Milletvekili Fatma Kurtulan’ın yaptığı açıklamasındaki bazı ifadelerine
ve Sakarya ilinde gerçekleşen hadiselerin ırkçı saldırılar olmadığına ilişkin
açıklaması
MUHAMMED
LEVENT BÜLBÜL (Sakarya) – Efendim, tekraren ifade etme gereği doğdu. Sakarya’da
gerçekleşen hadiseler, ırkçı saldırılar değildir. Bunu şiddetle reddediyorum,
bunun olmadığını, bunun bir iftira olduğunu ifade ediyorum. Bunun böyle
olduğunu ispat etmek külfeti size aittir fakat bütün gerçekler, bütün somut
gerçeklik bunun böyle olmadığını ortaya koyuyor.
EBRÜ
GÜNAY (Mardin) – Saldırı değilse nedir?
MUHAMMED
LEVENT BÜLBÜL (Sakarya) – Bunun dışında bir durum söz konusu değildir. 
İnsanların
dolmuşa bindiği zaman Kürtçe konuştuğu için birtakım şeylere maruz kaldığını
ifade ediyorsunuz. Böyle bir şeyle karşılaştığımız vaki değildir. Bu memlekette
kimin, ne dolmuşa bindiğini biliyoruz, sizin de hangi dolmuşun içinde
olduğunuzu da biliyoruz biz. (MHP ve AK PARTİ sıralarından alkışlar)
FATMA
KURTULAN (Mersin) – Sayın Başkan…
BAŞKAN
– Sayın Kurtulan…
23.- Mersin Milletvekili Fatma Kurtulan’ın, Kürtçe
konuşulduğu için yaşanılan hadiselerle ilgili ortak araştırma önergesi
verilerek meselelerin tartışılmasını önerdiklerine, 19 Kasım 2013’te Recep
Tayyip Erdoğan’ın AK PARTİ grup toplantısında yaptığı konuşmaya ilişkin
açıklaması
FATMA
KURTULAN (Mersin) – Teşekkürler Sayın Başkan.
Sorunun
araştırılması için bütün grupların bütçeden hemen sonra bir araştırma önergesi
vermesini öneriyoruz; indirelim, hep beraber bu meseleyi tartışalım, böyle
bağlayalım diye öneriyorum.
Sayın
Başkan, İYİ PARTİ Grup Başkan Vekilinin söylediklerine kısaca, uzatmayayım,
sabrınızı da çok zorlamayalım.
Kürt
sorununun demokratik çözümünü her daim burada söyledik. Yakın tarihe
baktığımızda Özal’ın bu yönlü girişimleri olduğunu biliyoruz, Demirel’in
olduğunu biliyoruz, Erbakan’ın girişimlerinin olduğunu biliyoruz ve en son da
Tayyip Erdoğan’ın bazı girişimleri… İşte yakın tarihte kimi partilerin de
eleştirdiği, bizim de AKP’nin şu ana kadar millete yaptığı en iyi iş, tamamına
erdiremediği en faydalı iş olarak tanımladığımız bir dönemi yaşadık. Yer yer en
çok nutuk çeken, “Ben bitireceğim.” diyen Tansu Çiller’in bile bir Bask
modelinden söz ettiğini biliyoruz.
Tayyip
Erdoğan’ın 19 Kasım 2013’te grup toplantısında yaptığı bir konuşma var
arkadaşlar.
(Mikrofon
otomatik cihaz tarafından kapatıldı)
BAŞKAN
– Buyurun.
FATMA
KURTULAN (Mersin) – Şu zabıtları işaret ederek, gizli celse zabıtlarını işaret
ederek diyor ki milletvekillerine: “Milletvekilleri ilk Meclis zabıtlarını,
gizli celse zabıtlarını okusunlar hem de en başta Gazi Mustafa Kemal’in
nutuklarında görecekler, ‘Kürt’ kelimesini o Mecliste görecekler. ‘Gürcü’,
‘Laz’, ‘Arap’, ‘Boşnak’ kelimelerini o zabıtlarda görecekler, ‘Kürdistan’
kelimesini o Meclis zabıtlarında görecekler. Kendi tarihini bilmeyen, okumayan
cehalet ve karanlıktan başka hiçbir şey söylemez. Şöyle biraz daha geçmişe,
Osmanlı’ya gittikleri zaman, doğu, güneydoğunun Kürdistan eyaleti olduğunu
görecekler, Doğu Karadeniz’in Lazistan eyaleti olduğunu görecekler. Bunlar
bizim tarihimizin bize devrettiği mirastır, bunları görmemezlikten
gelemezsiniz.” demiş 19 Mayıs 2013’teki grup konuşmasında Tayyip Erdoğan. İşte,
devlet aklından uzaklaşma dediğimiz durum budur. Buraya geri dönülmesi… HDP,
1921 sürecindeki devlet aklını burada boş yere bangır bangır bağırmıyor her
seferinde. 
Teşekkürler.
BAŞKAN
– Teşekkür ederim.
Değerli
milletvekilleri, Halkların Demokratik Partisi Grubunun söz talepleri
karşılanmıştır.
Sayın
Bakanın bir söz talebi vardır.
Sayın
Soylu, buyurun.
24.- İçişleri Bakanı Süleyman Soylu’nun, rakı festivali
geleneğinin olmadığına ve meselenin Adana Valiliği tarafından yasaklanmasından
sonra Kebap ve Şalgam Festivali’ne dönüşmüş olabileceğine, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
İÇİŞLERİ
BAKANI SÜLEYMAN SOYLU – Sayın Başkan, çok teşekkür ediyorum.
Sayın
milletvekilleri, biraz önce Cumhuriyet Halk Partisi Grup Başkan Vekilinin Kebap
ve Şalgam Festivali’yle ilgili bir sorusu vardı, müsaade ederseniz ona cevap
vermek istiyorum. Adana’da şu anda “Kebap ve Şalgam Festivali” diye bir
festival söz konusu değil. Niye değil? Bir müsaade ederseniz, lütfen.
ÖZGÜR
ÖZEL (Manisa) – Tabii, tabii.
İÇİŞLERİ
BAKANI SÜLEYMAN SOYLU – Maalesef yani ne kadar geleneklerimize uygun bilmiyorum
ama şurada 2015’te var, burada 2019’da var, bahsettiğiniz festival bu olsa
gerek: Adana dünya rakı festivali. Şimdi, bu konuda Valiliğin bu rakı
festivaline bir yasağı söz konusu. Zannediyorum, bu rakı festivaline yasağı
koyduktan sonra meseleyi Kebap ve Şalgam Festivali’ne döndürmüş olabilirler.
Yine, bundan kısa bir süre önce -zannediyorum ondan da bahsetmiyorsunuzdur-
bütün Adana’nın katıldığı -tam da bahsettiğiniz gibi bir kültür durağı olan-
Türkiye’den herkesin katıldığı, tam da Adana’yı ifade eden bir Adana Lezzet Festivali
oldu. Adana’nın bütün sivil toplum kuruluşlarının, bu konudaki tüm paydaşların
katıldığı festival, 4-6 Ekim tarihlerinde oldu. Bu, her yıl da yapılıyor ve her
yıl da görkemli yapılıyor ama zannediyorum bir bilgide eksiklik söz konusu.
Eğer bahsedilen, rakı festivali ise bu rakı festivaline Adana Valiliği geçen
yıl da yasak koydu, bu yıl da yasak koydu. Ne geleneklerimizde,
göreneklerimizde, ananelerimizde ne de herhangi bir durumla örtüşebilir
değildir. Ama yasak konulduktan sonra, eğer mesele Kebap ve Şalgam Festivali’ne
dönmüşse onu bilmiyorum.
Bir
cümlem daha var Sayın Başkan, bir maddi hatayı düzeltmem lazım.
BAŞKAN
– Buyurun, buyurun Sayın Bakan.
İÇİŞLERİ
BAKANI SÜLEYMAN SOYLU – Biraz önceki konuşmacı, benim altı yıl önce Demokrat
Partide olduğumu söylemişti, ben on buçuk yıl önce Demokratik Partideydim. Ben
o sözleri söyledim ama o sözlerin öncesi var. Ben o sözleri bugün de
söylüyorum. Neden söylüyorum? Çünkü bugün, biraz önce savunulan çukur, barikat
olaylarıyla biz niçin karşılaşmışsak, bu ülkede biz 15 Temmuzla niçin
karşılaşmışsak o gün de biz güzel cumhuriyetimizi kurup birlik ve beraberlik
içinde olduktan sonra bu sürecin tamamıyla karşılaştık. “Eğer biz bu süreci iyi
anlayamazsak, eğer biz bu süreci, gelecek nesillerimize iyi anlatamazsak bundan
sonra da aynı işlerle karşılaşabiliriz.” diye bunu defalarca ifade ettim,
anlattım ve o sözlerimin tamamen arkasındayım.
Şunu
ifade edeyim: Bakın, demin burada bir cümle oldu, denildi ki: “Bu devlet,
katliam yaptı.” Bakın -ne olursunuz- burada, çukur ve barikat olayları, Doğu ve
Güneydoğu’da yaşayan vatandaşlarımızın da nefretini kazanan olaylardır ve siz
de ben de biliyoruz ki orada yaşayan insanlar, aşiretler, şehirde yaşayanlar
PKK’ya çok büyük ceza kesmişlerdir çukur, barikat olaylarından dolayı. Yazılan
mektuplar, yapılan değerlendirmeler, oturulan birtakım sohbetler de
göstermiştir ki bunun bedelini PKK, oradaki halka çok net bir şekilde
ödemiştir. Bir: Şimdi, bu çukur, barikat olaylarını devlete yıkmayı, uzun
zamandır PKK’nın sözde “serhildan” diye yapmaya çalıştığı ve bu ülkede, Doğu ve
Güneydoğu’da yaşayan Kürt kardeşlerimize yapılabilecek en büyük kötülüklerden
birisini devlete yıkarak bir meşruiyet sağlanmasını çok doğru buluyor değiliz;
bu, yanlış bir şeydir. İki: Burada defalarca konuşulan, benden önceki kıymetli
Bakanımız Efkan Ala’nın da defalarca burada söylediği ve devletin orada bütün
anlayışıyla birlikte yapmaya çalıştığı hassasiyeti ve orada “Şunlar öldü,
bunlar öldü; şunlar öldürüldü, bunlar öldürüldü...” Devletin hiçbir insanı, devletin
hiçbir kişisi, devletin hiçbir görevlisi, kendisi suça teşvik edilmediği,
kendisi suça girmediği hâlde devletin adına ve devletin kararıyla böyle bir
şeyi gerçekleştiremez. Kendi başına bir hata yapabilir, orası için söylüyor
değilim bunu da. Ama bunun dışında, bizim böyle topyekûn bir katliamla
Türkiye’yi karşı karşıya bırakmak ve böyle bir anlayışla karşı karşıya
bırakmayı kabul edebilmemiz de mümkün değildir. 
Bir
şeyi daha söyleyeyim ister kızın ister kızmayın: Ya, bu performansınız, PKK
tarafından kabul görmez; bunu çok açık söyleyeyim. (AK PARTİ ve MHP
sıralarından alkışlar) Ne olursunuz, kabul edin. Biraz daha bu performansı
yükseltmeniz lazım. 
Teşekkür
ediyorum Sayın Başkan. 
MAHMUT
TOĞRUL (Gaziantep) – Sizin performansınız saraydan kabul görür ama. 
ÖZGÜR
ÖZEL (Manisa) - Sayın Başkan…
BAŞKAN
– Sayın Dervişoğlu’nun söz talebi vardı ama Sayın Dervişoğlu, konu kebap ve
şalgam; önce Sayın Özel’e vereyim, sonra size vereyim. 
DURSUN
MÜSAVAT DERVİŞOĞLU (İzmir) – Buyurun efendim. 
BAŞKAN
- Sayın Özel, buyurun. 
25.- Manisa Milletvekili Özgür Özel’in, İçişleri Bakanı
Süleyman Soylu’nun yaptığı açıklamasındaki bazı ifadelerine ve başkalarının
yaşam biçimini etkilemeyen her türlü özgürlüğün arkasında olduklarına ilişkin
açıklaması
ÖZGÜR
ÖZEL (Manisa) – Sayın Başkan, doğrudan büyükşehir belediyesine maddi bir yük
getirmemekle birlikte ilk olarak 2010’da Aytaç Durak döneminde başlatılmış,
2014’te yine, MHP’den seçilen Hüseyin Sözlü’nün döneminde devam ettirilmiş,
sahiplenilmiş -ki kişi, bu dönemde de Cumhur İttifakı’nın adayıydı Adana’da,
olsaydı da şu an büyükşehir belediye başkanıydı- bu festivalde bugüne kadar
hiçbir olumsuz mesele yaşanmamışken ve adı 2015’ten beri “Şalgam ve Kebap
Festivali” olarak anılıyorken siz bunu “rakı festivali” olarak nitelendirerek
ne yapmaya çalışıyorsunuz, bilmiyorum. 
İÇİŞLERİ
BAKANI SÜLEYMAN SOYLU – Ben nitelendirmiyorum, belgeler burada. 
ÖZGÜR
ÖZEL (Manisa) – İki husus söyleyeceğim. Benim derdim: Örneğin, Adana
milletvekilleriniz gidip de Adana esnafına bu tutumunuzu savunamazlar; bu,
doğru bir şey değil. Adana esnafı, bugün ekmeklerine, aşlarına kimin mâni
olduğunu bu ifadelerle duyar. 
İkincisi,
şöyle diyorsunuz, “rakı” diyeceksiniz ya…
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Ne kadar geleneklerimizde var bilmiyorum. Açıkça hiç de
çekinmeden söyleyeyim, sizin de özelinizi tartışmam. 
İÇİŞLERİ
BAKANI SÜLEYMAN SOYLU – Rakı festivali. 
ÖZGÜR
ÖZEL (Manisa) – Bu Parlamentodaki birçok kişinin temsil ettiği seçmenin
geleneğinde rakı yoktur, birçok kişinin de geleneğinde vardır. Anadolu’da öyle
IŞİD’in dayattığı gibi bir Müslümanlık anlayışı yoktur. (CHP sıralarından
alkışlar) Kimse kimsenin yediğine…
İÇİŞLERİ
BAKANI SÜLEYMAN SOYLU – Rakı festivali’ne dedim.
ÖZGÜR
ÖZEL (Manisa) – Başka bir maksatla söylemiyorum, dinleyiniz. Ya, şuna müsaade
eder misiniz… Ben sizi dinledim. 
BAŞKAN
– Sayın Bakan, bir cevap versin Sayın Özel. 
Buyurun.

ÖZGÜR
ÖZEL (Manisa) – Anadolu’da komşusunun yaşam tarzına karışmayan, giyimine
karışmayan, yediğine içtiğine karışmayan, yasını da iyi gününü de paylaşan,
kendi içtiği iki duble rakıyı günah saymayan, yılbaşında oynadığı tombalayı
kumar saymayan bambaşka bir Anadolu Müslümanlığı anlayışı da vardır; bunların
hiçbirini yapmayan, daha muhafazakâr yaklaşanlar da vardır; bunların tamamını
terk edenler… 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Biz, devletin Bakanının veya milletvekillerinin “Geçmişimizde o
yok, geçmişimizde bu yok…” İçmeyene de laf söylemeyiz, içene de söylemeyiz.
Görevini aksatmadan, başkasının özgürlük alanına karışmadan, başkasının yaşam
biçimini etkilemeden, her türlü özgürlüğün arkasındayız. Bir yerlerde insanlar
“rakı” demeye korkacaklarsa sizin yaptığınız iş yaşam biçimine müdahaledir.
Bunu sonuna kadar da reddediyorum. (CHP sıralarından alkışlar) 
Teşekkür
ederim. 
BAŞKAN
– Sayın Dervişoğlu...
26.- İzmir Milletvekili Dursun Müsavat Dervişoğlu’nun,
Mersin Milletvekili Fatma Kurtulan’ın yaptığı açıklamasındaki bazı ifadelerine
ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
Halkların
Demokratik Partisi Grup Başkan Vekili Sayın Kurtulan’ın ifadelerine istinaden
bir iki kelime sarf etme arzusu taşıyorum.
Şimdi,
ben “O kongrede Kürtler yoktu.” demedim. “O dönemde kürdistandan, lazistandan
bahsetmek de mümkün değildir.” demedim. Ben, tarihî gerçekleri inkâr etmem.
Biliyorum ve eminim ki Erzurum Kongresi’nin, bizim “Erzurum Kongresi” diye
bildiğimiz o kongrenin asıl adı Vilâyatı Şarkiye Kongresi’dir ve o kongreye
katılan Vilâyatı Şarkiye Müdafaai Hukuku Milliye Cemiyeti vardır o kürdistan
delegelerini temsilen. 
Şimdi,
şunu ifade ettim: Nasıl o dönemde millî meselelerin çözümü için gayret sarf
eden bir kesim var ise aynı zamanda da Kürt Teali Cemiyeti gibi…
(Mikrofon
otomatik cihaz tarafından kapatıldı) 
BAŞKAN
– Toparlayın lütfen Sayın Dervişoğlu. 
DURSUN
MÜSAVAT DERVİŞOĞLU (İzmir) – …millî birlik ve beraberliğe zarar vermek amacıyla
kendilerine yol haritası belirlemiş başka bir siyasi yapı da vardır demek istedim.
BAŞKAN
– Teşekkür ederim.
DURSUN
MÜSAVAT DERVİŞOĞLU (İzmir) - Sayın Cumhurbaşkanının beyanlarına sarılarak cevap
vermeniz, doğrusunu isterseniz, benim tebessüm etmeme de vesile olmuştur.
Haklısınız, belki zaman zaman farklı beyanlara tevessül edeceksiniz ama ben
tarihi dizilerden, dini de menkıbelerden öğrenenlerden değilim efendim. 
Teşekkür
ederim.
BAŞKAN
– Sayın Bülbül çok kısa bir söz istedi.
Buyurun
Sayın Bülbül.
27.- Sakarya Milletvekili Muhammed Levent Bülbül’ün,
Manisa Milletvekili Özgür Özel’in yaptığı açıklamasındaki Adana eski Büyükşehir
Belediye Başkanı Hüseyin Sözlü’ye yönelik ifadelerine ilişkin açıklaması
MUHAMMED
LEVENT BÜLBÜL (Sakarya) - Sayın Başkan, CHP Grup Başkan Vekili Sayın Özel’in,
demin, Milliyetçi Hareket Partili Belediyenin -Sayın Hüseyin Sözlü’nün de-
geçmişte bu festivali desteklediği gibi bir beyanı oldu. Bu noktada, şimdi,
telefonla kendisiyle bir bilgi alışverişinde bulunduk. Milliyetçi Hareket
Partisinin Büyükşehir Belediye Başkanı olarak, o dönemde Büyükşehir Belediyesi
tarafından ne kendisinin organizasyonuyla ne de madden desteklediği…
ORHAN
SÜMER (Adana) – Organizasyonu belediye yaptı demedik. 
ÖZGÜR
ÖZEL (Manisa) – Madden değil dedik. 
MUHAMMED
LEVENT BÜLBÜL (Sakarya) - Yani, şimdi “Büyükşehir Belediye Başkanı destekledi.”
dediğiniz zaman ne anlamamız gerekiyor buradan? Yani, Büyükşehir Belediye
Başkanının desteği yok; bunun haricinde, kamunun da desteğinin olmadığını ifade
etti. Sosyal medya üzerinden, sivil toplumun kendi arasında organize olarak
tertip ettiği bir festival olduğunu ve şu anki Büyükşehir Belediyesinin de
resmen desteklediği bir festival olmadığını ifade etti. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - Aynen öyle. 
ORHAN
SÜMER (Adana) – Aynen, aynen; doğru, aynen. 
BAŞKAN
- Sözlerinizi tamamlarsanız Sayın Bülbül.
Buyurun.
MUHAMMED
LEVENT BÜLBÜL (Sakarya) - Bilgiler bu şekildedir, onu düzeltmek istedim.
BAŞKAN
- Teşekkür ederim.
ORHAN
SÜMER (Adana) - Doğru, aynen doğru Başkan, teşekkür ediyorum. Aynen, doğru. 
FATMA
KURTULAN (Mersin) – Sayın Başkan, ben çok kısa…
BAŞKAN
– Söz vereceğim Sayın Kurtulan. 
Değerli
Grup Başkan Vekilleri, artık tekrar bütçe görüşmelerine dönelim lütfen. 
Sayın
Kurtulan, son kez size söz vereyim. 
Buyurun.
28.- Mersin Milletvekili Fatma Kurtulan’ın, Recep
Tayyip Erdoğan’ın 1922’deki gizli celse zabıtlarından alıntı yaptığı
konuşmasını referans verdiğine, “1921 süreci” denilen o devlet aklının günümüz
koşullarına uyarlanarak demokratik cumhuriyeti oluşturmaya katkı
sunulabileceğine ilişkin açıklaması
FATMA
KURTULAN (Mersin) - Tamam Sayın Başkan, teşekkür ediyorum.
Ben
Sayın Erdoğan’ın söylemlerine atıfta bulunurken aslında 1922’deki gizli
zabıtlardan alıntı yaptığı konuşmasını referans vermeye çalıştım biraz;
aslında, orada referans olarak göstermeye çalıştığım, gizli celse zabıtlarıdır
ve Erdoğan’ın da demesi çok önemlidir. 
Ben,
Sayın Dervişoğlu’nun çok derin bir tarih bilincine sahip olduğunu biliyorum,
duymuştum yani en azından; kendi Genel Başkanlarının da bir devlet aklına sahip
olduğunu biliyorum. O anlamda, ülkemizin içinde bulunduğu derin meselenin
çözümüne dair, daha bir geçmişten günümüze getirerek, “1921 süreci” dediğimiz o
devlet aklına hep beraber sahip çıkarak, günümüz koşullarına uyarlayarak
demokratik bir cumhuriyeti oluşturmaya hep beraber katkı sunabiliriz diye
tamamlayarak size de teşekkür etmek istiyorum. 
BAŞKAN
– Teşekkür ediyorum Sayın Kurtulan. 
Sayın
Özkan, sizi de dinleyeyim ama çok kısa lütfen.
29.- Denizli Milletvekili Cahit Özkan’ın, özgürlük ve
güvenlikten taviz verilmeden ülkenin barış ve huzurunun güvence altına alınması
gerektiğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
ülkemizin güvenliği ve huzuruyla ilgili tartışmaların ortasına Adana’nın
şalgamının ve kebabının girmesi günün kazananının Adana’nın şalgamı ve kebabı
olduğunu gösteriyor. Ancak özgürlüğümüzle ilgili hadisede güvenliğimizden taviz
vermeden, güvenlikte de özgürlükten taviz vermeden yolumuza devam etmemiz
aklın, tarihin bize emridir. Zaten tartışma da bu noktada yoğunlaşıyor. Biz
tarihimizde, siyasilerin bu tür acılarla ilgili yapmış olduğu konuşmalarda
“Herhangi bir ayrım gözetmeksizin herkes etnik kimliğini, düşüncesini, siyasal
yaklaşımını, dilini ifade etsin.” diye bir yaklaşımı ortaya koymuşuz. Ancak bu
kimliklerin ifade edilmesinin de asla ülkemizin güvenliğini tehdit etmemesi ve
tehlikeye düşürmemesi lazım. Bu bağlamda, özgürlükten ve güvenlikten taviz
vermeden ülkemizin barışını ve huzurunu güvence altına almamız gerektiğini
ifade ediyor, Genel Kurulu saygıyla selamlıyorum.
BAŞKAN
– Teşekkür ediyorum.
Değerli
milletvekilleri, birleşime on dakika veriyorum. 
Ondan
sonra da Cumhuriyet Halk Partisinin grup sözcüleriyle devam edeceğiz.
Kapanma Saati: 16.07
ÜÇÜNCÜ OTURUM
Açılma Saati: 16.18
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
Üçüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
- Komisyon yerinde.
MAHMUT
TANAL (İstanbul) – Bakanlar yok.
ÖZGÜR
ÖZEL (Manisa) – Sayın Başkan…
MAHMUT
TANAL (İstanbul) – Başkanım, kapatalım, Meclis kapandı; Hükûmet yok, Bakanlar
yok.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Bakan Yardımcıları var.
MAHMUT
TANAL (İstanbul) – Yok efendim, Bakan Yardımcıları için özel kâğıt olması
lazım.
BAŞKAN
– Değerli arkadaşlar, lütfen yerlerinizi alın.
MAHMUT
TANAL (İstanbul) – Bu saçı boşa dökmedik, yazılı yetki olacak.
BAŞKAN
– Değerli arkadaşlar, Genel Kurulun çalışabilmesi için Komisyonun yerinde
olması yeterli, Sayın Bakanlar da geliyorlar. 
MAHMUT
TANAL (İstanbul) – Nerede yazıyor Başkan?
BAŞKAN
– Cumhuriyet Halk Partisinin bütün konuşmacıları geldi mi? Ben onun için
bekliyorum.
MAHMUT
TANAL (İstanbul) – Herkes hazır, CHP sürekli ayakta.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
IV.- AÇIKLAMALAR (Devam)
30.- Manisa Milletvekili Özgür Özel’in, Akit
gazetesinin MHP’li Adana eski Büyükşehir Belediye Başkanı Hüseyin Sözlü’ye
yönelik “Rakı festivaline sahip çıktı, rezalete ortak oldu.” manşetine ilişkin
açıklaması
ÖZGÜR
ÖZEL (Manisa) – Sayın Başkan, bir önceki oturumun tartışmasını sürdürmek adına
veya Sayın Grup Başkan Vekiliyle ters düşmek adına değil ama -belki de böylesi
daha doğru olacak- Adana’dan telefonlar geldi ve tam da aslında bugün
yaşadığımız ve bugün kullanılan dile benzer bir dille Akit gazetesinin
-iktidara en çok destek veren, hatta iktidar yerine bazen en kötü sözleri
kullanan, en kötü manşetleri atan Akit gazetesinin- MHP’li Adana Büyükşehir
Belediye Başkanı Hüseyin Sözlü hakkında “Rakı festivaline sahip çıktı, rezalete
ortak oldu.” diye bir manşetinden bahsettiler. Sayın Sözlü’nün açıklamaları,
aslında, Sayın Başkanın kullandığı ifadeler ve bizim baştan beri kullandığımız
ifadeler. Belediyeye bir ekonomik yükü yok, halk kendisi gelenekselleşmiş bir
şekilde işte sosyal medyadan veya kendi aralarında örgütlenerek bu işi
yapıyorlar ama yerel yöneticiler de bunun -burada Sayın Sözlü’nün ifadelerinde
de- doğrudan kendi düzenledikleri bir festival olmamakla birlikte,
engellenmesine değil yaşanmasına imkân tanıyorlar. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Bunu, örneğin, ertesi gün oraların temizliğinin yapılması,
oralara birtakım lojistik desteklerin sağlanması da dâhil olmak üzere, esnafın
yüzünü güldüren, 1 milyon kişiyi getiren böyle bir festivale yapıyorlar. 
Milliyetçi
Hareket Partisinin tutumuna karşı söylediğim bir şey yok; teyiden de söylüyorum
ama geçmişte Adalet ve Kalkınma Partisinin neredeyse Pravda’sı olarak görülen
bir yayın organının, bugün olduğu gibi, aynı dille Hüseyin Sözlü’ye de
sataştığını ve rakıyla ilişkilendirerek festivali şeytanlaştırdığını ifade
etmeliyim.
BAŞKAN
– Teşekkür ediyorum.
Sayın
Özkan, buyurun.
31.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, Adana’nın şalgamına ve kebabına hiçbir sözümüz
olamaz ancak başka herhangi bir siyasi yaklaşımla yazılmış bir gazetenin, bir
köşe yazarının da AK PARTİ adına hiçbir bağlayıcılığı olamaz; AK PARTİ’nin
bağlayıcı sözleri, Genel Başkanı, parti yöneticileri ve grubu adına yapılan
yaklaşımlardır, Hükûmet adına yapılan yaklaşımlardır. 
Bu
bağlamda bizim yaklaşımlarımız, on yedi yıldan beri ülkemizin refahını ve
huzurunu artıracak yapısal reformlar, hukuk devleti, insan hakları ve
demokratikleşme reformlarıdır. Hiç kimsenin bir ayrımcılıkla karşı karşıya
kalmaması için biz, farklılıklara saygıyı esas alan bir yargılama hukuku, bir
hukuk düzeni ortaya koyduk; bu bağlamda nefret suçunu, farklılıklara hakaret
içeren yaklaşımları da yasakladık. Ancak görülmesi gerekir ki gençliğimizi her
türlü kötü alışkanlıklardan korumak ve bunların kullanımını da belli bir
disipline bağlamak gerekir. Gelişmiş Batı demokrasilerinde var olan
düzenlemeleri, yaklaşımları elbette biz de hukuk sistemimiz içerisine
almalıyız. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özkan, buyurun.
CAHİT
ÖZKAN (Denizli) – İsteyen istediği yaşam tarzını tercih eder; alkol kullanır
ancak bunları da tabii ki gençlerimizi belli bir çerçevede korumak suretiyle
yapmak durumunda olduğumuzu düşünüyorum.
Teşekkür
ediyorum.
BAŞKAN-
Teşekkür ediyorum.
MAHMUT
TANAL (İstanbul) – Sayın Başkan…
BAŞKAN
– Değerli milletvekilleri, biliyorsunuz…
MAHMUT
TANAL (İstanbul) – Sayın Başkan…
BAŞKAN
- Müsaade ederseniz, bütçe görüşmeleri esnasında İç Tüzük 60’a göre söz
vermiyoruz.
ÖZGÜR
ÖZEL (Manisa) – Ben de söz talebimi geri aldım.
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Süreyya Sadi
Bilgiç’in, İskenderun Demir Çelik Fabrikasında meydana gelen patlama nedeniyle
vatandaşlara geçmiş olsun dileğinde bulunduğuna ilişkin konuşması
BAŞKAN
– Bu arada, İskenderun Demir Çelikte fırınlardan bir tanesinde bir patlama
meydana geldi ama çok şükür, ölen ya da yaralanan yok. Geçmiş olsun diyoruz.
Bunu da paylaşmış olayım çünkü Sayın Şahin’in bu konuda bir söz talebi olmuştu.

Teşekkür
ediyorum.
MAHMUT
TANAL (İstanbul) – Sayın Başkanım, sırf tutanaklara geçsin diye söylüyorum.
Özür dilerim sizden. 
Üsküdar
ilçemizin nüfusu 600 bin. Üsküdar ilçemizde ağız ve diş sağlığı hastanesi yok.
Sağlık Bakanı buradayken, kendilerinden istirhamım, Üsküdar ilçemiz ağız ve diş
sağlığı hastanesi açılmasını istiyor, bu mağduriyetin giderilmesini talep
ediyor.
Sağ
olun.
SAĞLIK
BAKANI FAHRETTİN KOCA – Daha yeni açtık.
BAŞKAN
– Tutanaklara geçmiştir Sayın Tanal.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Evet, Cumhuriyet Halk Partisi Grubu adına ilk söz Burdur Milletvekili Sayın
Mehmet Göker’in.
Buyurun
Sayın Göker. (CHP sıralarından alkışlar) 
CHP
GRUBU ADINA MEHMET GÖKER (Burdur) – Sayın Başkan, değerli milletvekilleri;
evet, şalgam ve Adana kebabın gölgesinde bir sağlık bütçesi konuşacağız, bu da
bana nasip oldu. 
Fırat’ın
kıyısında kaybolan koyunun hesabını vermeye hazır olan Hazreti Ömer’den yardım
paralarının hesabını vermeyen Hükûmet yöneticilerine geldiğimiz günümüz
Türkiyesinde konuyla ilgili olarak bir soru da ben sormak istiyorum: 15 Temmuz
şehit yakınları ve gaziler için toplanan yardım paralarını, maksadı ne olursa
olsun, uygun olarak kullanmak yerine bankaya yatırıp faiz altında işletmenin
mantığını bize açıklayabilir misiniz? (CHP sıralarından alkışlar) 
Şehir
hastanelerinin bütçeyi en az çeyrek yüzyıl borç yükü altına soktuğunu
biliyoruz. KÖİ ortaklığıyla yapılan şehir hastanelerinin pahalıya mal olduğunu,
Sayın Bakan, Bütçe Komisyonundaki sunuş konuşmasında kendisi de ifade etmiştir.

SAĞLIK
BAKANI FAHRETTİN KOCA – Öyle demedim.
MEHMET
GÖKER (Devamla) - Sadece bizim geleceğimizi değil, çocuklarımızın da geleceğini
ipotek altına aldığı da bir gerçektir. Bu gerçekle yüzleşmek ve bu garabeti
sorgulamak bizim boynumuzun borcudur. Sayın Bakanın, bütçe sunuş konuşmasında
KÖİ modeliyle yapılması planlanan 9 şehir hastanesinin genel bütçeden
karşılanacağını belirtmesine rağmen, inşaatının devam ettiğini beyan etmesi
çelişkili bir ifadedir. Ne yazık ki söz konusu projelerden, ihale ve sözleşme
bedellerinin ağır yaptırımları nedeniyle vazgeçilemeyişinin itirafıdır. Zira bu
modelde yapılması planlanan hastanelerle ilgili olarak ekstra bir ihaleye
çıkılmış olmayışı bunu kanıtlar niteliktedir ve bu konu Sayın Bakan tarafından
izaha muhtaçtır. Tüm sorularımıza “ticari sır” diyerek cevap vermediğiniz şehir
hastaneleri ne hastanın ne sağlık çalışanlarının ne de toplumun yararına
değildir. Açıklamaya ve izaha muhtaç olan maddeleri Sayıştay raporlarına
dayanarak yüce Meclis çatısı altında açıklayacağınızı umut ediyorum. 
Soru
bir: Şehir hastanelerinde yaşanabilecek anlaşmazlıkta tahkim yerinin Londra
olarak belirlenmesini egemen bir ülkenin Bakanı olarak nasıl içinize
sindiriyorsunuz ? (CHP sıralarından alkışlar) 
Sayıştay
yetkililerinin şehir hastanelerinin ihale dokümanlarını ve işletme
sözleşmelerini talep etmelerine rağmen Bakanlığınızca bunların verilmeyişini ya
da verilemeyişini devlet ciddiyetiyle nasıl bağdaştırıyorsunuz? 
Doluluk
garantisini vermediğinizi her ortamda ifade ederken ve bunu reddederken
Sayıştay raporunda yer alan “Planlama aşamasında verilecek garanti miktarı
ihtiyaç analizi yapılarak belirlenmemiştir.” ifadesini nasıl açıklıyorsunuz? 
“Şirketin
sözleşme hükümlerini ihlal etmesi ya da sözleşmeyi haksız şekilde feshetmesi
durumunda oluşacak her türlü ceza ve masraf idare tarafından şirkete tazminat
olarak ödenecektir.” maddesindeki kamu yararı nerededir?
Elâzığ
Fethi Sekin Hastanesinde tüp bebek birimi bulunmamasına rağmen şirkete tüp
bebek birimi için garanti bedeli ödemesini nasıl açıklıyorsunuz? 
Sağlık
Bakanlığı tarafından Manisa Şehir Hastanesi ihalesi için hazırlanan ön
fizibilite raporunda toplam maliyet 122 milyon lirayken ihalede sadece bina
kirası 64,25 milyon lira olarak belirlenmiştir. Yani, bir başka deyişle, iki
yıllık kira bedeliyle hastaneyi yapabilecekken ekstra yirmi üç yıl kirayı hangi
kamu yararına göre vereceksiniz? 
Yozgat
Şehir Hastanesinde çamaşır hizmetini yürüten firma ile Sorgun Devlet
Hastanesine bu hizmeti veren şirket aynı firmadır. Sadece tek fark var; şehir
hastanelerindeki bu temizlik firmasının ihalesi 14 kat daha pahalıya mal
olmaktadır. Bu, kirli çamaşırlardan kazanılan kirli bir para değil de nedir?
(CHP sıralarından alkışlar)
Evladına
pantolon alamadığı için intihar eden babanın olduğu bir ülkede, saraya 10
milyon liralık mensucat harcamasını itibar olarak gören bu bütçeye Cumhuriyet
Halk Partisi olarak “hayır” diyeceğiz. (CHP sıralarından alkışlar)
Parasızlıktan pazara çıkamayıp intihar eden eş varken mutfak giderlerine 5
milyon 300 bin lira harcanan sarayın bütçesine seçildiğimiz halk adına “hayır”
diyeceğiz. 
Hepinizi
saygıyla selamlıyorum. (CHP sıralarından alkışlar)
BAŞKAN
– Evet, Sayın Bayram Yılmazkaya, buyurun. (CHP sıralarından alkışlar)
CHP
GRUBU ADINA BAYRAM YILMAZKAYA (Gaziantep) – Sayın Başkan, değerli
milletvekilleri; Sağlık Bakanlığının bütçesi üzerinde söz almış bulunuyorum.
Yüce heyetinizi saygıyla selamlıyorum.
Değerli
milletvekilleri, diğer arkadaşlarım çok bahsetti ve bahsedecekler, ben de bir
doktor milletvekili olarak birkaç konuya değinmek istiyorum.
Bütçenin
olmazsa olmazı şehir hastaneleri. Şehir merkezlerinin uzağında, ulaşımı güç
olan ve yollarda ölümün olduğu, devasa, modern, teknolojik binalar; bir ucundan
diğerine geçerken nefesi kesilen doktor ve personelin varlığı; unutulmuş ve
olmayan doktor, personel dinlenme odaları; eski veya yeni ancak kesinlikle
yetersiz ve temin edilemeyen tıbbi cihazlar ve malzemeler; birbirini tanımayan,
yöntemleri farklı doktorların ve yardımcı sağlık personelinin bir araya toplanması
ve doktor gözüyle daha sayamayacağım birçok şey.
Sayın
Cumhurbaşkanı çok övünüyor ama benim gibi doktorların gözünde övünülecek hiçbir
yanı olmayan, bir garabet olan şehir hastaneleri için -eminim ki-
hastanecilikten anlayan Sağlık Bakanımızın da bizim gibi ilk gördüğünde “Bu
nasıl tuhaf şey!” dediğini duyar gibiyim.
Doluluk
garantisi vermediğinizi söylüyorsunuz ancak 112 Acil sistemini bu hastaneye
çevirdiğinizde, öyle olunca, şu anda ülkemizdeki yoğun bakım hizmetlerinin
yaklaşık yüzde 50’sini karşılayan özel hastanelerdeki yoğun bakım üniteleri ve
klinikleri ne olacak, bir fikriniz var mı? İnsanları daha fazla nasıl hasta
edebilirizin yollarını mı arayacağız? Ya da daha önceki yıldız projeniz olan
özel hastaneleri kademeli olarak bitirmeye mi çalışıyorsunuz? Doğrusu merak
ediyorum. 
Diğer
bir konu, kan ürünleri. Sağlık Bakanlığı, SGK ve Türk Kızılayı tarafından yerli
kan ürünü üretilmesi projesi çerçevesinde, 2017 yılında, on iki yıllığına Murat
Sancak’a ait Maxicells AŞ’ye verilen ihalenin üzerinden iki yıl geçti.
Silivri’de 150 dönüm hazine arazisi tahsis edildi sırf bu proje için ama ortada
ne bir fabrika var ne de bir çalışma. Ayrıca yurda sokulması yasak olmasına
rağmen, miadının dolmasına üç ay kalmış kan ürünleri Almanya’dan ucuza toplanıp
fahiş fiyatla devlet hastanelerine satılıyor. Alım garantili bir ihale ve
iktidara sevdalı bir şirket ama ortada ne bir fabrika ne bir laboratuvar ne de
bir üretim var. SGK’yle anlaşmaya imza atmak ve ruhsat almak dışında kılını
kıpırdatmayan şirkete milyonlarca lira ödenmeye hâlen devam ediliyor. Bu
sağlıksız ve hukuksuz uygulamadan bir an önce dönülmesi lazımdır. Yeter,
kanımızla oynatmayın artık diyorum. (CHP sıralarından alkışlar)
Sağlıkta
şiddete gelince: Eğitim düzeyi ayırt etmeksizin toplumdaki bütün bireyleri
etkileyen şiddet, günlük yaşamımızın giderek bir parçası hâline gelmekte ve
sağlık çalışanları için önemli bir sorun olmaktadır. Yine bu yıl, birçok
doktorumuz ve sağlık çalışanımıza defalarca saldırı gerçekleşti. Eğitimsiz ve
zor yaşam koşulları içindeki vatandaş, kendisine karşı ufacık bir ilgisizlik
gördüğünde şiddetle karşılık veriyor. Yoğun iş yükü ve performans uygulaması
yüzünden yorgun olan doktor ve sağlık çalışanlarının hata yapma olasılığı da
maalesef artıyor. Bir tarafta yoğun ve zor çalışma ortamında bunalan, çeşitli
zorluklar altında çalışan sağlık personeli ve doktorlar, diğer tarafta
eğitimsiz, tahammülsüz ve psikolojik bunalım içinde olan hasta ve hasta
yakınlarıyla şiddet vakaları kaçınılmaz oluyor. Bunu engellemenin önceliği ise
her iki tarafın koşullarını düzeltmekten geçer. Öncelikle, doktor ve sağlık
çalışanlarının çalışma ortamlarının ve koşullarının düzenlenmesi gerekir.
Ayrıca, Cumhurbaşkanının doktora ve sağlık çalışanına daha fazla sahip çıkması
gerekirken söylemlerinde bu çalışma grubu için açık ve net bir söylem maalesef
yok. Bence daha da önemlisi, keşke Cumhurbaşkanının, sağlık çalışanlarına
yönelik şiddet olaylarına karşı “Benim sağlık çalışanıma, benim doktoruma
şiddet uygulayan karşısında beni bulur.” söylemi olsa; toplumda ve kolluk
kuvvetlerinde olumlu neticeler doğuracak ve şiddetin bitişini hızlandıracaktır
diye düşünüyorum.
Gaziantep’in
sorunlarına gelince: Gaziantep’in sağlıkla ilgili birçok sorunu var. Örneğin,
Gaziantep’te tamamen devreye girmeyen Abdulkadir Yüksel Devlet Hastanesi var;
bu hastanenin personel eksiği var, malzeme eksiği var, doktor eksiği var. 
Yine,
Gaziantep, Türkiye’nin bebek ölümlerinin en fazla yaşandığı ili olarak
gösterilmekte. 600 bin Suriyeliyle birlikte 3 milyon nüfusu bulunan
Gaziantep’in bölge illerine hizmet eden kamu hastanelerine acilen kadın doğum
uzmanı, çocuk uzmanı ve yenidoğan bakım uzmanı, perinatoloji uzmanı atanması
gerekli. Bu branşlardaki doktor yetersizliği için Sağlık Bakanlığının acilen
uzman doktor tahsis etmesi gerekir diye düşünüyorum.
Yenidoğan
yatak sayısını üçte 1’e indirmek gibi bir karar alınmıştı daha önce, neyse ki
Bakanlığın hızlı düzenlemesi sayesinde bu hatadan çabucak dönüldü. 
Son
olarak, değerli arkadaşlar, bizler milletvekilleri olarak bölgemizde ve ülke
genelinde vatandaşın ve sağlık çalışanlarının yaşadığı sorunları gündeme
getirmeye çalışıyoruz, çözüm üretmesi için soru önergeleriyle konuyu Sağlık
Bakanına iletiyoruz ama görüyoruz ki Sağlık Bakanlığı yüce Meclisi dikkate
almıyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
BAYRAM
YILMAZKAYA (Devamla) – Sadece bu dönem Sağlık Bakanına 1.493 soru önergesi
verilmiş ancak sadece 14 soru önergesine cevap verilmiş.
SAĞLIK
BAKANI FAHRETTİN KOCA – Öyle değil, öyle değil.
BAYRAM
YILMAZKAYA (Devamla) – Değerli arkadaşlar, Sağlık Bakanının milletvekillerinin
soru önergelerine cevap vermemesi, ciddiyetten uzak bir harekettir diye
düşünüyorum. (CHP sıralarından alkışlar) Sağlık Bakanımız siyasetten gelmediği
için duruma hâkim olmayabilir, kendisi mütevazı, sakin kişiliğiyle belki bu
olayı bilmiyor olabilir ama ben bu işi bilen deneyimli bürokratlara hayret
ediyorum; bu Hükûmet hiç gitmeyecekmiş gibi hareket etmeleri çok yanlış ve
anlam veremiyorum açıkçası. Olası bir erken seçimde iktidar değiştiğinde, biz
ve bize benzer bir arkadaşımız bakan olduğunda yüzümüze nasıl bakacaklar
doğrusu merak ediyorum, bu utancı nasıl kaldıracaklar ya da “Bu iktidarla
geldik, bu iktidarla gideriz.” diye mi düşünüyorlar, göreceğiz inşallah. Sayın Bakanı
ve bürokratları bu konuda daha duyarlı olmaya davet ediyorum. 
Her
şeye rağmen, bütçemizin sağlık çalışanlarımıza ve halkımıza hayırlı uğurlu
olmasını diliyorum. 
Yüce
Meclisi saygıyla selamlıyorum. (CHP sıralarından alkışlar) 
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel.
IV.- AÇIKLAMALAR (Devam)
32.- Manisa Milletvekili Özgür Özel’in, Sağlık
Bakanlığı tarafından yerli kan ürünü üretilmesi amacıyla başlatılan projenin
ihalesinin Maxicells İlaç Sanayi Anonim Şirketine verildiğine ve taahhüt edilen
hiçbir işin yapılmadığına ilişkin açıklaması
ÖZGÜR
ÖZEL (Manisa) – Sayın Başkan, benim mesleğim eczacılık ve eczacılık örgütünde
Manisa Eczacı Odasından Türk Eczacıları Birliği Genel Sekreterliğine kadar her
kademede görev yaptım. Her partide eczacı milletvekillerimiz var ve hepsinin
bildiği bir gerçek var. Sayın Sağlık Bakanı ne kadar meselenin farkında
bilmiyorum ama bir el, bütün eczacıların ceplerinden çok önemli bir geliri
alıyor ve bundan yirmi altı ay önce bu şöyle gerekçelendirildi, gerçi serüven
beş yıllık: “Yerli ve millî kan ürünü yapacağız.” Çok klişe bir laf ama eğer
yapılabilirse çok doğru bir iş. Bununla ilgili de çok ciddi bir yöntem
buldular. Türkiye’ye kan ürünü ithal eden 7 tane firmayı çağırdılar, bir de
başka işler yapan 11 tane firma çağırdılar, bir masada oturdular ve dediler ki:
“1 firma seçeceğiz en sonunda, bu firma Türkiye’deki kan ürünlerini,
eczanelerin sattıklarını -yüzde 15 eczane pazarı, çok önemli bir para bütün
eczacılar için- ve bütün hastanelerin sattıklarını tek başına getirip verecek
ama nihayetinde yerli, millî kan ürünü firmamız olacak.”
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – “Ve Silivri’de kocaman, 150 dönümlük bir arazi vereceğiz.”
Verdiler. Firmaya dediler ki: “Bu seçeceğimiz firma 6 adet soğuk hava deposunu
hemen, 10 adet de plazmaferez merkezini, biri hemen, diğerleri bir yıl içinde
hazırlayacak. Önce yerli kanlar Almanya’da işlenip gelecek, fabrika bitince de
bütün hepsi yerli, millî olacak.” Bunun karşılığında tek başına satış tekeli
Sayın milletvekilleri. Fiyat da, eczacılar gibi en ucuzunu verme zorunluluğu
yok, oldukça yüksek bir fiyat. 
Bugün
geldiğimiz nokta şu: Bu işi bilen bütün firmaların ellerindeki dosyaları
aldılar, “Sen elendin.” dediler. Bakanlık kapısında ağlıyor o büyük 7 firma.
Herkesten gitti Maxicells’e kaldı, Maxicells. Biraz önce de söylendi ve çok
yakından bildiğiniz Murat Sancak… 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ÖZGÜR
ÖZEL (Manisa) – Çok kritik gördüğüm için… 
Murat
Sancak ne soğuk hava deposunu açtı ne kan toplama merkezini yaptı; sadece ne
yaptı biliyor musunuz? Tek başına satma imtiyazını yirmi altı aydır kullanıyor,
geziyor dolaşıyor; Türkiye kanunlarına
göre, Sayın Bakan bilir, Türkiye’ye son kullanma tarihi bir yıldan az kalmış
kan ürünü sokamazsınız, sokarsanız çok ağır cezalandırılırsınız ama bunda
imtiyaz var ya, üç ay süresi kalmış, firmaların atmak zorunda kaldığı ürünü on
sekizde 1 fiyata alıyor Murat Sancak; getiriyor, eczaneler yerine ve hastaneler
yerine, üstünde yazan fiyattan -ama o, on sekizde 1’e alıyor- devlete fatura
ediyor ve daha bir çivi çakmadı. Yirmi altı aydır, taahhüt ettiği hiçbir işi
yapmadı. Soğuk hava depoları yok, merkez yok, fabrika yok; imtiyaz devam,
paraya para katıyor. Ne oluyor? AK PARTİ’li eczacının da cebinden her ay, orta
gelirdeki bir eczacının cebinden her ay bir kira parasını alıyor bu adam. 
(Mikrofon
otomatik cihaz tarafından kapatıldı) 
BAŞKAN
– Lütfen, Sayın Özel tamamlayın.
ÖZGÜR
ÖZEL(Manisa) – HDP’li eczacının da alıyor, MHP’li eczacının da alıyor, İYİ
PARTİ’li eczacının da alıyor. Ve bu adam isminin, soy isminin üstünden de işte,
Ethem Sancak “Çok seviyorum, Reisim.” dediği için… Bunun faturası tamamen AK
PARTİ’ye. Şunu da söyleyelim: Murat Sancak adına Sağlık Bakanlığıyla imzayı
atan isim de Hakan Kazancı. Hakan Kazancı’yı da herhâlde hepiniz tanıyorsunuz;
Bilal Erdoğan’ın en yakın arkadaşı, Okçular Vakfındaki Başkan Vekili. Buranıza
kadar bu işe batmış durumdasınız Sayın Bakan. Bu pislikten partinizi de
kurtarın, Sağlık Bakanlığını da kurtarın, Türkiye’yi de kurtarın; bütün
eczacıların iki eli yakanızda olur öbür türlü. Millî varlıklarımızı da böyle,
sözünü tutmayan soygunculara peşkeş çekmeyin.
Teşekkür
ederim.(CHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Sayın İrfan Kaplan…(CHP sıralarından alkışlar)
HAYDAR
AKAR (Kocaeli) – Sayın Başkan, nerenin milletvekili İrfan Bey? 
BAŞKAN
– Gaziantep…
HAYDAR
AKAR (Kocaeli) – Onu da söyleyerek çağırmanız gerekmiyor mu? 
BAŞKAN
- Okudum başında, tekrarlamak zorunda değilim Sayın Akar.
Sayın
Kaplan, siz buyurun, devam edin; kusura bakmayın.
CHP
GRUBU ADINA İRFAN KAPLAN (Gaziantep) – Sayın Başkan, değerli milletvekilleri;
hepinizi saygıyla selamlıyorum. 
Dün
Muğla’da, madde bağımlısı bir kişi antidepresan ilaç almak için eczanelerin
camlarını kırarak eczanelere zarar
vermiştir. Muğla’daki eczacı arkadaşlarıma geçmiş olsun dileklerimi iletiyor,
bu ve buna benzer şiddet olaylarını kınıyorum.
Değerli
arkadaşlar, 2020 yılı bütçe görüşmeleri ülkemize ve milletimize hayırlı olsun
diyeceğim ama diyemiyorum. Bu bütçede işçi yok. Bu bütçede emekçi yok, çiftçi
yok, üretici yok. Bu bütçede esnaf yok, memur yok, emekli yok. (CHP
sıralarından alkışlar) Bu bütçede işsizler yok, gençler yok, kadınlar yok,
engelliler yok. Bu bütçede emeklilikte yaşa takılanlar yok, taşeronlar yok. Bu
bütçede Suriyeli mülteci sorununa bir çözüm yok. Bu bütçe de sadece saraya ve
yandaşlarına hayırlı olacak gibi görünüyor. 
Değerli
arkadaşlar, bu bütçe, kepçeyle alıp kaşıkla dağıtanların bütçesi. Bu bütçe,
yoksula zam bütçesi. Bu bütçe, vergide adaletsizliğin bütçesi. Bu bütçe, asgari
ücretle evini geçindirmeye çalışan vatandaşın sırtına yük bütçesi. Bu bütçe,
ülkede emeği, yoksulluğu, kadın cinayetlerini, açlığı, işsizlikten intihar eden
vatandaşları görmeyenlerin bütçesi. Bu bütçede dar gelirliye zam var, vergi
var; bu bütçede yandaşa bol bol kıyak var.
Değerli
arkadaşlar, Sağlık Bakanlığı bütçesini görüştüğümüz bugün, seçim bölgem
Gaziantep’te de sağlığın nasıl sınıfta kaldığını göstermek istiyorum.
Sanayisiyle, ticaretiyle, turizmiyle ünlü gastronomi kenti Gaziantep, ne yazık
ki sağlık alanında ünüyle değil, eksiklikleriyle gündeme gelmekte. Gaziantep’in
nüfusu 2 milyon 28 bin, kayıtlı Suriyeli sayısı 457 bin, kayıt dışı
Suriyelilerle birlikte neredeyse Gaziantep 3 milyona yakın bir nüfusa sahip.
Cerablus ve El Bab bölgesinin sağlık hizmeti de Gaziantep’te yapılıyor. O
bölgedeki ağır yaralılar ve tedavisi zor olan ağır hastalar da Gaziantep’te
tedavi ediliyor. Tüm bunların dışında, bir de komşu illerden gelen sevkler var;
Kahramanmaraş, Kilis, Adıyaman, Şanlıurfa illerinden de birçok hasta ilimize
geliyor.
Değerli
arkadaşlar, sağlık planlaması yapılırken Suriyeliler hesaba katılmıyor, komşu
illerden gelen sevkler hesaba katılmıyor. Ekonomik krizle, işsizlikle boğuşan
dar gelirli vatandaşlarımız sadece kamu hastanelerinden faydalanabiliyor.
Yaklaşık 3 milyon kişiye ev sahipliği yapan ilimizin devlet hastanesi sayısı
yetersiz. Gaziantep’te çok ciddi boyutta uzman hekim eksikliği var. İlimizde
kadın doğum uzmanı sayısı oldukça az. Suriyelilerin doğurganlık hızını ve
Gaziantep nüfusunun ciddi oranda artış gösterdiğini de düşünürsek 3 milyona yaklaşan
ilimizde kadın doğum uzmanı sayısı oldukça yetersiz kalmaktadır. 
Gaziantep,
bebek ölüm hızının da en yüksek olduğu ildir. Özellikle, riskli gebelik
durumlarını takip eden ve değerlendiren perinatoloji uzmanı da ne yazık ki
Gaziantep’in hiçbir hastanesinde yok. Yine, Gaziantep’te sadece 1 yenidoğan
yoğun bakım uzmanı ve çocuk endokrinoloji uzmanı var. Çocuk uzman hekim sayısı
oldukça yetersiz. Geçtiğimiz hafta Gaziantep sevgievlerinde 10 çocuğun
tüberküloz tedavisi gördüğü açıklandı. Bu çocukların tedavileri tam anlamıyla
yapılmazsa ileriki zamanlarda bölge halkı için hastalık tehdidi oluşturabilir. 
Bir
diğer önemli konu, beyin cerrahisi uzmanı eksikliği Gaziantep merkezde 10 tane.
İlçelerde ise ne yazık ki hiç beyin cerrahı yok. Son altı yılda Gaziantep’e
beyin cerrahisi uzmanı atanmadı. 300 yataklı 25 Aralık Devlet Hastanesinde 1
tane bile plastik cerrahisi uzmanı yok. 2015 yatırım planları arasında 25
Aralık Devlet Hastanesinin yanındaki 30 dönümlük alana 300 yataklı bir hastane
kurulması planlanmaktaydı, proje bitti ancak bütçe yetersizliğinden yapılmadı,
başlanmadı. 
Değerli
arkadaşlar, ilçelerimizde de durum farklı değil. İslahiye İlçe Devlet
Hastanesinde beyin cerrahisi uzmanı, enfeksiyon hastalıkları uzmanı, fizik
tedavi uzmanı, göğüs hastalıkları uzmanı ve üroloji uzmanı yok. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
İRFAN
KAPLAN (Devamla) – 140 bin nüfusu olan Nizip İlçe Devlet Hastanesinde de acil
tıp uzmanı, enfeksiyon hastalıkları uzmanı, kadın doğum uzmanı ve çocuk
hastalıkları uzmanı yetersiz. Gaziantep merkez ve ilçelerindeki hastanelerde
hekim ve uzman hekim ihtiyaçları bir an önce giderilmelidir. 
AK
PARTİ sayesinde, son yıllarda antidepresan ilaç kullanımı arttı. On yedi yılda
bu ülkede ne ruh sağlığı kaldı, ne akıl sağlığı kaldı, ne de beden sağlığı
kaldı. AK PARTİ “Sağlıkta Dönüşüm Programı” adı altında, reform dediği
programla sağlık hakkını ticarileştirdi. Şehir hastaneleriyle sağlığı
betonlaştırdı, yandaş müteahhitleri besledi. 
Her
şeyin başı sağlık diyor, 3 milyon nüfusu olan Gaziantep’te sağlık hizmetine
hemşehrilerimin hak ettiği şekilde ulaştırılmasını diliyor, hepinizi saygıyla
selamlıyorum. (CHP sıralarından alkışlar) 
BAŞKAN
– Sayın Ali Şeker, buyurun lütfen. (CHP sıralarından alkışlar)
CHP
GRUBU ADINA ALİ ŞEKER (İstanbul) – Sayın Başkan, sayın milletvekilleri, sayın
bürokratlar; Sağlık Bakanlığı bütçesi üzerine söz almış bulunmaktayım. 
Ülkemizde,
sağlığa daha da önem veriliyormuş gibi gösterilirken, aslında bütçe artırılıyor
gibi gösterilirken o artan paranın çok daha fazlası maalesef, müteahhitlere
gidiyor. Cumhurbaşkanının “hayalim” dediği şehir hastaneleri nedeniyle gelecek
kuşakların hayalleri çalınıyor, gelecek kuşaklara ödenemeyecek çok ağır borçlar
yükleniyor. 3 firmanın eline bırakılıyor bütün ülkenin sağlığı.
Dünya,
2019 yılında teknolojide baş döndüren bir hızla kara deliğin görüntüsünü aldı,
Türkiye de kara delikle tanıştı. (CHP sıralarından alkışlar). Biz de bütçede
kara deliğin ne kadar büyük bir zarar vereceğini gördük. Bu kamu-özel
ortaklıkları geleceğimizden 2 kentilyon parayı alıp birilerinin cebine koyacak,
eski parayla 2 kentilyon. Aklımız havsalamız almıyor ama bu kadar büyük bir
parayı maalesef, bu kamu-özel ortaklıklarıyla müteahhitlerin cebine koyacağız. 
Hani
hep “1071” diyorsunuz, “1071’in 2071’de bininci yılı.” diyorsunuz ya; 2071
geldiğinde dahi bu borçlar bitmemiş olacak. Bu kamu-özel ortaklığıyla birlikte
Sağlık Bakanlığı da önemli ölçüde bütçesini bu müteahhitlere verecek. 2022
yılında Sağlık Bakanlığı bütçesinin üçte 1’ini bu müteahhitlere vermek zorunda
kalacak, geriye kalan üçte 2’yle de devlet hastanelerinin hizmetlerini mi
görsün, aşılama, koruyucu sağlık hizmetlerini mi görsün, bulunmayan ilaçları mı
temin etsin? Ne yapacağını ben bilmiyorum ama sizin bütçeniz şu anda rehin
alınmış durumda, sadece sizin değil, 2050 yılını geçen Sağlık Bakanlıklarının
bütçesi de bugünden rehin alınmış durumda.
Şimdi,
gençler “Biz anestezi teknikeri olduk, diyaliz teknikeri olduk, fizik tedavi
teknikeri olduk, radyoloji teknikeri, hemşire olduk; iş bekliyoruz.” diyor ve
bunlara sözler verildi, bu sözler tutulmuyor. Önümüzdeki yıl tutulabilecek mi?
Hayır, onların paraları betona gömüldüğü için önümüzdeki yıl bütçedeki personel
payı yüzde 44,68’den yüzde 41,23’e düşecek. Maalesef, onların paraları geçmişte
harcandığı için, o çocuklarımıza iş veremeyeceğiz, bunu da -üzülerek
söyleyeyim- gösteriyor buradaki rakamlar.
70
milyar dolar özelleştirme yapıldı sizin döneminizde. Şu geçtiğimiz yıllarda
yapılan 70 milyar dolarlık özelleştirmeyle satılan o fabrikaların, limanların,
tersanelerin, oradaki santrallerin kendisini yapmaya kalksak 300 milyar dolar
eder. Yani bugün 300 milyar dolarımız olsa onları yapamayız ama onları 70
milyar dolara elden çıkardınız. Bu bütçede rantı yandaşınızla bölüşüyorsunuz,
yükünü de halkımıza, çocuklarımıza, torunlarımıza bırakıyorsunuz.
Kamu-özel
iş birliği modeli dünyada terkedilmiş bir model ve siz de geçen bütçede yeni
yapılan hastanelerin artık kamu-özel ortaklığıyla değil, genel bütçeden yapılacağını
söylediniz. Bu, doğru bir adım ama mevcut hastanelerin de mutlaka
kamulaştırılması gerekiyor, bu ağır yükü bu halk ödememeli. Eğer yirmi beş
yılda hepsini biz kamu-özel ortaklığıyla yapsaydık, 142 milyar dolar ödemek
zorunda kalacaktık yirmi beş yılda; bunun yarısına yakını kira, yarısına yakını
hizmet ödemesi. Ancak şu andaki durumda da yine 95 milyar dolar ödeyeceğiz;
bunun 50 milyar doları kira ödemesi, 45 milyar dolar kadarı da hizmet ödemesi.
Hizmet almaya mecbur olacağız onlardan, onlara ödemek zorunda kalacağız. 
Şimdi,
bir hastane yapıyorsunuz, bu hastaneyi normalde 150 metrekare civarında
yapmanız lazım yatak başına ama siz 400 metrekare civarında yapıyorsunuz. Bu
kadar büyük niye yapıyorsunuz? Hani “Kırmızı Başlıklı Kız” hikâyesinde
“Gözlerin niye bu kadar büyük? Ağzın niye bu kadar büyük?” diyordu ya,
yandaşlar daha fazla yiyebilsin diye 2 katı büyüklükte bir hastane planlamışlar
bunları yapanlar. (CHP sıralarından alkışlar) Amerika bile böyle yapmıyor, en
büyüklerle övünen Amerika bile bunu yapmazken, maalesef, bunu planlayanlar
böyle yapmışlar, 3 kat pahalıya mal etmişler. Devlet normal ihaleyle verse 1’e
yapacağını 3’e yapıyor. 2 kat büyüklük, 6 kat; öderken de 9 kat ödüyor, 40-45
kat borcun altına sokmaya, kimseye bunun yükümlülüğünü yerine getirtmeye
hakkınız yok. 
Şimdi,
bu kadar büyük borçlar altına soktuğunuz çocuklarımızın sağlığı ne durumda?
OECD ülkeleri içerisinde yüzde 4,2’yle millî gelirde en az sağlık harcaması
yapılan ülke. Müteahhitlere bu paralar bulunuyor ama Cerrahpaşayı, Çapayı yenilemeye
maalesef para bulunmuyor; bir deprem olduğunda gidecek hastaneleri yok
insanların. 
(Mikrofon
otomatik cihaz tarafından kapatıldı)
BAŞKAN
– Sayın Şeker, sözlerinizi tamamlayın.
ALİ
ŞEKER (Devamla) – SUT fiyatları da 2008’den beri artırılmadığı için,
üniversiteler bilinçli bir şekilde batırıldı. 
Bir
yandan da kızamık: Daha önce biz görmezdik, aşılamayla çok ciddi bir kazanım
elde etmiştik. Kızamık için, Türkiye iyi bir noktadaydı ama 2016’da 9 kızamık
vakası görülürken 2018’de 716 kızamık vakasına çıktı. Bu dış politika,
Türkiye’nin çocuklarını da hasta ediyor. 
Sağlıkta
şiddet yasası bir an önce çıkarılmalı. Termik santrallerin çevre kirliliği
sigaradan daha önemli, sigaradan daha çok sağlığımızı bozuyor. Bu konuda da
mutlaka filtrelerin çalıştırılması sağlanmalı, bu konuda da sizlerin takipçisi
olmanızın önemini belirtiyorum. 
Bursa’da
şehir hastanesi burada yani sağlığı göç etmiş şehrin. Burada, acil hasta
gitmeye kalksa yolda ölecek, kronik hasta gitmekten vazgeçecek, sağlığından
olacak. Bu akıllı bir proje değil, bir an önce kamulaştırılmalı diyorum,
saygılar sunuyorum. (CHP sıralarından alkışlar) 
BAŞKAN
– Sayın Hüseyin Avni Aksoy, buyurun. (CHP sıralarından alkışlar)
CHP
GRUBU ADINA HÜSEYİN AVNİ AKSOY (Karabük) – Sayın Başkan, değerli milletvekilleri;
Genel Kurulu saygıyla selamlıyorum. 
Sağlık
Bakanlığı 2020 yılı bütçesi üzerine söz almış bulunuyorum. 
Kırk
beş yıldır sağlık mesleğinin içinde olan bir çocuk doktoru olarak bu onurlu
kürsüden sağlık sisteminde gördüğüm aksaklıkları siz değerli milletvekillerine
aktaracağım. 
Sağlıkta
ilk konu doğru teşhis koymaktır. Yanlış teşhis hastanın hayatına mal olur.
Sağlık sisteminde yapılan planlama ve yönetimsel hatalar da sektörü iflasa
doğru sürükler. Dünya Sağlık Örgütüne göre sağlık bedenen, ruhen ve sosyal
yönden tam iyilik hâli olarak tanımlanmaktadır.
Ülkemizde
sağlık hizmetleri 3 basamaktan oluşur. Birinci basamak, koruyucu hekimlik yani
aile hekimliği; ikinci basamak, ayakta teşhis ve tedavi klinikleri; üçüncü
basamak, yataklı tedavi merkezleridir. 
Koruyucu
hekimliğin amacı temel sağlık hizmetlerini sunmaktır. Burada aşı ve bağışıklama
en bilimsel uygulamadır. Çocuk doktoru olarak tavsiyem, çocuklarımıza mutlaka
aşı yaptıralım, aşı reddini reddedelim. 
Şu
anki mevcut sistemde birinci ve ikinci basamak geri plana itilmiş ve doğrudan
üçüncü basamak ön plana çıkarılmıştır. Tam bu noktada, insanlar üzerinden para
kazanmayı hedefleyen şehir hastaneleri sisteme entegre edilmiştir. 2018 yılında
yüzde 6,6; 2019’da yüzde 12,4; 2020 yılında yüzde 18; bunlar Sağlık Bakanlığı
bütçesinden şehir hastanelerine verilen garanti ödeme yüzdeleridir. İlerleyen
yıllarda, bu hızla şehir hastanelerinde ısrar edilirse -üzülerek söylüyorum-
Sağlık Bakanlığı bütçesinin tamamına yakını garanti ödemelere gidecektir. Bu
sistem, peşin peşin insanlarımızı hasta edip üzerinden para kazanma anlayışını
göstermektedir. 
Canımızı
emanet ettiğimiz doktor, hemşire ve diğer sağlık personeline uygulanan şiddet
her geçen gün artmaktadır. Sağlıkta şiddetin önlenmesi için gerekli yasal
düzenlemeler acilen hayata geçirilmelidir. 
“Beni
Türk hekimlerine emanet ediniz.” diyen Ulu Önder Mustafa Kemal Atatürk’ün
canını emanet ettiği doktorlarımızın meslek örgütü olan Türk Tabipleri
Birliğinin tabipler ve diğer sağlık çalışanları lehine gerekli yasal
düzenlemeler yapılarak sağlık sistemine entegre edilmesi gerekmektedir. 
3600
ek gösterge seçim üzerinden bir buçuk yıl geçmesine rağmen çalışanlara
verilmemiştir. 
Anestezi,
psikoloji ve sosyoloji mezunu evlatlarımız mağdurdur ve atama beklemektedirler.

Tüm
alanlarda olduğu gibi sağlık sektörü çalışanları da EYT mağdurudur ve yasanın
çıkmasını beklemektedirler. 
Hava
ve çevre kirliliğinin çok yoğun olduğu cumhuriyet kenti Karabük’ümüzde insan
sağlığı olumsuz yönde etkilenmektedir. İl nüfusu 248 bin olmasına rağmen, yılda
yaklaşık 2 milyon kişi polikliniklere başvurmuştur. İl merkezinde geçmiş
zamanlarda 3 hastane varken günümüzde halkımız tek bir hastaneye mahkûm
edilmiştir. Vatandaşlarımıza muayene için on beş yirmi gün sonrasına randevu
verilmektedir. Bu süre Safranbolu, Yenice, Eskipazar, Eflani ve Ovacık
ilçelerimizde yığılmalara sebep olmaktadır. Bu onurlu kürsüden 2 kez Karabük’te
sağlıkta yönetimsel problemler ve kadrolaşma nedeniyle işlerin iyi gitmediğini
söylemiştim. Bir kez daha tekrar ediyorum ki başta Safranbolu Devlet Hastanesi
olmak üzere, sağlık yönünden Karabük ili mercek altına alınmalıdır. 
Türkiye
Büyük Millet Meclisinde grubu bulunan 5 partinin ortak kararıyla Down sendromu,
otizm ve diğer gelişim bozukluklarının araştırılması için komisyon kurulmuştu.
Siyasetüstü olan bu Komisyon, özel gereksinimli bireylere çeşitli olanaklar
sağlanmasına vesile olacaktır. Komisyonumuzun Sağlık Bakanlığı ziyareti
sırasında talebim üzerine, Sayın Bakanımız ve meslektaşım “Özel Gereksinimli
Bireyler Dairesi Başkanlığı” kurulmasına karar verdi. Bu kararından dolayı
kendisine teşekkür ediyorum. Komisyon Başkanına ve milletvekili arkadaşlarıma
da ayrıca teşekkür ediyorum. Komisyonumuzdaki uyumun Genel Kurulumuza da
yansımasını temenni ederim. 
Karabük’ümüzün
Eskipazar ilçesinde, kesin kabulü 2018 yılında yani bir yıl önce yapılan devlet
hastanesi, zemin kayması sebebiyle boşaltılmıştır. Bu durum bir millî servet
kaybıdır, yetkililerin konuyla ilgili acil olarak önlem alması gerekmektedir. 
Görüldüğü
üzere, sağlık hizmetlerinde çeşitli aksaklıklar mevcuttur. Binalar için en
tehlikeli durum zemin kaymasıdır. Siyasette de zemin kayarsa ayağınızın altı
kayıyor demektir, parti kayıyor demektir. Zemin kaymaya başladıktan sonra
sonuç, çöküş ve yıkımdır. (CHP sıralarından alkışlar) Burada, bir yıl önce
yapılan Eskipazar Devlet Hastanesini şöyle bir göstereyim, Sayın Bakanımıza da
göstereyim. 
Sayın
milletvekilleri, zemininize dikkat ediniz, bizim için mevzubahis olan vatansa
gerisi teferruattır.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Sayın Murat Bakan, buyurun lütfen. (CHP sıralarından alkışlar)
CHP
GRUBU ADINA MURAT BAKAN (İzmir) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, ülkemiz, yakıcı sorunlarla mücadele ediyor; gündemin başında
ekonomik kriz, ulusal güvenlik sorunları, dış politikada yaşadığımız
savrulmalar, eğitimde çöküş ve sayısını artırabileceğimiz çok sayıda
problemimiz var. Bunların hepsi de ülkenin bekasıyla ilgili sorun arkadaşlar.
Her ne kadar “beka” deyince aklınıza “sarayın bekası” da gelse vatandaş için
beka sorunu, değerli arkadaşlar, bunlar. Ama bunların tümünden daha önemli bir
sorunumuz var: Günlük yaşamımızın devinimi içinde görmezden geldiğimiz, belki
farkında olmadığımız ancak yeryüzündeki canlı yaşamını doğrudan tehdit eden
iklim krizi. Bu iklim krizi, aslında insanlığın bugüne kadar karşılaştığı en
büyük sorun değerli arkadaşlar. Hepinizin adını bildiği -sanırım bir sene önce
vefat etti, hayatını kaybetti- İngiliz fizikçi var; Stephen Hawking, diyor ki:
“İnsanlık yüz yıl içinde yeni bir koloni kurmak için başka gezegenler aramak
zorunda.” Değerli arkadaşlar, “İklim krizi, nüfus artışı ve bunların yanı sıra,
salgın hastalıklar sebebiyle insanlık yüz yıl içinde yok olacak.” diyor. Daha
önce bununla ilgili değerlendirmesi bin yıldı, ölmeden önce BBC’ye verdiği
röportajda yüz yıla indirdi. Değerli arkadaşlar, neyle karşı karşıya
olduğumuzun farkında mısınız? Yeryüzü ölüyor. Sadece ülkemizin değil,
yeryüzündeki yaşamın var oluş sorunudur iklim krizi. 
Şimdi
gelelim, asıl beka sorunu dediğimiz, iklim kriziyle ilgili Bakanlığımızın ne
yaptığına: Açıkçası ben şu an Sayın Murat Kurum’un oturduğu koltukta oturmak
istemezdim. Yıllar içinde, genel bütçe içindeki payı düşe düşe binde 26’ya
düşmüş bir Bakanlığın koltuğunda oturuyor; zaten payı azdı, daha da azalmış.
Oysa tüm bakanlıklar içinde Çevre ve Şehircilik Bakanlığı hepimiz için yaşamsal
öneme sahip. Maalesef, ne saray ne de Sayın Bakan bunun farkında. (CHP
sıralarından alkışlar)
Peki,
dünya ne yapıyor arkadaşlar bu konuda? Avrupa Birliği Komisyonu, kıtayı 2050’ye
kadar iklime zararsız hâle getirmeyi amaçlayan Avrupa Yeşil Anlaşması’nı
imzalıyor ve bu anlaşma çerçevesinde yasal düzenlemeleri yaparken uzun vadeli
bütçesinden yüzde 25 ayırıyor değerli arkadaşlar. Bir tarafta bizim Bakanlığın
binde 26 bütçesi, bir tarafta Avrupa Birliğinde iklim değişikliğiyle ilgili,
çevreyle ilgili tam yüzde 25 ayrılmış bütçe. Utanın Sayın Bakan! (CHP
sıralarından alkışlar) Ve bu utanç sadece Sayın Bakana ait değil; burada bu
bütçeyi savunan, bu bütçeyi hazırlayan saray da utanmalı değerli arkadaşlar.
İklim krizine para ayıramıyoruz ama IMF’e borç vereceğimiz safsatasını
söylüyoruz. 
Değerli
arkadaşlar, neyle karşı karşıya olduğumuzun farkında değiliz. Birkaç
dakikalığına gündelik siyasetin hengâmesinden kendinizi kurtarın ve düşünün.
Dünyanın gündemi iklim krizi. Yüzlerce ülkede, milyonlarca insan iklim krizine
dikkat çekmek ve iktidar sahiplerine taleplerini ulaştırmak için meydanlarda.
Peki, biz? İklim krizi konusunda ulusal bir politikamız olmadığı gibi,
uluslararası politikalara da dâhil olmuyoruz. Avrupa Birliği ve 186 ülkenin
altına imza attığı Paris İklim Anlaşması’nı onaylamayarak Sudan’la, Güney
Yemen’le, Irak’la, Lübnan’la, Libya’yla aynı kategoride istikrarlı duruşumuzu
sergilemeye devam ediyoruz. İklim kriziyle mücadeleyi yalnızca Paris İklim
Anlaşması kapsamında alınacak hibeler ya da aranacak başka fonlar üzerinden
kurmak yanlış politikadır Sayın Bakan. Uluslararası arayışla sonuç elde
edemeyince ulusal düzeydeki çalışmaların duruyor olması bu konudaki
duyarsızlığınızı ve umursamazlığınızı zaten gözler önüne seriyor.
Değerli
arkadaşlar, 100 milyar galaksiyi gezip üzerinde canlı yaşamı olan başka bir
gezegen bu mavi gezegen dışında bulamayabiliriz. Hiçbirimiz dünyayı omuzlarında
taşıyan Atlas değiliz; aksine, bu dünya hepimizi taşıyor değerli arkadaşlar.
Cumhuriyet
Halk Partisi olarak, Gezi’den Cerattepe’ye, Efemçukuru’ndan, Hasankeyf’e, Salda
Göl’ünden, Munzur’a, Kadıralak Yaylası’ndan, Kaz Dağları’na uzanan, incirlerin,
zeytinlerin, orkinosların, yüz yıllık ağaçların çığlıklarını yükselttiğimiz, bu
talana, bu yağmaya, bu ranta karşı verdiğimiz mücadele devam edecek. 
Gerçek
beka sorunu iklim krizidir. İklim krizi, hava, su toprak krizi demektir. (CHP
sıralarından alkışlar) İklim krizi gıda krizi demektir, sağlık krizi demektir.
İklim krizi ekonomik kriz demektir. Dünya ölüyor arkadaşlar. İklim krizi
gelecek krizi demektir çünkü ölü gezegende gelecek olmaz. 
Hepinizi
sevgi ve saygıyla selamlıyorum. (CHP ve İYİ PARTİ sıralarından alkışlar) 
BAŞKAN
- Kastamonu Milletvekili Sayın Hasan Baltacı, buyurun lütfen. (CHP sıralarından
alkışlar) 
CHP
GRUBU ADINA HASAN BALTACI (Kastamonu) – Sayın Başkan, değerli milletvekilleri;
Çevre ve Şehircilik Bakanlığının bütçesi üzerine Grubum adına söz almış
bulunuyorum. Genel Kurulu saygıyla selamlıyorum. 
Her
şeyden önce, büyük mücadeleler verilerek kazanılmış bütçe hakkını bana bu
görevi veren yurttaşlarımız lehine savunmaktan onur duyarım. 
Şunu
belirtmek istiyorum: Her şeyden önce kent demek, bir toplum hâlinde birlikte
yaşayabilmek demektir. Kent demek, kadınla erkeğin, çocukla yaşlının, engelli,
dezavantajlı gruplar ile farklı kimliğe, farklı siyasi görüşlere sahip
bireylerin eşit, adil, özgür bir şekilde yaşayabilmesi demektir. Kent demek,
barış, huzur ve güven içerisinde yaşayabilmek demektir. 
Değerli
arkadaşlar, kent demek, her şeyden önce konut hakkı demektir. Kent demek,
içilebilir temiz su hakkı demektir. Kent demek, yaşanabilir temiz hava hakkı
demektir, ulaşılabilir yeşil alan, ulaşılabilir okul, ulaşılabilir hastane
demektir. Oysa, bugün, kentler, sizin elinizde, sizin iktidarınızda, ne
pahasına olursa olsun büyüme uğruna ihanete uğramış durumda. Büyüme uğruna, on
yedi yılda 550 milyar doların betona gömüldüğü Türkiye’de, 2002-2018 yılları
arasında toplam 11 milyon 612 bin daireye yapı izni verilmiştir. Bugün hâlâ
satılmayı bekleyen 1 milyon 300 bin konut var. Geçen gün, Sayın Erdoğan’ın bir
açılışta söylediği rakamlara göre, TOKİ eliyle 857 bin konut üretilmiş.
Değerli
arkadaşlar, peki, bunca inşaata rağmen konut sorunu çözülmüş mü? Çözülmemiş.
Bakın, TÜİK rakamlarına göre, 2002 yılında her 100 hanenin 19’u kiracıyken 2018
yılında her 100 hanenin 29’u kiracı durumunda. Bugün hâlâ konut hakkını alamamış
6,7 milyon hane var bu ülkede. Kiracıların ev sahiplerine ödediği para yıllık
60 milyar civarında. Asgari ücretle çalışan milyonlarca insanın gelirlerinin
yarısı hâlâ kira gideri. Ev sahibi olanlarsa on yıllarını bankalara ipotek
vermiş durumda. Yani övündüğünüz inşaatlar eşitsizliği bitirmemiş, aksine
derinleştirmiştir. 
Değerli
arkadaşlar, kent demek, içilebilir temiz su hakkı demektir. TÜİK 2016
verilerine göre ülkemizin yüzde 46’sı hâlâ güvenilir içme ve kullanma suyuna
ulaşamıyor. Kent demek, aynı zamanda temiz hava hakkı demektir. Hâlbuki
Türkiye'nin havası Avrupa Birliği ortalamasına göre yüzde 33 daha kirli hâle
gelmiştir. Hava kirliliğine bağlı ölümlerin sayısı 30 bini geçmiştir. Kent
demek, aynı zamanda güvenli konutlarda yaşamak demek, her türlü doğa olayına
karşı hazırlıklı olmak demektir. Oysa bir deprem coğrafyasında yaşıyor olmamıza
rağmen kentlerimiz depreme hâlâ hazır değil. En son, Silivri depreminde
yaşadıklarımız ortada ve hâlâ deprem risk yönetimi üzerine atılmış tek bir
somut adımınız yok, olmadığı gibi, “deprem vergisi” adı altında toplanan
paralar duble yollara aktarıldı. Zaten yetersiz olan toplanma alanları da
AVM’lere, rezidanslara dönüşmüş durumda. Ayrıca imar barışı altında, “Binaların
sağlam olup olmadığına mal sahipleri, beyan verenler sorumludur.” diyerek
sorumluluğu da üstünüzden attınız. Bu arada imar affından toplanan milyonların
da bugün bu bütçede olmadığını görüyoruz, nereye gittiği belli değil bu
paraların.
Değerli
arkadaşlar, kent demek, temiz bir çevrede yaşama hakkı demektir. Oysa daha
kendi çöpümüzü geri dönüştüremezken Avrupa’dan çöp ithal etmeye başladık. Bu
arada, poşetten toplanan paranın nereye gittiği de belli değil. (CHP
sıralarından alkışlar) 
Değerli
arkadaşlar, kent demek, yurttaşların yerel yönetimler eliyle siyasete doğrudan
ve demokratik bir şekilde katılım hakkı demektir. Oysa siz, on yedi yıl boyunca
adım adım, başta planlama hakkı olmak üzere, yerel yönetimlerin yetkilerini
ellerinden alarak Bakanlığa devrettiniz çünkü imar rantı iştahınızı kabartıyor.
Çünkü iktidara gelmeden önce ilk öğrendiğiniz iş imar rantıydı. Bu yüzden,
Erdoğan’ın en yakın çalışma arkadaşları, Belediye Başkanlığı döneminden
arkadaşlarıdır. Parsel bazında kişiye özel, şirketlere özel, yandaşlara özel
yapılan imar değişiklikleriyle şehirleri birer rant üretim merkezi hâline
getirdiniz. “Ne sihir ne keramet, el çabukluğu marifet.” diyerek bir gecede
plan değişiklikleriyle kimleri zengin ettiğinizi biliyoruz. 
SALİH
CORA (Trabzon) – Kimler zengin oldu? Açıkla da bilelim ya. Kimseyi töhmet
altında bırakma.
BAŞKAN
– Sayın Cora, Sayın Bakan gereken cevabı verir.
HASAN
BALTACI (Devamla) - Öyle ki Ankara’yı parsel parsel sattınız, İstanbul’a ihanet
ettiniz. Yetmedi, Varlık Fonu üzerinden batan şirketleri kurtarmaya
çalışıyorsunuz.
(Mikrofon
otomatik cihaz tarafından kapatıldı)
BAŞKAN
- Sözlerinizi tamamlayın lütfen.
HASAN
BALTACI (Devamla) – Kent demek toplanma hakkı demektir. Oysa siz, kimse bir
araya gelmesin diye, bu düzene itiraz etmesin diye meydanları da yok ettiniz.
Siz, çocukların ulaşabileceği yeşil alanları yok ettiniz. İstanbul gibi dünya
metropolünde yüzde 2 yeşil alan bıraktınız. 
Son
olarak şunu hatırlatmak isterim: Kente karşı işlenen suçlar, toplumsal suçları
artırıyor. Şehirciliği bir ekonomik birikim modeli olarak gören anlayış;
ekonomik, toplumsal ve siyasi krizi giderek derinleştiriyor. Ama şunu
hatırlatmak isterim: Aynı kentlerde yükselen kulelerinizin hemen yanı başında
yaşayan, işsizliğe, yoksulluğa mahkûm edilmiş, gelecekle ilgili umutları
karartılmış milyonlar var. Aynı kentte simit sarayları olduğu gibi simit satan
binlerce tezgâh da var. (CHP sıralarından alkışlar) Aynı kulelerin yükseldiği
yerde, itirazların da yükselmesini engelleyemezsiniz. 
Sonuç
olarak, kısa çöp uzun çöpten hakkını alacak, ama bugün ama yarın. (CHP
sıralarından alkışlar)
BAŞKAN
– Sayın Yaşar Tüzün, buyurun lütfen. (CHP sıralarından alkışlar)
CHP
GRUBU ADINA YAŞAR TÜZÜN (Bilecik) – Sayın Başkan, sayın milletvekilleri;
İçişleri Bakanlığı Jandarma Genel Komutanlığı bütçesi üzerine Cumhuriyet Halk
Partisi grubu adına söz almış bulunuyorum. Yüce heyetinizi saygıyla
selamlıyorum.
Değerli
arkadaşlar, 1839 yılında kurulan, yüz seksen yıllık bir teşkilat olan Jandarma
Genel Komutanlığı, aslında Kara Kuvvetleri Komutanlığından sonra 2’nci büyük
kuvvet olarak asayiş ve huzurun sağlanması görevini sürdürmektedir. Jandarmanın
mülki, adli ve askerî görevleri vardır. Jandarma teşkilatı, kurulduğu günden
bugüne kadar İçişleri Bakanlığına veya Genelkurmay Başkanına bağlı komutanlık
olarak da görev yapmıştır. Ancak 27 Temmuz 2016 tarihinde Resmî Gazete’de
yayınlanan 668 sayılı Kanun Hükmünde Kararname’yle İçişleri Bakanlığına
bağlanmıştır, geçtiğimiz hafta da uyum yasaları çıkarılmış ve İçişleri
Bakanlığıyla ortaklaşa çalışmalarına devam etmektedir. 
Sevgili
arkadaşlar, ülkemizin güvenliğine önemli bir şekilde sahip çıkan Jandarmamızın
içerisinde başta subay, astsubay, sözleşmeli astsubay, uzman jandarma, uzman
erbaş, sözleşmeli erbaş ve erler bulunmaktadır. Hizmet veren personelin bu
kadar değişik isimlerinin olması ve özlük haklarının farklı olması hiç doğru
değildir. Vatan sevgisinin ve görevinin sözleşmesi olmaz arkadaşlar. (CHP ve
İYİ PARTİ sıralarından alkışlar)
Aynı
görevi yapan personellerin yeni bir kanunla haklarının verilmesi gerektiğine
inanıyoruz. Dolayısıyla, bu bütçede Jandarma Genel Komutanlığının artış oranına
baktığımızda, Sahil Güvenlik Komutanlığının artış oranı yüzde 29,9 ama Jandarma
Genel Komutanlığının artış oranı yüzde 17,2’dir. Erlerimize 126 lira,
onbaşılarımıza 146 lira, çavuşlarımıza 163 lira aylık bedel ödeniyor; bunların
da artırılması gerekiyor. 
Değerli
arkadaşlar, Bakanlığınızın ve yüce Meclisimizin, yaşanan uygulamalar noktasında
da sıkıntılarına değinmek istiyorum. Ucube bir Cumhurbaşkanlığı hükûmet sistemi
icat ettiniz, 16 Nisan 2017 referandumuyla kabul edildi ama açıkçası bu yüce
Meclise gelen bu bütçede, bugün olduğu gibi, geçmişte olduğu gibi ve yarın da
olacağı gibi, buraya kendi bütçesini getirip de oy veremeyen bir sistemle karşı
karşıyayız. (CHP sıralarından alkışlar) Biraz sonra oylamaya geçeceğiz, 3 Bakan
kendi bütçesine oy veremiyorsa, siz milletvekilleri olarak niye oy vereceksiniz
arkadaşlar?
CAHİT
ÖZKAN (Denizli) – Sistem değişti.
YAŞAR
TÜZÜN (Devamla) – Dolayısıyla, böyle bir sistemin yanlış olduğunu hepiniz
biliyorsunuz.
Değerli
arkadaşlar, Sayın Bakan; elinizde tüm imkânlar var, Emniyet ve Jandarmanın
istihbarat bilgileri var. Buradan seslenmek istiyorum: Gerekli birimleriniz,
gerekli araştırmaları yapsınlar. Çünkü biz milletvekilleri olarak,
yetkililerden bilgi alamıyoruz. Sormak ve öğrenmek istediğimiz konu şudur: 15
Temmuz şehit ve gazileri için toplanan para nerede? 338 milyon lira para nerede
ve niye hâlâ dağıtılmadı? 
Şimdi,
birçoğumuz, milletvekillerimiz, ticaretle uğraşan arkadaşlarımız olarak,
mevduat faizi ve hazine bonosunun ortalama getirisine baktığımızda, bu 338
milyon lira paranın bugün 495 milyon lira olması gerekirken paranın nerede ve
ne şekilde olduğu maalesef hâlâ bilinmiyor. 
Şimdi,
Sayın Bakan, siz İçişleri Bakanısınız, Bakanlığınıza bağlı birimleriniz var.
Gerçekten 600 milletvekili ve bu yardımları yapan binlerce insanımız, parasının
nereye gittiğini çok merak ediyor ve bunu öğrenmek istiyor. Öncelikle
milletvekilleri olarak bizler öğrenmek istiyoruz, sonra da bu paraları yatıran
vatandaşlar öğrenmek istiyor. Kuşkusuz, bu paralara ihtiyacı olan şehit ve gazi
yakınlarımız da bu beklenti içerisindedirler. 
(Mikrofon
otomatik cihaz tarafından kapatıldı) 
BAŞKAN
– Sayın Tüzün, tamamlayın sözlerinizi lütfen. 
YAŞAR
TÜZÜN (Devamla) – Değerli arkadaşlar, bir komşu tekerlemesiyle bu paraların
nereye ve nasıl gittiğini kısaca ben size anlatmak istiyorum. 
Sayın
Bakanlar, yardım parası 309 milyon toplandı mı? Toplandı / Kime kime? Gazilere
/ Başka kime? Şehit yakınlarına / Peki, paralar nerede? 
İSMET
YILMAZ (Sivas) – Bankada!
YAŞAR
TÜZÜN (Devamla) – Vakıf kurduk / Vakıf nerede? Hazineye devrettik / Peki,
hazine nerede? Sarayın içinde / Peki, saray nerede? Ejder yedi / Peki, ejder
nerede? Uçan sarayla Man Adası’na gitti. (CHP sıralarından alkışlar) 
Değerli
arkadaşlar, işte, paranın akıbeti böyle. Binlerce insanın yaptığı yardımlar
gazi ve şehitlere verilmediği için, bu insanların bu bütçede ahı var.
Cumhuriyet Halk Partisi olarak bu ahlı bütçeye ret oyu vereceğimizi belirtir,
Genel Kurulu saygıyla selamlarım. (CHP sıralarından alkışlar)
BAŞKAN
– Sayın Jale Nur Süllü…
CAHİT
ÖZKAN (Denizli) – Sayın Başkan…
BAŞKAN
– Sayın Süllü, bir dakika lütfen. 
Buyurun
Sayın Özkan.
CAHİT
ÖZKAN (Denizli) – Sayın Başkan, bu tekerlemeyi biz daha önce dinledik; Sayın
Cumhurbaşkanımız bunu Türkiye kamuoyuyla paylaştı. Öncelikle, şehit ve
gazilerimizle ilgili, 15 Temmuz şehitlerimiz ve gazilerimizle ilgili toplanan
para devletimizin cebinde; bunu konuştuk.
YAŞAR
TÜZÜN (Bilecik) – Nerede? Vakıfta mı?
CAHİT
ÖZKAN (Denizli) – Böyle bir eleştiri yapılabilir ancak şehitlerimizin emanetine
sahip çıkan Sayın Cumhurbaşkanımız ve AK PARTİ grubu olarak bu ithamları kabul
etmediğimizi ifade ediyorum.
Teşekkür
ediyorum. (AK PARTİ sıralarından alkışlar)
BAŞKAN
– Sayın Süllü…
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, Sayın Süllü’yü 2 sefer çağırdım, söz veremedim. 
Sayın
Süllü, özür diliyorum, biraz daha bekleteceğim sizi.
Sayın
Özel, buyurun. 
IV.- AÇIKLAMALAR (Devam)
33.- Manisa Milletvekili Özgür Özel’in, 15 Temmuz şehit
yakınlarının yapılan yardım kampanyasından haklarının kendilerine verilmediğini
ifade etmeleri üzerine olayın takipçisi olduklarına ilişkin açıklaması
ÖZGÜR
ÖZEL (Manisa) – Sayın Başkan, Sayın Genel Başkanımız, kendiliğinden, 15 Temmuz
şehit ve gazileri için yapılan kampanyanın paralarının akıbetinin peşine
düşmedi. 15 Temmuz şehitleri, mail yoluyla, telefon yoluyla,
milletvekillerimize, Ankara milletvekillerimize, doğrudan Genel Başkanımızın
katıldıkları programlarında, böyle bir yardım kampanyasından kendi haklarının
verilmediğini söylediler. Biz bu işin üzerine düşmeye başladık, Ankara
Milletvekilimiz Murat Emir de bu konuyu özel olarak üstlendi. Geldiğimiz nokta
şu: O günlerde zaten hepimiz, herkes bir şeyler yapmak istiyordu ve yardım
kampanyası için bir hesap açıldı. Bir de acılar tazeyken, paranın en çok lazım
olduğu zamanda şehit yakınlarına ve gazilere verilmek için 314 milyon TL
toplanmış, bu doğru. 
(Mikrofon
otomatik cihaz tarafından kapatıldı) 
BAŞKAN
– Sayın Özel, buyurun. 
ÖZGÜR
ÖZEL (Manisa) – Bu para yok, yok, yok. Ne olacak? Sayın Bakana sorduk, Sayın
Fatma Betül Sayan Kaya burada tutanak altında dedi ki: “Bir vakıf kurulacak,
oraya aktarılacak, henüz kurulmadı.” Takip ettik. Cumhurbaşkanı Yardımcısı
-tarihsel süreci anlatıyorum, bugün için değil- bu kürsüden, böyle bir paranın
olduğunu, paranın devletin emanetinde olduğunu, vakıf kurulunca oraya
aktarılacağını söyledi. Sonra vakıf kuruldu, vakfın adresine gittik vakfı
bulamadık, telefon numarası yok, yöneticileri yok. Bunları dile getirdik. En
son, 314 milyon TL’nin nemasıyla birlikte devletin tek hesabında olduğu
söylendi. Oysa bu paranın vakıfta olması lazımdı, paranın 10 milyonu konulmuş.
Sizin hesabınızda paranın nemasıyla birlikte toplamı 342 milyon TL olmuş.
(Mikrofon
otomatik cihaz tarafından kapatıldı) 
BAŞKAN
– Son sözlerinizi alayım lütfen, buyurun. 
ÖZGÜR
ÖZEL (Manisa) – Bitiyor zaten. 
Ama
o parayı, en kötü yönetilen, en az gelir getiren yatırım aracına koysanız o
sürede 496 milyon TL oluyor, sorun burada. “Bu para devletimizde.” Devletin
hakkı değil. İnsanlar bu parayı o gece tankın önüne yatanlar için verdi,
evlatlarını kaybedenler için verdi. Bu paranın nasıl kullanılacağının tasarrufu
size ait değil çünkü veren bu parayı verirken şehit aileleri için verdi; mesele
bu, lafı dolandırmayın.
Çok
teşekkür ediyorum Başkanım.
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
34.- Denizli Milletvekili Cahit Özkan’ın, 15 Temmuz
şehit ve gazileri için toplanılan paranın devletin Tek Hazine Kurumlar
Hesabı’nda olduğuna ilişkin açıklaması
CAHİT
ÖZKAN (Denizli) – Sayın Başkan, Sayın Grup Başkan Vekilinin de ifade ettiği
gibi, toplanan paralar devletin tek hesabında, paralar herhangi bir yere gitmiş
değil. 
FİLİZ
KERESTECİOĞLU DEMİR (Ankara) – Niye hâlâ orada?
CAHİT
ÖZKAN (Denizli) – Ha, paranın miktarıyla ilgili, nemalandırılmasıyla ilgili bir
tartışma varsa o ayrı bir tartışmanın konusu. Ancak dememiz o ki bu ülkede
faizler düştü, toplanan para devletin hesabında ve bu hesaptaki para da şehit
ve gazilerimize harcanacaktır.
Teşekkür
ediyorum.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Sayın Süllü, buyurun. (CHP sıralarından alkışlar)
Sayın
Süllü, zor da olsa sizi aldık kürsüye.
CHP
GRUBU ADINA JALE NUR SÜLLÜ (Eskişehir) – Zamanım yetmezse biraz eklersiniz o
zaman Sayın Başkan.
Sayın
Başkan, değerli milletvekilleri; Emniyet Genel Müdürlüğü bütçesi üzerinde
Cumhuriyet Halk Partisi Grubum adına söz almış bulunuyorum. Bütçe teklifinde
halkın güvenliği ile bireylerin anayasal hak ve özgürlüklerini kullanmalarını
sağlamak amaç, bireyi merkez alan özgürlük ve güvenlik arasındaki dengeyi
koruyarak suçu azaltacak hizmeti sunmak hedef olarak belirlenmiş. Toplumun
beklentisinin tam da bu olması nedeniyle Sayın Bakan ve Emniyet Müdürlüğümüzü
kutluyorum. Peki, Emniyet Müdürlüğümüz, bu bütçe hedeflerini
gerçekleştirebiliyor mu? Çevre katliamı, şiddet karşıtı eylem yapanlara,
haklarını arayan işçilere sert müdahalede bulunarak Anayasa’nın izin almadan
silahsız ve saldırısız toplantı, gösteri yürüyüşü düzenleme hakkı ihlal edilmiş
olmuyor mu? Cezaevlerindeki akademisyen ve gazeteciler düşünüldüğünde,
bireylerin anayasal temel hak ve özgürlüklerini sağlama amacı nerede kalıyor?
Onca güvenlik gücü arasında korunamayan Genel Başkanımız Sayın Kılıçdaroğlu,
öldürülen kadınlar, çocuk istismarlarında suç önlenebilmiş mi? Rabia Naz, Burak
Oğraş gibi şüpheli ölümler ile sayısız faili meçhuller etkin müdahaleyle
aydınlatılabilmiş mi?
Sayın
Bakan, Komisyonda muhalefeti, ülkede can güvenliği olmadığı iddiasını dünyaya
belletmekle suçluyor. Bizim ana muhalefet olarak dünyaya değil ama ülkemizi
yönetemeyenlere vatandaşlarımızın haklarını, hukuklarını belletmek gibi bir
iddiamız olduğu doğrudur. (CHP sıralarından alkışlar) 
Anayasa
Mahkemesi de Berkin Elvan’ın cenazesinde plastik mermiyle yaralanan Hasan Fırat
kararında kötü muamele yasağı, Gezi direnişinde göz yaşartıcı kapsülle
yaralanan Eren Şahin kararında insan haysiyetiyle bağdaşmayan ihlal olduğu,
toplantı ve yürüyüş hakkının engellendiği gerekçesiyle daha geçen ay tazminata
hükmetti. 
Uluslararası
Af Örgütünün kasımda yayınlanan anketinde yüzde 82 temel hak ve hürriyetlerin
ihlal edildiğini, yüzde 44 insanların düşüncelerini özgürce ifade edemediğini,
yüzde 75 polisin şiddet ve biber gazı uygulama hakkı olmadığını söylerken
toplumsal destek amacının da gerçekleşmediği görülüyor.
Gerçekleştirilemeyen
hedeflere karşın Emniyet teşkilatımızın güçlendirilmesi gerektiğine
inandığımızdan 2020 bütçesinde teklif edilen -5 milyar 297 milyon- yüzde 15,4
artışı eleştirmiyoruz. Ancak “Kolluk personeli başına düşen vatandaş sayısı
261’den 211’e düşmüştür.” övünmesiyle 2020 yılında yapılacak yüzde 16 personel
artışının suçu azaltacağı yaklaşımına da katılmıyoruz. 
Personel
demişken, özveriyle çalışan Emniyet personelimizin özlük hakları ve 3600 ek
gösterge beklentisine 2020 bütçesinde yer verilmemesini de eleştiriyoruz. 
Sayın
Bakan, bütçede, 15 Temmuz sonrası yönetim anlayışında köklü değişikliklerle
başarıları anlatıyor. Basında Emniyetteki Menzilcilere yönelik iddialar yer
alıyor. 33.372 personel ihracıyla FETÖ yapılanmasını hatırlatarak uyarıyoruz.
Aslında uyarmaya da gerek yok, doksan dört yıl önce Ebedî Önderimiz Atatürk’ün,
“Efendiler ve ey millet, biliniz ki Türkiye Cumhuriyeti şeyhler, dervişler,
müritler, meczuplar memleketi olamaz.” diyen öngörüsüne kulak vermeyenlerin
yine kandırılmasından endişeliyiz. (CHP sıralarından alkışlar) 
Öngörü
demişken, 2018 bütçesinde harcamalar ödeneği 1 milyar 127 milyon lira aşmış,
2019 bütçesi bir önceki yıla göre yüzde 21,1 artırılmış ancak ağustos
itibarıyla ödeneğin yüzde 67’si kullanılmış, 2020’de teklif edilen ise yüzde
15,7’lik bir artış. 
Bütçenin
takipçisi olacağız. Zira 2018 yılı kesin hesapları, Sayıştay denetiminde
muhasebeleştirme sorunlarının olduğu, mali durumun uygun yansıtılmadığı
bulguları çok kabarık, bu da idareyi suistimale açık bir hâle getiriyor. 2019
ve 2020 yılı kesin hesaplarında daha iyi raporlar görmeyi umut ediyoruz. 
Ayrıca,
eleştirilerimizi de dikkate almanızı istiyoruz. Siyasi ve toplumsal muhalefeti
kontrol altında tutma çabası ve nefret söylemleriyle güvenlik ve huzur
sağlanamaz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen Sayın Süllü.
JALE
NUR SÜLLÜ (Devamla) - Muhalefete yönelik olumsuz söylemlerle bu ülkenin ana
muhalefet liderini, mesleki itibarsızlaştırmayla beli kırılan avukatı, şiddete
uğrayan doktoru, “şiddete sıfır tolerans” söylemleriyle kadını ve çocuğu
koruyamayız. Farklı düşüncelerin sesini kısmaya yönelik bütçelemeyle bütçe
hedefleri gerçekleştirilemez, oysa konuşmamın başında kutladığım bütçe
hedeflerine ulaşmak hiç de zor değil; kaostan beslenme kültürünü bir yana
bırakarak, ötekileştirici dili terk ederek, kucaklaşarak başarabiliriz ve
inanın buna değer. 
Siyasal
kuramcı Thomas Paine’nin dediği gibi: “Barışın hiçbir maliyeti yoktur. Buna ek
olarak tüm masraflarıyla herhangi bir zaferden son derece avantajlıdır.”
Genel
Kurulu saygı ve sevgiyle selamlıyorum. (CHP sıralarından alkışlar)
BAŞKAN
– Sayın Suzan Şahin, buyurun.
CHP
GRUBU ADINA SUZAN ŞAHİN (Hatay) – Sayın Başkan, değerli milletvekilleri; Sahil
Güvenlik Komutanlığı bütçesi üzerine Cumhuriyet Halk Partisi Grubu adına söz
almış bulunmaktayım. Yüce Meclisi saygıyla selamlıyorum.
AKP
Hükûmeti tarafından hazırlanan ve toplamda 1 trilyon 95,5 milyar lira olan 2020
bütçe teklifinde eğitim, sağlık ve sosyal politikalara ayrılan kaynaklar önceki
yılların yine gerisinde kalırken ülke güvenliğinde görev alan kurumlara 2020
için ayrılan kaynak geçtiğimiz yıla göre yüzde 15,9 arttı. En fazla ödenek
artışının ise yüzde 29,9’la Sahil Güvenlik Komutanlığında olduğunu görüyoruz. 
AKP
hükûmetlerinin yanlış dış politikalarıyla ciddi bir güvenlik ve beka sorunu
hâline gelen kaçak göçmen ve Suriyeliler sorunu ile Ege Denizi ve Akdeniz’de
gün geçtikçe gerilen dengeler göz önündeyken donanmamız ve Sahil Güvenliğe
ayrılacak pay çok önemlidir. 
Sayın
üyeler, mavi vatanımız denizlerimize hak ettiği önemi vermeden gelişmiş ve
bağımsız bir ülke olmayacağımız bilinen bir gerçektir. Yüce Atatürk, denizlerin
etkin bir şekilde kullanılması gerektiğini bizlere “Denizciliği Türk’ün büyük
millî ülküsü olarak düşünmeli ve onu az zamanda başarmalıyız.” sözüyle vasiyet
etmiştir. Türk Boğazları dâhil, mavi vatanımızda etkin şekilde deniz
güvenliğinin sağlanması için Sahil Güvenlik Komutanlığı bünyesinde deniz
güvenliği ve emniyeti merkezi kurulmalı, deniz güvenlik ve emniyet timleri
teşkil edilmelidir. Nitelikli personel ihtiyacı için fakülte ve meslek
yüksekokulu kurulmasına yönelik çalışmalara hız verilmelidir. 
En
önemli hususlardan biri, aynı Bakanlığa bağlı eş düzeydeki Jandarma Genel
Komutanlığı ve Emniyet Genel Müdürlüğüne tanınan istihbarat yetkisinin Sahil
Güvenlik Komutanlığına da verilmesidir. Deniz istihbaratının ayrı bir uzmanlık
gerektirdiği unutulmamalıdır. Denizlerde görev yapan tüm kuruluşlar gelişmiş
ülkelerde olduğu gibi Sahil Güvenlik Komutanlığı bünyesine alınarak Hazine
zararı ve denizde çok başlılık önlenmelidir. Daha hızlı, etkin ve kaliteli
hizmet sunabilmek için, Sahil Güvenlik taşra teşkilatının görev yapacağı kıyı
tesislerinde altyapı ihtiyaçları öncelikle tamamlanmalıdır. Sahil gözetleme,
radar sistemi, ağır sınıf helikopterler, insanlı keşif uçağı, İHA, “drone”
projelerinin gerçekleştirilmesi hızlandırılmalıdır. Sahil Güvenlik Komutanı
koramiral rütbesine çıkarılmalı, oramirallik yolu açılmalıdır, millî sahil
güvenlik gemisi tasarımı başlatılmalıdır. Ayrılan bu bütçe umarız bu elzem
sorunları çözüm amaçlı kullanılır.
Değerli
üyeler, Türk Silahlı Kuvvetlerinin neredeyse bütün hücrelerine yerleşen FETÖ
aktörlerinin alçak darbe girişimi sonrasında TSK’nin yapısının baştan aşağı
değiştirilmesine tanıklık ettik. Jandarma Genel Komutanlığı ve Sahil Güvenlik
Komutanlığı alelacele Türk Silahlı Kuvvetleri kadro ve teşkilat yapısından
çıkarılarak silahlı bir genel kolluk kuvveti statüsüne dönüştürülmüştür. Bu
durumun orduya siyasetin girmesine neden olacağı, askerlik anlayışını bozacağı,
dolayısıyla ülke güvenliğimizin olumsuz etkileneceği, komutanlara karşı güven
duygusunun zedeleneceği, dikey ve yatay güven duygusuna zarar getireceği göz
önüne alınmalıydı. Orduya siyasetin yerleştirilmemesinin ne demek olduğunu bu
ülke 15 Temmuzda acı bir şekilde gördü. Bu değişiklikler kapsamlı şekilde
tartışılmadığından, ölçülüp biçilmeden yapıldığı için o günden bu yana onlarca
değişiklik yapılması gündeme geldi, gelmeye de devam ediyor. 
Yıllarca
komuta kademesinin kuvvet komutanlığı gibi eğitim görmesi, personelin bu özlük
haklarına tabi olması sebebiyle birtakım eksiklikler ve uyumsuzluklar ortaya
çıkmıştı. Bu uyumsuzluğun giderilmesi için, bir kolluk olan bu Komutanlık
personelinin Emniyet Genel Müdürlüğünde çalışan muadili bir polisin özlük ve
sosyal haklarına sahip olması gerekmektedir. Kurumlar arası personel denkliği
gereği, aynı özlük ve sosyal haklara, aynı maaşlara aynı ölçüde sahip
olmalıdır. 
Bu
Komutanlık personelinin büyük kısmını oluşturan uzman çavuşlara kadro verilmesi
de öncelikli haklarıdır. EYT’liler gibi, “3600 ek gösterge vereceğiz.” deyip
vermediğiniz memurlar gibi; işçi, emekli, çiftçi, esnaf, öğrenciler gibi;
atanmayan on binlerce öğretmen, mühendis, teknik personelden oluşan mağdurlar
ordusuna bir de Jandarma ve Sahil Güvenlik personelimizi eklemeyelim. 
Sayın
üyeler; maalesef, Jandarma ve Sahil Güvenlik Komutanlığı bir kuvvet komutanlığı
olmaktan çıkarılmış, bu da yetmezmiş gibi son torba kanunla bu Komutanlığa ait
orduevleri, gazinolar, sosyal tesisler, özel yerel ve kış eğitim merkezleriyle
kantinlerin tamamının kiraya verilerek özelleştirilmesinin yolu açılmıştır.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
SUZAN
ŞAHİN (Devamla) - 15 Temmuz hain darbe girişimi sonrası şanlı ordumuzdan
koparılan Jandarma ve Sahil Güvenlik Komutanlıklarının sahip olduğu ve açacağı
tesislerin özelleştirilmesine CHP Grubu olarak katiyetle karşı olduğumuzu ifade
etmeliyim. Faaliyet alanları samimi ve gerçekçi olmayan düzenlemelerle ranta
dönük, kaotik bir yöntem anlayışı öngörülen Sahil Güvenlik Komutanlığı
bütçesine ret oyu vereceğimizi duyuruyoruz. 
“Sokağında
fener, penceresinde cam ama umudu var büyük insanlığın. /Umutsuz yaşanmıyor.”
değerli milletvekilleri. Tez zamanda bizim iktidarımızda topyekûn bu millete
yaşatılan adaletsizliklerin, yoksullukların, yolsuzluk ve yalanların biteceği
umudu, inancı ve kararlılığıyla yüce Meclisi ve aziz milletimizi saygıyla
selamlıyorum. (CHP sıralarından alkışlar) 
Sayın
Başkan, bu Hatay konusunu buradan dillendirebilir miyim?
BAŞKAN
– Hatay’ı söyledik zaten yani. 
Sayın
Mehmet Güzelmansur, buyurun lütfen. (CHP sıralarından alkışlar) 
CHP
GRUBU ADINA MEHMET GÜZELMANSUR (Hatay) – Sayın Başkan, değerli milletvekilleri;
Göç İdaresi Genel Müdürlüğü bütçesi üzerine Cumhuriyet Halk Partisi adına söz
almış bulunuyorum. Genel Kurulu ve ekranları başında bizi izleyen tüm
vatandaşlarımızı saygıyla selamlıyorum.
Sayın
Başkan, değerli milletvekilleri; AK PARTİ hükûmetlerinin tutarsız dış
politikası ve özellikle de Suriye politikası ülkemizde tarihte benzeri
görülmemiş göç akımına sebep olmuştur. Resmî rakamlara göre, yüzde 71’i
Suriyeli olmak üzere ülkemizdeki yabancı sayısı 5,1 milyondur. Buna
kayıtsızları ve kaçakları eklediğimizde ülke nüfusunun yüzde 8’i yabancı
demektir. Dolayısıyla; öngörülü, tutarlı, ayakları yere basan bir göç
politikası bugün Türkiye’nin olmazsa olmazı hâline gelmiştir. Oysa Sayın Bakan
Plan ve Bütçe Komisyonu sunumunda, Türkiye’nin dört başı mamur bir göç
politikası ürettiğinden bahsetmektedir. Ne Suriye iç savaşının süresini ne
ülkemize gelecek Suriyeli sayısını ne de bunun etkilerini kestiremeyen
iktidardan dört başı mamur bir göç politikası çıkar mı ?
Değerli
milletvekilleri, Hatay’ın üçte 1’i Suriyeli olmuş. 93 bin nüfuslu Reyhanlı’da
Suriyeli nüfus 123 bine ulaşmış. Kilis’te Suriyeli nüfus, il nüfusunun yüzde
81’ini aşmış ve hâlâ “Kusursuz göç politikalarımız var.” diyorsanız biz de size,
Allah akıl fikir versin diyoruz. (CHP sıralarından alkışlar) Suriyelilere
-göğsünüzü gere gere- 40 milyar dolar harcadığınızı söylerken engelli
maaşlarını, 65 yaş maaşlarını kesiyorsanız ve ekonominin ne hâle geldiğini
görmüyorsanız biz de size, Allah vicdan ihsan eylesin diyoruz. İthalatla
çiftçimizi borç içinde inim inim inletirken, mahsulünü dalında, toprakta
bıraktırırken Türk tarımını -Suriyelileri- ayağa kaldıracağınızı söylüyorsanız
biz de size, Allah kalbinize merhamet versin diyoruz. Esnafımız oda aidatı,
sosyal güvenlik ödemesi ve vergi altında ezilirken Suriyelileri tüm bunlardan
muaf tutuyorsanız biz de Allah aklınıza, kalbinize adalet duygusu yerleştirsin
diyoruz. İktidarınız 8 milyon işsiz yaratırken ve işsizliği eritmek için hiçbir
adım atmazken 2 milyon Suriyeli istihdamı hedeflediğinizi açıklıyorsanız biz de
sizi millete havale ediyoruz. Vatandaşımız sağlık hizmeti almak için sıra
beklerken, katılım payları öderken Suriyelilere sırasız, ücretsiz sağlık
hizmeti sunmanız vicdanınızda ufacık bir rahatsızlık dahi yaratmıyorsa size
acil şifalar diliyoruz. 
Türkçe
bilmeyen Suriyelilerle Arapça bilmeyen Türk öğrencileri aynı sınıfa koyup,
karma eğitime tabi tutup bu sınıflarda iyi eğitim almış, yeterli bilgiyle
donanmış nesiller yetiştirmeyi aklınız alıyorsa size bir kez daha, Allah akıl
versin diyoruz. (CHP sıralarından alkışlar) 
Açık
kapı politikanızla, elini kolunu sallayan, ne olduğu belli olmayanları ülkeye
sokarken yarattığınız mutsuzluk, umutsuzluk ve güvensizlikle eğitimli kalifiye
insanlarımızın ülkeden göçüne sebep oluyorsanız Allah sizi ıslah etsin diyoruz.

Ben,
şimdi hepinizin vicdanına, aklına soruyorum: Bu kadar yanlıştan doğru çıkar mı?
Buradan milletin menfaatine bir göç politikası, dış politika, iç politika çıkar
mı? Çıkmaz elbet, çıkmadı da. Bu yanlış politikalardan ekonomik kriz çıktı,
borç çıktı, icra çıktı, açlık çıktı, yoksulluk çıktı, sefalet çıktı. Bu
yanlışlardan dönmediğiniz takdirde, vatandaşlığa alarak seçmen yaptığınız ve
medet umduğunuz Suriyeli oyları da sizi kurtarmaz, bilginiz olsun. (CHP
sıralarından alkışlar)
Sayın
Başkan, değerli milletvekilleri; 8 milyon işsizin, binbir umutla üniversiteyi
bitirdiği hâlde ailesinin eline bakan gencin; atanamayan öğretmen, mühendis,
veteriner hekim ve diğer meslek sahiplerinin, ay sonunu getiremeyen emeklinin,
açlık sınırının altında yaşamaya mahkûm edilen milyonların; pazardan filesini
doldurmadan dönen, mutfakta tenceresi boş kalan anaların, yatağa aç giren
çocukların, borç batağına itilen…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen sözlerinizi. 
MEHMET
GÜZELMANSUR (Devamla) - …mahsulünü tarlada bırakan çiftçinin, kepenk kapatan
esnafın, “Yaşlısın.” diye iş verilmeyen, “Gençsin.” diye emekli edilmeyen;
lüks, şatafata milyonlar harcarken “Devlete yük oluyorsunuz.” diye hakları
verilmeyen emeklilikte yaşa takılanların, seçimden önce 3600 ek gösterge sözü
verilip seçimden sonra unutulan memurun derdine derman olmayan bu bütçeyle
derdine dert katan göç politikalarınıza “hayır” diyoruz. 
Değerli
milletvekillerim, sürem bitmek üzereyken son söz olarak da bir tavsiyede
bulunmak istiyorum. Bugüne kadar halkı kandırmayan tek kişi Genel Başkanımız
Sayın Kemal Kılıçdaroğlu’dur. Ülkemizin ve milletimizin geleceği için her zaman
doğruları söyleyen tek kişi yine Genel Başkanımızdır. Dolayısıyla onun
uyarılarına, önerilerine kulak vermenizi istiyorum. 
Bu
duygu ve düşüncelerle Genel Kurulu, hak, hukuk, adalet isteyen tüm
vatandaşlarımızı bir kez daha saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Sayın Hasan Baltacı, buyurunuz. 
CHP
GRUBU ADINA HASAN BALTACI (Kastamonu) – Sayın Başkan, değerli milletvekilleri;
Afet ve Acil Durum Yönetimi Başkanlığının bütçesi hakkında grubum adına söz
almış bulunuyorum. Genel Kurulu saygıyla selamlıyorum. 
Öncelikle,
deprem bir doğa olayıdır, bir afet değildir. Deprem önlenemez ancak afet
önlenebilir. Depremi afete dönüştüren plansız, çarpık ve ranta dönük
şehirciliktir. Bu bakımdan, esas olan, afet yönetimi değil, risk yönetimini
önceliğe almaktır. Ne yazık ki depremin öncesiyle ilgili bir risk planımız
olmadığı gibi, sonrası için de bir planımız yok. En son Silivri’de yaşanan
deprem İstanbul’un depreme hazır olmadığını bir kez daha göstermiştir.
Silivri’de meydana gelen ve üç gün boyunca süren, bulunduğumuz coğrafyada
normal büyüklükte bir depremin kaosa dönüşmesi, depremde insanların nereye
gideceklerini bilememesi, telefonlara ulaşılamaması bunun en net göstergesidir.
Depreme hazır değiliz. Sebepleri de belli: Plansız kentleşme, depreme dayanıksız
yapılar, toplanma alanlarının ranta açılması, denetim faaliyetinin
özelleştirilerek yapı denetim firmalarına verilmesi, depreme karşı dayanıklı
kentler inşa etmek yerine imar rantını organize etmek için çıkarılan yasalar,
fay hatlarını gözlemleyecek istasyonların hâlen kurulmamış olması, afet yönetim
planının olmayışı, risk yönetim planının olmayışı ama esas sorun bilime ve akla
değil, tek amacı kâr olan bir şahıs şirketi gibi bu ülkenin yönetilmesidir.
(CHP sıralarından alkışlar) 
Şunu
unutmayalım: Türkiye’de yerleşim yerlerinin yüzde 92’si fay kuşaklarının
üzerinde yer alıyor; nüfusun yüzde 96’sı deprem riskiyle yaşıyor. Buna rağmen
“deprem” denince ilk aklımıza gelen şehrin İstanbul olması normaldir çünkü
Türkiye nüfusunun beşte 1’i ve sanayinin yarısı İstanbul’dadır. Bilim insanları
uyarıyor: “Otuz yıl içinde Marmara Denizi’nde 7 ve daha büyük şiddette bir
depremin olma olasılığı yüzde 65’tir.” Bu bakımdan “İstanbul depremi olacak mı,
olmayacak mı?” tartışması bir an önce bitirilmelidir, gereken tedbirler acilen
alınmalıdır. 
En
son, Kartal’da çöken, 21 kişinin hayatını kaybettiği Yeşilyurt Apartmanı’na,
imar affı kapsamında Yapı Kayıt Belgesi almak için başvurulduğunu göz önüne
alırsak denetimsizliğin ve bekleyen tehlikenin büyüklüğünü görebiliriz. Oysa
deprem bütçesiyle otoyol yapmak yerine deprem riskini önceleyen bir kentsel
dönüşümü hayata geçirebilirdik. 
Ayrıca,
değerli arkadaşlar, İstanbul’u bekleyen tek tehlike deprem değildir. Bakın,
daha iki gün önce, bilim insanlarının tüm uyarılarına rağmen, Sayın Erdoğan,
Kanal İstanbul Projesi’ndeki ısrarını bir kez daha ifade etti; hatta öyle ki
İstanbul Büyükşehir Belediye Başkanımız Ekrem İmamoğlu’na “Sen otur, işine
bak.” diyerek had bildirmeye kalktı. Sayın Erdoğan; Sayın İmamoğlu’nun işi, İstanbul’u
sizden korumaktır. (CHP sıralarından alkışlar) Sayın İmamoğlu’nun işi,
İstanbul’u yağmadan korumaktır. On binlerce yılda oluşan ekosistemin dengesini
bozarak Marmara’yı ve Karadeniz’i öldürmenize, İstanbul’u yok etmenize izin
vermeyeceğiz. Millet geçim derdindeyken, millet boğaz derdindeyken siz
İstanbul’un boğazını sıkma peşindesiniz. Neymiş? Gemi trafiğini
düzenleyeceklermiş. Neymiş? Tanker geçişlerini düzenleyeceklermiş. Neymiş?
Boğaz’ın güvenliğini sağlayacaklarmış. Madem amacınız Boğaz’ın güvenliğini
sağlamak, madem gemi trafiğini rahatlatmak; Kanal güzergâhını neden imara
açıyorsunuz, neden Kanal güzergâhı üzerindeki tarım arazilerini imara
açıyorsunuz? Amacınız belli; amacınız, inşaat baronlarına gelir sağlamak. (CHP
sıralarından alkışlar)
Az
önce bir milletvekili arkadaşım dedi ya “Kim bunlar?” diye; değerli arkadaşım,
işte bu. İstanbul’u Katarlılara peşkeş çekemezsiniz, “Kanal İstanbul” adı
altında “Katar İstanbul” yaratamazsınız, İstanbul’u katar katar satamazsınız!
(CHP sıralarından alkışlar) 
SALİH
CORA (Trabzon) – Sermaye düşmanısınız ya.
HASAN
BALTACI (Devamla) – Siz, sükse yapacaksınız diye, siz rant elde edeceksiniz
diye İstanbul’u yok edemezsiniz. Mesele İstanbul’u depreme hazırlamak, mesele
İstanbul’u yaşanabilir kent olarak tekrar inşa etmektir. Türkiye’nin önünde bir
takoz varsa -Sayın Erdoğan öyle söylüyor- o takoz da sizin iktidarınızdır! 
ŞAHİN
TİN (Denizli) – “İstemezük, istemezük!” Başladınız yine.
HASAN
BALTACI (Devamla) – Oradan laf atmakla olmaz. 
Daha
geçenlerde Genel Başkanınız uyardı: “Bir tarafta sermaye, bir tarafta halk
var.” dedi. Nerede olduğunuz belli kardeşim; siz, sermayenin yanındasınız, siz
Katar sermayesinin yanındasınız! (CHP sıralarından alkışlar) 
Teşekkür
ederim Başkan.
SALİH
CORA (Trabzon) – İngiliz sermayesi yapılmasını istemiyor.
BAŞKAN
– Evet, Cumhuriyet Halk Partisi Grubunun söz talepleri karşılanmıştır.
Birleşime
beş dakika ara veriyorum. 
Kapanma Saati:17.47
DÖRDÜNCÜ OTURUM
Açılma Saati: 17.51
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 33’üncü Birleşiminin Dördüncü Oturumunu
açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, buyurun.
ÖZGÜR
ÖZEL (Manisa) – Sayın Bakanlar yok ama… 
BAŞKAN
– Komisyon yerinde; Sayın Özel buyurun siz, geliyorlar.
IV.- AÇIKLAMALAR (Devam)
35.- Manisa Milletvekili Özgür Özel’in, 21 Nisan 2019
tarihinde CHP Genel Başkanı Kemal Kılıçdaroğlu’nun şehit cenazesine katılmak
için gittiği Ankara ili Çubuk ilçesinde karşı karşıya kaldığı organize linç
girişimi olayında İçişleri Bakanının ağır ihmal ve kusurunun olduğuna ve özür
beklediklerine ilişkin açıklaması
ÖZGÜR
ÖZEL (Manisa) – Esasen, Sayın Başkan -ben başlayayım tabii ama- bütçe görüşmesi
olduğu için Komisyon ile Bakanların birlikte, aynı anda bulunmaları uygun olur.

Grubumuza
verilen söz hakları tamamlandı. Tabii, hep birlikte şunu düşünmeliyiz: Bu kadar
önemli 3 Bakanlığın bir günde görüşülmesi… Ki, artık bakanlar bu Meclise, Genel
Kurula yılda bir gün giriyorken herhâlde bunun daha geniş bir takvimde, daha
iyi müzakere olanaklarıyla, daha geniş zamanda yapılması lazım.
Bugün
İçişleri Bakanlığı bütçesi görüşülüyor. İçişleri Bakanının bu Meclise gelip
yaptıklarını savunması, sorulara cevap vermesi ve hesap vermesi gereken bir
gün. Bizim, Cumhuriyet Halk Partisi olarak hem Adalet ve Kalkınma Partisinden
hem Sayın Bakandan beklediğimiz cevaplar var. 
Tarih
21 Nisan 2019 Sayın Başkan. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Özel.
ÖZGÜR
ÖZEL (Manisa) – 21 Nisan 2019 günü, Sayın Genel Başkanımız Kemal Kılıçdaroğlu
bir şehit cenazesine katılmak için gittiği Çubuk’ta organize bir linç
girişimiyle karşı karşıya kalmıştır. Sayın Bakan Süleyman Soylu ve beraberinde
çalışanların bu olayın öncesinde, sırasında ve sonrasında ağır ihmalleri ve
kusurları vardır. Şöyle ki: Sayın Süleyman Soylu, 27 Haziran 2018’de
“Valilerime talimat verdim, CHP il başkanları şehit cenazelerine alınmamalı.”
diye ifade kullanmıştır. Ardından 31 Mart yerel seçimleri sürecinde… Aslında
Kabineden bir tek kişi bu işleri yapmayacaksa yapmayacak kişi İçişleri
Bakanıdır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel. 
ÖZGÜR
ÖZEL (Manisa) - İleride kendisinin üzerlerinde denetim yetkisi, kendisinin
üzerlerinde idari vesayet yetkisi olduğu, seçildikleri takdirde en yakın, en
doğrudan çalışacakları Bakan olduğu hâlde belediye seçimlerinde atanmış bir
Bakan olarak, başta önce Ankara ve sonra İstanbul seçimleri olmak üzere çok
sert bir propaganda dili üstlenmiş hatta adayların bundan rahatsız olduğu
bildirilmiş, konuşulmuş, yazılmış çizilmiş ancak olayın yaşandığı 21 Nisan
gününe kadar, öncesindeki 31 Mart tarihine kadar Sayın Bakanın ağzıyla
partimiz, Genel Başkanımız birtakım terör örgütleriyle ilişkilendirilmiş ve
örneğin “Ankara Belediyesi kazanılırsa oraya Kemal Kılıçdaroğlu’nu ayak
bastırmayın, sizden rica ediyorum.” gibi ifadeler ve “Teröristlerin Ankara
Büyükşehir Belediyesinde çalışacağı” gibi ifadelerle olağan dışı, doğru
olmayan…
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Bir İçişleri Bakanı; böyle, azmettirme, hedef gösterme gibi
meselelerle mücadele etmesi gereken kişi, aksine, böyle bir atmosfer
yaratmıştır öncesinde. O gün görevler yapılmamış, ardından da suç linçe maruz
kalan Genel Başkanımızdaymış gibi açıklamalar yapılmış. Örneğin, böyle bir olay
olduğunu düşünün arkadaşlar; hani, Adalet ve Kalkınma Partisine dönsek… Ömer
Çelik “Üye olanları ihraç edeceğiz.” dedi, bu konuda kamuoyunu aydınlatmadınız.
Nezle olsanız, başınıza bir şey gelse geçmiş olsun diliyoruz; özellikle bir tek
geçmiş olsun, bir tek üzüntü beyanı duymadık. Bazı bakanlarınız “Mesajı
verdiniz arkadaşlar, dağılın.” deyip linçi bir mesaj gibi gösterdi. Sayın
Süleyman Soylu’nun kullandığı ifadeler doğrudan Genel Başkanı ve koruma ekibini
suçluyordu, İçişleri Bakanlığı personelini.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Bitiyor Sayın Başkanım.
Sayın
Bakan yanlış anlamasın, ben sözlerime başlarken sizin burada olmanız
gerektiğini ve bu görüşmeleri varlığınızda yapmamız gerektiğini söyledim yani
“Yokluğumda bu konuya girmiş.” diye düşünmeyin. Yani onu ifade etmek istedim. 
Ve
gelinen noktada, biz alınmayan ifadelerle, kasıtları çok belli olan kişilerin
tesadüfen orada gösterilmesiyle, tepelerden demir çubuk istifleyenlerin,
dağıtanların görüntüleriyle, kişilerin parmaklarla gösterip Sayın Genel
Başkanımız Kemal Kılıçdaroğlu’nu sıkıştırmaya ve linçe doğru yönlendirmesiyle
organize edilen linçi bir çalışma grubumuz raporladı, bunu da yolladık. “Ya,
üzgünüz, bundan yararlanıyoruz, eksikler varsa gidereceğiz.” deyip bizi ve
Türkiye'yi rahatlatacaklarına, rapora karşı rapor yayınladılar. Hâlen, bakın,
bir tutuklu yok.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Osman Sarıgül için, Adalet ve Kalkınma Partili birçok gerçek
kişi; öven, “Osman Amca yalnız değildir.” diyen eski milletvekillerine
varasıya, ifade vereceği yerde elini öpmek için kuyruğa girenler, onu
paylaşanlar… Burada bir devlet adamı sesi bekledik biz ya, bir devlet adamı
sesi, her şeye rağmen. Eleştiri olur, kavga olur, söz olur ama ne demek bir
şehit cenazesinde linç, ne demek şiddet? Bu ülkenin protokolünde 3’üncü noktada
olan Ana muhalefet partisi liderine yapılan nasıl bir şey? “Kendi Genel
Başkanıma yapılmış sayarım.” denileceğine, bu tepkiler gösterileceğine...
Namusumuza şerefimize, burada söylüyorum, şunun beşte 1’i herhangi bir Genel
Başkana olsa ilk üzüntü beyanı Cumhuriyet Halk Partisinden gelir ve ilk
ifademiz “Kendi Genel Başkanımıza yapılmış sayarız.” olurdu. (CHP sıralarından
alkışlar) 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan, son sözlerim. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Özel, sözlerinizi tamamlayın.
RAMAZAN
CAN (Kırıkkale) – Özgür Bey, bu konuya nereden geldiniz? 
ÖZGÜR
ÖZEL (Manisa) – İçişleri Bakanlığı bütçesindeyiz.
Sayın
Bakanın öncesindeki sözleri, yarattığı vasat, psikolojik ortam doğrudan hedef
gösterme, o günkü koruma zafiyetleri...
RAMAZAN
CAN (Kırıkkale) – Başkan, böyle bir usul mu var ya! (AK PARTİ sıralarından
gürültüler) 
BAŞKAN
– Arkadaşlar, Grup Başkan Vekillerinin söz içeriğine de mi müdahale edeceğiz
burada?
Devam
edin siz Sayın Özel.
ÖZGÜR
ÖZEL (Manisa) – Bak, bir dinleseydin bir daha uzamayacaktı, boşuna uzatıyorsun,
laf atma. Bak, bizim yüreğimiz yanıyor, Allah aşkına hafife alma, hafife alma,
otur! (CHP sıralarından alkışlar) 
Sayın
Başkan, özür dileyerek… O gün Sayın İçişleri Bakanının öncesindeki kullandığı
dil, hedef gösterme ifadeleriyle yarattığı vasat ve yarattığı psikolojik
atmosferle o günkü İçişleri Bakanlığına bağlı personelin zafiyetiyle,
sonrasında meseleyi küçümsemesi, üstüne düşen tutumu göstermemesi... Ve o gün
orada tek devlet adamı gibi davranan Emniyet Genel Müdürü Celal Uzunkaya diyor
ki: “Cesedimi çiğnemeden bu eve sokmam.”
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
Lütfen
son cümlelerinizi alayım.
RAMAZAN
CAN (Kırıkkale) – Başkanım, ne zamana kadar açacaksınız?
BAŞKAN
– Sayın Can, ne istiyorsunuz?
RAMAZAN
CAN (Kırıkkale) – Ne zamana kadar açacaksınız, ben anlamadım ki! Süre sınırı
var mı?
ÖZGÜR
ÖZEL (Manisa) – Ramazan Can, Allah aşkına, bir dur ya! 
BAŞKAN
– Sayın Özel, siz devam edin. 
RAMAZAN
CAN (Kırıkkale) – Böyle bir şey olur mu ya! Sınırsız bir şey var mı ya! İç
Tüzük var ya!
ÖZGÜR
ÖZEL (Manisa) – Bitiriyoruz. Sana ne ya! Bekle, Başkan yönetiyor ya! 
ŞAHİN
TİN (Denizli) – Gündem bu değil ki!
ÖZGÜR
ÖZEL (Manisa) – Ve o gün Emniyet Genel Müdürü Celal Uzunkaya, gerçek bir devlet
adamı -hangi siyasi görüşten olduğunu bilmem ama onu doğuran anaya helal olsun-
diyor ki: “Cesedimi çiğnemeden içeri giremezsiniz.” 
RAMAZAN
CAN (Kırıkkale) – Böyle bir şey var mı!
ÖZGÜR
ÖZEL (Manisa) – Bu kişi bu ifadeleri kullandıktan yirmi gün sonra görevden
alınıyor. Bunlara açıklama ve özür bekliyoruz. 
Teşekkür
ederim Başkanım. (CHP sıralarından alkışlar) 
BAŞKAN
– Teşekkür ederim Sayın Özel. 
Sayın
Özkan, buyurun.
36.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, tabii, bütçe görüşmeleri olduğu için görüşme
takvimimiz belli. Bu noktada, Sayın Grup Başkan Vekilinin kendileriyle ilgili,
ülkemizle ilgili bahsettiği hususlar da elbette görüşülmeye değer, onların da konuşulması
lazım. Ancak, bu kadar önemli bir meselenin -kendileri için de önemli, ülkemiz
için de önemli olduğunu düşünüyoruz- her yönüyle değerlendirilmesi önemli. Onun
için, burada usule dikkat etmek gerektiğini düşünüyorum. Yani bu noktada diğer
Grup Başkan Vekillerimizin de tabii ki söz hakkı olacaktır ancak eğer görüşme
takvimine uygun olarak takvim ilerlerse, arkasından, zaten Sayın Bakanın
konuşmasından sonra Grup Başkan Vekilleri de kendileri için önemli gördükleri
hususa ilişkin açıklamalar yapacaktır. Bu noktada, görüşme takvimine uygun
olarak çalışmalarımızın devam etmesini temenni ediyorum. 
BAŞKAN
– Teşekkür ediyorum Sayın Özkan. 
Sayın
Bakan, Sayın Soylu, buyurun. 
37.- İçişleri Bakanı Süleyman Soylu’nun, Manisa
Milletvekili Özgür Özel’in yaptığı açıklamasındaki bazı ifadelerine, Anayasa ve
kanunların bir partinin veya bir hükûmetin bakanının siyaset yapma yetkisini
elinden almadığına ilişkin açıklaması
İÇİŞLERİ
BAKANI SÜLEYMAN SOYLU – Sayın Başkan, tekrar çok teşekkür ediyorum. 
Çok
saygıdeğer milletvekilleri, yaklaşık üç yılı aşkındır İçişleri Bakanlığı
görevini yapıyorum. Her sabah hangi trafik kazası olmuşsa onun üzüntüsüyle
kalkarım yani bir trafik kazasının olmasının sorumluluğunu da kendimde
hissederim. (AK PARTİ sıralarından alkışlar) 
VELİ
AĞBABA (Malatya) – Yalan!
İÇİŞLERİ
BAKANI SÜLEYMAN SOYLU – Beni tahrik etmezseniz…
ÖZGÜR
ÖZEL (Manisa) – Kim tahrik ediyor ya? Yok, tahrik eden kimse yok. 
BAŞKAN
– Sayın Soylu, siz devam edin lütfen. 
Buyurun.

İÇİŞLERİ
BAKANI SÜLEYMAN SOYLU – Yok, “Yalan!” diye bir şey geldi de onun için. 
Çubuk’taki
olaydan önce Türkiye’de birçok olay oldu. Sayın Kılıçdaroğlu Türkiye siyasi
tarihinde hiç yaşanmayan bir adım attı. Ankara’dan İstanbul’a bir yürüyüş
gerçekleştirdi. Türkiye’yi kaosa sokmak isteyen unsurlar elbette ki bu yürüyüşü
hem istismar edebilirler hem provoke edebilirler hem de Türk siyasi hayatını
belki de hepimize üzüntü vereceği bir sonuçla karşı karşıya bırakabilirlerdi.
Tüm Emniyet teşkilatımız… Ve yürüyüş de Türkiye’de adaletin, hukukun olmadığına
dair, direkt Hükûmet karşıtı bir yürüyüştü. Bizim görevimiz, Türkiye’deki 82
milyonun huzurunu, can güvenliğini temin etmektir. Keşke Tekin Bingöl burada
olsaydı. 
ÖZGÜR
ÖZEL (Manisa) – Burada. 
İÇİŞLERİ
BAKANI SÜLEYMAN SOYLU – Bilmiyorum, biraz önce buradaydı. 
Sayın
Tekin Bingöl’le birlikte, arkadaşlarımız ve biz, adım adım, saat saat o
yürüyüşün güvenliğini temin edip İstanbul’a, sağlıklı bir şekilde, bir miting
neticesiyle ulaştırmayı sağladık. 
Çubuk’taki
olay ve öncesi gelişenler… Çok doğal, hepimiz siyaset yapıyoruz, siz beni
atanmış bir Bakan olarak değerlendirebilirsiniz ama ben AK PARTİ’nin hem
üyesiyim hem delegesiyim hem de en son büyük kongredeki büyük kongre
delegesiyim ve bununla da onur duyuyorum, partimin mensubuyum. (AK PARTİ
sıralarından alkışlar) Ve herkes gibi… Ne Anayasa -bunu burada bir müşavere
etmemiz lazım- ne kanunlar, bir partinin veya bir hükûmetin bakanının siyaset
yapma yetkisini elinden almıyor bugün. Ha, siz Meclissiniz, bu, Meclisin en
doğal hakkıdır; Meclis, Anayasa’yı değiştirebilir, bakanları tam da sizin
söylediğiniz gibi teknokrat konumuna getirebilir, haklarını alır ve der ki:
“Ben seni burada memur kıldım, bunun ötesinde başka bir hak elde edemezsiniz.”
ama bu şeyde bile ben seçimlerde de irademi ortaya koyarım. 
Çubuk
olayı oldu. Çubuk olayına en çok üzülenlerden biri ben olmalıyım çünkü benim
İçişleri Bakanlığım döneminde oldu. Hiçbir İçişleri Bakanı, kendi döneminde,
bir Ana Muhalefet Partisi Genel Başkanının böyle bir olayla karşılaşmasını
istemez; ben istemezdim şahsen ama böyle bir olay oldu. Siz biraz önce dediniz
ki: “Kimse üzüntüsünü belirtmedi.” Tam tersine, çıktım, üzüntümü belirttim.
Telefon çekmemesine rağmen oradan, İstanbul’dan, Emniyet Genel Müdürüne ulaşan,
Ankara Emniyet Müdürüne ulaşan, ilgili Jandarma komutanına ulaşan, oradaki
herkese ulaşıp bu meseleyle ilgili talimatları veren de benim. Uçağa bile
binmeden arabayla derhâl Ankara’ya geldim yani gidip de uçak zamanını
beklemeyeyim, direkt Ankara’ya gideyim diye. Bu esnada da tüm arkadaşlarımıza
alınabilecek bütün tedbirleri… Ama elhak, Allah rızası için, bir siyasi
partinin Genel Başkanı Ankara’nın ne zaman dışına çıkarsa veya Ankara’nın
çeperine çıkarsa, defalarca… Şurada, yani CHP’nin Çubuk raporundaki sizin
iddialarınızın her birinin gerçek dışı olduğunu iddia eden bir rapor ortaya
koyduk. Ben bunu şimdi size de göndereceğim. Yani yarın itibarıyla bu raporu da
size göndereceğim. Hiçbir iddianın sübut bulan bir tarafı yoktur. Bunu
arkadaşlarımız çalıştı, sizin iddialarınızı da çalıştı ve yapılması gereken tek
bir şey vardı: Zamanında oradaki korumalar… Biz Çubuk’a bir şehit cenazesine
gidiyoruz. Takdir edersiniz -hepimiz siyasetçiyiz- Allah’ınızı severseniz,
hepimiz her yere gidiyor muyuz ya?
MURAT
EMİR (Ankara) – Gitmeyelim mi Sayın Bakan?
İÇİŞLERİ
BAKANI SÜLEYMAN SOYLU – Bir saniye, bir saniye… Bir müsaade edin, önemli bir
olayı konuşuyoruz. Konuşmayalım isterseniz.
BAŞKAN
– Sayın Emir, lütfen…
İÇİŞLERİ
BAKANI SÜLEYMAN SOYLU – Yani, hepimiz her yere gidiyor muyuz? Bazı köylere
gitmek gerektiği zaman derler ki: “Sayın milletvekili şuraya gitmeyin.” veya
“Şurada şu kişiyle şöyle bir temasla karşı karşıya kalmayın.” Siyasetçiyiz,
karşımızda insan var, berimizde insan var, konjonktür buna müsaade etmez.
Tam
Türkiye'nin terörle mücadelesinin en yoğun olduğu bir zaman dilimi içerisinde
-yine beni bağışlayın- HDP’yle seçim sırasında ortaya çıkan bir ittifakın
siyaset zemininde çok yoğrulduktan sonra ortaya çıkan iklim, elbette ki
herkesin bazı meselelerde seçim sonrası biraz tedbirini gerektirir. Tedbir de
şudur: Gitmemek değil. Bize haber verin, biz oradaki bütün -nerede, nasıl
yapmışsak bugüne kadar, bakın, nerede, nasıl yapmışsak- tedbiri alalım. Ama CHP
Grubu benden çok daha iyi biliyor ki –bunu da burada söylüyorum- maalesef
korumaların korunduğu bir zafiyet ikliminin oluştuğu ve CHP’nin bütün
katlarında da bu, çok net bir şekilde, bu olay olmadan önce de defalarca
konuşuldu. Defalarca da tekerrürün olduğu, sıkıntıların olduğu -tek tek
anlatmayayım- bir hadisede yapılması gereken: Ankara Emniyetinin aranması ve
“Biz, buraya gidiyoruz.” denmeliydi. Buna nazaran da tedbirlerin, makul
tedbirlerin tedbir almadık değil, burada hepsi var… Yüzlerce korumayla daha
onun ötesinde -hakkını yemeyin ne olursunuz, üzülüyor- Sayın Millî Savunma
Bakanımız Hulusi Akar, Sayın Millî Eğitim Bakanımız, Genel Sekreterimiz Fatih Şahin, Milliyetçi Hareket Partisi Genel Başkan
Yardımcısı Mevlüt Karakaya, bunların hepsi, hem de hepsi bu meselelerin orada
başka bir sonuca sevk edilmemesi için bir çaba ortaya koydular ama biz bunu tahrik
eden olduk, biz bunu yönlendiren olduk, biz Sayın Kılıçdaroğlu’na bunu sağlayan
olduk. 
BAŞKAN
– Sayın Bakanım, toparlayın lütfen.
İÇİŞLERİ
BAKANI SÜLEYMAN SOYLU - Bunun doğru olmadığını, tarih nezdinde de doğru
olmadığını, bunun yanlış olduğunu, tedbiri bize bildirdikleri anda bizim
tedbiri her seferinde en yüksek aldığımızı bir kere daha ifade etmek istiyorum.

Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum. 
Değerli
milletvekilleri…
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, buyurun. 
38.- Manisa Milletvekili Özgür Özel’in, İçişleri Bakanı
Süleyman Soylu’nun yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, hatta Levent Gök var, Meclis Başkan Vekili,
sizin mevkidaşınız “Bizzat, Genel Başkana da eşlik ederek oraya gideceğimi
telefonla İçişleri Bakanlığına ben bildirdim.” diyor şimdi telefonda. 
İÇİŞLERİ
BAKANI SÜLEYMAN SOYLU – Bakın, böyle bir yöntem yok. “Levent Gök’ün İçişleri
Bakanlığına bildirmesi.” diye bir yöntem söz konusu değildir. 
BAŞKAN
– Sayın Bakan, müsaade eder misiniz.
ÖZGÜR
ÖZEL (Manisa) – Devam ediyorum. 
Sayın
Bakan, siz konuşurken çıt çıkmayacak, biz konuşurken devamlı müdahale
edeceksiniz. 
BAŞKAN
– Sayın Özel, devam edin. 
ÖZGÜR
ÖZEL (Manisa) – İki: Bizim Genel Başkanımızı korumakla görevli koruma
müdürümüzden aldığımız bilgiyle, kendi raporumuzda yazdığı gibi, daha önce de
bildirdiğimiz gibi, önce cumartesi günü planlanan, daha sonra pazar günü
ikindiye alınan ve Çubuk merkezden köye alınan cenazeye, geceleyin koruma
ekibimizdeki arkadaşımızın…
(Mikrofon
otomatik cihaz tarafından kapatıldı)
BAŞKAN
– Toparlayın lütfen Sayın Özel. 
ÖZGÜR
ÖZEL (Manisa) - …Ankara Emniyet Müdürlüğündeki muhatabını arayıp “Yarın gelmeyi
düşünüyoruz, gelmemiz kuvvetli ihtimal.” dediği, evden çıkılırken bu durumun
bildirildiği ortada. Velev ki hiçbir şey olmasın, bir şehit cenazesi varsa -ki
bu üç telefon da olmasa- Sayın Genel Başkan Ankara’daysa Ankara’daki şehit
cenazesine gider -ve bunu en iyi İçişleri Bakanı bilir- iki eli kanda olsa
gider. İçişleri Bakanlığı da bir şehit cenazesine devletin üst düzeyde koruması
gereken 9 kişi, bakan, Cumhurbaşkanı, ana muhalefet lideri, siyasi parti lideri
mi gelecek ile 10 kişi mi gelecek arasında bir zafiyete düşüyorsa yandı gülüm
keten helva. 
BAŞKAN
– Teşekkür ediyorum Sayın Özel.
ÖZGÜR
ÖZEL (Manisa) – Sayın Başkanım, şunu söyleyelim: İsimler geçti, raporda var.
Söylediğiniz isimlerden bir tanesi, Genel Başkan elini uzattığında elini
vermeyerek arkasındakileri tahrik ediyor. 
(Mikrofon
otomatik cihaz tarafından kapatıldı) 
BAŞKAN
– Açalım mikrofonu ama son cümlelerinizi alayım lütfen.
ÖZGÜR
ÖZEL (Manisa) – Bir tanesi, kafasını havaya çevirerek Genel Başkanın uzattığı
eli görmezden geliyor. Bir tanesi, mikrofonu eline alıp “Arkadaşlar, mesajınız
alındı.” diyerek meseleyi mesaj verme gibi meşrulaştırıyor. Mevlüt Karakaya’yla
diyaloglarına arkada şahidim, “Yanınızda ben vardım efendim.” diye Genel
Başkana gelip geçmiş olsun dilerken Genel Başkan da “Evet, hatırlıyorum, odada
beraberdik.” dedi. Mesela Mevlüt Karakaya’nın varlığını yalanlayamayız.
BAŞKAN
– Sayın Özel, toparlayalım, son cümleniz.
ÖZGÜR
ÖZEL (Manisa) – Ama mesele şu: Siz yerel seçim sürecinde Ankara’da ilçe ilçe
gezip…
BAŞKAN
– Sayın Özel, yeni bir tartışmaya yol açmadan…
ÖZGÜR
ÖZEL (Manisa) – …CHP’yi teröristlerle iş birliğiyle suçlarsanız ve terör örgütü
ile CHP’yi sürekli özdeşleştirirseniz, daha sonra, İçişleri Bakanı olarak
yaptığınız görevde uğradığınız zafiyeti söylediğimizde bu durumda kalırsınız.
(Mikrofon
otomatik cihaz tarafından kapatıldı) 
BAŞKAN
– Sayın Özel, teşekkür ediyorum.
ÖZGÜR
ÖZEL (Manisa) – Ayrıca…
BAŞKAN
– Son cümlenizi alayım.
ÖZGÜR
ÖZEL (Manisa) – Son cümle: Ayrıca “Cumhuriyet Halk Partisi Çubuk İlçe Başkanı
da Çubuk Emniyet Müdürünü bizzat arayarak bildirdi.” diye de not geldi
arkadaşlardan, onu da ifade edeyim.
BAŞKAN
– Teşekkür ediyorum.
MURAT
EMİR (Ankara) – Şehit evinin bayrağı CHP İlçe Binasından gitmiştir Sayın Başkan
oraya.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Değerli milletvekilleri, şimdi AK PARTİ Grubu adına konuşmalara başlıyoruz.
İlk
söz Sayın İsmail Güneş’in. (AK PARTİ sıralarından alkışlar) 
AK
PARTİ GRUBU ADINA İSMAİL GÜNEŞ (Uşak) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin Sağlık Bakanlığı bütçesi
üzerine AK PARTİ Grubum adına söz almış bulunmaktayım. Bu vesileyle aziz
milletimizi ve yüce heyetinizi saygıyla selamlıyorum.
Değerli
milletvekilleri, bir ülkede verilen sağlık hizmetlerinden tüm toplumun
yararlanıyor olması, diğer taraftan tüm vatandaşların sosyal güvenlik çatısı
altına alınması, sağlığa bütçeden ayrılan payın yüksek olması o ülkenin hem
demokratik hem ekonomik hem de sosyal devlet olma adına önemli bir mesafeyi
katettiğinin göstergesidir.
Sağlıklı
nesiller yetiştirmek ve toplumun sağlığını korumak için 1 trilyon 95 milyar
TL’lik 2020 yılı bütçesinden sağlığa 188,6 milyar TL kaynak ayırıyoruz. 2002
yılında total bütçeden sağlığa ayrılan oran yüzde 11,3 iken 2020 yılında bu
oranı yüzde 17,2’ye çıkarıyoruz. 2020 yılında tedavi harcamalarına 98,4 milyar,
ilaç harcamalarına 47,3 milyar, aile hekimlerimiz için de 10,5 milyar TL
ayırmış bulunmaktayız. 
Değerli
milletvekilleri, hükûmetlerimiz döneminde sağlıkta önemli bir değişim ve
dönüşüm yaşanmıştır. Bunun neticesinde üniversite hastaneleri ve özel
hastaneler haricindeki tüm kamu hastaneleri Sağlık Bakanlığına bağlanmış,
hastanelere belli bir standardizasyon getirilerek hasta odaları, yoğun bakım odaları,
ameliyathaneler, diyaliz servisleri ve acil servislerin hangi şartları
taşıyacağına dair yeni bir yapılanmaya gidilmiştir. Ayrıca, hastanelerle
ilgili, sınıflarına göre, hangi birim, araç ve gereçlerin bulunması gerektiği
konusunda yeni düzenlemeler yapılmıştır. Bu yeniden yapılanma sayesinde, pek
çok ilimiz ve ilçemizde -Uşak’ta olduğu gibi- 636 yeni devlet hastanesi ve 378
adet ek bina yapılmıştır. Ayrıca, bunun sayesinde yoğun bakım yatak sayımız
869’dan 16.887’ye, yanık ünitesi sayımız 35’ten 554’e çıkarılmıştır. (AK PARTİ
sıralarından alkışlar) 10 bin kişiye düşen yatak sayımız da yüzde 24,8’den
yüzde 27,9’a çıkarılırken nitelikli yatak sayımız -bu çok önemli- 19 binden tam
145 bine yani oran olarak yüzde 6’dan yüzde 78’e yükseltilmiştir. (AK PARTİ
sıralarından alkışlar) İnşallah 2023 yılında nitelikli yatak sayımızı yüzde
100’ e çıkaracağız. Palyatif tedavi merkezleri hayata geçirilmiştir ve 5.360
palyatif tedavi yatağıyla palyatif tedavi hizmetleri verilmektedir. Ayrıca,
hastaların haklarının korunması adına hasta hakları birimi kurulduğu gibi
çalışan memnuniyeti ve hasta memnuniyetine de önem verilmiştir.
Değerli
milletvekilleri, birinci basamak sağlık hizmetlerinde aile hekimliğine
geçilerek hekime hastaları ve hastalara da hekimi daha yakından tanıma ve takip
etme fırsatı verilirken, kırsal kesimde oturan vatandaşlarımızın oturdukları
yerde hizmet almaları sağlanmıştır. Yine bu kapsamda, yazılan ilaçların
vatandaşa direkt ulaşması sağlanmıştır. Ülke genelinde aşılama oranı yüzde
96’dan, yüzde 98’e yükseltilmiştir. 
Yine,
yenidoğanlarda fenilketonüri, kistik fibrozis, hipotiroidi, biyotinidaz, adrenal
hiperplazi ve işitme taraması yaparak erken teşhis ve tedavi imkânı
yakalamaktayız.
Sigarayla
mücadelede önemli düzenlemeler yapılmış, ayrıca, sigarayı bırakmak isteyen
vatandaşlarımıza her türlü destek ve hizmet verilmektedir.
KETEM
birimlerimizce yapılan taramalarla kanserle mücadele ve erken teşhiste önemli
çalışmalar yapılmaktadır.
Sağlıklı
yaşam merkezleri hizmete sokularak, toplumumuzda sık görülen kardiyovasküler
hastalıklar, hipertansiyon, “Diabetes mellitus”, onkolojik hastalıklar,
psikolojik hastalıklar ve obeziteyle mücadele alanı gibi 202 merkezde 16 hizmet
türünde hizmet verilmektedir. 2020 yılında sağlıklı yaşam merkezi sayımızı
285’e çıkararak 8 milyon vatandaşımıza ulaşmayı hedeflemekteyiz.
Diğer
taraftan, acil hizmetlerinde zihniyet ve yönetim değişikliğine gidilmiş, 82
milyon vatandaşa yedi gün yirmi dört saat boyunca hizmet verilmeye
başlanmıştır. Ambulans sayımızı 5.469’a çıkarmakla kalınmamış, ayrıca kar
paletli ambulans, obezite ambulansı, çok sayıda hastayı aynı anda taşıma
ambulansı, helikopter ambulansı, uçak ambulansı ve deniz ambulansı hizmete
sokulmuştur. 
Bugün
ülkemizde, pek çok ülkenin sunamadığı acil hizmetlerini ücretsiz olarak
vermekteyiz. Sadece ülkemizdeki vatandaşlara değil, çeşitli vesilelerle
ülkemize gelmiş dünya vatandaşlarına da aynı hizmet verilmektedir.
2012
yılında hayata geçirdiğimiz evde sağlık hizmetleriyle 1 milyon 427 bin kişiye
evde sağlık hizmeti sunulmuştur. 
Doku
ve organ nakli alanındaki çalışmalara devam edilmiş ve 2019 yılında yerli ve
millî olan “TÜRKÖK” isimli kemik iliği bankası kurulmuştur.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Güneş.
İSMAİL
GÜNEŞ (Devamla) – Diğer taraftan, e-Nabız vasıtasıyla kişilerin sağlık
bilgilerine ulaşmasını ve bunun hekimiyle paylaşılmasını sağlıyoruz. Sağlık
hafızası oluşturarak, tekrar eden tahlillerden ve radyolojik incelemelerden
kurtulmuş olacağız. 
Yine,
aynı şekilde, ağız ve diş sağlığına büyük önem verdik. 11 bin diş hekimi ile 31
ağız ve diş sağlığı hastanesi ve 132 ağız ve diş sağlığı merkezinde her türlü
tedavi verilmektedir. Anlatmakla bitiremeyiz tabii beş dakikada.
Değerli
milletvekilleri, AK PARTİ iktidarı döneminde “İnsanı yaşat ki devlet yaşasın.”
sözü hayata geçirilmiş, sağlık alanında ülkemizde devrim niteliğinde değişim ve
dönüşümü yaşatan başta Sayın Cumhurbaşkanımız Recep Tayyip Erdoğan olmak üzere
bakanlarımıza ve gece gündüz fedakârca çalışan değerli sağlık çalışanlarımıza
teşekkürü bir borç bilirim. 
Sağlık
Bakanlığımızın 2020 yılı bütçesinin hayırlara vesile olmasını temenni eder,
Genel Kurulu saygıyla selamlarım. (AK PARTİ sıralarından alkışlar)
BAŞKAN
– Sayın İsmail Tamer, buyurun.
AK
PARTİ GRUBU ADINA İSMAİL TAMER (Kayseri) – Sayın Başkan, değerli
milletvekilleri, ekranları başında bizi seyreden büyük aziz Türk milleti;
hepinizi saygıyla selamlayarak sözlerime başlamak istiyorum.
Bugün
Sağlık Bakanlığı ve Türkiye Hudut ve Sahiller Sağlık Genel Müdürlüğünün 2020
yılı bütçesi üzerine grubum adına söz almış bulunuyorum. Hepinizi tekrar
saygıyla selamlıyorum. (AK PARTİ sıralarından alkışlar)
Sağlık
Bakanlığına bağlı özel bütçeli, kamu tüzel kişiliğini haiz Hudut ve Sahiller
Sağlık Genel Müdürlüğünün önemli görevleri vardır. Bu görevleri arasında
uluslararası önemi haiz uluslararası giriş noktaları ve gümrük alanlarında
gerekli her türlü sağlık tedbirini almak, aynı zamanda halk sağlığını
etkileyecek hastalıklara karşı kontrolleri belirlemek, değerlendirmek,
denetlemek. Dünya Sağlık Örgütü, Uluslararası Denizcilik Örgütü, Uluslararası
Sivil Havacılık Örgütüyle birlikte diğer sağlık kuruluşlarıyla bu görevi Türk
boğazları, hudut sahilleri ve sahillerimizde yerine getiren önemli bir
kuruluştur. İki yüzyıldan beri, Osmanlı’dan beri gelen bu kuruluşumuzun 2020
bütçesinin hayırlı olmasını temenni ediyorum.
Evet,
sağlıkta devrim yaptık diyoruz. Devrim yaptığımızı her platformda ifade ettik.
Eskiden bıçak paraları, rehin almalar, geceden polikliniklerde kuyruklar, eczane
kuyrukları vesaire, vesaire vardı. bunlarla birlikte sağlıkta dönüşümle bir
devrim yaptık. Aslında asıl devrimi nerede yaptık biliyor musunuz? Zihinlerde
yaptık, ülkemizin sağlık alanında zihinlerin değişmesiyle yaptık. (AK PARTİ
sıralarından alkışlar) Başhekimliğim sırasında Kayseri Devlet Hastanesiyle
beraber SSK Hastanesi arasında 1,5 metre duvar, üzerinde de 1,5 metre tel örgü
vardı. Bunları yıkmış bir kişi olarak söylüyorum: İşte devrimi burada yaptık. O
zaman, ülke genelinde olduğu gibi, Değerli Bakanımız da geldi, “Berlin’in
duvarlarını yıktık mı, yıktık.” dediğimizin en önemli göstergesi oraydı. (AK
PARTİ sıralarından alkışlar)
Değerli
milletvekili arkadaşlarım, şunu ifade etmek istiyorum: O zaman bir yerel
televizyondan mikrofon tutulan bir taksi şoförünün söylediklerini burada ifade
etmek istiyorum. “Duvarı nasıl buldunuz, nasıl yıkıldı?” dendiği zaman “Ben
bunu istemem, ben, sağlık alanında duvarların zihinlerde yıkılmasını istiyorum.
İsteyen herkesin tüm hastanelerden yararlanmasını, eczanelerden yararlanmasını
istiyorum.” demişti. İşte o devrimi, sağlıkta dönüşümle beraber AK PARTİ
Hükûmeti yaptı ve sizlere hizmet sunmaya da devam ediyoruz.
Şehir
hastaneleriyle ilgili pek çok eleştirileriniz var. Bakın, arkadaşlar, Ankara
Şehir Hastanesinde, 5 tane transplantasyon aynı anda yapılabiliyor. Bu ne demek
biliyor musunuz? Dünyada bu kadar kısa bir zaman içerisinde 5 tane kalp
ameliyatının, akciğer transplantasyonunun, böbrek transplantasyonunun,
karaciğer transplantasyonun ve aynı zamanda kornea transplantasyonlarının
yapıldığı tek ülke Türkiye, yine, şehir hastaneleri gerçekleştirdi. (AK PARTİ
sıralarından alkışlar) 
Memnuniyet
oranı şehir hastanelerinde yüzde 96’lara çıktı. Çalışan memnuniyet oranı düşük
seviyedeydi; şehir hastaneleriyle birlikte, onlar da yüzde 90’lara kadar geldi.

HAYDAR
AKAR (Kocaeli) – Bana söz vermiştin, sözleşmeyi verecektin, bekliyorum. 
BAŞKAN
– Sayın Akar, lütfen yerinize oturun. 
HAYDAR
AKAR (Kocaeli) – İsmail Ağabey söz vermişti bana, sözleşmeyi verecekti. 
BAŞKAN
– Sayın Akar, lütfen, demin oturduğunuz yer çok iyiydi. 
İSMAİL
TAMER (Devamla) – Değerli milletvekilleri, tabii, burada sağlıktaki şiddeti,
altını çizerek ifade etmek istiyorum, sağlıktaki şiddeti kınıyorum. Aslında,
toplumda kadına şiddet, çocuğa şiddet ve şiddet adına ne varsa bunları
kınıyoruz. (AK PARTİ sıralarından alkışlar) O açıdan pek çok çalışmalar
yapıldı. Özellikle Kayseri Erciyes Üniversitesinde Profesör Doktor İbrahim Suat
Öktem’in sağlıkta şiddetle ilgili bir çalışması var. Çıkardığı sonuç şu, diyor
ki arkadaşımız: “Eğitim, eğitim, eğitim.” Sağlıkta şiddette eğitime önem
vereceğiz. 
AYHAN
ALTINTAŞ (Ankara) – Eğitim de kalmadı, yarın konuşacağız.
İSMAİL
TAMER (Devamla) – Ayrıca, bakın, önemli bir şey var; burada bir yerde hasta,
diğer tarafta doktor, uçurumda. Doktoru vurduğu zaman uçuruma gidecek. İşte
bunun altını çizerek ifade ettiğimiz şey sağlıktaki şiddetin önlenmesi
konusunun aslında partisi olmaz, aslında tüm partiler bunu destekliyor diye
düşünüyorum, hepiniz de öylesiniz diye düşünüyorum, değil mi milletvekili
arkadaşlarım? (AK PARTİ sıralarından alkışlar) 
O
açıdan, sağlıkta şiddetin bundan sonra son bulmasını temenni ediyorum. 2020
bütçesinin Sağlık Bakanlığımıza, memleketimize hayırlar getirmesini temenni
ediyorum. 
Hepinize
saygılar sunuyorum. (AK PARTİ sıralarından alkışlar) 
Teşekkür
ediyorum Değerli Başkan. 
HAYDAR
AKAR (Kocaeli) – İsmail Ağabey, bana sözleşmeyi söz vermiştin, getirecektin,
getirmedin. 
BAŞKAN
– Sayın Akar, yerinize oturun lütfen. 
Sayın
Selim Gültekin, buyurun. (AK PARTİ sıralarından alkışlar) 
AK
PARTİ GRUBU ADINA SELİM GÜLTEKİN (Niğde) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nin beşinci
turunda Türkiye İlaç ve Tıbbi Cihaz Kurumu bütçesi hakkında AK PARTİ Grubumuz
adına söz almış bulunmaktayım. Aziz milletimizi ve Gazi Meclisi saygıyla
selamlıyorum. 
Türkiye
İlaç ve Tıbbi Cihaz Kurumu, Sağlık Bakanlığımızın politika ve hedeflerine uygun
olarak ilaçlar, ilaç üretiminde kullanılan maddeler, tıbbi cihazlar, geleneksel
tedavi ürünleri, kozmetik ürünler ve özel amaçlı diğer gıdalar gibi insan
sağlığına ve vücuduna doğrudan temas eden birçok ürün için düzenlemeler yapan,
denetleyen, belgelendiren ve gerektiğinde yaptırım uygulayan bir kurumdur.
İlaç,
aşı, serum ve tıbbi cihaz üretimini önceliklendiren, kamu, üniversite ve sanayi
iş birliğini sağlayan ve güçlendiren, bunun için AR-GE iklimini sağlayan
bütüncül bir ilaç ve tıbbi cihaz stratejisinin sürdürülmesi Türkiye İlaç ve
Tıbbi Cihaz Kurumunun en önemli sorumluluğudur. Yani, Türkiye İlaç ve Tıbbi
Cihaz Kurumumuz Cumhurbaşkanlığı On Birinci Kalkınma Planı 2023 hedefleri
doğrultusunda millîleşmeyi amaç edinerek Türkiye’yi ilaçta, aşıda, tıbbi
cihazda, biyoteknoloji ve medikal teknoloji alanında kendi kendine yetecek bir
ülke hâline getirmeyi amaçlamaktadır.
Yapılan
çalışmalar sonucunda, bugün ülkemizde tükettiğimiz her 100 kutu ilacın 83’ünü
kendi ilaç sanayimizde üretiyor durumuna geldik. En önemli stratejik
hedeflerimizden biri olan yerli ilaç çalışmalarında ülkemiz önemli bir başarıya
imza atmıştır. 2018 yılındaki ilaç ihracatı bir önceki yıla oranla yüzde 32
artmış ve rekor kırarak 1 milyar 173 milyon dolar olarak gerçekleşmiştir.
Bugün, sektörün önemli üretici ülkelerinin de içerisinde bulunduğu 100’den
fazla ülkeye ihracat yapmaktayız.
Dünya
üzerinde hızla gelişen teknolojide biz de yerimizi artık alıyoruz. Sağlık
alanında bir ilk olan ve diğer ülkelere ihraç etmiş olduğumuz İlaç Takip
Sistemi’miz (İTS) sayesinde 2010 yılından itibaren güvensiz ilaçla yani sahte
ilaçla mücadele başarıyla yürütülmektedir. Aynı şekilde Ürün Takip Sistemi’yle de
(ÜTS) tıbbi cihazda ve kozmetik ürünlerde de yine dünyada bir ilke imza atarak
en güvenilir ve en kapsamlı şekilde takip edilebilirlik sağlanmıştır.
Sayın
Başkan, değerli milletvekilleri; AK PARTİ olarak sağlığa önem veriyoruz.
Cumhurbaşkanımız Sayın Recep Tayyip Erdoğan liderliğinde AK PARTİ’miz iktidara
geldiği 2002’den bu güne “İnsanı yaşat ki devlet yaşasın.” düsturuyla
uygulamaya geçirdiği Sağlıkta Dönüşüm Programı’yla sağlık alanında dünyanın
örnek aldığı devrim niteliğindeki reformlara imza atmıştır. 2002 yılında
sağlığa ayrılan bütçe 13,5 milyar TL iken 2020 yılında 2002’ye göre yaklaşık 14
kat artarak 188,6 milyar TL’ye ulaşmıştır. Birçok reformların ışığında, sağlık
hizmetlerindeki memnuniyet oranı 2002’de yüzde 30’lardayken günümüzde yüzde 70,
yüzde 80’lere kadar çıkmıştır. 
Ayrıca,
Türkiye sağlıkta kalitenin yükseltilmesiyle sağlık turizminde de hızla yoluna
devam etmektedir. Yakın zamanda yayınlanan İnsani Gelişme Raporu 2019’a göre
iktidarımız döneminde sağlık alanında hayata geçirdiğimiz birçok reformun
etkisiyle Türkiye, ilk kez, çok yüksek insani gelişme kategorisine
yükselmiştir.
Sayın
Başkan, değerli milletvekilleri; 2015 yılında Niğde Ömer Halisdemir
Üniversitesi Tıp Fakültemizin kurulması ve yakın zamanda Cumhurbaşkanımız Sayın
Recep Tayyip Erdoğan tarafından imzalanan 10 Kasım 2019 tarihli kararnameyle
Niğde Ömer Halisdemir Üniversitemize Diş Hekimliği Fakültesi kurulması
kararıyla Niğde’mizin sağlık alanında kazanmış olduğu ivme daha da artmıştır.
Burada Niğdeli hemşehrilerimize bir müjde vermek istiyorum: Sağlık Bakanımız
Sayın Fahrettin Koca’nın onayıyla, inşallah, 2020 yılının ilk aylarında mevcut
hastanemizin hemen yanına, yaklaşık 142 bin metrekare alan içinde, yanık ünitesine
sahip, kardiyovasküler cerrahi, yetişkin-çocuk acil, yenidoğan bakım
ünitelerinin olduğu, yaklaşık 400 milyon TL maliyetli, modern, 400 yataklı ek
yeni hastanemizin ihalesini gerçekleştirip en kısa sürede de inşaatına
başlayacağız. Niğde’mize hayırlı uğurlu olsun. Sayın Cumhurbaşkanımız ve Sayın
Sağlık Bakanımıza tüm Niğdeliler adına teşekkür ediyorum.
Yine,
yeni kurulan Diş Hekimliği Fakültemize uygun Niğde ağız ve diş sağlığı
hastanesi ve bor ilçemize yapılacak olan fizik tedavi ve rehabilitasyon
hastanesi proje çalışmalarının da Sağlık Bakanlığımızca yürütüldüğünü buradan
ifade etmek istiyorum. 
Ayrıca,
2019 yılında Sağlık Bakanlığının merkez bütçesinden alınan, Niğde merkeze 2,
Bor ilçemize de 1 adet olmak üzere toplam 3 aile sağlığı merkezi yapım işi de
yakın zamanda başlayacaktır. Bu vesileyle Niğde’mize sağlık alanında yapılacak
işlerin takipçisi olacağımızı belirtirken Muğla merkez Menteşe ilçesinde
bulunan 3 eczaneye yapılan saldırıyı kınıyor, meslektaşlarıma geçmiş olsun
dileklerimi iletiyorum. 
(Mikrofon
otomatik cihaz tarafından kapatıldı) 
SELİM
GÜLTEKİN (Devamla) – Başkanım…
BAŞKAN
– Tamamlayın sözlerinizi lütfen Sayın Gültekin. 
SELİM
GÜLTEKİN (Devamla) – Türkiye İlaç ve Tıbbi Cihaz Kurumunun 2020 yılı için 169
milyon 645 bin TL olarak planlanan bütçesinin ülkemiz için çok yararlı olacak
çalışmalarda kullanılacağını temenni ediyor, bu duygularla 2020 yılı Türkiye
bütçesinin ülkemize ve milletimize hayırlı olmasını diliyor, ekranları başında
bizleri izleyen Niğdeli hemşehrilerimizi, aziz milletimizi ve Gazi Meclisimizi
saygıyla selamlıyorum. (AK PARTİ sıralarından “Bravo” sesleri, alkışlar) 
BAŞKAN
– Sayın Mustafa Esgin, buyurun lütfen. (AK PARTİ sıralarından alkışlar) 
AK
PARTİ GRUBU ADINA MUSTAFA ESGİN (Bursa) – Sayın Başkan, değerli milletvekilleri;
2020 yılı Merkezi Yönetim Bütçe Kanun Teklifi üzerinde AK PARTİ Grubumuz adına
söz almış bulunuyorum, Genel Kurulu saygıyla selamlıyorum.
Türkiye
Sağlık Enstitüleri Başkanlığı (TÜSEB) sağlık bilimi ve teknolojisi alanında
bilgi üreterek ülkemiz ve insanlığa hizmet etmek amacıyla 2015 yılında
kurulmuştur. Bilim ve teknoloji alanında serbest rekabete dayalı, şeffaf ve
eşitlik ilkeleri çerçevesinde bilimsel araştırmalar yapan ve destek veren Sağlık
Bakanlığımızın ilgili bir kuruluşudur. TÜSEB, stratejik ürünler olan ilaç, aşı,
tıbbi cihazlar ve tanı kitlerinin yerlileşme ve millîleşmesine katkı
sağlayacak, sağlık alanında kanıt bilgi ve ürün ortaya koyacak, AR-GE yapacak
ve bilimsel çalışmalar ile araştırma projelerini hayata geçirecektir. TÜSEB,
proje çağrısı kapsamında, kişisel ve dönüşümsel tıp alanı uygulamalı iş birliği
projelerini desteklemiştir. Bu projeler, Türkiye Genom Projesi’nin ana
omurgasını oluşturmaktadır. Türkiye Genom Projesi kapsamında elde edilecek olan
omik verileriyle, ülkemizde yaygın olarak görülen kanser, ALS, SMA ve DMD gibi
nadir hastalıkların erken tanı, tedavi ve önlenmesinde etkili olabilecek
ürünlerin geliştirilmesi planlanmaktadır. Bu amaçla, Türkiye Genom Projesi
100’den fazla hastalık için toplam 12.500 bireyin genomik analizlerini
kapsayacak şekilde başlatılmıştır. Bu projeler aracılığıyla, tanı ve tedavi
yöntemlerinin geliştirilmesi ve iyileştirilmesi suretiyle bu hastalıklardan
kaynaklanan sosyoekonomik yük ortadan kaldırılabilecektir.
Sayın
Başkan, değerli milletvekilleri; iktidara geldiğimiz ilk günden itibaren
uygulamaya koyduğumuz Sağlıkta Dönüşüm Programı’yla sağlıkta bir dünya modeli
ortaya çıkardık. Bu modelin 3 parametresinden bahsetmek istiyorum. Evet, ilk
olarak, tüm sağlık kuruluşlarını Sağlık Bakanlığının şemsiyesi ve organizasyonu
altında bir araya getirdik ve biz buna “eş güdüm” diyoruz, sağlıkta eş güdümü
sağladık. Evet, sağlıkta birinci basamakta dünyanın gittiği yere gittik ve aile
hekimliği sistemini hayata geçirdik. Yine, sosyal güvenlik reformunu yaparak
toplumun tüm kesimlerini sosyal güvenlik şemsiyesi altında topladık. 
Yapılan
devrim niteliğindeki uygulamalarla, TÜİK istatistiklerine göre, önemli
gelişmeler elde ettik. Evet, bu gelişmeleri şöylece özetlemek gerekirse:
Sağlık
ve tedavi kurumlarımızın sayısı 2.825’ten 5.488’e çıktı. Sağlıkta kapalı hizmet
alanını 5,5 milyon metrekareden 22,5 milyon metrekareye çıkardık. (AK PARTİ
sıralarından “Bravo” sesleri, alkışlar) 
Hastanelerimizin
yatak sayısını 88 binden 239 bine çıkardık, tam 3 kat artırdık. Yoğun bakım
yatak sayısını 869’dan 16.887’ye çıkardık yani 20 kat artırdık .(AK PARTİ
sıralarından alkışlar) 
Değerli
arkadaşlar, sağlık çalışanı sayısını 378 binden 1 milyon 24 bine çıkardık yani
3 kat artırdık. 
Bebek
ölüm hızı çok önemli, bin canlı doğumda 2002’de 31,5 olan bebek ölüm hızını 5
kat düşürdük ve 6,8’e indirdik. 
Doğumda
anne ölüm oranı yüz binde hesaplanır ve 2002’de 64’tü, bunu da 13,6’ya yani 5
kat düşürmek suretiyle çok önemli bir başarı elde ettik. 
Değerli
arkadaşlar, velhasıl, sağlıkta memnuniyet oranlarını 2002’de yüzde 39’lardan
2019’da yüzde 70’lerin üzerine çıkardık. 
Değerli
arkadaşlar, bu kadar önemli gelişmeleri elbette bir stratejiyle ortaya koyduk.
Muhalefet, fırsat buldukça şehir hastanelerini eleştiriyor ama şunu bilmeniz
gerekir ki elbette sağlık altyapımızı güçlendirmemiz gerekiyordu ve
hastanelerimizin 49 olan yaş ortalamasını bu vesileyle yaptığımız yatırımlarla
13’e indirdik. 
Şehir
hastaneleri konseptiyle Türkiye’de şu ana kadar 10 tane hastane yapılmıştır.
Bunlardan biri de benim seçim bölgem Bursa’dadır. Evet, muhalefetten bir
arkadaşımız Bursa’daki şehir hastanesiyle ilgili bir değerlendirme yaptı. Ben,
kendisini Bursa’ya davet etmek istiyorum. Acaba bu şehir hastanesinden
Bursalılar memnun mu değil mi, birlikte görürüz ve birlikte değerlendiririz.
(AK PARTİ sıralarından alkışlar)
Değerli
arkadaşlar, muhalefetin, bu başarı öyküsünü şehir hastanelerinin finansman
modeli üzerinden istismar etmesini gerçekten anlamakta güçlük çekiyoruz. 
(Mikrofon
otomatik cihaz tarafından kapatıldı) 
FİKRET
ŞAHİN (Balıkesir) – Sözleşmeyi biliyor musunuz Sayın Vekil? Sözleşme var mı
elinizde? 
BAŞKAN
– Sayın Esgin, sözlerinizi tamamlayın. 
FİKRET
ŞAHİN (Balıkesir) – Bursa’dan Şehir Hastanesine taksi parası ne kadar haberiniz
var mı? Oranın vekilisiniz. 150 lira. 
BAŞKAN
– Sayın Şahin, lütfen… 
MUSTAFA
ESGİN (Devamla) – Dinlerseniz, söylüyorum gerçeğini.
BAŞKAN
– Soru-cevap kısmı daha sonra Sayın Şahin. Orada sorarsınız. 
FİKRET
ŞAHİN (Balıkesir) – Bakın, şehir merkezinden Bursa Şehir Hastanesi 150 lira. 
MUSTAFA
ESGİN (Devamla) - Hastane yapıyoruz, itiraz ediyorsunuz. 
FİKRET
ŞAHİN (Balıkesir) - Sözleşmeyi biliyor musunuz? Sözleşmeyi biliyor musunuz?
Bakın, burada kimse sözleşmeyi bilmiyor.
MUSTAFA
ESGİN (Devamla) - Dünyanın 4’üncü büyük asma köprüsünü yapıyoruz, Osmangazi
Köprüsü’nü, itiraz ediyorsunuz. Yavuz Sultan Selim Köprüsü’ne itiraz
ediyorsunuz. Boğaz’ın altından Marmaray yapıyoruz, Avrasya Tüneli yapıyoruz,
yine itiraz ediyorsunuz. İstanbul ve İzmir’i entegre ediyoruz, otoyol yapıyoruz.
Türkiye Cumhuriyeti tarihinin en önemli projelerine itiraz ediyorsunuz.
FİKRET
ŞAHİN (Balıkesir) – Sözleşme Sayın Vekil… Sözleşme…
MUSTAFA
ESGİN (Devamla) - Anlaşılan o ki iktidarımızın yapmış olduğu hizmetlerin haksız
ve insafsız olarak itibarsızlaştırılması üzerine bir muhalefet anlayışı ortaya
koyarak algı illüzyonlarıyla milletimizi etkilemek istiyorsunuz. Biz bugüne
kadar aziz milletimizden aldığımız ilhamla bu hizmetleri yaptık ve yapmaya
devam edeceğiz. Sizin algı oyunlarınızı da aziz milletimizin ferasetine havale
ediyor, Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Sayın Sami Çakır, buyurun lütfen.
AK
PARTİ GRUBU ADINA SAMİ ÇAKIR (Kocaeli) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin Çevre ve Şehircilik Bakanlığı
bütçesi üzerinde AK PARTİ Grubumuz adına söz almış bulunmaktayım. Bu vesileyle
Genel Kurulu ve aziz milletimizi saygıyla selamlıyorum.
2
milyar 827 milyon 733 bin Türk lirası olarak öngörülen bütçe rakamının hayırlı
olmasını temenni ediyorum. Bu bütçe rakamının, yaşanabilir çevre ve marka
şehirler vizyonu, hayat kalitesi yüksek şehirler ve sürdürülebilir çevreyi
temin etmek üzere planlama, yapım, dönüşüm ve çevre yönetimine ilişkin iş ve
işlemleri düzenleyici, denetleyici, katılımcı ve çözüm odaklı bir anlayışla
yapmak misyonu çerçevesinde çevre, şehircilik, çevrecilik, tasarım, ruh,
anlayış, uygulama üzerine geçmiş-bugün değerlendirmesiyle gelecek adına
harcanacağına inanıyorum.
İnsan,
şehir ve çevre ilişkisini dünden bugüne birkaç cümleyle hülasa etmek faydalı
olacaktır. Kalkınma planları, teşvikler ve şehirleşmenin özendirilmesi sonucu
şehirleşmenin ciddi bir yoğunluk kazanmasına neden olmuş, bilahare bunun
altından kalkılmasının zorluklarını da beraberinde getirdiği çarpık
yapılaşmanın tersine döndürülmesi için gayret edilmiş, kimlikli, insan odaklı,
akıllı, yeşil, güvenilir ve yaşanılabilir bir şehir planlaması gerekliliği her
geçen gün daha önemli bir hedef hâline gelmiş bulunmaktadır. Bilge Mimar Turgut
Cansever “Her şeyin yerli yerinde olduğu bir şehir, adaletin tecelli ettiği bir
şehirdir.” diyor. İbni Haldun, evlerin, binaların, şehirlerin, hatta
kıyafetlerin, yeme içme alışkanlıklarının dahi insan kişiliği ve kimliğinin
teşekkülündeki dominant rolünden bahsederken insanın etkilenen ve etkileyen bir
varlık olduğunu asırlar öncesinden hatırlatmış olmaktadır. Tarihin doğurduğu ve
medeniyetin yoğurduğu şehir, doku ve kimyasıyla her şeyden önce, insanların o
şehirde yaşama gerekçelerini gerçekleştirebildikleri yer olmalıdır. Yani şehir,
insanın mutlu olabildiği kadar, onun yaşam ve yaşama mekânı olacaktır.
Yaşanabilir çevre, afetlere hazır, kimlikli ve akıllı şehirler inşa etmeyi,
Bakanlığın prensiplerini hayata tam anlamıyla yansıtabilmesine bağlamak çok da
yanlış olmasa gerek. Çevre ve şehir, insanımızın yaşam kalitesiyle uyumlu hâle
nasıl getirilebilir? Afetlere duyarlı yerleşme, doğal ve kültürel varlıkların
korunması, kentsel dönüşüm, teknik ve sosyal altyapı, yerel kalkınma, kentlilik
bilinci, yönetişim ve yerel yönetimlerle ilgili olarak yapılan ve yapılacak her
çalışma, toplum, çevre ve şehir uyum ve güzelliğini hayata yansıtma başarısı
kadar karşılık bulacaktır. (AK PARTİ sıralarından alkışlar) 
On
Birinci Kalkınma Planı, hükûmet programları, orta vadeli programlar, strateji
belgeleriyle “yaşanabilir mekânlar, sürdürülebilir çevre” felsefesiyle
insanımızın şehirlerde ve kırsal alanlarda yaşam kalitesini artırma yanında,
çevreye duyarlı bir davranış, ruh yapısını da artıracak bilinci de içimizde taşıyor
olabilmeliyiz. Bahsettiğimiz bu konular, herkesin ittifak ettiği, her şeyin
yerli yerinde olmasını istemekten başka bir anlam ifade etmemektedir. Bu da
bireylerin kendilerini geliştirebilecekleri özgür, sağlıklı, güvenli ve yüksek
standartta yaşam sürebilecekleri sosyal bir ortamın oluşturulmasını hedefe
koyma demektir. AK PARTİ iktidarları, bu felsefenin uygulayıcısı olmaya gayret
etmiştir, etmeye devam edeceği inancımı da huzurlarınızda yenilemek istiyorum. 
“Ne
yaparsak yapalım, yapılması gerekenin yanında az kalır.” dediğimiz bir konu
çevre hassasiyeti ve medeniyetler ancak bu hassasiyetleriyle övünebilirler. Çevreyi
koruma mecburiyeti, canlı ve cansız varlıkların bir arada ve doğal ortamında
olma, yaşama zorunluluğu, cansız varlıklar olmadan canlı varlıkların da
yaşayamayacağını kabulden geçmektedir. 
Vuslatının
746’ıncı yılında, çağlar ötesinden, Mevlâna’nın şu ifadelerinin rayihasını
bugüne taşıyan duygu aynı duygu olsa gerek: “Gelin bağa, yeşiller kuşanan
doğayı görün. Her köşede bir çiçek dükkânı açan doğayı görün. Güller gülerek
sesleniyor bülbüllere. Susun, susarak doğayı görün.” 
Bakanlığın,
bu bütçe kullanımında, tüm ifade edilenlerin yanında bu duygu ve yaklaşımları
öne çıkaracağına inanıyoruz. Bilvesile, insanın şehirle, çevreyle hemhâl olduğu,
şehri ve çevreyi olması gerektiği yerde konumlandırdığı, yarınlar için bir
bütçe olması dileklerimle hayırlı olsun diyor, Genel Kurulu ve aziz milletimizi
saygıyla selamlıyorum. (AK PARTİ sıralarından “Bravo” sesleri, alkışlar)
BAŞKAN
– Sayın Necip Nasır, buyurun. (AK PARTİ sıralarından alkışlar)
AK
PARTİ GRUBU ADINA NECİP NASIR (İzmir) – Sayın Başkan, değerli milletvekilleri;
Tapu ve Kadastro Genel Müdürlüğünün 2020 yılı bütçesi üzerine grubum adına söz
almış bulunmaktayım. Gazi Meclisi saygıyla selamlıyorum.
Öncelikle,
ellerinde milyonlarca mazlumun kanı bulunan, gerçekleri saptırarak tarihi
siyasi amaçları için kullanan Amerikan emperyalizminin, senatolarında
Ermenilerle ilgili almış oldukları geçerli olmayan kararı esefle kınıyor ve
reddediyoruz. (AK PARTİ sıralarından alkışlar)
Değerli
milletvekilleri, kökleri Osmanlı Devleti’ne dayanan ve yüz yetmiş iki yıllık
köklü geçmişe sahip olan Tapu ve Kadastro Genel Müdürlüğü, yılda yaklaşık 9
milyon işlem yaparak 30 milyon vatandaşımıza hizmet vermektedir. 
Cumhuriyetin
ilanıyla başlayan tesis kadastro çalışmalarında, 2003 yılına kadar ülke
genelinde 52.049 birimden 38.796’sında çalışmalar tamamlanabilmiş, 12.968
birimin çalışmaları ise 2003-2019 yılları arasında tamamlanarak ülke genelinde
mülkiyet problemi çözülmüştür. 
Değerli
milletvekilleri, ülke genelinde tüm gayrimenkul mülkiyet bilgilerine sahip,
stratejik bir e-devlet projesi olan Tapu ve Kadastro Bilgi Sistemi’yle tapu
kadastro verileri, binin üzerinde kamu kurum ve kuruluş, belediye, meslek
odası, birlikler ve bankalarla Kişisel Verilerin Korunması Kanunu kapsamında
“on-line” olarak paylaşılmakta ve paylaşılan kurumların veri üretimine altlık
oluşturmaktadır.
Web
Tapu Projesi’yle, vatandaşlar ile ticaret siciline kayıtlı şirketler tapu
müdürlüğüne gitmeden internetten işlem başvurusu yapabilmekte ve gerekli
belgelerini uygulama üzerinden gönderebilmektedir. Web Tapu Projesi, kamu
kurumlarının da kullanımına açılarak, kamuda tapu müdürlükleriyle manuel
yazışmalar tamamen ortadan kaldırılarak elektronik ortama taşınmıştır.
Vatandaşlarımızın tapu işlemlerini sadece taşınmazlarının kayıtlı bulunduğu
tapu müdürlüklerinden değil, kendilerine en yakın tapu müdürlüğünden yapabilme
imkânı oluşturulmuştur.
Yurt
dışı temsilciliği ve yurt içi farklı müdürlüklerde bulunan alıcı ve satıcılar
arasında yapılacak mülkiyetin devrine yönelik işlemlerin yapılması mümkün hâle
getirilmiştir. Vatandaşlarımıza, e-devlet üzerinden kendi adlarına kayıtlı
taşınmazları sorgulama imkânı tanınmıştır. Vatandaşlarımızın tapu müdürlüklerindeki
işlemlerinin hangi aşamada olduğunu internet üzerinden ve mobil telefonlarından
öğrenebilmelerini sağlayabilmek amacıyla başvuru sorgu sistemi oluşturulmuştur.

Bürokrasinin
azaltılması amacıyla, mimari projelerin elektronik ortamda gönderilmesine
ilişkin, Kat Mülkiyeti Kanunu’nda gerekli düzenlemeler yapılmış olup kat
irtifakı veya kat mülkiyeti işlemine yönelik mimari projeler tamamen elektronik
ortama aktarılmıştır. Ayrıca, elektronik ortamda alınan mimari projeler,
ihtiyacı olan tüm kamu kurum ve kuruluşlarıyla da paylaşılmaktadır. 
Tapu
Takas Projesi’yle taşınmazın devrine ilişkin bedelin güvenli bir yöntemle el
değiştirmesi sağlanırken Tapu Paylaş Projesi’yle vatandaşın satış işlemlerinde
doğru bilgiye ulaşması hedeflenmektedir. 
Değerli
milletvekilleri, 2019 yılında başlayan üç boyutlu şehir modelleri üretimi ve 3
Boyutlu Kadastro Altlığı Oluşturulması Projesi kapsamında, ülke genelinde 40
bin kilometrekare kentsel alanda, beş yıllık bir süreçte üç boyutlu şehir
modellerinin üretimiyle, vatandaşların satın almayı düşündükleri dairenin tüm
ayrıntılarını görüp ölçülendirebileceği üç boyutlu kadastro altlığı
oluşturulacaktır. Türkiye Tapu Müdürlüğü Sistemi’yle tapu işlemlerinin
karşılanmasında talep edilen işlem ülke çapında müsait olan personele havale
edilerek işlemlerin daha kısa zamanda tamamlanması sağlanacaktır yani
İzmir’deki bir işlem müracaatında Bitlis’teki bir personel müsaitse işlemi o
tamamlayacaktır.
(Mikrofon
otomatik cihaz tarafından kapatıldı) 
ÖZNUR
ÇALIK (Malatya) – Malatya’da varsa… 
NECİP
NASIR (Devamla) – Malatya’daki de tamamlayacaktır.
BAŞKAN
– Sözlerinizi tamamlayın lütfen Sayın Nasır.
NECİP
NASIR (Devamla) – Tapu ve Kadastro Genel Müdürlüğü, e- devlete en hızlı geçiş
sağlayan ve teknolojiyi bütün imkânlarıyla kullanan, Türkiye’de kalitenin ve
güvenin mimarı olan bir kurumdur.
Sayın
Başkan, değerli milletvekilleri; baş döndürücü yeniliklere imza atan, başta
Cumhurbaşkanımız Sayın Recep Tayyip Erdoğan olmak üzere, ülkemizin 2023
vizyonunda başarılı çalışmalar yapan Sağlık Bakanımız Doktor Fahrettin Koca’ya,
İçişleri Bakanımız Süleyman Soylu’ya ve gerek çevresel değerlerin korunması
gerekse de şehirleşme noktasında büyük rol üstlenmiş Çevre ve Şehircilik
Bakanımız Sayın Murat Kurum ile Tapu ve Kadastro Genel Müdürlüğünün bütün çalışanlarına
milletim adına teşekkür ederim. 
2020
yılı bütçesinin ülkemize, milletimize hayırlı olmasını temenni ediyor; bu vatan
uğruna canlarını veren aziz şehitlerimizi rahmetle, minnetle ve şükranla
anıyor; Gazi Meclisi saygıyla selamlıyorum. (AK PARTİ sıralarından “Bravo”
sesleri, alkışlar)
BAŞKAN
– Sayın Mustafa Hilmi Dülger, buyurun. (AK PARTİ sıralarından alkışlar)
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; İçişleri Bakanlığımızın 2020 yılı bütçesi üzerinde AK PARTİ
Grubum adına söz almış bulunuyorum. Gazi Meclisi saygıyla selamlıyorum. 
Konuşmama
başlamadan önce, vatanın selameti, ülkemizin ve milletimizin birliği uğruna
şehit olmuş bütün bürokratlarımıza, Emniyet, güvenlik, Jandarma ve Türk Silahlı
Kuvvetlerimizin mensuplarına, korucularımıza ve vatandaşlarımıza Cenab-ı
Hak’tan rahmet diliyorum. Ayrıca, görevini ifa ederken bölücü hainlerin çalışma
masasına yerleştirdikleri patlayıcıyla görev başında şehadete eren, görev
şehidimiz, Derik Kaymakamı Muhammed Fatih Safitürk ile Solhan Kaymakamı
rahmetli Ersin Ateş meslek büyüğümüzü rahmetle anıyor, görevleri esnasında gazi
olan tüm mülki idare amirlerine, güvenlik görevlilerimize şükranlarımı
sunuyorum.
Sayın Başkan, değerli milletvekilleri; mülki idare amirleri,
cumhuriyetimizin kuruluşundan bugüne, hatta Osmanlı’dan bu yana, hizmetinde
olduğu milletimizin canının, malının ve namusunun güvencesi olmakta, kalkınma
planlarının başarılı uygulayıcısı, takipçisi olup görevli olduğu yöredeki güç
ve kaynakları harekete geçiren, her alandaki toplumsal kalkınmayı
gerçekleştiren birer önderdirler. 
Sayın Başkan, değerli milletvekilleri; ülkemizde dirlik
ve düzenin sağlanması, hukukun üstünlüğünün garanti altına alınması, kamu
hizmetlerinin etkin sunulması bakımından mülki idare amirlerine sürekli ihtiyaç
vardır ve gelecekte de var olacaktır. 
Bugün, ülkeler arası idari yapıdan kaynaklanan
farklılıklar olsa da ortak olan nokta, kamu hizmetlerinin sağlıklı şekilde
yerine getirilmesi için kamu yöneticilerine önemli görevler verilmiş olmasıdır.
Günün değişen şartlarına uygun olarak, bugün birçok ülkede olduğu gibi, bizde
de mülki idare amirlerinin yetiştirilmeleri esnasında yeni rol ve fonksiyonlar
verilmekte olduğunu, çağa uygun bilgi ve beceriyle mücehhez bir hâlde hizmete
amade hâle getirildiklerini memnuniyetle müşahede etmekteyiz. 
Bu cümleden olmak üzere, küreselleşme sürecinde kamu
yönetiminde meydana gelen değişiklikler, mülki idare amirlerinin rollerinde de
önemli ölçüde değişime sebep olmuştur. Bundan dolayı bugün mülki idare amirleri
kendilerini yerel demokrasinin sağlıklı işlemesini sağlayan, garanti eden
mekanizma olarak bir kez daha ispatıvücut etmişlerdir.
Sayın Başkan, değerli milletvekilleri; Anayasa’da
ifadesini bulan üniter devlet yapısının korunmasının bir arada yaşama iradesi
olarak anlaşılması gerektiğini burada özellikle vurgulamak istiyorum. Günümüzde
devletin bekası kadar bireyin yaşam hakkının, ekonomik çıkarlarının, toplumsal
ve kültürel değerlerinin, yaşam tarzının korunması ve geliştirilmesi gerektiği
yönündeki anlayış ön plandadır. İşte burada mülki idare amirleri varlıklarını
bu uğurda feda etmekten asla çekinmeyerek görevlerini yerine getirmektedirler.
Sayın Başkan, değerli milletvekilleri; mülki idare
amirleri değişik vesilelerle basında veya çeşitli ortamlarda duyduğumuz
haberleri tasdik eden davranışlarla değil, devlet adamı vakarına yakışır
duruşlarıyla mesleğimizin itibarını muhafaza etmektedirler. Mülki idare
amirlerinin almış oldukları eğitim ve biçimlenme sürecine baktığımız zaman, İçişleri
Bakanlığımızın dirayetli ve yerinde uygulamalarıyla fevkalade iyi bir eğitim
sürecinden geçtiklerini de memnuniyetle görmekteyiz. 
Sayın Başkan, değerli milletvekilleri; gelişen ve
değişen durumların sonucunda, birlikte görev yaptıkları bazı meslek memurlarıyla
aralarında açılan mali uçurumun kapatılmasıyla ilgili Bakanlık merkezinde
yapılan çalışmaların neticelendirilmesiyle önümüzdeki dönemde meslek
mensuplarının moral ve motivasyonlarının daha da artacağını belirtmekte yarar
görüyorum.
Sayın Başkan, değerli milletvekilleri;
vatandaşlarımızın korku ve endişeden uzak, huzur ve güven içinde bir yaşam
sürdürebilmesi için çalışan tüm İçişleri Bakanlığı personeline teşekkür ediyor,
2020 yılı bütçesinin İçişleri Bakanlığına, ülkemize ve milletimize hayırlara
vesile olmasını temenni ediyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN – Sayın Metin Çelik, buyurunuz. (AK PARTİ
sıralarından alkışlar) 
AK
PARTİ GRUBU ADINA METİN ÇELİK (Kastamonu) – Sayın Başkan, değerli milletvekilleri;
Emniyet Genel Müdürlüğünün 2020 yılı bütçesi üzerinde grubumuz adına söz aldım.
Aziz milletimizi ve Gazi Meclisimizi saygıyla selamlıyorum.
Emniyet
Genel Müdürlüğümüz, 305.328’e ulaşan personel sayısıyla, vatandaşlarımızın can
ve mal emniyeti ile genel güvenliğin sağlanması amacıyla üstün bir gayretle
çalışmaya devam ediyor. Alım işlemleri devam eden 8.242 bekçiyle 30 bine
çıkacak çarşı ve mahalle bekçisi istihdamındaki artışla birlikte, özellikle mal
varlığına karşı işlenen suçlarda ciddi oranda azalma meydana gelmiştir. 
Terörle
mücadele kapsamında, 2019 yılı içerisinde, bölücü terör örgütüne yönelik 115
bin operasyonda 12.125 şüpheli gözaltına alınmış, 2.152’si tutuklanmış, 972
terörist etkisiz hâle getirilmiştir. Sol terör örgütlerine yönelik 374 operasyonda
700 şüpheli gözaltına alınmış, 159’u tutuklanmış, 52 terörist etkisiz hâle
getirilmiştir. DEAŞ terör örgütüne yönelik 1.250 operasyonda 2.698 şüpheli
gözaltına alınmış, 860’ı tutuklanmış, 283 terörist etkisiz hâle getirilmiştir.
15 Temmuzdan bu yana FETÖ’ye yönelik operasyonlarda 245.602 kişi gözaltına
alınmıştır, 27 binden fazla kişi hâlen tutuklu bulunmaktadır. Terör
örgütleriyle mücadele kararlılıkla ve kesintisiz şekilde devam etmektedir. 
Değerli
milletvekilleri, bu kürsüde teröristlere güzellemeler yapılıyor ve bir taraftan
sivil katliamlar yapıldığı iddia ediliyor; bunlar tamamen abesle iştigal,
gerçeklerle uyuşmayan şeyler. Güvenlik güçlerimiz bu operasyonları yaparken
gerçekten hassasiyetle davranıyor ve sırf bu hassasiyetleri ve ihtimamları
nedeniyle operasyonların süresi aylara yayılıyor ve tuzaklanan patlayıcılar
nedeniyle birçok güvenlik görevlimiz de maalesef şehit oluyor. 
Sayın milletvekilleri, terörün yok edilmesine yönelik
bu operasyonel çalışmaların yanı sıra, bilinçlendirme ve ikna çalışmalarına da
devam edilmektedir. Bu çerçevede bilinçlendirme faaliyetleriyle bugüne kadar
995 bin kişiye ulaşılmış, 5.183 aileyle yapılan ikna çalışmaları sonucunda 2016
yılından bu yana 570 terörist örgütten koparak teslim olmuştur. Kuruluşundan bu
yana terör ve organize suç örgütlerine yönelik sayısız operasyona imza atan
Polis Özel Harekât birimlerimizin harekât kabiliyeti aldıkları nitelikli eğitim
ve donatıldıkları modern araç, silah ve teçhizatla en üst seviyeye çıkmıştır.
Polis Özel Harekât personeli ülke içinde yürütülen operasyonların yanı sıra,
yurt dışı harekâtlarda da Türk Silahlı Kuvvetlerimizle omuz omuza, müşterek,
gönüllü ve fedakârca görev yapmaktadır. Bu görevleri sırasında ülkemizin
bekası, milletimizin geleceği için canını feda eden tüm şehitlerimize Allah’tan
rahmet, gazilerimize sağlık ve afiyet diliyorum.
Sayın milletvekilleri, emniyet güçlerimizin
uyuşturucuyla mücadelede yürüttüğü etkin çalışmalar sonucunda son yıllarda
olduğu gibi, bu sene de yüksek oranlarda uyuşturucu ele geçirildi.
Uyuşturucuyla mücadelede vatandaş gözetiminin ve katkısının sağlanması
amacıyla, Uyuşturucuyla Mücadele Aplikasyonu Projesi 2018’den itibaren
uygulamaya konuldu. Bu çalışmalar sonucunda, madde bağlantılı ölümlerde son üç
yılın en düşük ölüm oranı 2018’de gerçekleşti. 2019 yılında bu sayı daha da
düştü, şu an itibarıyla 182. 
Sayın
Başkan, değerli milletvekilleri; ülke genelinde eş zamanlı yapılan huzur
uygulamaları sonucunda hem suçun işlenmesi önlenmekte hem de çeşitli suçlardan
aranan şahıslar yakalanmaktadır. Ülkemizde 2019 yılında meydana gelen asayiş
olaylarının yüzde 86’sı aydınlatılmıştır. Yine, mal varlığına yönelik suçlarda
yüzde 51 gibi yüksek bir aydınlatılma oranına ulaşılmış, suç sayısında da yüzde
9’a yakın azalma başarısı sağlanmıştır. Okullardaki güvenlik ve kolluk
güçlerinin sayısının artırılmasıyla alınan diğer tedbirler neticesinde, 2019
Ekim ve Kasım aylarında okul çevresinde meydana gelen olaylarda bir önceki yıla
göre yüzde 25 azalma meydana gelmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen Sayın Çelik.
METİN
ÇELİK (Devamla) – Trafikle ilgili yapılan etkin çalışmalar sonucunda ölümlü
trafik kazaları bir önceki yıla göre yüzde 24 azalmıştır. Siber suçlarla
mücadele yöntemleri geliştirilerek bu sene terör örgütü yanlısı yorum ve
paylaşım yapan 14 bin kullanıcı hakkında işlem yapılmıştır. 
Sayın
Başkan, değerli milletvekilleri; 2018 Ağustos ayında gerçekleşen ülkemize
yönelik ekonomik saldırıdan sonra, kısa sayılacak bir sürede, alınan
tedbirlerin sonuç verdiği, faiz ve enflasyonun hızla düştüğü, kurun stabil hâle
geldiği, borsanın 110 bini aştığı, ekonomimize yönelik iyimser beklentilerin
hızla arttığı bugünlerde görüşmelerini yapmakta olduğumuz 2020 Yılı Merkezi
Yönetim Bütçe Kanun Teklifi’nin hayırlı olmasını diliyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Sayın Mustafa Arslan, buyurun. (AK PARTİ sıralarından alkışlar)
AK
PARTİ GRUBU ADINA MUSTAFA ARSLAN (Tokat) – Sayın Başkan, değerli milletvekilleri;
İçişleri Bakanlığına bağlı Jandarma Genel Komutanlığı bütçesi hakkında AK PARTİ
Grubu adına söz almış bulunuyorum. Bu vesileyle Gazi Meclisimizi ve aziz
milletimizi saygıyla selamlıyorum. 
Milletimizin
bağımsız olarak bugünlere gelmesinde canlarıyla, kanlarıyla mücadele eden aziz
şehitlerimizi ve kahraman gazilerimizi minnetle ve şükranla yâd ediyorum. 
Sayın
Başkan, değerli milletvekilleri; 15 Temmuz sonrası devletimizde, bilhassa
İçişleri Bakanlığımızda yeni yapılanmanın en büyük kazanımlarından biri Jandarma
ve Emniyet teşkilatının entegrasyonudur. Pek çok güvenlik başlığı altında bu
kurumların kendilerine ait kabiliyetleri oluyor ve bu kabiliyetleri bir araya
getiremiyorduk. Bu 2 kuruma Sahil Güvenlik Komutanlığını da ekleyerek hep
birlikte ortak operasyon yapılabilir, birbiriyle veri paylaşabilir, hepsinden
önemlisi, ortak hedefe doğru birlikte çalışabilir hâle getirdik. Bir göçmen
kaçakçılığı veya uyuşturucu takibini 3 kurum birlikte yapabiliyor ve sonuç
alabiliyor. Sabahki oturumlarda sayın milletvekilinin bu konuda ortaya koyduğu
ifadeleri, özellikle güvenlik birimlerimizin moralini bozacak mahiyette
“sancak” gibi kutsal saydığımız kavramı da kullanarak yaptığı yorum ve
tespitleri üzüntüyle karşıladık. 
Bilindiği
gibi, 2016 yılında Jandarma Genel Komutanlığı İçişleri Bakanlığına bağlanmış,
yeni bir yapılanma ortaya konulmuş ve bu itibarla alay sancaklarının Genel
Komutanlıkta müzeye kaldırılması kararı alınmıştır. Bu kararı alan Jandarmadır,
bu kararı alan İçişleri Bakanlığıdır. Alaylar, birlikler, komutanlıklar
bağımsız birimler değildir. Bu hadiseyi sanki bir teslim gibi yansıtmak,
buradan bir fitne çıkarmaya çalışmak doğru değildir. Bu uygulama 2017 yılında
yapılmıştır. Çakırsöğüt Komando Tugay Komutanıysa oradaki görev süresi dolduğu
için 2018 yılında Konya İl Jandarma Komutanlığına atanmıştır, daha sonra da 30
Ağustos 2019 yılında emekli olmuştur. Sancakla ilgili uygulamanın 2017 yılında
yapıldığını dikkatlerinize arz ediyorum.
Ayrıca,
Jandarma Üsteğmen Ahmet Ölmez’e, gaziliğiyle ilgili olarak yasal mevzuat
mucibince, gazilik tazminatı ödenmiştir. Diş tedavisinin yapılamaması da çene
tedavisinin hâlen devam etmesinden kaynaklanmaktadır. Kendisi hâlen gaziliğe
ilişkin tüm yasal haklarını kullanmaktadır. Tedavisi de tıbbi takvime göre en
kısa zamanda tamamlanacaktır. 
Sayın
milletvekilleri, Jandarma Genel Komutanlığı, ülke topraklarının yüzde 93’ünde
faaliyet göstermektedir, büyük bir fedakârlıkla çalışmaktadır; eksi 30
derecede, 3 bin rakımda, her türlü hava ve iklim şartlarında, yaz demeden kış
demeden terörle mücadeleye devam etmektedir.
1984
yılından beri devam edilen mücadelede, ne zaman ki Jandarmamız ve güvenlik
güçlerimiz aklını dışarıya kiraya veren, asker üniforması giymiş hainlerden,
satılmışlardan temizlendi, yerli ve millî silahlarla mücadeleye başladı o
zaman, topraklarımızda terör bitme aşamasına gelmiştir. Barış Pınarı
Operasyonu’yla sınırlarımızda terör devleti kurmak isteyenlerin hevesleri
kursaklarında kalmıştır. Bütün dünya bilsin ki Suriye’nin kuzeyindeki ülkemiz
sınırlarında bir terör devleti kurulmasına asla müsaade etmeyeceğiz.
Ecdadımızın bize emaneti olan aziz vatanımız üzerinde hain emelleri olanlara
sesleniyorum: Bu millet canını verir ama şehit kanlarıyla yoğrulan bu
topraklardan bir çakıl taşı dahi vermez. (AK PARTİ sıralarından alkışlar) FETÖ,
DEAŞ, PKK/PYD, ismi ne olursa olsun, bu millet terör nereden gelirse gelsin,
kimden gelirse gelsin, hepsinin başını ezecek güce ve inanca sahiptir. 
Değerli
milletvekilleri, AK PARTİ iktidarında, güvenlik güçlerimizin kullandığı araç, gereç
ve mühimmatların yerli ve millî olması için çok ciddi çalışmalar yapılmıştır.
Yerli savunma sanayimizin yüzde 18’lik oranı bugünlerde yüzde 70’e ulaşmıştır.
Parasını verdiğimiz hâlde silah alamadığımız günlerden, kendi imkânlarıyla,
yerli sanayisiyle her türlü silahını üreten, bu silahları ihraç eden bir ülke
konumuna geldik. 
Gururumuz
ATAK helikopteri, silahlı silahsız insan araçları, yerli insansız hava
araçları, yerli üretim piyade ve keskin nişancı tüfekleri, ALTAY tankı, hava
savunma sistemleri, balistik füzeler, savaş gemileri ve radar sistemleriyle,
ordumuz, dosta güven, düşmana korku veren bir güce ulaşmıştır.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın, Sayın Arslan.
MUSTAFA
ARSLAN (Devamla) – Terörle mücadele konusunda milletimizin duygularına tercüman
olan, ülkemizin teröre karşı dik duruşunu dünyaya haykıran Cumhurbaşkanımız
Sayın Recep Tayyip Erdoğan başta olmak üzere, İçişleri Bakanımıza, Millî
Savunma Bakanımıza, komutanlarımıza ve kahraman askerlerimize, güvenlik
güçlerimize şükranlarımı sunuyorum. 
Jandarma
Genel Komutanlığımızın ve tüm kurumlarımızın 2020 yılı bütçelerinin hayırlı
olmasını diliyor, heyetinizi saygıyla selamlıyorum. (AK PARTİ sıralarından
alkışlar)
BAŞKAN
– Sayın Kadir Aydın, buyurun lütfen. (AK PARTİ sıralarından alkışlar)
AK
PARTİ GRUBU ADINA KADİR AYDIN (Giresun) – Sayın Başkan, değerli
milletvekilleri; İçişleri Bakanlığı bünyesinde bulunan Sahil Güvenlik
Komutanlığı bütçesi üzerine AK PARTİ Grubu adına söz almış bulunuyorum. Öncelikle
şahsım ve gurubum adına yüce heyetinizi ve aziz milletimizi saygıyla
selamlıyorum. 
Bağımsızlık
yolunda yaktığı ateşle dünümüzü kurtaran ve geleceğimize de ışık tutan Gazi
Mustafa Kemal Atatürk’ü şükranla anıyorum. (AK PARTİ, CHP ve İYİ PARTİ
sıralarından alkışlar)
Bu
toprakları bize vatan kılmak için canlarını ve mallarını vermekte tereddüt
etmeyen bütün şehitlerimizi rahmetle ve gazilerimizi de minnetle yâd
ediyorum.(İYİ PARTİ sıralarından alkışlar)
Kurtuluş
Savaşı’nın verildiği yıllarda, ümitsizliğin ve çaresizliğin kol gezdiği ortamda
5 bin kişilik 2 tane gönüllü alay kurarak Kurtuluş Savaşı’nın kazanılmasında
büyük emekleri olan Topal Osman ve Hüseyin Avni Alparslan’ı ve yüzde 90’dan
fazlası şehit olan Giresun’un vatanperver evlatlarını da ayrıca saygıyla yâd
ediyorum. 
Sahil
Güvenlik Komutanlığı “mavi vatan” denizlerimizde emniyet ve güvenliğin
sağlanması, denizde arama kurtarma faaliyetlerinin icrası, düzensiz göç ve
kaçakçılıkla mücadele, doğal afetlerde yardım, stratejik önemi haiz tesislerin
korunması, yasa dışı su ürünleri avcılığı ve deniz kirliliğiyle mücadele gibi
birçok alanda kanunlarla kendisine verilen görevleri 7/24 esasına göre icra
etmektedir.
Sahil
Güvenlik Komutanlığımız 2002 yılında yalnız 4 bölge ve 6 grup komutanlığı, 2
helikopter ve çeşitli büyüklükteki 129 yüzer unsurla görevlerini icra ederken
bugün 4 bölge, 13 grup, 4 karakol komutanlığı ve yüksek teknolojik imkânlara
sahip 14 helikopter, 3 uçak, 4 sahil güvenlik korveti ve çeşitli büyüklükteki
180 yüzer unsurla memleketimize hizmet etmektedir.
Sayın
Başkan, kıymetli milletvekilleri; ülkemiz büyük bir devrimin eşiğindedir. Yakın
zamana kadar başkalarının gözleriyle bakardık ama gerçeği göremezdik,
başkalarının kulaklarıyla dinler ancak hakikati duyamazdık, başkalarının
kalbiyle hisseder ve başkalarının aklıyla karar verir ancak doğruyu bulamazdık.
Şimdilerde hiç olmadığımız kadar kendimiz olduk; artık kendi gözlerimizle
görüyor, kendi kulaklarımızla duyuyor ve kendi aklımızla karar veriyoruz.
Başkalarının çizdiği istikamette patinaj yapmak yerine hem kendi istikametimizi
çiziyor hem de milletimizin duası, muhaliflerin ümitsiz bakışları arasında
hedeflerimize doğru ilerliyoruz. 
Amerikan
Senatosunda kabul edilen sözde Ermeni soykırım tasarısına gelince: bu kararı tanımıyoruz, hatta bu kararı alanları da
tanımıyoruz. Bu kararı alanların müttefik yalanlarına da asla inanmıyoruz,
hatta bu kararın reddiyle ilgili olarak karar alan Türkiye Büyük Millet
Meclisinde, sebebi ne olursa olsun milletin hayrına kalkmayan eli ve milletin
yanında durmayan siyaseti de tanımıyoruz. (AK PARTİ, MHP ve İYİ PARTİ
sıralarından alkışlar) Tarihimizde kara bir leke olarak milletimizin yürüyüşüne
engel olmaya kalkanlar asla başarılı olamayacaktır. Milletimizin geçmişini iki
kelimeyle özetlemek gerekirse bu kelimeler “merhamet” ve “adalet”tir. 
Bazı
arkadaşların iktidar grubuna yönelik olarak “Sizin hiç mi iradeniz yok? Külliye
ne derse harfiyen uyguluyorsunuz.” anlamına gelen cümleler söylediğine şahitlik
ediyoruz. Benim de acaba bunlar doğru mu söylüyor diye zaman zaman düşündüğüm
oluyor. Ancak, muhalefet etmeyi bir yaşam şekline getirmiş arkadaşların kendi
genel başkanlarına gösterdikleri sadakat ve iltifatı görünce bizim, liderimize
olan inanç ve bağlılığımız bir kat daha artmaktadır. (AK PARTİ sıralarından alkışlar)
Bilinmesini isteriz ki bulunduğumuz makam ve statüyü elde etmek için feda
etmediğimiz değerlerimizi, pozisyonumuzu korumak için asla feda etmeyiz. 
Sayın
Başkan; değerli milletvekilleri, Cumhurbaşkanlığı hükûmet sistemini “diktatörlük ve tek
adam rejimi”, sistem değişikliğinin adını “rejim değişikliği”, kazaları
“cinayet”, terörle mücadeleyi “savaş”, sınır ötesi terör operasyonlarını
“işgal” olarak görenlerin anlattıkları bazı gazetelerin 3’üncü sayfa
haberlerinden öteye geçmemektedir. Eğer bu arkadaşların çizdiği olumsuz
tablonun onda 1’ni milletimiz yaşamış olsaydı on yedi yıldır kesintisiz
iktidarda kalmamız mümkün olmayacaktı. (AK PARTİ sıralarından alkışlar) 
Bir
de milletin ve AK PARTİ muhaliflerinin umutlarına değinmek istiyorum.
Amerika’dan umut ettiğiniz olmadı; Rusya’yla gerilim oluşunca bir de buradan
medet umdunuz, gene olmadı; Macron’dan Merkel’e, Esed’den YPG’ye umut
beslediğiniz ne kadar kaynak varsa hepsi kurudu. Şimdi umudunuz, AK PARTİ
toprağında yeşerip boy salan ayrık otlarına kaldı. Emin olun burada da aradığınızı
bulamazsınız.
(Mikrofon
otomatik cihaz tarafından kapatıldı) 
BAŞKAN
– Sayın Aydın, sözlerinizi tamamlayın lütfen.
KADİR
AYDIN (Devamla) - Bunları nimet bilerek
çalışmazsanız acınızdan ölürsünüz. Umut kaynağınızı değiştirin, Allah’tan
isteyin ve umudunuzu sadece milletimize bağlayın. Başkalarının hayalleriyle
yola çıkanlar hedeflerine asla ulaşamazlar. Emin olun ki siz çalıştıkça bizim
de hızımız artacaktır. Böylece, iktidarda olmasanız da milletimizin daha fazla
hizmet almasında sizin de bir katkınız, bir emeğiniz bulunacaktır. 
Bu
duygu ve düşüncelerle Gazi Meclisimizin kıymetli üyelerini, sınır boylarında
nöbet tutan kahraman güvenlik kuvvetlerimizi, çocuklarını terörden kurtarmak
için mücadele veren Diyarbakır Annelerini, canından bir parçayı toprağa
koymasına rağmen milletin onurunu toprağa düşürmemek için duruşunu bozmayan
şehit yakınlarımızı; devletimizin bekası, milletimizin refahı için yedi düvele
meydan okuyan Cumhurbaşkanımız Sayın Recep Tayyip Erdoğan’ı saygı ve
hürmetlerle selamlıyor; bütçemiz hayırlı, geleceğimiz aydınlık olsun diyorum.
(AK PARTİ sıralarından alkışlar) 
BAŞKAN
– Sayın Özel, buyurun.
IV.- AÇIKLAMALAR (Devam)
39.- Manisa Milletvekili Özgür Özel’in, Giresun
Milletvekili Kadir Aydın’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin beşinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Çok kısaca, reddetmem gereken bazı ifadeler var. Diyor ki: “AK
PARTİ muhalifleri önce Amerika’dan medet umdular, sonra FETÖ’den, sonra ondan
bundan…” Aklına gelebilecek her şeyi sayıyor, sonra da diyor ki: “AK PARTİ’nin
içindeki ayrık otlarından...” Şimdi, birincisi: Ana muhalefet partisi olarak AK
PARTİ’nin muhalifiyiz. AK PARTİ’nin emek düşmanı, AK PARTİ’nin halkın
çıkarlarından yana değil, birtakım çevrelerin çıkarlarından yana; dış güçlerin
emir ve talimatlarına göre şekillendirdiği politikayla içeride hamaset,
dışarıda dış güçlerle iş birliği yapan politikalarına sonuna kadar karşıyız.
Bizi bir başka siyasi gelenekle karıştırmayın; 6’ncı Filoyu Boğaz’da denize
dökenleriz biz, siz o 6’ncı Filoyu denize dökenlere taş atıp 6’ncı Filoya secde
duranlarla bizi sakın karıştırmayın. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ÖZGÜR
ÖZEL (Manisa) – Ama bir gerçek var: Partinizin içinde geçmişte “Aramızda
kardeşlik hukuku var, nifak tohumu sokanlar…” diye anılanlara şimdi “ayrık otu”
demeye başladıysanız siz, o ayrık otlarını, önce birisinin talimatıyla tek aday
yapıp, 1236’da 1.236 oyla Genel Başkan, Başbakan yapıp sonra reisiniz
istemeyince ayrık otunu ayıklayıp kapının önüne atanlarsınız. (CHP sıralarından
alkışlar) 
METİN
GÜNDOĞDU (Ordu) – Ne kadar zoruna gitmiş yahu!
ÖZGÜR
ÖZEL (Manisa) – Siyaseti vefa üzerinden, siyaseti düzey üzerinden, siyaseti
siyaset diliyle yapma üzerinden konuşanların partilerinin 2’nci Genel
Başkanına, partilerinin 1’inci Cumhurbaşkanına, partilerinin 3’üncü Başbakanına
karşı kullandıkları bu dil, bir panikten, bir acziyetten kaynaklanmıyorsa eğer,
demek ki siyasetteki tükenmişlikten kaynaklanıyordur.
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
Sayın
Özkan…
40.- Denizli Milletvekili Cahit Özkan’ın, Adalet ve
Kalkınma Partisinin sadece ve sadece milletin gösterdiği istikamette yol alan,
milletin kaderini kendi kaderi olarak gören siyasi bir hareket olduğuna ilişkin
açıklaması
CAHİT
ÖZKAN (Denizli) – Teşekkürler Sayın Başkan.
AK
PARTİ, sadece ve sadece milletin gösterdiği istikamette, onun çizdiği rotada
yol alan, milletin kaderini kendi kaderi olarak gören…
AYHAN
EREL (Aksaray) – Benim kaderim senin kaderin olamaz. Lütfen…
CAHİT
ÖZKAN (Denizli) - …ve siyasi hedefi de kuruluşundan bugüne milletin istiklalini
ve istikbalini güvence altına alarak refahını artırma anlayışıyla çalışmak olan
bir siyasi harekettir. Onun için, bizler bugüne kadar nasıl yolsuzlukla,
yoksullukla ve yasaklarla mücadele etmişsek bundan sonra da yine işçinin,
ezilenlerin, mazlumların, emekçinin, esnafın ve 82 milyon aziz milletimizin
yanında olmaya devam edeceğiz. Onun için, AK PARTİ’yi o, bu lobiyle
yakıştırmayı, yan yana getirmeyi asla kabul etmediğimizi ifade ediyor, Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Evet, İstanbul Milletvekili Sayın Serap Yaşar, buyurun. (AK PARTİ
sıralarından alkışlar) 
AK
PARTİ GRUBU ADINA SERAP YAŞAR (İstanbul) – Sayın Başkan, saygıdeğer
milletvekilleri; 2020 Yılı Merkezi Yönetim Bütçe Kanun Teklifi’nin Göç İdaresi
Genel Müdürlüğü bütçesi üzerine, AK PARTİ Grubu adına söz almış bulunuyorum.
Gazi Meclisimizi ve aziz milletimizi saygıyla selamlıyorum.
Konuşmama,
aylarca havadan ve karadan bombalanan Rakka’dan, eşi Ayşe ve 6 çocuğuyla
ülkemize sığınan Wazzam’ın hikâyesiyle başlamak istiyorum. Wazzam’ın eşi Ayşe
“Rakka’da hayatımız çok zordu, iş yoktu, çocuklarım açtı. Bizim için ölüm daha
kolay olurdu diye düşünüyorduk. Şimdi ise çocuklar uyurken bazen yalnızca orada
oturup ağlıyorum. ‘Bu hâle nasıl geldik? Bu içinde bulunduğumuz durum nedir?’
diye kendi kendime soruyorum.” diyor. Bütün bu acılara rağmen toprağımız,
doğduğumuz yer diyerek en az 5 defa topraklarına geri dönmek için yola
çıktıklarını söylüyorlar. Vatan bu, özlenir elbette. Hani türkülerimizde de
veciz ve içli biçimde söylendiği gibi “Gurbet elde garip kaldım, ağlarım/Ateş
aldım, yüreğimi dağlarım/Garip kaldım, yüreğime dert oldu/Ellerin vatan, bana
yurt oldu.” Diliyorum ki kimse ne gurbet elde garip kalsın ne de vatanından
ayrı yaşasın; herkes özgür ve mutlu biçimde, öz vatanında yaşasın. (AK PARTİ
sıralarından alkışlar) “Gurbet elde bir hâl geldi başıma/Ağlama gözlerim,
Mevla’m kerimdir.” diye de ağlamasın. Wazzam ve ailesi ölümden kaçarak ülkemize
sığınan ailelerden yalnızca biri. 
Bugün
5 milyona ulaşan toplam sığınmacı sayısıyla pek çok ülkenin nüfusundan daha
fazla sığınmacıyı barındırmaktayız. Ülkemiz ve kurumlarımız sekiz senedir
sığınmacılara, eğitimden sağlığa tüm hizmetleri insanlık ve adalet algısı
içinde sunarken diğer yandan dünyada her gün 1 kayıtlı göçmen çocuk kayboluyor.
Bu iç acıtan durumu Avrupa Konseyi Parlamenter Meclisi Göç Komisyonunda
hazırlamış olduğum “Avrupa’da Kayıp Göçmen ve Mülteci Çocuklar” başlıklı
raporla kayıt altına aldırdık. Raporumuz geçtiğimiz hafta Paris’teki komite
toplantısında oy birliğiyle kabul edildi. Diliyorum ki bu rapor tüm dünyanın bu
yaralı konuya ilgisinin artmasına vesile olur ve bu kayıplarla ilgili önlemler
bir an önce alınır. 
Birleşmiş
Milletler verilerine göre, dünyanın insani yardım yapan en cömert ülkesi ve
yerinden edilmiş kişileri en fazla kabul eden devletiyiz. 
Küresel
adaletsizliğin âdeta sembolü hâline gelmiş Suriye krizi 2011’den bu yana
yaklaşık 1 milyon insanın ölümüne, 12 milyonu aşkın insanın yerinden
edilmesine, bunların yarısının da ülke dışında yaşamak zorunda kalmasına yol
açmıştır. Fırat Kalkanı Harekâtı’nın başlamasından günümüze bölgede huzur ve
güvenin sağlanmasıyla 370 bini aşkın kişi terörden arındırılan Cerablus’a
gönüllü geri dönüş yaptılar. Geldiğimiz noktada, Barış Pınarı Harekâtı göç
meselesinin kalıcı çözümüne yönelik attığımız en önemli adımdır. Bu vesileyle
oluşturulan güvenli bölgeyle başlangıçta 1 milyon, bunu takiben 2 milyona
ulaşacağını öngördüğümüz Suriyeli sığınmacı güven içinde ve gönüllü bir şekilde
evlerine ve topraklarına dönecekler. Aslında 2011 yılında bu kriz henüz ortaya
ilk çıktığında Sayın Cumhurbaşkanımızın fikri bu güvenli bölgenin o zaman
kurulmasıydı. Eğer uluslararası toplum tarafından o zaman kabul edilmiş olsaydı
belki bu kadar acı, bu kadar kayıp yaşanmazdı. 
Tüm
bu hizmetler ve insani yaklaşım, ne yazık ki muhalefetin “Ülkeyi mülteci
çöplüğüne çevirdiniz.” ithamına ve ucuz siyasi malzeme yapma, mazlumları hedef
gösterme çabalarına rağmen gerçekleşmiştir. Ne mutlu bize ki aziz milletimiz
nezdinde bu zihniyet bir kabul görmemektedir. (AK PARTİ sıralarından alkışlar)
Tüm dünya ırkçılık ve yabancı düşmanlığının pençesine düşmüşken ülkemizde bu
neviden olayların yaşanmaması inanıyorum ki hepimiz için gurur kaynağıdır.
İçişleri Bakanlığının verilerine göre 2018-2019 yılları arasında tüm asayiş
olayları içinde Suriyelilerin suça karışma oranı binde 8’dir, bunlara da adil
yargılama çerçevesinde gerekli cezalar verilmektedir. 
Sığınmacıların
savaştan ve terörden arınmış topraklarına geri dönüp eski mutlu yaşamlarına
kavuştuklarını görmek en büyük dileğimiz. Her ne kadar onlara güvenli bir hayat
ve birtakım hizmetler sunulsa da kendi vatanlarındaki hayatlarından daha güzel
bir yaşamı onlara sunduğumuzu söyleyemeyiz. 
(Mikrofon
otomatik cihaz tarafından kapatıldı)
BAŞKAN
– Sayın Yaşar, sözlerinizi tamamlayın lütfen, buyurun.
SERAP
YAŞAR (Devamla) – Teşekkürler Başkanım.
İnanıyorum
ki ülkemize sığınanlar için yaptıklarımız bugünle sınırlı kalmayacaktır. Tarih
nezdinde topraklarımızda doğup eğitim alarak hayata hazırlanan çocukların,
meslek sahibi olan kadınların, yaşamlarını bir dönem burada geçirenlerin
hayatına dokunmuş olmanın elbette bizim için de olumlu bir geri dönüşü
olacaktır; hem insanlık hem de göç tarihindeki müstesna yerini alacaktır bu
yapılanlar. Sadece ülkemize sığınanların değil, dünyanın dört bir yanındaki
göçmenlerin, Arakan’dan Filistin’e, Ürdün’den Lübnan’a tüm mazlumların sesini
Birleşmiş Milletler Genel Kurulu da dâhil olmak üzere her platformda duyuran
Sayın Cumhurbaşkanımıza şükranlarımı sunuyorum. (AK PARTİ sıralarından
alkışlar)
Sayın
milletvekilleri, sözlerime son verirken üstlendiği bu ağır sorumluluğu
medeniyetimize ve tarihimize yakışır biçimde yöneten, zaman mefhumu
gözetmeksizin samimiyetle, özveriyle ve fedakârca çalışan, başta Sayın İçişleri
Bakanımız olmak üzere, Göç İdaresi Genel Müdürümüz Abdullah Ayaz ve onun
şahsında tüm Göç İdaresi teşkilat mensuplarına teşekkür ediyorum. 
2020
yılı bütçesinin ülkemiz için hayırlı olmasını diliyor, hepinize saygılar
sunuyorum. (AK PARTİ sıralarından alkışlar)
BAŞKAN
– Sayın Hacı Bayram Türkoğlu, buyurun.
ÖZGÜR
ÖZEL (Manisa) – Sayın Başkan…
BAŞKAN
– Sayın Türkoğlu, bir dakikanızı rica edebilir miyim, bir dakika bekleteceğim.
Buyurun
Sayın Özel. 
IV.- AÇIKLAMALAR (Devam)
41.- Manisa Milletvekili Özgür Özel’in, Türkiye Büyük
Millet Meclisinin 31’inci Birleşiminde Aydın Milletvekili Bekir Kuvvet Erim’e
yönelik sarf ettiği sözlerinden dolayı üzgün olduğuna ilişkin açıklaması
ÖZGÜR
ÖZEL (Manisa) – Sayın Başkan, bir süredir bekliyorum Plan ve Bütçedeki,
Komisyon sıralarındaki yerini aldığında olsun diye, şimdi Aydın Milletvekilimiz
Bekir Kuvvet Erim oradaki yerini almış. Geçtiğimiz gün -siz yoktunuz- iki gün
önce bir bakan ve bakan yardımcısının aynı anda Genel Kurul salonundan gidip
uzun süre gelmemesine tepki göstermiştik.
BAŞKAN
– Televizyondan izledim, evet.
ÖZGÜR
ÖZEL (Manisa) – O sırada da Sayın Bekir Kuvvet Erim’in tutanaklara geçen bir
ifadesi oldu.
BAŞKAN
– Nereye gittiğini söylemişti.
ÖZGÜR
ÖZEL (Manisa) – Ben o sırada, o sözü söyleyenin kendisi olduğunu da
bilmeksizin, kendisinin görevini de bilmeksizin sert tepki gösterdim. Doğan
Kubat -sağ olsun- bana geldi, kendisinin Plan ve Bütçe Komisyonunun en müdavim
üyelerinden biri olduğunu ifade etti; bizim arkadaşlar da kendisiyle ilgili çok
olumlu şeyler söylediler. Bir öğretmen çocuğu olarak matematik öğretmeni olan
Bekir Hocanın üzülmesine daha sonra ben de ziyadesiyle üzüldüm ve kendisi
tekrar orada olduğunda bu ifadeyi, o gün yaşananları telafi etmek için
bekliyordum; şimdi öyle bir fırsat oldu.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Ondan dolayı -Hacı Bayram Türkoğlu da kusura bakmasın-
kendisini üzdüğüm için üzgünüm. 
Çok
teşekkür ederim. (CHP, AK PARTİ ve İYİ PARTİ sıralarından alkışlar)
BAŞKAN
– Eğer bu açıklama olmasa sizi de beni de çiğnerdi, rallici biliyorsunuz bir de
kendisi.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
- Sayın Türkoğlu, buyurun.
AK
PARTİ GRUBU ADINA HACI BAYRAM TÜRKOĞLU (Hatay) – Sayın Başkan, değerli
milletvekilleri; İçişleri Bakanlığımızın Afet ve Acil Durum Yönetimi Başkanlığı
bütçesi üzerinde grubumuz adına söz almış bulunuyorum. Gazi Meclisimizin siz
değerli üyelerini ve aziz milletimizi saygıyla selamlıyorum. 
Nerede
bir afet varsa AFAD orada. Büyük depremler yaşayan ülkemizde afetlerle ilgili
görev yapan AFAD İçişleri Bakanlığımıza bağlı bir kuruluşumuzdur. Türkiye,
başta depremler olmak üzere, heyelan, su baskını, kaya düşmesi ve çığ gibi
çeşitli afetlere maruz kalmaktadır. 
Türkiye
Afet Müdahale Planı’yla 81 ilimizde afetlerde müdahalenin hangi kurumlar
tarafından nasıl gerçekleştirileceğiyle ilgili 26 adet hizmet grubunun planları
uygulanır hâle gelmiştir. Depreme karşı güvenli yaşam alanları oluşturmak için
AFAD olarak güncellenmiş Türkiye Bina Deprem Yönetmeliği’ni yayınladı. 
Sayın
Başkan, değerli milletvekilleri; AFAD belediyelerce belirlenen afet ve acil
durum toplanma alanlarını dijital ortamda bir araya getirdi. Vatandaşlarımız
kendine en yakın toplanma alanlarının nerede olduğuna e-devlet üzerinden ve
AFAD sitesi üzerinden rahatlıkla erişebilmekteler. Türkiye Afet Müdahale Planı
kapsamında illerde il afet ve acil durum müdürlükleri koordinasyonunda
hazırlanan il afet müdahale planlarında toplanma alanları ilgili belediyelerce
belirlenmektedir. Türkiye’de 6 Aralık 2019 tarihi itibarıyla e-devlet sistemine
giriş yapılmış 16.581 adet toplanma alanı belirlenmiştir. İstanbul’da afet
müdahale planıyla 2.864 adet toplanma alanı belirlenmiş olup toplanma
alanlarının yüz ölçümü 16 milyon 894 bin 891 metrekaredir. Toplanma alanlarının
kapasitesi 5 milyon 631 bin 630 kişidir. Bunun yanında, 7.060 okul bahçesi ve
98 spor tesisi toplanma alanı alarak dâhil edildiğinde, toplam 10.022 adet
toplanma alanı kullanılmaktadır. İstanbul’da çadır, konteyner alanı, okul, spor
tesisi, misafirhane, otel ve benzeri 2.024 farklı alanda toplam 2 milyon 391
bin 321 kişinin yani 478.265 ailenin barındırılması için planlar yapılmıştır.
Bugün,
Türkiye, AFAD’la ulusal deprem gözlem istasyonu sayısında 1.100’e ulaşmıştır;
Avrupa’nın en büyük 2’nci deprem gözlem ağı olarak çalışmaktadır. AFAD deprem
parametrelerini kamuoyuna resmî olarak açıklama konusunda tek yetkili kurumdur.

2019
itibarıyla ülke genelinde yürütülen projeler kapsamında 3.340 afet konutu
yapımı devam etmektedir. Yeni kurulan AFAD lojistik depolarında ve Kızılay
depolarında bulunan çadırlar muhtemel bir afette en kısa sürede afetzedelere
ulaştırılacak şekilde hazır tutulmaktadır.
Sayın
Başkan, değerli milletvekilleri; Kesintisiz ve Güvenli Haberleşme Sistemi, 81
ildeki Afet ve Acil Durum Yönetim Merkezleri ile paydaş bakanlık ve kurumlar
arasında fiber optik, GSM, uydu ve telsiz altyapılarının yedekli olarak
kullanıldığı, sürdürülebilir ve güvenli haberleşme sağlanmasını hedefleyen bir
sistemdir. Ülkemizde meydana gelebilecek kimyasal, biyolojik, radyolojik ve
nükleer olaylara yönelik olarak 81 ilimizde müdahale ekipleri bulunmaktadır.
Afet ve acil durumlara yönelik tehlike haberlerinin ilgililere ve halka
duyurularak gereken tedbirlerin aldırılmasını sağlamak amacıyla siren
sistemlerinin yerli ve millî imkânlarla ülke geneline yaygınlaştırma çalışmaları
doğrultusunda ulusal erken uyarı sisteminin kurulması çalışmaları devam
etmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Türkoğlu, son cümlelerinizi alayım, tamamlayın lütfen.
HACI
BAYRAM TÜRKOĞLU (Devamla) – Türkiye Cumhuriyeti devleti, bugün dünya tarafından
kabul edilmiş bir insani yardım hüviyetiyle dünyanın dört bir yanına şefkat
elini uzatmaktadır. Bu kapsamda bugüne kadar başta Somali, Bangladeş, Suriye,
Filistin, Yemen, Sudan olmak üzere 5 kıtada 60 ülkeye insani yardım
götürülmüştür. Arama kurtarma, gıda, hijyen, sağlık ve benzeri temel insani
ihtiyaç malzemeleri din, dil, ırk farkı gözetmeksizin mazlum coğrafyalara
ulaştırılmıştır ve ulaştırılmaya devam edilecektir. 
AFAD,
ayrıca insani yardım ve afetlerle ilgili Birleşmiş Milletler ve Avrupa
Birliğinin ilgili kurumlarıyla küresel ve bölgesel alanda önde gelen kurum ve
kuruluşlarla iş birliği içerisinde faaliyetlerini sürdürmektedir. 
İçişleri
Bakanlığı Afet ve Acil Durum Yönetimi Başkanlığının amaç ve hedeflerine
ulaşabilmesi için 2020 yılı bütçesi 1 milyar 637 milyon 171 bin TL’dir. 2019’a
göre bu bütçe yüzde 16 artmıştır.
(Mikrofon
otomatik cihaz tarafından kapatıldı) 
BAŞKAN
– Sayın Türkoğlu, teşekkür ediyorum. 
HACI
BAYRAM TÜRKOĞLU (Devamla) – Afetsiz ve huzurlu bir gelecek için dua ederken
2020 yılı bütçesinin ülkemiz için ve kurumlarımız için hayırlı olmasını temenni
ediyor, yüce heyetinizi saygıyla selamlıyorum. (AK PARTİ sıralarından alkışlar)

BAŞKAN
- Değerli milletvekilleri, birleşime otuz dakika ara veriyorum.
Kapanma Saati: 19.29
BEŞİNCİ OTURUM
Açılma Saati: 20.04
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
Beşinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Gruplar
adına söz talepleri karşılanmıştı. 
Şimdi
şahıslar adına ilk söz, lehinde olmak üzere, Sayın Selman Oğuzhan Eser’de. 
Buyurun.
(AK PARTİ sıralarından alkışlar)
SELMAN
OĞUZHAN ESER (Karaman) – Sayın Başkan, değerli milletvekilleri; Sağlık
Bakanlığı, Çevre ve Şehircilik Bakanlığı ile İçişleri Bakanlığımızın 2020 yılı
bütçesi hakkında şahsım adına söz almış bulunuyorum. Bu vesileyle, yüce Meclisi
ve aziz milletimizi saygıyla selamlıyorum. 
Varlığı
ve faaliyetleriyle ülkemiz için hayati önem taşıyan bakanlıklarımızın
çalışmaları hakkında bu kısa zaman zarfında fikir beyan etmek mümkün değil.
Türkiye’mizde “Artık hiçbir şey eskisi gibi olmayacak.” şiarıyla yola çıkan ve
çalışan kadrolarımızla geçmişin karanlık günlerinden, çok şükür ki, bugünün
güçlü ve büyük Türkiye’sine geldik. 
Geçmişte
çevre, imar ve denetim gibi alanlarda temel görevlerini dâhi yerine getiremeyen
bir bakanlıktan, bu alanların ötesine geçerek çalışmalarında doğayı ve canlıyı
merkezine alan, projeleriyle sadece ülkemizde değil, dünyada da örnek teşkil
eden Çevre ve Şehircilik Bakanlığımız, adına yakışır çevre dostu bir bakanlık
seviyesine ulaşmıştır. 
Sıfır
Atık Projesi kapsamında, kamu kurumlarımıza atık kumbaraları yerleştirilip
çalışanların bilinçlendirilmesine ilişkin eğitimler verilerek sadece iki yılda
269 ton değerlendirilebilir atık toplanıp ekonomiye kazandırıldı. Böylece,
2.557 ağaç kesilmekten kurtuldu, 1.096 varil petrol tasarruf edildi, 31,1 ton
sera gazı salımı engellendi, 4.211 metreküp su tüketimi önlenmiş oldu. 
Yine,
Sağlık Bakanlığımız, insan için hayati önem taşıyan asgari sağlık hizmetlerini
bile yürütemeyen, insan hayatının hastane köşelerinde hiçe sayıldığı Sağlık
Bakanlığından başarılı ve güçlü hekim kadrosu ve son teknolojisiyle sağlık
sektöründe çağ atlayarak çalışması ve başarılarıyla dünyada en iyiler arasına
girmeyi başaran bir bakanlığa dönüşmüştür. 
Gelişmekte
olan yapısıyla Türkiye bir çekim alanı hâline gelmiş olup sağlık turizmiyle
dünyanın her yerinden tedavi için ülkemiz ve hekimlerimiz tercih edilmektedir.
Sadece 2018 yılında Türkiye'ye sağlık ve tedavi amacıyla gelen 551.748
ziyaretçi kişi başına ortalama 2.013 dolar seviyesinde harcama yapmıştır.
Yapımı tamamlanan şehir hastaneleri ve buralarda sunulan hizmet, insana
verdiğimiz değerin en büyük göstergesidir.
Son
yıllarda hızla genişleyen küresel kargaşa ve güvensizlik ortamında özellikle
coğrafyamızda yaşanan savaşlar ve terör eylemlerinin ülkeler üzerindeki yıkıcı
etkilerini düşündüğümüzde, bugün hâlâ eşlerimiz, çocuklarımız güven içerisinde
sokaklarda yürüyebiliyor, bu topraklarda huzur içinde yaşayabiliyorsa İçişleri
Bakanlığımızın özverili çalışmaları sayesindedir. Geçmişte, potansiyelini ve
imkânlarını kullanamamış bir bakanlıktan, vatan toprakları içinde devlet
olmanın gereğini yerine getiren, vatan evlatlarına güven, hainlere korku salan
bir bakanlık hâline gelmiştir İçişleri Bakanlığımız. Ülkemizin refahı için
bakanlıklarımızın yaptığı tüm çalışmalar devlet bütçesiyle destek olduğumuz
gibi, birlikte uyum içerisinde, bir taraftan terörün, insan, doğa, çevre
üzerinde bıraktığı tahribatla mücadele eden, bir taraftan da bölücü hainlere
göz açtırmayan Bakanlarımızın verdiği asil mücadelesinde de yanında olduğumuzu
şahsen belirtmek isterim.
Esasen
bakanlıklarımızın çalışmalarının ortak paydası insani değerler, yaratılan her
canlının yaşam hakkına saygı ve bu standartları sağlayabilecek doğal hayatı
korumaktır. Tüm bunlar insanlığın tarihteki ortak arayışının yani güvenlik ve
özgürlük içinde müreffeh bir yaşamın içeriğidir. İnsani bir gelişmenin ortak
arayışına hizmet ederek cumhuriyetimizi muasır medeniyetler seviyesine taşıyan
bakanlıklarımıza buradan tekrar teşekkür ediyorum.
Birleşmiş
Milletler Kalkınma Programı tarafından 2018 yılı verileri baz alınarak
hazırlanan İnsani Gelişme Endeksi’nde, Türkiye, 189 ülke arasında çok yüksek
insani gelişme kategorisine girmeyi başardı. Bizler, daha ileri hedeflere
ulaşmak için her çalışmanın özverili olması gerektiği bilinciyle hareket
ediyoruz. 
(Mikrofon
otomatik cihaz tarafından kapatıldı)
BAŞKAN
– Sayın Eser, sözlerinizi tamamlayınız.
SELMAN
OĞUZHAN ESER (Devamla) - Çünkü biz, bu millete ve bu vatana kendini adamış bir
siyasi hareketin neferi olarak yaptığımız her çalışmaya inancımızla başladık.
İnancımız tavizsiz ve açıktır: Yaratılanı sev, Yaradan’dan ötürü. 
Bu
düşüncelerle, görüşülmekte olan Bakanlıklarımızın bütçesinin lehine oy
kullanacağımı belirterek 2020 yılı bütçesinin hayırlara vesile olmasını temenni
ediyor, Gazi Meclisimizi saygıyla selamlıyorum. (AK PARTİ sıralarından
alkışlar) 
BAŞKAN
– Şimdi, yürütme adına ilk söz Sağlık Bakanı Sayın Fahrettin Koca’nın. 
Buyurun
Sayın Koca. (AK PARTİ sıralarından alkışlar) 
SAĞLIK
BAKANI FAHRETTİN KOCA – Sayın Başkan, değerli milletvekilleri; 2020 Yılı Bütçe
Kanun Teklifi kapsamında Sağlık Bakanlığının ve bağlı kuruluşlarının 2020 yılı
bütçesi ve 2018 yılı kesin hesabının görüşülmesi dolayısıyla huzurunuzda
bulunuyorum.
Siz
değerli milletvekillerimizi, sizlerin nezdinde bizleri ekrandan takip eden aziz
milletimizi şahsım ve Bakanlığım adına saygıyla selamlıyorum.
Öncelikle,
Sağlık Bakanlığımızın bütçesi üzerinde söz alan, fikir beyan eden, yapıcı
eleştirileriyle çalışmalarımıza yön veren, iktidarıyla muhalefetiyle
milletvekillerimiz Sayın Aylin Cesur, Sayın Arslan Kabukcuoğlu, Sayın Sefer
Aycan, Sayın Muhittin Taşdoğan, Sayın Hayati Arkaz, Sayın Habip Eksik, Sayın
Semra Güzel, Sayın Mehmet Göker, Sayın Bayram Yılmazkaya, Sayın İrfan Kaplan,
Sayın Ali Şeker, Sayın Avni Aksoy, Sayın İsmail Güneş, Sayın İsmail Tamer,
Sayın Selim Gültekin ve Sayın Mustafa Esgin’e teşekkürlerimi sunarım.
Sayın
Başkan, değerli milletvekilleri; Anayasa’mızın 56’ncı maddesine göre sağlık,
devletin doğrudan veya dolaylı olarak sorumluluğunu üstlendiği bir kamu
hizmetidir. Herkesin sağlık hakkının korunması ve ihtiyaç hâlindeki herkesin
vaktinde ve kaliteli sağlık hizmetine kolayca erişebilmesini temin etme
misyonunu üstlenmiş bir bakanlık olarak, tüm vatandaşlarımızın sağlıklı hayat
tarzına kavuşması için çaba harcıyoruz. 
Ülkemizdeki
riskli grupları önceleyerek toplumun en ücra köşesine ulaşabilen, tüm toplumu
sağlıklı olmaya teşvik eden, verimli, hakkaniyetli, vatandaşımızın
alışkanlıklarına, inançlarına ve beklentilerine saygı göstererek onların
ihtiyaçlarını karşılayan sürdürülebilir bir sağlık sistemine sahip olmanın
uğraşı içindeyiz. 
Güvenli
bir hizmet ortamı ve güçlü hasta-hekim iletişimi önceliğimizdir. (Uğultular)
BAŞKAN
– Değerli arkadaşlar, biraz yavaş lütfen.
SAĞLIK
BAKANI FAHRETTİN KOCA (Devamla) - Vatandaşlarımızın ve sağlık çalışanlarının,
karşılıklı itimat ve saygıya dayalı iletişimin sağlıklı kurulabildiği ortamlarda
buluşmasını hedefliyoruz. Hasta ve sağlık personeli olarak, her iki tarafın da
kendini güvende hissettiği bir hizmet ortamının oluşturulmasının çabası
içindeyiz. Nerede vatandaşımız acil bir yardıma ihtiyaç duyarsa, oraya kara,
deniz ve hava ambulanslarımızla ulaşıyoruz, bu hususta sınırlarımızın ötesinde
hizmet veriyoruz. 
Tütün,
alkol, madde ve teknoloji dâhil her türlü bağımlılığı ve kötüye kullanımı
engellemek hepimizin sorumluluğudur, sağlıklı bir gelecek için vazgeçilmez bir
şarttır, bu konuda taviz vermeyeceğiz.
Yeni
kurduğumuz USHAŞ, art arda açtığımız şehir hastaneleri ve hızla gelişen özel
hastanelerimizle, Türkiye'nin iddialı bir sağlık turizmi üssü olmasını
sağlayacak adımlar atıyoruz. Yeni bir dinamizmle, harekete geçirdiğimiz
TÜSEB’in aşı, yerli ilaç ve tıbbi cihaz geliştirilip üretilmesini destekleyen
çağrılarıyla bu alanda bir ivme kazandırmayı umuyoruz. 
Sayın
Başkan, değerli milletvekilleri; Sağlık Bakanlığının temel görevlerinden olan
koruyucu ve temel sağlık hizmetleri her zaman önceliğimiz olmuştur. Koruyucu ve
temel sağlık hizmetleri için ayrılan bütçe, 2002-2019 döneminde 3,8 kat artarak
yaklaşık 18 milyar liraya ulaşmıştır. 2020 yılı için bu konuda ayrılan bütçe
miktarı 20 milyar 846 milyon liraya çıkarılmaktadır. 
Doğum
öncesi anne adaylarımızı en az 1 kere kontrol oranımız yüzde 99’a ulaşmıştır.
Erken teşhis ve tedaviyle kalıcı sakatlığın önüne geçmek için bebeklerimizde
yaptığımız taramalarda başarı oranımız da yüzde 99 seviyesine kadar ulaşmıştır;
ayrıca, ücretsiz demir ve ücretsiz D vitamini desteğimiz devam etmektedir. 
Nüfus
büyüklüğüne oranla aşılama başarısında dünyadaki liderliğimizi korumaktayız. Bu
çabaların neticesi olarak dünyada anne ve bebek ölüm hızını en hızlı düşüren
ülkelerin başında geliyoruz. Genişletilmiş Bağışıklama Programı çerçevesinde 13
antijenle en geniş aşılama programı uygulayan ülkeler arasındayız. Aşı reddinin
dünyada ve ülkemizde tartışıldığı bir dönemde Genişletilmiş Bağışıklama
Programı’mız kapsamında aşı oranlarımızı yüzde 96’dan yüzde 98’e çıkardık. 
Birinci
basamak sağlık hizmetlerinin kuvvetlendirilmesi için 24 binden fazla aile
hekimi ve yine aynı sayıda aile sağlığı çalışanıyla ülke genelinde hizmet
vermekteyiz. 
Tüm
gelişmiş ülkelerde olduğu gibi obezite, ülkemizde de önemli bir sorun hâlini
almıştır. Maalesef çocuklarımızda da obezite sıklığı artmaktadır. Yapılan
araştırmalarda her 4 çocuğumuzdan 1’inin fazla kilolu veya obez olduğu
görülmektedir. Erişkin ve çocukluk çağı obezitesiyle ilgili eylem planlarını
güncelleyerek Sağlıklı Beslenme ve Hareketli Hayat Programı’nı uygulamaya devam
ediyoruz. 
Vatandaşlarımızın
temiz hava alma hakkını güvence altına almak görevimizdir. Tütünle mücadelemizi
hiç gevşetmeden sürdüreceğiz. Artık, sigara paketleri tek tip olmuştur ve
üzerlerinde cazibeyi artırıcı herhangi bir unsur bulundurulamayacaktır. Bu
alanda dünyada 7’nci ülke olduk. Sağlık, spor ve eğitim hizmeti veren yerlerde
sigara satışına da yasaklama getirilmiştir. Ayrıca, sinema, tiyatro, hatta
internet ortamında sigara reklamı anlamını taşıyabilecek herhangi bir
görüntünün bulunması da yasaklanmıştır. Bu konudaki mücadelemizi destekleyen
yüce Meclisimize teşekkür ediyorum. (AK PARTİ sıralarından alkışlar) “Kapalı
alan” ve “açık alan” tanımlarının çok istismar ediliyor olması yeni tedbirler
almamızı gerektirmektedir. Önümüzdeki günlerde, mevzuattaki boşluklar nedeniyle
istismar edilen hususları netleştirip denetimleri de bu minvalde sıklaştırmış
olacağız. 
Hedefimiz,
yaşlılarımızın sağlık talebini karşılamaktan öte, sağlıklı yaşlanmayı temin
etmektir. Bulaşıcı olmayan hastalıkların önlenmesine yönelik yürüttüğümüz
başarılı çalışmaların Birleşmiş Milletler Sürdürülebilir Kalkınma Hedeflerine
ulaşması için sağladığı olağanüstü katkılar sebebiyle, bildiğiniz gibi,
Birleşmiş Milletler Özel Ödülü’ne layık görüldük. Bu husustaki çalışmalarımızı
kararlılıkla sürdürüyoruz. 
Sayın
Başkan, değerli milletvekilleri; 27’nci Dönemde Türkiye Büyük Millet Meclisinin
ilk yasama faaliyetlerinden biri, sağlık çalışanlarının uzun süredir beklediği
özlük haklarıyla ilgili düzenleme oldu. Sayın milletvekillerimizin
destekleriyle, hekim ve diş hekimlerinin emekli maaşlarında ek ödemeli
iyileştirmeler yapıldı, tüm sağlık çalışanlarımızın beklediği fiilî hizmet
zammı verilmiş oldu. Sağlık personelimizin bu kazanımları için verdikleri
desteklerden ötürü sayın milletvekillerimize ayrıca teşekkür ediyorum. 
2019
yılında devlet hizmet yükümlülüğü kuralarıyla toplam 14.193 tabip atanmıştır.
Mecburi hizmet dışı atama kuralarıyla toplam 3.685 sağlık personeli atanmıştır.
KPSS 2019 birinci alımda toplam 12 bin personelin atamaları yapılmış olup
ayrıca, KPSS 2019 ikinci alımı için 17.689 pozisyon ihdas edilmiş ve ilk atama
için kılavuz yayınlanmıştır.
Sayın
Başkan, değerli milletvekilleri; şiddet, her türlüsüyle bir insanlık ayıbıdır;
sadece sağlıkçılara yönelik olarak değil, bütün insanlar için kabul edilemez
bir durumdur. Meslektaşlarımızın güvenli bir ortamda hizmet vermelerini
sağlamak, şiddeti caydırmak ve suçluların hak ettikleri biçimde
cezalandırılmalarını temin etmek kamunun sorumluluğundadır. Yüce Meclisimizce
kabul edilerek yürürlüğe giren yeni yasal düzenlemeye göre, sağlık personeline
karşı şiddet uygulayanların, şikâyete gerek kalmaksızın doğrudan kolluk
kuvvetlerince yakalanarak, karakolda serbest bırakılmaksızın, adli işlemleri tekemmül
etmek üzere cumhuriyet savcılığına sevk edilmesi, cumhuriyet başsavcılığınca
dosyanın tekemmül ettirilmesi, müşteki, mağdur veya tanık olan sağlık
personelinin ifadesinin iş yerinde alınması yasal zorunluluk hâline gelmiştir.
Bu kanuni düzenlemenin caydırıcı yöndeki etkisini gördük ama bunu tek başına
yeterli görmüyoruz. İyileştirici tedbirlerle beraber, bu konunun bizzat
takipçisi olacağız.
Kapsamlı
bir Sağlıkta Şiddeti Önleme Eylem Planı hazırladık. Bu kapsamda, hasta ve
sağlık personelinin buluştuğu fiziksel ortamların rehabilitasyonu, sağlık
personelinin stres ve aşırı iş yükünün azaltılması, doktorlarımızın malpraktis
ve tazminat tehdidinden kurtarılması, vatandaşlarımızın sağlık okuryazarlığının
artırılması, sağlık hizmeti verme ve hizmet alma kültürünün toplumsal barış
anlayışıyla geliştirilmesi, hasta ile hekim iletişimini geliştirici eylemlerin
hayata geçirilmesi ve nihayet, caydırıcı cezai yaptırımların uygulanması
gerekmektedir. 
Vatandaşlarımızın
ve sağlık çalışanlarının, karşılıklı itimat ve saygıya dayalı iletişiminin
sağlıklı kurulabildiği ortamlarda bir araya gelmesini hedefliyoruz. Hasta ve
sağlık personeli olarak, her iki tarafın da kendini güvende hissettiği bir
hizmet ortamının oluşturulmasını sağlamalıyız. 
Sayın
Başkan, değerli milletvekilleri; ülkemizde, kamu hastaneleri, özel hastaneler,
üniversite hastaneleri başta olmak üzere, ilgili tüm paydaşlarla birlikte
nitelikli sağlık hizmeti sunulması için çalışıyoruz. Hastanelerimizde koğuş
tipi odalardan müstakil tuvaleti ve banyosu olan, mahremiyete özen gösteren
nitelikli odalara hızla geçiyoruz. 2000’li yılların başında yüzde 6 olan
nitelikli yatak oranımızı bugün itibarıyla yüzde 74’e çıkarmış bulunmaktayız.
Hedefimiz, 2023’te tüm odalarımızın nitelikli olmasıdır. Vatandaşlarımızın
cepten yaptıkları sağlık harcaması yaklaşık yüzde 17 seviyesindedir. Bunu daha
azaltmak için gerekli tedbirleri alacağız. Yatan hastalar için -günübirlik
dâhil- kanser ilaçlarının hastanelerimizce teminini zorunlu hâle getirdik.
Hastaların kemoterapi gibi yıpratıcı bir tedavi öncesinde ilaç teminiyle
uğraşmasını önledik. Bakanlık merkezinden toplu alımlar yaparak fiyat avantajı
sağladık. Yatağa bağımlı hastalara evde tıbbi bakım hizmeti sunarak
devletimizin şefkatli elini uzatıyoruz. Evde sağlık hizmetleriyle 2012 yılından
bugüne kadar 1 milyon 427 bin kişiye hizmet sunduk. 2020 yılında bu rakamı 1
milyon 450 bin kişiye ulaştırmayı hedefliyoruz. Bakanlığımız 2002 yılında 5
milyon metrekarede hizmet verirken 2019 yılında 22,5 milyon metrekarede sağlık
hizmeti sunmaktadır.
Sayın
Başkan, değerli milletvekilleri; Sağlıkta Dönüşüm Programı’nın başladığı 2003
yılında mevcut hastanelerimizin yaş ortalaması 48 iken birçoğu da deprem
güvenliği ve fonksiyonel açıdan çok kötü durumdaydı; toplam 107 bin yatağın
sadece 7 bini nitelikliydi, hastanelerimizin hemen hepsinde yataklar koğuş
sistemindeydi; çağdaş bir sağlık hizmeti verebilmek için 100 bin civarında
yatağın yenilenme ihtiyacı yanında, artan nüfus nedeniyle yeni tesislere ve en
az 50 bin ilave yatağa ihtiyaç vardı. Günün ekonomik imkânları çerçevesinde
yapılan planlamada bir kısım hastaneler klasik ihale yöntemiyle planlanırken
özellikle büyük yapıların kamu-özel iş birliği modeliyle yapılması
programlanmıştır. Mevcut kaynaklarla ve kısa sürede sonuç alacak şekilde 150
bin yatak üretmenin finansal olarak mümkün olmayacağı, bu sebeple dış finansman
kullanılması gereği değerlendirilmiş ve o tarihte birçok ülkenin başvurduğu
kamu-özel iş birliği modeli bu yüzden tercih edilmiştir. Son on beş yılda inşa
ettiğimiz hastanelerle birlikte ortalama hastane yaşımız 13’e düşmüş
durumdadır. Son beş yılda genel bütçe kaynaklarıyla 351 sağlık yapısı inşa
edilerek ülkemize 31.096 yatak kazandırılmıştır. Bu süreçte yapımı tamamlanan
10 şehir hastanemizle 13.423 yatak hizmete sokulmuştur. Şehir hastaneleri,
deprem izolatörleri kullanılarak şiddetli depremlere dayanıklı binalar hâlinde
inşa edilmiştir. Bu süreçte, 2012 yılında mevzuat değişikliğine gidilerek
birinci ve ikinci derece deprem bölgelerinde genel bütçe kaynaklarıyla inşa edilen
hastanelerimizde de deprem izolatörleri kullanılmaya başlanmıştır. Bu sayede,
son günlerde gündemde olan deprem konusunda en hazırlıklı kamu kurumu Sağlık
Bakanlığı olmuştur. (AK PARTİ sıralarından alkışlar)
Hastanelerin
büyüklüğü eleştiri konusu yapılmaktadır. Bu hususu toplumun gelişen nüfusu,
artan talepleri ve gelecek projeksiyonlarıyla birlikte değerlendirmek gerektiği
kanısındayım. Şehir hastaneleri sadece bir hastane değil, alanında özelleşmiş
çok sayıda hastanenin bir arada olduğu hastane şehirleridir. Amacımız, bu
hastanelere başvuran hastaların sağlıkla ilgili sorunlarının tamamını bir
merkezde sonuçlandırmasıdır. Hastaların büyük şehirlerde hastaneden hastaneye
dolaştırılması yerine, tek bir yerleşkede bütün sorunlarına cevap vermek üzere
tasarlanmıştır. 
MURAT
EMİR (Ankara) – Bu sefer de hastayı içinde dolaştırıyorsunuz Sayın Bakan,
hastanede dolaşmak zorunda kalıyor. 
SAĞLIK
BAKANI FAHRETTİN KOCA (Devamla) – Şehir hastanelerinin nitelikli insan
kaynağına altyapısı güçlü modern tesislerde görev yapma fırsatının verilmesi,
ileri eğitim ve beceri gerektiren özellikli tıbbi hizmetlerin başarıyla
verildiği mükemmeliyet merkezleri kurmamızı kolaylaştırmıştır. Kamu sağlık
sistemimizin sağlık turizmi potansiyeli bu hastanelerde daha kolay açığa çıkacaktır.

MAHMUT
TANAL (İstanbul) – Çapa Tıp ne olacak?
SAĞLIK
BAKANI FAHRETTİN KOCA (Devamla) – Türkiye’yi sağlık turizminde önemli bir marka
hâline getirmek hedefinin en önemli yapı taşlarından biri şehir hastaneleridir.
Bilhassa büyük hastanelerin hızlı sürede inşa edilerek hizmete sunulabilmesi
birçok ülkenin dikkatini çekmiştir. Romanya’yla sözleşme yapılmış durumdadır.
Kazakistan’da bir yıl önce 2 adet şehir hastanesi inşaatına başlanmıştır, bir
ay önce de 6 hastanenin sözleşmesi imzalandı; toplamda 15 hastane inşası
planlanmaktadır. Böylece, Kazakistan’a toplamda 2 milyar dolarlık şehir
hastanesi ihracı şimdilik yapmış olduk. (AK PARTİ sıralarından alkışlar) 
Şu
ana kadar faaliyete geçirdiğimiz şehir hastanelerimiz, ilk günlerde tecrübe
eğrisini atlattıktan sonra hastalarımızın yanı sıra, çalışan memnuniyetini de
yükselterek hizmet vermektedir. Kamuoyunda bazı platformlarda dile getirildiği
gibi, şehir hastanelerinde hasta garantisi verildiği iddiaları gerçek dışıdır. 
ALİ
ŞEKER (İstanbul) – Hastanın tetkiki garantisi bu.
MAHMUT
TANAL (İstanbul) – Cerrahpaşa ile Çapa ne olacak Sayın Bakan?
BAŞKAN
– Sayın Tanal, lütfen, rica ediyorum. 
MAHMUT
TANAL (İstanbul) – Cerrahpaşa ile Çapa ne olacak, merak edilen bu!
BAŞKAN
– Lütfen, siz Sayın Karaman’la biraz dışarı çıkın isterseniz. 
SAĞLIK
BAKANI FAHRETTİN KOCA (Devamla) – Ben bu cümlemi tekrarlayayım. 
BAŞKAN
– Lütfen.
SAĞLIK
BAKANI FAHRETTİN KOCA (Devamla) – Şehir hastanelerinde hasta garantisi
verildiği iddiaları gerçek dışıdır. (AK PARTİ sıralarından “Bravo” sesleri,
alkışlar)
ALİ
ŞEKER (İstanbul) – Hastanın tetkiki garanti edilmiş.
HABİP
EKSİK (Iğdır) – Bu tamamıyla doğru bir ifade değil. Yüzde 70 doluluk oranı
şartı vermişsiniz.
SAĞLIK
BAKANI FAHRETTİN KOCA (Devamla) – Ne acil hizmetlerde ne poliklinik muayenelerinde
ne yatan hastada ne doluluk oranında ne de ameliyatta herhangi bir taahhüt ve
garantisi söz konusu değildir. (AK PARTİ sıralarından alkışlar) 
HABİP
EKSİK (Iğdır) – O zaman sakladığınız sözleşmeleri paylaşın Sayın Bakan.
Sayıştay raporlarına göre, sakladığınız söyleşmeyi bir getirin, görelim.
HALİL
ETYEMEZ (Konya) – Ya, dinle ya! Dinle be kardeşim ya!
SAĞLIK
BAKANI FAHRETTİN KOCA (Devamla) – Hazine garantisi verildiği, borç üstlenim
anlaşmasının yapıldığı ileri sürülmektedir. Şunu net olarak ifade ediyorum: Ne
Bakanlığımızca ne de Hazine ve Maliye Bakanlığı tarafından bugüne kadar
herhangi bir borç üstlenim anlaşması imzalamış değiliz. (AK PARTİ sıralarından
“Bravo” sesleri, alkışlar)
HABİP
EKSİK (Iğdır) – O zaman, Sayıştay müfettişleri yalan söylüyor çünkü Sayıştay
raporlarında öyle yazıyor. 
AYHAN
EREL (Aksaray) – Sayın Bakan, sözleşmeleri paylaşın o zaman.
SAĞLIK
BAKANI FAHRETTİN KOCA (Devamla) – Şehir hastanelerindeki doluluk oranı verileri
söylenerek özellikle şehir hastanesine hasta sevk edildiği iddia edildi. Ankara
Şehir Hastanesi açıldığı andan itibaren 148.234 acil hastaya 112 Acil Servis
ambulanslarıyla müdahale edilmiştir. Bu hastaların sadece 11.511’i yani yüzde
7,7’si Ankara Şehir Hastanesine sevk edilmiştir. Bu oran da olması gerekenden
son derece düşüktür. 
MURAT
EMİR (Ankara) – “İnşallah, müşterisi artacak.” denildi mi Sayın Bakan?
BAŞKAN
– Sayın Emir, lütfen…
SAĞLIK
BAKANI FAHRETTİN KOCA (Devamla) – Şu an Bilkent Şehir Hastanesinin kasım ayında
400 bine yakın poliklinik muayenesinin, yüzde 81 oranında doluluk oranının,
acil hasta sayısıyla birlikte 400 bine yakın poliklinik hastasının ve 15 bin de
ameliyatının olduğunu söylemek istiyorum. (AK PARTİ sıralarından alkışlar)
Ayrıca, doluluk oranına ihtiyacımızın olmadığını da ifade ediyorum. Doluluk
oranı yüzde 81.
ÖMER
FETHİ GÜRER (Niğde) – Memleketi hasta ettiniz. 
SAĞLIK
BAKANI FAHRETTİN KOCA (Devamla) – Kemoterapi: Yeni dönemde özellikle tıbbi
hizmetleri yüklenici tarafından vermemeyi, daha çok Sağlık Bakanlığınca bu
hizmetleri vermeyi planlıyoruz. Bu çerçevede, kemoterapi, ilaç hazırlama
yanında, fizyoterapi ve TPN gibi tıbbi hizmetler artık bundan böyle
Bakanlığımızca sunulacaktır. Yüklenici firmalarla imzalanan mutabakatlarla bu
tıbbi hizmet sunumları şirketlerin yarısından geri alındı, gerisiyle de
mutabakat imzalandı. (AK PARTİ sıralarından alkışlar)
Elâzığ
Şehir Hastanesi: Elâzığ Şehir Hastanesinde tüp bebek birimi bulunmadığı ifade
edildi. Bu gibi durumlarda rutin olarak uygulandığı gibi tüp bebek hizmetinin
karşılığındaki puan sıfırlanarak sözleşme kapsamından çıkarılmış ve birinci
ödeme yapma riskinin önüne geçilmiştir. 
(Mikrofon
otomatik cihaz tarafından kapatıldı)
BAŞKAN
– Sayın Bakan, sözlerinizi tamamlayın lütfen.
SAĞLIK
BAKANI FAHRETTİN KOCA (Devamla) – Daha çok var Başkanım.
BAŞKAN
– Zaman çok çabuk geçiyor Sayın Bakanım burada.
SAĞLIK
BAKANI FAHRETTİN KOCA (Devamla) – Sayın Süleyman Bakanım izin verir.
MURAT
EMİR (Ankara) - Yararlanıyoruz, Sayın Bakan konuşsun.
ARSLAN
KABUKCUOĞLU (Eskişehir) – Bence de devam etsin. 
ÖMER
FETHİ GÜRER (Niğde) – Niğde’de göz doktoru yok. 
SAĞLIK
BAKANI FAHRETTİN KOCA (Devamla) – Mutabakat zaptına kadar yapılan ödemelerin
hizmet bedelinden kesilerek yüklenici firmayla mutabakat imzalanmıştır yani bir
kamu zararı söz konusu değildir. (AK PARTİ sıralarından alkışlar) 
Şehir
hastanelerinin maliyetinin devlet sırrı olduğu gerekçesiyle açıklanmadığı gibi
garip, akıl dışı ithamlara şahit oluyoruz. Şunu net olarak ifade ediyorum:
Bütçede şehir hastaneleri ödenekleri diğer yatırım bedelleri içinde verilmeyip
şeffaf bir şekilde, ayrı bir kalem olarak yer almaktadır. (AK PARTİ
sıralarından alkışlar)
MURAT
EMİR (Ankara) – Önümüzdeki yirmi beş yılı bilmiyoruz Sayın Bakan.
SAĞLIK
BAKANI FAHRETTİN KOCA (Devamla) – Şehir hastanelerinde verilen hizmet bedeli diğer
hastanelerle birlikte verilmeyip ayrıca şehir hastaneleri özelinde bütçede
şeffaf bir şekilde gösterildi. (AK PARTİ sıralarından alkışlar)
HABİP
EKSİK (Iğdır) – Sayıştay raporunda “ticari sır” diye sakladığınız yazıyor Sayın
Bakan.
SAĞLIK
BAKANI FAHRETTİN KOCA (Devamla) – Bina ve tefrişat yatırım maliyeti, bakım ve
onarım giderleri, alınan ek hizmetlere ilişkin giderler gibi birçok unsur bir
arada değerlendirilerek belirlenen yıllık bütçe rakamları tefrik edilmeksizin
speküle edilmektedir. Bugüne kadar tamamlanan 10 şehir hastanesinin yatırım
bedeli 5 milyar dolardır. Yaklaşık 30 milyar liraya tekabül eder. Yani
metrekaresi yaklaşık 5.400 liradır. 
Sayın
Ali Şeker, bir hastanenin maliyetini sen daha iyi bilirsin. 5.400 liranın
neresi pahalı?
Ancak,
tüm bu yatırımlar bütçeden bir kuruş dahi harcamadan yapılmaktadır. 2019 yılı
bütçesinde kullanım bedeli, işletme, bakım onarım giderleri ve hizmet alımları
dâhil şehir hastaneleri için ayrılan ödenek toplamda 5,2 milyar liradır. Bunun
yarısı ise hizmet bedelidir. Bu bütçede 2019’da 5,2 milyar olmasına rağmen
gerçekleşme oranı 4,2 milyar oldu. Yani bütçede 5,2 milyar gösterilen şehir
hastaneleriyle ilgili olan gider, bu yıl 4,2 milyar olarak gerçekleşti. (AK
PARTİ sıralarından “Bravo” sesleri, alkışlar)
Bu
hastanelerimizde hasta kayrıldığı, fatura şişirildiği gibi iddiaların ne kadar
mesnetsiz olduğunu söylemeye artık gerek yok sanırım. Bu yıla kadar bütçeden
harcama yapılmaksızın yapılan 30 milyarlık yatırımın 2019 yılı bütçesinde yer
alan kullanım bedeli 2,4 milyar liradır. Yani bizim toplam sağlık harcamaları
içinde -yani 164,6 milyardan bahsediyorum- yüzde 1,4 eder. Sağlık Bakanlığı
genel bütçesi, merkez bütçesi ve global bütçe içindeki payı yani 117,3 milyar
içindeki payı ise yüzde 2 kadardır. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Bakan, üç dakika uzattım, süre doldu. Size son kez bir dakika uzatma
yapıyorum, toparlarsanız sevinirim. 
Buyurun.

SAĞLIK
BAKANI FAHRETTİN KOCA (Devamla) - Üç dakika olsun mu? Sayın Bakanım verir
biraz. 
HABİP
EKSİK (Iğdır) – Daha cevap vereceği birçok konu var Sayın Başkan. 
SAĞLIK
BAKANI FAHRETTİN KOCA (Devamla) - 2020 bütçesindeyse 18 şehir hastanesi için
yani tamamlanacak bütün hastaneler için söylüyorum, hepsi 18; 12 tane hastaneyi
genel bütçeden yapıyoruz. Bu 18 hastane için toplamda 10,5 milyar lira ödenek
konmuştur. Bunun yarısından fazlası hizmet bedelidir. Yani bu hastaneleri biz
kendi imkânlarımızla yaptığımızda da bu yarısı olan hizmet bedelini yine ödemek
durumundayız. 5 milyar lirası sadece kullanım bedelidir. Bu kullanım bedelinin
-2020’den bahsediyorum, 18 hastaneden bahsediyorum- toplam sağlık harcamaları
içindeki payı yani 188 milyar içindeki payı yüzde 2,65; Sağlık Bakanlığı merkez
bütçesi ve global bütçe yani 133 milyar içindeki payı ise yüzde 3,7’dir,
kullanım bedeli. 
MAHMUT
TANAL (İstanbul) – Bakana 4 sefer süre uzattınız ama Çapa ve Cerrahpaşa’yla
ilgili bilgi vermiyor. 
SAĞLIK
BAKANI FAHRETTİN KOCA (Devamla) - Aldığımız tedbirler neticesinde hizmet bedelinin
ise bu yıl olduğu gibi, öngörülenden daha aşağı olacağını da söylemek
istiyorum.
(Mikrofon
otomatik cihaz tarafından kapatıldı) 
BAŞKAN
– Sayın Bakanım, çok teşekkür ediyorum. 
Mikrofonu
açalım selamlama için. (AK PARTİ ve MHP sıralarından alkışlar)
SAĞLIK
BAKANI FAHRETTİN KOCA (Devamla) - Sayın Başkan, değerli milletvekilleri; 1
milyonu aşkın sağlık çalışanımızın fedakâr çalışmalarıyla bu başarılara imza
attık ve daha nicelerini atacağımıza inanıyor, kendilerine şükranlarımı
sunuyorum. 
MAHMUT
TANAL (İstanbul) – Sayın Başkanım, o kadar süre uzatıyorsunuz, Çapa’yla
Cerrahpaşa’yla ilgili burada bilgi verilmiyor. Çapa’yla, Cerrahpaşa’yla ilgili
bilgi istiyoruz Sayın Bakan.
SAĞLIK
BAKANI FAHRETTİN KOCA (Devamla) - Sözlerimi sonlandırırken, 2020 yılı bütçemizin
ve bu bütçeyle gerçekleştireceğimiz çalışmaların hayırlara vesile olmasını
diliyor, yapacağınız katkılar için şimdiden teşekkürlerimi sunuyor, sağlık dolu
günler diliyorum. (AK PARTİ ve MHP sıralarından alkışlar)
BAŞKAN
– Evet, yürütme adına ikinci söz talebi Çevre ve Şehircilik Bakanı Sayın Murat
Kurum’un. 
Sayın
Bakan, buyurunuz. (AK PARTİ ve MHP sıralarından alkışlar)
ÇEVRE
VE ŞEHİRCİLİK BAKANI MURAT KURUM - Sayın Başkan, değerli milletvekilleri; Çevre
ve Şehircilik Bakanlığımız ile Tapu Kadastro Genel Müdürlüğümüz 2019
çalışmaları ve hedeflerimiz hakkında sizlere bilgi vermek üzere
huzurlarınızdayım. (Gürültüler) 
MAHMUT
TANAL (İstanbul) – Başkanım, hani görsellerle kürsüye çıkmak yasaktı, bakanlara
niye serbest? Biz görsellerle çıkıyoruz “yasak” diyorsun ama bakanlar çıkınca… 
BAŞKAN
– Değerli arkadaşlar, Sayın Bakan konuşuyor. 
ÇEVRE
VE ŞEHİRCİLİK BAKANI MURAT KURUM (Devamla) - Aziz milletimizi, Gazi
Meclisimizi, tüm milletvekillerimizi şahsım ve Bakanlığım adına saygıyla
selamlıyorum. (AK PARTİ ve MHP sıralarından alkışlar) 
MAHMUT
TANAL (İstanbul) – Sayın Bakan, Ekrem İmamoğlu mu İstanbul’u idare edecek, siz
mi onu idare edeceksiniz? 
ÇEVRE
VE ŞEHİRCİLİK BAKANI MURAT KURUM (Devamla) – Yeni bütçemizin, çevre ve
şehircilik hizmetlerimizin, projelerimizin, gelecek vizyonumuzun gelişmesine
vesile olmasını diliyorum.
Sayın
Başkan, değerli milletvekilleri; geride bıraktığımız 2019 yılı dünyanın her
yerinde doğal afetlerin yaşandığı, bir taraftan çevre kirliliği, iklim
değişikliği, şehircilik konularında da birçok yeni politikanın hayata
geçirildiği yeni bir yıl oldu.
MAHMUT
TANAL (İstanbul) – İstanbul’u kim idare edecek Sayın Bakan?
ÇEVRE
VE ŞEHİRCİLİK BAKANI MURAT KURUM (Devamla) – Bu süreçte ülke olarak biz de
birçok önemli projeyi başlattık. 
Bakanlık
olarak çalışmalarımızı şu başlıklar altında ifade etmek isterim: 
1)
Tarımdan sanayiye, ulaşımdan yeşil alanlara kadar şehirlerimizin yüz yıllık
planlamalarını yapmak amacıyla Türkiye Ulusal Çevre Stratejisi Eylem Planı ve
Mekânsal Strateji Planı çalışmalarını başlattık ve 2020 yılı içerisinde
çalışmalarımızı tamamlayacağız.
MAHMUT
TANAL (İstanbul) – İmamoğlu’nu çalıştırmıyor Bakan.
BAŞKAN
– Müsaade edin Sayın Tanal, lütfen.
ÇEVRE
VE ŞEHİRCİLİK BAKANI MURAT KURUM (Devamla) – 2) İnsan merkezli bir kentsel dönüşümle,
afetlere hazır, kimlikli, kişilikli, engelli dostu marka şehirler inşa
ediyoruz.
3)
Medeniyetimizin mirası mahalle kültürü ve yatay mimariyi esas alan bir
anlayışla, dar gelirli vatandaşlarımızı ev sahibi yapmak için sosyal konutlar
üretiyoruz.
4)
Enerji verimli, sıfır atık uyumlu ve akıllı teknolojilerle donatılmış binalar
inşa ediyoruz.
5’incisi,
yeşil alan miktarını artırmak için millet bahçeleri, ekolojik koridorlar ve
yine, kişi başı yeşil alan miktarını artıracak projeler yapıyor, ülkemizin doğal
koruma alanı büyüklüğünü yüzde 9’dan yüzde 17’ye çıkaracak çalışmaları
yapıyoruz. 
Doğal,
tarihî ve kültürel zenginliklere sahip olan marka şehirlerimizi korumak için
imara aykırı yapılaşmayla mücadele ediyoruz. 
Coğrafi
bilgi sistemlerimizi geliştiriyor, şehirlerimizin dijital dönüşümünü
tamamlayacak adımları tek tek atıyoruz.
Sayın
Başkan, değerli milletvekilleri; Cumhurbaşkanlığı hükûmet sistemiyle birlikte Toplu Konut İdaresi Başkanlığı,
Yerel Yönetimler Genel Müdürlüğü ve Milli Emlak Genel Müdürlüğü gibi kuruluşlar
Bakanlığımızın bünyesine katıldı ve görevi aldığımız günden itibaren, 70’e
yakın ilimizi 200’ün üzerinde ziyaret etmek suretiyle gittiğimiz illerde
ilimizin valisiyle, milletvekiliyle, belediye başkanıyla, sivil toplum
örgütleriyle bir araya gelerek ve istişare ederek şehirlerimizin geleceğine
dair çok önemli kararları aldık ve aldığımız kararları da akabinde uygulamak
suretiyle de sahada projelerimizi gerçekleştirmeye başladık. 
HABİP
EKSİK (Iğdır) – Sadece iktidar vekilleriyle, onu söyleyin.
ÇEVRE
VE ŞEHİRCİLİK BAKANI MURAT KURUM (Devamla) - Yapmış olduğumuz projelerde
şehirlerimizin elli yıllık, yüz yıllık planlamalarını yapmak amacıyla Türkiye
Mekânsal Strateji Planı çalışmalarını başlattık ve 2020 yılı içerisinde
tamamlayacağız. 
Ben
bir Çevre ve Şehircilik Bakanı olarak bu çalışmayı çok önemsiyorum. Neden? Bu
planla birlikte potansiyel yatırım bölgelerimizi tek tek belirleyeceğiz. Ulaşım
sistemlerinin birbirine entegrasyonuyla trafik sorununun çözümüne yine katkı
sağlayacağız. Tarım arazilerimizi, turizm arazilerimizi, sanayi alanlarımızı da
yine ekonomimize kazandırmak ve doğru yerde doğru üretimi yapmak amacıyla bu
Mekânsal Strateji Planı’nı çalıştırıyoruz ve 2020 yılı içerisinde
tamamlayacağız. 
Yine
bir soru gelmişti… Artık, Meclisimizin takdirindedir, çalışılıp Meclisimize
gönderilmiştir. Bölgesel ve parsel bazında yapılmaması, ada bazında bölgesel
imar planı yapılması üzerine çalışma yapılmıştır ve Meclisimizin takdirindedir
ki Sayın Cumhurbaşkanımızın açıkladığı manifestoda da 11 madde içerisinde yer
almaktadır. Diğer taraftan, kat yüksekliklerine sınırlamalar getirecek
düzenleme de Meclisimizdedir. Bu düzenleme çerçevesinde mevcut gabariler
eşiğinde yükseklikler belirlenecek ve “H:serbest”in kaldırılacağı bir çalışma
da inşallah yapılacaktır. Bu değişiklikler gerçekleştirildiğinde tüm
belediyelerimizle birlikte bu düzenlemeyi yapacağız ve daha düzenli, daha
sağlıklı gelişen şehirlere de kavuşmuş olacağız. 
Sayın
Başkan, değerli milletvekilleri; tabii, ülke olarak baktığımızda maalesef bir
deprem gerçeğimiz var. Yıllık ortalama 23
bin deprem yaşıyoruz ve bugüne kadar son bir asırda 56 büyük deprem yaşadık ve
bu yaşamış olduğumuz depremlerde de 80 binin üzerinde vatandaşımız hayatını
kaybetti. 
2012
yılında, Sayın Cumhurbaşkanımız Recep Tayyip Erdoğan, biliyorsunuz “Bedeli ne
olursa olsun kentsel dönüşümü yapacağız ve bu çerçevede dönüştürülmesi gereken
konutları hızlı bir şekilde dönüştüreceğiz.” talimatını verdiler ve o
talimatları çerçevesinde o günden bugüne 1 milyon 350 bin konutun dönüşümünü
sağladık, 5 milyondan fazla da vatandaşımızın can ve mal güvenliğini sağlamış
olduk. (AK PARTİ sıralarından alkışlar) 
Yine,
seferberlik kapsamında, kentsel dönüşüm projeleri kapsamında bugüne kadar
yaklaşık 13 milyar lira kaynak kullandık. Kamulaştırma, kira yardımı, taşınma
yardımı gibi, kentsel dönüşüm projelerinde vatandaşlarımızın projelerinin,
yine, dönüşümün önünü açacak önemli adımlarımızı atmış olduk.
MAHMUT
TANAL (İstanbul) – Şanlıurfa’nın arıtma tesisi ne olacak Bakanım? Şanlıurfa’nın
arıtma tesisi yok, perişan!
ÇEVRE
VE ŞEHİRCİLİK BAKANI MURAT KURUM (Devamla) – İller Bankamızda belediyelerimize
4 milyar lira, yüzde 50’ye kadar faiz desteği vermek suretiyle, yine, kentsel
dönüşüm projelerine katkı yapıyoruz. (AK PARTİ sıralarından alkışlar) 
Göreve
gelir gelmez 81 ilimize bir genelge gönderdik, genelge çerçevesinde acil
öncelikli dönüştürülmesi gereken alanları bize bildirmelerini ifade ettik ve
gelen veriler doğrultusunda acil öncelikli 1,5 milyon konutun dönüşümünü
sağlayacağız. Her yıl 300 bin konut dönüştüreceğiz ve 300 bin konutun yaklaşık
yüzde 15’ini Bakanlığımız Toplu Konut İdaresi Başkanlığımız eliyle…
MAHMUT
TANAL (İstanbul) – Yavuztürk Mahallesi’ni yapmıyorsunuz. Yavuztürk’ü
yapmıyorsunuz, Üsküdar’ı. Ünalan Mahallesi’ni yapmıyorsunuz İstanbul’un. 
BAŞKAN
– Sayın Tanal, lütfen… Sayın Tanal…
ÇEVRE
VE ŞEHİRCİLİK BAKANI MURAT KURUM (Devamla) – …kalan kısmını da yine
Bakanlığımızın özel sektör ve belediyelerle yapması suretiyle bu dönüşümü
gerçekleştirmiş olacağız.
MAHMUT
TANAL (İstanbul) – Başkanım, bildirilmeyen yerleri biz bildiriyoruz.
BAŞKAN
– Sayın Tanal, böyle bir usul yok, yapmayın.
MAHMUT
TANAL (İstanbul) – Anladım, bildirilmeyen yerleri bildiriyoruz biz. Ünalan
Mahallesi’nde yapılmadı, Yavuztürk Mahallesi’nde yapılmadı. 
ÇEVRE
VE ŞEHİRCİLİK BAKANI MURAT KURUM (Devamla) – 12 Eylül 2019’da 8 maddelik
Kentsel Dönüşüm Eylem Planı’mızı 4 büyük fazda uygulayacak şekilde açıkladık ve
buna göre kentsel dönüşümü “deprem riski altındaki alanların ve yapıların
dönüşümü” “sel ve heyelan riski altındaki alanların taşınması” “tarihî kent
merkezleri ve meydanların ihyası” “sanayi alanlarının taşınması ve dönüşümü”
temel başlıkları altında gerçekleştiriyoruz. 
2019
yılında kentsel dönüşüm kapsamında, 25 bini İstanbul’da olmak üzere 65 bin
konutun inşası çalışmalarına başladık ve diğer illerimizde de kararlı bir
şekilde bu çalışmaları yürütüyoruz. Bugün, İstanbul Esenler’de tüm Türkiye'ye,
dünyaya örnek olacak 60 bin konutluk, yatay mimari esaslı, içinde millet
bahçelerinin, yürüyüş yollarının, bisiklet yollarının olduğu çok önemli bir
projeyi gerçekleştiriyoruz. Bu alan içerisinde, 5 bin konutu yıl sonuna kadar,
etaplar hâlinde de 60 bin konutu yapmak suretiyle bölgedeki tüm ilçelerimize
rezerv konut üreterek buralardaki dönüşümü de gerçekleştirmiş olacağız. (AK
PARTİ sıralarından alkışlar) 
Sayın
Başkan, değerli milletvekilleri; Kartal’da 2019’un Şubat ayında 21 canımızı
kaybettiğimiz Yeşilyurt Apartmanı’nın yıkılmasıyla birlikte Sayın
Cumhurbaşkanımızın talimatı çerçevesinde çalışmalarımıza başladık. Sadece
apartman değil bölgede ne kadar riskli yapı varsa o riskli yapıların tespitini
yaptık. Bugün inşaatların durumu budur; inşallah on beş gün sonra da hak
sahiplerine teslim edeceğiz ve burada önemli bir kentsel dönüşüm projesini
yürütmüş, bitirmiş olacağız. (AK PARTİ sıralarından alkışlar) 
HABİP
EKSİK (Iğdır) – Önemli olan, insanlar ölmeden önce o önlemin alınmasıdır.
ÇEVRE
VE ŞEHİRCİLİK BAKANI MURAT KURUM (Devamla) – Bunun dışında, bugün
Gaziosmanpaşa’da, Güngören’de, Üsküdar’da, Ataşehir’de, Başakşehir’de,
Zeytinburnu ve Beyoğlu ilçelerinde de kentsel dönüşüm projelerini kararlı bir
şekilde yürütüyoruz.
ÖZGÜR
KARABAT (İstanbul) – Başakşehir’de gölet de var.
ÇEVRE
VE ŞEHİRCİLİK BAKANI MURAT KURUM (Devamla) – Yine “Çapa Tıp Fakültesi ne olacak?
Cerrahpaşa ne olacak?” diye sorular geldi. Merak etmeyin, ikisinin de
çalışmalarını başlattık, ocak ayında ihalelerini yapacağız; hiçbir öğrencimiz
dışarıda kalmayacak şekilde de kentsel dönüşüm projelerini tamamlamış, bitirmiş
olacağız. (AK PARTİ sıralarından alkışlar) 
Yine,
biliyorsunuz, Karadeniz’de iklim değişikliğiyle alakalı yaşanan sel ve
heyelanlardan sonra gittik İklim Değişikliği Eylem Planı’mızı açıkladık ve 15
maddelik eylem planı çerçevesindeki bir eylem planımız da dere güzergâhı
üzerindeki konutların taşınmasıydı.
MAHMUT
TANAL (İstanbul) – Düzcelilerin parası verilmedi. 
KEMAL
ZEYBEK (Samsun) – Terme’de her yıl sel oluyor, sel.
ÇEVRE
VE ŞEHİRCİLİK BAKANI MURAT KURUM (Devamla) – Bu çerçevede de Trabzon Araklı’da,
Giresun’da yaklaşık 500 konutun inşasına başladık ve hızlı bir şekilde diğer
alanlardaki tespitleri yapmak suretiyle de o dere güzergâhı üzerinde can ve mal
güvenliği riski taşıyan alanların dönüşümünü de gerçekleştirmiş olacağız. 
KEMAL
ZEYBEK (Samsun) – Sayın Bakan, Terme’de her yıl sel olması kader midir?
ÇEVRE
VE ŞEHİRCİLİK BAKANI MURAT KURUM (Devamla) – Tarihî kent merkezlerimizi ve
meydanlarımızı eski tarihî kimliğine yakışacak şekilde dönüştürmeye devam
ediyoruz ve bu çerçevede Ankara Hergelen Meydanı’nda, Konya Mevlâna Meydanı’nda,
Niğde Kaleiçi, Erzurum Hacıcuma, yine, Kastamonu Nasrullah Camisi ve çevresi,
Afyon Mısri ve İmaret Camisi çevresi, yine, Kayseri Kaleiçi, Bursa Ulu
Cami’mizin etrafını açacak çok önemli adımı, yine, gittik, Cumhurbaşkanlığı
hükûmet sisteminin gerektirdiği bir şekilde vekillerimizle bir araya gelmek,
belediye başkanımızla, valimizle bir araya gelmek suretiyle o masada karar alıp
sahada da uygulamalarına ertesi gün başladık.
MAHMUT
TANAL (İstanbul) – Peki “vekillerimiz” diyorsanız bize niye haber vermediniz
Bakanım?
HABİP
EKSİK (Iğdır) – Hasankeyf’i niye yok ettiniz?
ÇEVRE
VE ŞEHİRCİLİK BAKANI MURAT KURUM – Öte yandan, 81 ilimizde şehir içinde
sıkışmış sanayi alanlarını, yine, tarım alanlarını şehir dışına çıkaracak
çalışmaları başlattık. Bu da dönüşümümüzün bir parçası ve bu çerçevede de
İstanbul’umuzda, Konya’mızda, Kayseri’mizde, Kocaeli’mizde, Aksaray’ımızın
içinde, şehir merkezinde kalmış sanayi alanlarını şehrin dışına taşımak
suretiyle de burada da dönüşüm projelerini yapıyoruz. 
Yeni
bir proje: Ağrı’ya gittik. Ağrı’da şehrin içinde yaklaşık 1.300 ahır var. 1,2
milyon metrekarelik alana yeni ahırlarımızı, modern ahırlarımızı yapmak
suretiyle 50 başlık, 75 başlık, 100 başlık ahırlarımızı şehir dışına
taşıyacağız ve burada da şehrimizin güzelliğini bozan bu görüntüleri ortadan
kaldıracak dönüşümü yapmış olacağız. (AK PARTİ sıralarından alkışlar)
Sayın
Başkan, değerli milletvekilleri; Toplu Konut İdaresi Başkanlığımız 2003-2019
yılları arasında yaklaşık 160 milyar liralık yatırımla 857 bin konut üretti ki
bu konutların yüzde 90’ı alt ve orta gelir grubuna hitap eden konutlar.
İçindeki sosyal donatılarıyla birlikte, baktığınızda, yaklaşık 1 milyon
bağımsız bölümün inşası başladı ve bunların yüzde 85’i de vatandaşlarımıza
teslim edildi.
Bunun
dışında, 2019 yılında dediler ki: “Bakanlık olarak siz bu bütçeyle ne
yapabilirsiniz?” 2019 yılı itibarıyla sadece ve sadece Toplu Konut İdaresi
Başkanlığımızla 16 milyar liralık yatırım yaptık ve bu ilk on ayda 31 bin yeni
konutun satışını gerçekleştirdik. (AK PARTİ sıralarından alkışlar) Yine, 42 bin
konutumuzu vatandaşlarımıza teslim ettik ve yaklaşık 83 bin konutun inşasına da
devam ediyoruz. Geçtiğimiz hafta perşembe günü Sayın Cumhurbaşkanımızın
teşrifleriyle, Hazine ve Maliye Bakanlığımızın desteğiyle, Bakanlığımızın
koordinasyonunda, o 50 binlik sosyal konutumuzu 100 bine çıkaracak, 81 ilimizde
vatandaşlarımızın iki yüz kırk aya varan vadeyle, 894 lira sabit taksitle,
cumhuriyet tarihinde daha yapılmamış bir kampanyayı başlattık ve bu ülkede evi
olmayan dar gelirli vatandaşlarımız kalmayana dek de bu çalışmayı sürdüreceğiz.
(AK PARTİ sıralarından alkışlar) İnşallah, bu çerçevede çalışmalarımızı da
bir-bir buçuk yıl içerisinde tamamlayacağız. 
81
ilimizde millet bahçesi projeleri yürütüyoruz, kişi başı 9 metrekarelik yeşil
alanı 15 metrekareye çıkaracak adımları atıyoruz ve bu çerçevede 81 ilimizde 81
milyon metrekare millet bahçesi inşası için yer ve proje çalışmalarını
başlattık. Bu çerçevede 6 ilde 4,9 milyon metrekare 13 millet bahçemizin
açılışını gerçekleştirdik ve tespit ettiğimiz 60 ilde 35 milyon metrekare -134
tane- millet bahçesini de 2020 yılı içerisinde başlamak ve bitirmek suretiyle
de tamamlayacağız, 2023 yılına geldiğimizde de inşallah tüm şehirlerimizde bir
tane millet bahçesi yapmış olacağız. Aslında bu millet bahçeleri bir taraftan
da şehrin afet toplanma merkezi. Şehirde, Allah göstermesin, bir deprem olduğu
esnada vatandaşlarımız bu millet bahçelerinde toplanabilecekler. Hem can
güvenliği noktasında hem de buralarda vereceğimiz çadırlar ve yiyecek
ihtiyaçlarını giderme noktasında kendileri millet bahçelerinde, deprem toplanma
alanlarında depremden korunabilecekler.
HABİP
EKSİK (Iğdır) – İstanbul’a nasıl yapacaksınız, İstanbul’a?
ÇEVRE
VE ŞEHİRCİLİK BAKANI MURAT KURUM (Devamla) – Bu bahçelerimizin içinde
vatandaşlarımızın, gençlerimizin her türlü ihtiyaçlarını karşılayacak
düzenlemeler olacak.
Korunan
alanlarımızın sayısını, miktarını artırıyoruz, OECD verileri olan yüzde 17’ye
çıkarmak için çalışmalarımızı yapıyoruz, 22 ilimizde ekolojik koridor
oluşturacak çalışmaları yapıyoruz. Başta, korunan alanlar, SİT alanları olmak
üzere ülkemizin her yerinde kaçak yapılaşmayla mücadele ediyoruz ve bu
çerçevede, bugüne kadar 1.100 olan denetçi sayımızı 2.100’e çıkardık, inşallah
2020 yılında 3.100’e çıkaracağız ve bu çerçevede de Ayder’imizde,
Uzungöl’ümüzde, Kapadokya’mızda, Salda’mızda, Bodrum’umuzda; kıyılarımızdaki o
4.200 kaçak yapının tespitini yaptık ve kararlı bir şekilde, burada gördüğünüz
gibi bu yıkımları gerçekleştiriyoruz. İşte, Bodrum’daki, Bodrum Belediyemizin
de ruhsatını verdiği projedeki 108 bağımsız bölümü yıkım sonrası 54 bağımsız
bölüme düşüreceğiz ve bakın bugün bu 108 bağımsız bölümdeki alanları düşürdük,
yeşil alan miktarını artırdık ve vatandaşımızın vicdanının sesi olmak için kararlı
bir şekilde çalışmalarımızı yürütüyoruz.
MAHMUT
TANAL (İstanbul) – Ormanlık alanınız yok mu Sayın Bakan? Yeşil alan yok mu hiç?
Hep beton fotoğrafı gösteriyorsunuz. 
MAHİR
POLAT (İzmir) – Kaz Dağları ne oldu Sayın Bakan? 
ÇEVRE
VE ŞEHİRCİLİK BAKANI MURAT KURUM (Devamla) - İşte, öncesinde yine Bodrum’umuzda
yapılan, sonrasında kaldırdığımız ve o doğal güzelliğini koruduğumuz bir
çalışmamız. (AK PARTİ sıralarından alkışlar) Ayder’imizde o hepimizin içini
sızlatan salıncaklarla ilgili çalışmamızı yaptık ve öncesinde böyle görüntü
kirliliğine sebebiyet veren çalışma, sonrasında meydanlaştırılarak bu hâle
getirilmiştir. (AK PARTİ sıralarından alkışlar)
HABİP
EKSİK (Iğdır) – Hasankeyf’e de sahip çıksaydınız. 
ÇEVRE
VE ŞEHİRCİLİK BAKANI MURAT KURUM (Devamla) - Yine, Karadeniz’imizin
Trabzon’unda, Rize’sinde, Giresun’unda kaçak yapılaşmaya ilişkin dere
güzergâhları üzerinde ne kadar yapı varsa bu yapıları da yine İçişleri
Bakanlığımızın, diğer bakanlıklarımızın desteğiyle birlikte bunları da
kaldırıyoruz.
ÖZGÜR
KARABAT (İstanbul) – Kim izin verdi acaba bunlar yapılırken? Hükûmet yok muydu,
başka hükûmet mi vardı?
ALİ
ŞEKER (İstanbul) – Bunlar yapılırken hangi hükûmet vardı?
ÖZGÜR
KARABAT (İstanbul) – Hangi hükûmet vardı bunlar yapılırken?
ÇEVRE
VE ŞEHİRCİLİK BAKANI MURAT KURUM (Devamla) - Sayın Başkan, değerli
milletvekilleri; son iki yüz yıldır yaşanan teknolojik gelişmeler ve hızla
artan sanayileşmeyle birlikte tabii, ülkemizin de etkilendiği iklim
değişikliğiyle tüm dünyamız mücadele etmektedir. İşte sayın vekilimizin de
açıkladığı gibi, şu an 1,5 derece olan sıcaklığın 3 dereceye çıkmaması için
-yine deniz suyu seviyesi 19 santimetre yükseldi- bunun daha da yükselmemesi
için ülkeler olarak tedbir alıyoruz. Sera gazı emisyonlarına göre baktığınızda
dünyada 15’inci sıradayız yani dünyayı en az kirleten ülke olmamıza rağmen
çevreyi ve doğayı koruma, iklim değişikliğiyle mücadele noktasında ulusal ve
uluslararası taraflarda sorumluluğumuzu yerine getiriyoruz. 
HABİP
EKSİK (Iğdır) – Sayın Bakan, Iğdır’ın havası şu an en kirli il olarak geçiyor;
355 PM, normali 50 olmalı.
ÇEVRE
VE ŞEHİRCİLİK BAKANI MURAT KURUM (Devamla) – Bu kapsamda, Birleşmiş Milletler
nezdinde ülkemizin haklarını savunacak ve şehirlerimizin, vatandaşımızın iklim
değişikliğinden en az etkileneceği şekilde şehirlerimizde projeler
gerçekleştiriyoruz. 
Karadeniz
Bölgesi İklim Değişikliği Eylem Planı’mızı açıkladık. Diğer bölgelerimizde de
yine eylem planlarımızı sırasıyla açıklayacağız ve eylem planları çerçevesinde
de şehirlerimizde gerekli tedbirleri alacağız. 
HABİP
EKSİK (Iğdır) – Hava kirliliğine bir önleminiz olacak mı, hava kirliliğine? 
ÇEVRE
VE ŞEHİRCİLİK BAKANI MURAT KURUM (Devamla) – Bu tedbirler çerçevesinde 15 bin
bağımsız bölümü dere güzergâhı üzerinden taşımak üzere Toplu Konut İdaresi
Başkanlığımız çalışmalarını başlattı. 
Biliyorsunuz,
bütün vekillerimizin de desteğiyle plastik poşetleri ücretli hâle getirdik ve
bu çerçevede yüzde 77 oranında azalma sağladık. Sıfır Atık Proje’miz var. İklim
değişikliğiyle ilgili Sıfır Atık Projesi’ni çatı proje yapıyoruz ve o proje
altında birçok projeyi gerçekleştiriyoruz. İnşallah 2023 yılında proje
bittiğinde Sayın Emine Erdoğan Hanımefendi’nin himayelerinde yürüttüğümüz proje
çerçevesinde yıllık 20 milyar lira tasarruf, 100 bin kişiye de doğrudan istihdam
sağlamış olacağız. 
Atık
su arıtma tesislerimizin, düzenli depolama tesislerimizin sayısını 2002
yıllarında yüzde 35 iken bugün yüzde 85 seviyelerine çıkardık. 
ÖMER
FETHİ GÜRER (Niğde) – Niğde’ninkini de bitirin artık, Niğde’ninkini bitirin,
çok sürdü. 
ÇEVRE
VE ŞEHİRCİLİK BAKANI MURAT KURUM (Devamla) – İnşallah 2023 yılına kadar da
şehirlerimizin tamamına, nüfusunun tamamına hizmet vermek suretiyle bu
projelerimizi yürütüyoruz. 
Plastik
poşetlerden gelen para ne oldu? Söyleyeyim ne olduğunu: 14 bin projeye son on
altı yılda toplamda 2,5 milyar lira Bakanlık olarak destek sağladık. (AK PARTİ
sıralarından alkışlar) 2019 yılında plastik poşetlerden 220 milyon lira kaynak
geldi. 
Bisiklet
yolu, yürüyüş yolu, atık su arıtma tesisi, katı atık tesisi gibi bizim çevre
projelerimiz için 659 projeye 527 milyon destek sağladık ve gelen paranın
tamamını, hatta 2 katı fazlasını da çevre projelerine harcamış olduk. 
Ve
ÇED onaylarını veriyoruz. ÇED onaylarını verirken asla ve asla doğaya zarar
verecek hiçbir ÇED onayını vermemeye çalışıyoruz. 
HABİP
EKSİK (Iğdır) – Yapılan HES’lerin hepsi zarar veriyor zaten. 
ÇEVRE
VE ŞEHİRCİLİK BAKANI MURAT KURUM (Devamla) – İşte, tam bu noktada Kanal
İstanbul Projesi’yle ilgili ÇED sürecine değinmek istiyorum. Çevre ve
Şehircilik Bakanlığı olarak Kanal İstanbul’u kıyı yapıları, yat limanları,
konteyner limanları, lojistik merkezleriyle ülkemizin geleceği için son derece
önemli bir proje olarak görüyoruz. Ülkemiz için olduğu kadar dünya için de çok
önemli olan projenin ÇED sürecinde sona yaklaştık. Projemizi gerekli
hassasiyeti en yüksek düzeyde tutarak yürüttüğümüzü altını çizerek ifade etmek
isterim. 
MAHMUT
TANAL (İstanbul) – Kanal İstanbul’un çevresi kimlere satılıyor, onu öğrenmek
istiyorum. 
BAŞKAN
– Sayın Tanal, lütfen, Sayın Tanal… Yani “Sayın Tanal” demekten yoruldum, başka
bir şeyden değil. 
ÇEVRE
VE ŞEHİRCİLİK BAKANI MURAT KURUM (Devamla) – Çalışmamızı belediyelerimizle,
akademisyenlerimizle, çevre uzmanlarıyla, kurum ve kuruluşlarla,
kaymakamlıklarla, sivil toplum kuruluşlarıyla görüşme yaparak sürdürüyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın konuşmanızı Sayın Bakan. 
ÇEVRE
VE ŞEHİRCİLİK BAKANI MURAT KURUM (Devamla) – İnşallah, şunu net bir şekilde
ifade etmek isterim ki Kanal İstanbul Projesi koruma ve kurtarma projesidir,
Boğaz’ın özgürlük projesidir. 
MAHMUT
TANAL (İstanbul) – Sayın Bakan, Kanal İstanbul Katarlılara satılmış, doğru mu?
ÇEVRE
VE ŞEHİRCİLİK BAKANI MURAT KURUM (Devamla) – İnşallah bu projeyi yaptığımızda,
Kanal’la birlikte, İstanbul Boğazı’ndaki o mevcut gemi trafiğinden kaynaklanan…
Ve o gemi trafiğinin su kalitesini olumsuz etkilediğini hep birlikte görüyoruz.
İnşallah bu proje gerçekleştirildiğinde deniz suyu seviyesi, kalitesi ve orada
yaşayan vatandaşlarımızın can ve mal güvenliği sağlanmış olacak ki bugüne
kadar, 1960 yılından bugüne 6 büyük kazada 108 bin ton petrol Boğaz’a akmıştır,
bu çerçevede 100 kişi ölmüştür. Böyle bir yükü hiçbir Boğaz tek başına
kaldıramaz. İnşallah, Kanal İstanbul’la hem Boğaziçi’nin yükünü alacağız hem de
Boğaziçi’ni gelecek nesillere çok daha güzel bir şekilde miras bırakacağız. (AK
PARTİ sıralarından alkışlar) Bir daha Boğaz’da telafisi olmayan, zor olan bu ve
benzeri olayların yaşanmaması için çalışıyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bakan, buyurun. 
ÇEVRE
VE ŞEHİRCİLİK BAKANI MURAT KURUM (Devamla) – Sayın Başkan, değerli
milletvekilleri; AK PARTİ olarak son on sekiz yılda 82 milyon vatandaşımızın
ihtiyacı olan, şehirlerimizin ihtiyacı olan tüm projeleri tek tek hayata
geçirdik. 
MAHMUT
TANAL (İstanbul) – Sayın Bakan, bu Mecliste birçok İstanbul milletvekili var,
Kanal İstanbul Katarlılara satıldı mı, satılmadı mı?
ÇEVRE
VE ŞEHİRCİLİK BAKANI MURAT KURUM (Devamla) – Marmaray’ı, Avrasya Tüneli’ni,
Yavuz Sultan Selim Köprüsü’nü, Osmangazi Köprüsü’nü, İstanbul Havalimanı’nı,
şehir hastanelerimizi nasıl hayata geçirdiysek inşallah Kanal İstanbul’u da
aynı şekilde yapacağız ve vatandaşlarımızın hizmetine sunacağız. (AK PARTİ
sıralarından alkışlar)
ÖZGÜR
KARABAT (İstanbul) - O güzergâhta kaç tane FETÖ’cünün arsası olduğunu biliyor
musun? Kaç tane FÖTÖ’cünün arsası var o güzergâhta?
ÇEVRE
VE ŞEHİRCİLİK BAKANI MURAT KURUM (Devamla) – Yine, Boğaziçi Kanunu’yla alakalı
soruldu. Hakikaten, şunu net bir şekilde söylemek istiyorum: Bu bir CHP, AK
PARTİ meselesi kesinlikle değildir; bu mesele Büyükşehirden yetki alıp verme
meselesi değildir ki. Meclisin takdirindedir, Meclis ne karar verirse biz
yürütme olarak o karara uymak zorundayız ve o çerçevede uygulamayı yapmak zorundayız.
Biz ne yapmak istiyoruz? Sadece ve sadece 16 milyon İstanbullu değil, 82 milyon
Türkiye Cumhuriyeti vatandaşının hayatını ilgilendiren bu projeyle ilgili
Boğaziçi’ni kesinlikle imara açmıyoruz.
(Mikrofon
otomatik cihaz tarafından kapatıldı)
BAŞKAN
– Sayın Bakan, lütfen tamamlayalım.
ÇEVRE
VE ŞEHİRCİLİK BAKANI MURAT KURUM (Devamla) – Tarihî ve doğal siluetini
koruyoruz, yeşil alanları artırıyoruz. Kaçak yapılaşmayla -10 bin kaçak yapı
var- mücadele edeceğiz ve yerel yönetimlerimizle birlikte inşallah bu projeyi
de yapacağız. 
MAHMUT
TANAL (İstanbul) – Belediyelerde ayrımcılık yapıyorsunuz.
BAŞKAN
– Sayın Bakanım, teşekkür ediyorum efendim. 
ÇEVRE
VE ŞEHİRCİLİK BAKANI MURAT KURUM (Devamla) – Termik santrallerle ilgili 1 Ocak
2020 tarihine kadar… Bu çalışma çerçevesinde Bakanlığımızın tüm ekipleri ay
sonuna kadar tespitlerini yapacaklar. 13 termik santralin birbirine göre
durumları farklı; bazılarının filtresi var, bazılarının bacası var, bazılarının
filtrasyonu eksik. Çevre mevzuatı neyi gerektiriyorsa 1 Ocak 2020’de
gerekenleri termik santrallere yapacağız. (AK PARTİ sıralarından alkışlar)
BAŞKAN
– Teşekkür ediyorum Sayın Bakan. 
ÇEVRE
VE ŞEHİRCİLİK BAKANI MURAT KURUM (Devamla) - Sayın Başkan, değerli
milletvekilleri; ben bu vesileyle 2020 yılı bütçemizin, Çevre ve Şehircilik
Bakanlığımızın, Tapu ve Kadastro Genel Müdürlüğümüzün bütçesinin şehirlerimiz
için, milletimiz için, vatandaşımız için hayırlı olmasını temenni ediyor,
hepinizi sevgi ve saygıyla selamlıyorum. (AK PARTİ ve MHP sıralarından alkışlar)
BAŞKAN
– Yürütme adına üçüncü söz, İçişleri Bakanı Sayın Süleyman Soylu’nun.
Sayın
Soylu, buyurun. (AK PARTİ ve MHP sıralarından alkışlar)
İÇİŞLERİ
BAKANI SÜLEYMAN SOYLU – Sayın Başkan, çok değerli milletvekilleri;
Bakanlığımızın 2020 yılı bütçe sunuşu vesilesiyle söz almış bulunuyor, Gazi
Meclisimizin çok kıymetli milletvekillerini sevgiyle saygıyla hürmetle ve
muhabbetle selamlıyorum. (AK PARTİ sıralarından alkışlar) 
Bütçemizin,
çalışmanızın ülkemize, milletimize, gelecek nesillerimize hayırlar getirmesini
Cenab-ı Allah’tan niyaz ediyorum.
Hakkımızdaki
en küçük olumsuz bir cümlelerini bile günlerce tartıştığımız Batı ülkelerini
belki de ilk kez bu kadar âciz ve etkisiz gördüğümüz bir zaman dilimi
içerisindeyiz. DEAŞ’ın insanlık dışı videoları, silahla bile değil kamyonla
yapılan terör eylemleri, Yunanistan ve İtalya kıyılarına yanaşmaya çalışan
birkaç göçmen botu Avrupa’yı bütün medeniyet kodlarından uzaklaştırmaya yetti.
Güya, geleceğini planladıkları dünya bugün maalesef yönsüzlük ve vizyonsuzluk
içerisindedir. Radikalizm üzerinden tekrar ana aktör olmaya çalışan emperyalizm
suya, adalete, sağlığa, eğitime erişimi olmayan fakir bir Orta Doğu ve Asya ile
onun kaynaklık ettiği küresel göçü ve maalesef terörü üretmiştir. Hiçbir
öngörüleri tutmadı. Vekâlet savaşlarıyla baskılamak ve istikrarsızlaştırmak
istedikleri Doğu medeniyetiyse bugün yeniden yükselme evresine doğru girdi ve
sadece modern İpek Yolu’yla bile yeni fırsatlar sunuyor.
İtiraf
edelim ki 2000’li yıllara başlarken bırakın Orta Doğu’yu, kendi sınırlarımız
içerisinde bile, Doğu ve Güneydoğu’da maalesef karmaşıklıklar yaşayan, gücü ve
vizyonu endişeli bir ülke hâlindeydik. Aziz milletimiz 2002’de, burada,
sağlıklı bir okuma yapmış ve kendisine en yakın siyasi tercihle ekonomide,
sanayide, üretimde millî olan, kendi güvenlik politikasını üreten, istikrarı
önceleyen ve her alanda kapasitesini artıran yeni bir anlayışı benimsemiştir.
İşte, bugünkü dünya tablosu ile bu büyük inovasyonu gerçekleştiren Türkiye
tablosuna hep birlikte, bir bütün olarak bakmalıyız. Türkiye, bugün savunma
sanayisinde ihracatçı ülke konumuna geldiyse, 15 Temmuz darbesini püskürtüp
hemen ardından kırk gün sonra Fırat Kalkanı Harekâtı’nı yapabildiyse, bunun
peşine Zeytin Dalı Harekâtı’nı, Pençe’yi, Barış Pınar’ını yapabilecek kadar
ekonomik, siyasi, askerî, teknolojik bir kabiliyet ortaya koyabiliyorsa
“Doğunun makus talihi değişmez.” diye kabullenilen bir hâli -Allah’a çok şükür
olsun- doğuda, bugün, turizm rekorlarıyla canlanan bir sosyal ve ekonomik
hayatla değiştirebiliyorsa bunu, 2002’den beri gerçekleştirdiğimiz istikrar ve
büyüme performansımızdan ayrı düşünmek elbette ki haksızlık olur. 
CEMAL
ENGİNYURT (Ordu) – Sayın Bakan, 2002’de terör yoktu. 
İÇİŞLERİ
BAKANI SÜLEYMAN SOYLU - Türkiye, bugün, güvenlik meselesini sadece PKK
ekseninde düşünen bir ülke değildir, güvenliğe makrostratejik bir açıyla
bakmaktadır. Önce, içeride 15 Temmuz direnişiyle FETÖ’yü, ardından Fırat
Kalkanı’yla DEAŞ tehdidini temizledi. Ardından, Zeytin Dalı Harekâtı’yla
Afrin’e girerek, PKK/YPG’nin terör koridoru projesine ilk darbeyi vurdu.
Sonrasında Pençe Harekâtı’nı başlatarak Kandil’e odaklandı ve son olarak da
Barış Pınarı’yla PKK ve YPG’nin hayallerini söndürdü. (AK PARTİ sıralarından
alkışlar) Operasyonel saha baskımızın son halkası Kıran Operasyonu’yla da
lojistik ve eleman sıkıntısı yaşayan PKK’nın hem varlığını hem de kış
üslenmesini bitirmeyi hedefliyoruz. 
Şu
hattı görüyorsunuz, Türkiye burada bir şey yapmaya çalışıyor. Yıllardan beri
güneyinden Türkiye’yi tehdit etmeye çalışanlar bu haritada. Türkiye'nin niçin
Afrin’de olduğu ve Zeytin Dalı Harekâtını yaptığı, Türkiye'nin niçin Fırat
Kalkanı Harekâtı’nı yaptığı ve en son niçin Barış Pınarı Harekâtı’nı yaptığı,
niçin Hakurk, Avaşin, Basyan, Metina, Zap, Sinat, Haftanin; bütün bu bölgelere
yönelik, kendi hudutlarının ve kendi milletinin birliğini ve beraberliğini
sağlamak için 20-25 kilometre ileriye doğru çıkmak zorunda olduğu ve yine
içeride terör örgütünü, özellikle onu sözde kendi barınma alanlarında
baskılamaya çalıştığı apaçık ortadadır. Bu harita, Türkiye'nin ne tehditle
karşı karşıya kaldığını ve nasıl bir mücadele içerisinde olduğunu ortaya
koymaktadır. 
Yine,
burada bunu yaparken ve gerçekleştirirken en son attığımız adımla, Libya
Mutabakatı’yla Akdeniz’deki güvenliğimizi ve ekonomik menfaatlerinizi güvenceye
aldık.
Karşımızda
sürekli dünyanın kodlarıyla oynayan bir cephe var, bunu hiç unutmamalıyız.
Türkiye olarak bugün bölgemizde oluşturulan ve üzerimize yıkılmak istenen tüm
problemlere, onları oluşturan asıl sahiplerini de ortak etmektedir. Bakın, ilk
kez Türkiye bir hamle gerçekleştiriyor. Yıllarca içimizdeki birçok meseleyi
bizim üzerimize yıkıp bizi onlarla uğraştıranların sahasına bu meseleleri nasıl
yıktığımızı, nasıl onların da bu meselelerle uğraşmak zorunda olduğunu
gördüğümüz bir zaman dilimi içerisinden geçiyoruz. Türkiye, üzerinde oyun
kurulan bir ülke olmaktan, Allah’a çok şükürler olsun, bugün hem bölgesel hem
de dünyada oyun kuran, strateji geliştiren, ayaklarının üzerinde duran bir ülke
hâline gelmiştir. (AK PARTİ sıralarından alkışlar)
DEAŞ’lıları
iade meselesinde yaptığımız bunun açık bir örneğidir, ne yaptığımızı biliyoruz.
Ürettiğimiz bu güç bir politika bütünlüğünün eseridir; bunun yetkilendiricisi
ve sahibi 2002 yılından beri aziz milletimizdir. Bunu kurgulayan ve sabırla
uygulayan da AK PARTİ ve onun lideridir ve milletimizin iradesiyle bugün de
Cumhur İttifakı’yla oluşturduğumuz birlikle, sinerjiyle 2023 yılına doğru
ilerlemek ve Türkiye'yi dünya ülkeleri arasında hak ettiği noktaya
taşıyabilmektir. (AK PARTİ ve MHP sıralarından alkışlar) 
Türkiye
bugün ne 1999 depremindeki Türkiye'dir, Türkiye bugün ne PKK’nın Aliboğazı’nda
1.500-2.000 kişiyle kamp yaptığı, top oynadığı, jimnastik yaptığı bir
Türkiye'dir. (AK PARTİ sıralarından alkışlar) Türkiye bugün ne -insansız hava
aracıyla birlikte- insansız hava aracı alabilmek için başka ülkelerin kapısında
sıra bekleyen Türkiye'dir ne de televizyonda darbe bildirisi okunduğunda
“Emredersiniz.” deyip teslim olan Türkiye'dir. (AK PARTİ sıralarından alkışlar)

Bakanlığımızda,
15 Temmuzdan sonra, yeni yapımızda başarılı olabilmek için, birimler arası
entegrasyonun artırılabilmesi, teknik ve beşerî kapasitesinin
yükseltilebilmesi, bir politika ve eylem planı oluşturabilmesi, aynı zamanda
tüm bürokratik işlem ve süreçlerinin sadeleştirilmesi ve yaptığımız işlerin
izleme ve değerlendirme sistemi üzerine beş adet mekanizma belirledik. Ve bugün
bu mekanizmayı Bakanlığımızın halka hizmetindeki memnuniyeti artırabilmek için
de takip ettiriyoruz, devam ettiriyoruz. Her yıl Bakanlığımızda -özellikle
Meclisimize arz etmek istiyorum- bir konu belirliyoruz. Bu yılki konumuz
eğitim, denetim, takip. Ve burada bir şey söyleyeyim: Bu yıl hizmet içi
eğitimlerde tüm personelimizle ulaştığımız sayı 447.526’dır ve diğer konularda
da aynı şekilde, 81 vilayette, tüm arkadaşlarımız, gerek izleme ve
değerlendirme olsun yaptığımız hizmetlerin milletimize ulaşan tarafını bir
vesileyle anlatmaya çalışmaktadır. 
Sayın
Başkan, kıymetli milletvekillerim; bugünün Türkiyesi, uyuşturucu mücadelesinde
küresel bir aktördür. Afganistan’ı istikrarsızlaştırdılar ve afyon üretimi 200
tondan 9 bin tona çıktı. Sentetik uyuşturucu üretimi son beş yılda Avrupa’da
yüzde 50’nin üzerinde arttı ve aynı Avrupa, hepimiz şahit olduk ki son Avrupa
Birliği raporunda PKK’nın uyuşturucu liderliğine yeni ayıldı ve onu özellikle
uyuşturucunun müsebbibi olarak bu yılki kendi raporlarına aldı. Eğer bu işte
mücadele kapasitemizi artırmamış olsaydık bunun esiri olurduk. Özellikle bu yıl
gerçekleştirdiğimiz uluslararası uyuşturucu operasyonlarında, Libya açıklarında
4,2 ton… Bakın, Sahil Güvenliğimiz, polisimiz gitti; Libya’nın açıklarında
gemiyi aldılar, getirdiler, Türkiye’nin sınırlarına koydular. (AK PARTİ
sıralarından alkışlar) Bulgaristan, Sırbistan sınırlarında 500 bin extacy,
Yunanistan’da 4,5 milyon captagon yakalandı; bunları hep bizim evlatlarımız
yaptı. Akdeniz’de, İspanya-İtalya açıklarında bizatihi bizim takibimiz ve
İspanya’yla ortaklığımızla 12,4 ton esrar yakaladık. Ayrıca, son bir yılda
Türkiye’nin en büyük eroin yakalamalarını yaptık: Erzincan’da 1.271 kilo,
Erzurum’da tek seferde 1.535 kilo, Mersin’de 615 kilo kokain, Edirne’de 1.301;
Balıkesir’de 1.982; Muğla’da 1.500 kilo skunk yakalaması. Bunlar, örneklerden
sadece birkaçıdır. Geçen şubat ayında Lice’de yaklaşık 5 ton, geçtiğimiz kasım
ayında -geçen ay- yine Diyarbakır’da yaklaşık 5 ton 38 kilogram esrar
yakalandı. 
Size
bir şey daha söyleyeyim: Yılbaşından bugüne kadar 42 milyon kök kenevir
yakaladık. Bu, ne demektir biliyor musunuz? 15 milyar yani özellikle bizim
“narkoterör” olarak tarif ettiğimiz meseledir, tam 15 milyar ve yine bunu ifade
etmem gerekir ki son üç yılda uyuşturucu suçlarından gözaltına aldığımız insan
sayısı -lütfen bu rakama da dikkat edin- 683 bin, uyuşturucu suçlarından
gözaltına aldığımız insan sayısı. Hâlen uyuşturucu suçlarından cezaevlerinde
yatan tutuklu sayısı ise 79.942’dir. 
Peki,
bu kadar mücadele yapıyoruz biz ve bütün kurumlar, bütün bakanlıklar, tüm sivil
toplum örgütleri, sonuç nedir? Sonucu söyleyeyim, sonuç şu: Eğer bu sonuca
ulaşmamış olsaydık belki karşınızda bu cümleleri edemezdik. Sonuç, bakınız,
bütün dünyada 180 milyondan 380 milyona çıkmıştır şu rakamların karşılığı. Oysa
Türkiye'de uyuşturucuya bağlı ölümler; 232, 497, 590, 920. Bunun artmasının
nedeni, Avrupa’dan Türkiye'ye akan kimyasal uyuşturucudur. Sonra müdahale
ettik, geçen seneyi 657’yle tamamladık, geçen senenin bu ayında toplam 380,
şimdi 221; yüzde 40’ın üzerinde bir azalma söz konusu. (AK PARTİ sıralarından
alkışlar) Büyük bir mücadeleyi hep beraber, hep birlikte ortaya koyuyoruz,
Türkiye ortaya koyuyor ve bütün bunları ifade ederken yine sadece sade bir
mücadele yapmıyoruz; 18 ilimizde atık su analiziyle beraber kullanılan
uyuşturucuları takip ediyoruz. Narkolog araştırmalarımızda yakaladığımız bütün
uyuşturucu kullanıcılarını, yaptığımız araştırmalarla sahada takip ediyoruz. 
Yine,
bunun yanı sıra Narkotır eğitim faaliyetlerimizi, 81 ile Narkotimlerimizi
yayarak bunu gerçekleştirmeye çalışıyoruz. İnşallah, amacımız, önümüzdeki
yılda, bütün kurumlarımızla eş güdüm içerisinde, Türkiye'de uyuşturucudan ölen,
uyuşturucu kullanmaya başlayan, uyuşturucu kullanan insanların sayısını mümkün
olduğunca hep birlikte en az seviyeye düşürmektir.
Biz
Müslüman bir milletiz -bunu söyleyeyim- Anadolu medeniyetinin evlatlarıyız.
Bizim çocuklarımızın zihnini bulandırmak istiyorlar, bunun da bir terör
olduğunu burada söylemek istiyorum. Bunun siyasi partisi olmaz, bunun çatışması
olmaz, bunun kavgası ve kargaşası olmaz. Hep birlikte, uyuşturucu meselesinde
Türkiye'nin geleceğine sahip çıkmak ve etrafımızdaki coğrafyaya, dünyaya da bu
konuda örnek olmak zorundayız. (AK PARTİ sıralarından alkışlar)
Yine,
bugünün Türkiyesi, kesinlikle müsebbibi olmadığı küresel bir göç hadisesini
başarıyla uluslararası hukuka ve maşeri vicdana uygun şekilde yönetmektedir.
Birilerinin zihninde varlığını korusa bile, Türkiye, oluşturulmak istenen göç
paniğine ve korkusuna esir olmamıştır. Şurası bir gerçektir ki dünyada göçle
fakirleşmiş, yıkılmış hiçbir ülke yoktur. Dünya genelinde, göçmenlerin,
gittikleri ülke ekonomisine negatif etki ettiklerine dair iddiayla söylüyorum
ve altını çiziyorum- dünya literatüründe hiçbir araştırma ve hiçbir sonuç söz
konusu değildir. İkinci Dünya Savaşı sonrasında Avrupa ülkelerinin tamamının
kalkınmasının temelinde göçle kazandığı kapasite vardır. Göçü öcü gibi gösteren
anlayışın içi boştur. Bugün ülkemizin bu konuda karşılaştığı sorun, bize ait
bir sorun değildir, küresel bir sorundur. Bugün dünyada Endonezya ve
Hindistan’dan Avustralya ve Yeni Zelanda’ya, Venezuela’dan Kolombiya’ya, Meksika’dan
Amerika’ya, Doğu Avrupa’dan Batı Avrupa’ya, Asya’dan, Afganistan’dan,
Pakistan’dan, Afrika’dan Avrupa’ya ve ülkemize çok ciddi sayılarda göç hareketi
yaşanmaktadır. 
Türkiye
bugün düzenli göçü yönetme konusunda tüm taşları yerine oturtmuştur. Ufak tefek
sorunlar elbette ki olabilir, bunları da en aza indirmeye gayret gösteriyoruz.
Burada asıl sorun, hep beraber üzerinde odaklanmamız gereken sorun, kaçak
göçteki artıştır ve bunun azalacağını hiç kimse beklemesin. Biraz önce
konuşmamın başında ortaya koyduğum, eğer Afganistan’daki, Pakistan’daki bu
gelir eşitsizliği, eğitime, adalete, suya, gıdaya olan erişimdeki yoksunluk,
Afrika’da yoksunluk devam ederse bilesiniz ki bu artışın bütün dünya için devam
etmesi kaçınılmazdır. 
Bu
yılki kaçak göçmen yakalama sayımız 423 bin, geçen yıl 286 bin, bir yıl önce
176 bin, bir yıl önce de 175 bindir. Tabii, bu işin bir de insani boyutu var.
Bu yıl Ege Denizi’nde ölen kaçak göçmen sayısını söyleyeceğim, burada kadınlar
var, burada çocuklar var, burada yaşlılar var: 33. Bu konuda da aslında geçen
yıllara nazaran Sahil Güvenlik Komutanlığımız, kolluk kuvvetlerimiz Türkiye’nin
her tarafında buraya bu işin sirayet etmemesi için çok büyük çaba sarf
etmektedirler. Siz Yunanistan’ın laflarına bakmayın. Bizdeki artış 286 binden
450 bine geliyor, neredeyse 170 bin; Yunanistan’daki artış bizim onda 1’imizden
daha azdır. Yani buradaki esas yükü hakikaten biz çekiyoruz. 
Niye
mücadele ediyoruz? Bir göç yolu olmamak için, Türkiye’yi tam anlamıyla bir göç
rotası hâline getirmemek için, herkesin Türkiye’ye gelip Türkiye’den istediği
bir yere gidememesi için Türkiye’de ciddi bir şekilde bütün mücadelemizi ortaya
koyuyoruz. 
Aynı
zamanda başka bir şey daha söyleyeyim: Yani ben kışın gelmesini istemiyorum;
Van’da istemiyorum, Ağrı’da istemiyorum. Bu yıl, trafik kazaları dâhil, Van’da
ve Ağrı’da toplam 77 insan karın altında kaldı ve biz bunları ancak dört ay
sonra bulabildik. Kim, niçin gelsin buraya? Bunun sebebi biz değiliz. Bunun
sebebi, evet, Batı’dır. Bunun sebebi, insanlıktan nasibini almamış, güya
“Medeniyetim var.” diye kendi ifadesini ortaya koymaya çalışan Avrupa’dır. (AK
PARTİ sıralarından alkışlar) Bunun sebebi, özellikle Orta Doğu ve Asya
içlerinde bu meseleyi kendi çıkarlarıyla beraber acımasızca yürüten
Amerika’dır; çok açık ve net söylüyorum. (AK PARTİ sıralarından alkışlar)
Bundan, bu cümlelerden hiçbir zaman sarfınazar etmemeliyiz. 
Yine,
aynı zamanda, büyük bir operasyon yürütüyoruz. Bakınız, şu anda 99 bin insanı
kendi ülkelerine gönderdik. Dünyanın hiçbir yerinde böyle bir operasyon söz
konusu değildir. Bu 99 bine, Suriye’ye gönderdiğimiz gönüllü geri dönüşler
dâhil değildir. Biz 62 bin Afganlıyı oraya geri gönderdik ve bunu da yine
Afganistan’la iş birliği içinde yapıyoruz. Burada, sizin huzurunuzda
söyleyeyim: Kendi bakan arkadaşlarımdan çok, Afganistan ve Pakistan’daki
bakanlarla görüşüyorum sadece bu göç rejimini iyi bir şekilde yönetebilmek ve
ortaya koyabilmek için. 
Yine,
aynı şekilde başka bir şey daha gerçekleştiriyoruz, orada da örneğimiz yok.
Biz, göçe kaynaklık eden yerlere de elimizi uzatıyoruz. Suriye iç savaşının
sorumlusu biz değiliz ama bugün 370 bin kişi Afrin, Cerablus, Azez, Mare ve El
Bab’da… Oraları yaşanabilir hâle Türkiye getirdi. Biz sömürü düzeni
oluşturmadık Avrupa ve Amerika gibi. Oralarda bugün insanlar eğer yaşıyorlarsa,
huzur içerisinde bulunuyorlarsa ve oralara dönüyorlarsa, inşallah yarın
Resulayn’a ve Tel Abyad’a da döneceklerse bilesiniz ki dünyada en gelişmiş
ülkenin bile bunu yapabilme kabiliyeti yoktur; bu asalet Türk milletindedir ve
bu asalet Türkiye’dedir. (AK PARTİ ve MHP sıralarından alkışlar)
Göç
konusunda şu notu da eklemek isterim: Ülkemizde 3,6 milyon Suriyeli var bugün.
Bunun içinde Kürtler var, bunun içinde Araplar var, bunun içinde Türkmenler
var, bunun içinde Ezidiler var. Bu insanların yüzde 65’i Misakımillî
sınırlarının içerisinden buraya geldi. Kimse kusura bakmasın, biz bu insanlara
sırtımızı dönemeyiz, bu kadar açık ve nettir. (AK PARTİ sıralarından alkışlar)
Biz bu insanları ölüme terk edemeyiz ve ölüme gönderemeyiz. Biz bu coğrafyanın
yerlisiyiz ve bizim bu coğrafyada komşuluklarımız var. Aynı kıbleye dönüp
birlikte namaz kıldığımız, beraber horon oynadığımız, beraber halay çektiğimiz,
kız alıp kız verdiğimiz, Gaziantep’ten Şam’a ticaret yaptığımızda evinde
kaldığımız, yaşadığımız, kızını kızımız, eşini bacımız bildiğimiz insanlar var.
Onun için, şunu ifade etmek istiyorum: Bu insanlara sırtımızı dönmek,
tarihimize, inancımıza, insanlığımıza sırtımızı dönmektir, Çanakkale’ye
sırtımızı dönmektir ve en kötüsü, yüz yıl önce uğruna savaştığımız
değerlerimizi terk edip Batı’nın anlayışına teslim olmak demektir. Maliyetine
katlansa da, bazen sıkıntıya girse de bu büyük milletin 2011’den beri ortaya
koyduğu misafirperverlik ve asalet, bize bütün dünyaya karşı üstünlük sağlamaktadır.
Milletimize, bu misafirperverliği ve asaleti için de huzurunuzda tekrar
teşekkür etmek istiyorum. (AK PARTİ sıralarından alkışlar)
Beni
bağışlayın, zamanım doluyor ama trafikte neler yaptığımızı size, sadece bir
rakamla anlatacağım. Şu anda, geçen yıldan bu yıla almış olduğumuz tedbirlerle
-Türkiye'nin yol standartlarının yükselmesi, acil müdahale hâlinin yükselmesi-
ve bütün kurumların ortaya koymuş olduğu başarıyla birlikte, Türkiye’de
trafikteki ölümler 100 binde 6,5’e düşmüştür. Geçen yıldan bugüne kadar
Türkiye’de trafikte ölen insan sayısı 1.250’dir. Bu önemli bir rakamdır. Bir
önceki yıldaki rakam 752’ydi. Bu, hep birlikte -bunda Türkiye Büyük Millet
Meclisimizin de katkısı var- özellikle yaya ölümlerinde uygulanan politikaların
takibinde önemli bir katkıyı ortaya koymaktadır.
Yine,
asayiş olaylarında Türkiye'nin geldiği noktaya dair olmak üzere sadece bir
rakam vereceğim. Türkiye’de evden hırsızlık günlük ortalama, işte 2017, 2018 ve
2019; 282, 203 ve 148. İstanbul’da günlük hırsızlık 78’den 34’e, Ankara’da
günde sadece 4’e, İzmir’de günde sadece 6’ya düştü; burada İzmir
milletvekillerimiz var, Ankara milletvekillerimiz var, İstanbul
milletvekillerimiz var. Türkiye’de asayiş olaylarıyla ilgili birçok şey
söylenmektedir. İnanın, şu anda, Türkiye, asayiş olaylarında hakikaten en
önemli dönemlerinden birini yaşamaktadır.
Yine,
bir şeyi daha burada ifade etmek istiyorum. Özellikle AİHM tarafından “işkence
yasağı” “ihlal kararları” diye bu çok söylenmektedir. Tablo bu. Bakınız, 2012,
2013, 2014, sıfır. 2015, 2; o da 1990 ile 1995 kararıdır. 2016, 2017, 2018,
sıfır. Ben söze bakmam, AİHM’in kararlarına bakarım. (AK PARTİ sıralarından
alkışlar) 
MAHMUT
TOĞRUL (Gaziantep) – Onları da tanımıyorsunuz.
FİLİZ
KERESTECİOĞLU DEMİR (Ankara) – Anayasa Mahkemesine de bakın biraz.
İÇİŞLERİ
BAKANI SÜLEYMAN SOYLU (Devamla) - Yine, DEAŞ, FETÖ; bütün bunlarla mücadelemiz
en yüksek noktada sürmektedir. 
Kusura
bakmayın, bir meseleye girmek için diğer noktaları geçtim.
MAHMUT
TANAL (İstanbul) – Bütçeye ne kadara mal oldu, bütçeye?
İÇİŞLERİ
BAKANI SÜLEYMAN SOYLU (Devamla) - Sayın Başkan, değerli milletvekilleri;
bugünün Türkiyesi PKK’yla mücadelede de eski Türkiye değildir. Baskın yiyen,
ateş edilince cevap veren değil, etkin, kararlı, önleyen, kesintisiz operasyon
stratejiyle sahayı basan, örgütün mağdur edebiyatına da etnik köken istismarına
da çocuk istismarına da kadın istismarına da cevap veren, terörle birlikte
terörizmle de mücadele eden, doğu ve güneydoğuya, kalkınmaya odaklanmış bir
Türkiye var. (AK PARTİ sıralarından alkışlar) 
Bu
sefer sizlere operasyon sayısı, sizlere etkisiz hâle getirilen terörist sayısı
verecek değilim. Cep telefonlarınızı elinize alın “Turistik Doğu Ekspresi’nde
mart ayına kadar yataklı vagonda boş yer var mı?” diye bakın, meseleyi
anlarsınız. (AK PARTİ sıralarından alkışlar) Iğdır’da, Kars’ta, Mardin’de otel
arayın, meseleyi anlarsınız. İşte bizim terörle mücadele karnemiz budur.
Bakınız, karne burada, hiç başka bir karne değil. Türkiye'nin özellikle doğu ve
güneydoğudaki 26 vilayetindeki turist sayısı ile dağdaki terörist sayısının
azalması arasındaki oranı net bir şekilde gösteriyorum: Dağdaki terörist sayısı
500’e indikçe Türkiye'nin turist sayısı doğu ve güneydoğuda yüzde 241
artmaktadır. Biz tablolara bakıyoruz. (AK PARTİ ve MHP sıralarından alkışlar) 
Yine,
bu ülkeye gelen milyonlarca turist, o trenleri, o uçakları, o otelleri dolduran
binlerce insan “Türkiye’de mal ve can güvenliği yoktur.” iddialarını
çürütmektedir. Çukur ve barikat eylemlerinden bugüne kadar, Mardin’deki
üniversite öğrenci sayısında yüzde 60 artış, Tunceli’de gelen turist sayısında
yüzde 365, Mardin’de yüzde 138, Diyarbakır’da yüzde 244 artış ortaya koymuştur.

Biz,
orada, terörün bitmesine, teröre gelen bütün desteklerin kesilmesine yönelik
adım atarken -özellikle siyaset yapan arkadaşlarımıza söylüyorum- köstek değil,
destek bekliyoruz. Terörle iltisaklı belediyelere görevlendirme yapıyoruz.
MAHMUT
TOĞRUL (Gaziantep) – Gasbediyorsunuz; ne görevlendirmesi, gasbediyorsunuz!
HABİP
EKSİK (Iğdır) - Bütün belediyeler mi öyle?
İÇİŞLERİ
BAKANI SÜLEYMAN SOYLU (Devamla) - Her kürsüye çıkıldığında “Bunlar seçilmiş.”
denilip savunmaya geçiliyor. İki yüz seksen altı yıl cezayı ben almadım; iki
yüz seksen altı yıl cezayı geçen dönem aldığımız 94 belediye başkanı aldı, ben
almadım. (AK PARTİ sıralarından alkışlar) 
ALİ
KENANOĞLU (İstanbul) – Hangi mahkeme verdi?
MURAT
EMİR (Ankara) – Bir tane yolsuzluk yok, bir tane hırsızlık yok.
İÇİŞLERİ
BAKANI SÜLEYMAN SOYLU (Devamla) - Burada var; iki yüz seksen altı yıl, iki yüz
seksen ay ceza. 
ALİ
KENANOĞLU (İstanbul) – Hangi mahkeme, hangi mahkeme? 
İÇİŞLERİ
BAKANI SÜLEYMAN SOYLU (Devamla) - Ve yine, kimse çıkıp bizden tek kelime özür
dilemedi. 
ALİ
KENANOĞLU (İstanbul) – Senin hâkimlerin veriyor.
İÇİŞLERİ
BAKANI SÜLEYMAN SOYLU (Devamla) - “Bunlar seçilmiş.” diye suçlarına göz yummak
zorunda mıyız? 
EBRÜ
GÜNAY (Mardin) – Mardin’de hediye alan kayyumların hesabını verin!
ABDULLAH
KOÇ (Ağrı) – Adalet nerede, adalet?
İÇİŞLERİ
BAKANI SÜLEYMAN SOYLU (Devamla) - O zaman, 2010’da Adana’da Büyükşehir Belediye
Başkanını ihaleye fesat karıştırmaktan niye görevden aldık? 
HABİP
EKSİK (Iğdır) – Halılar nerede, halı, halı?
İÇİŞLERİ
BAKANI SÜLEYMAN SOYLU (Devamla) - Yine -resmî- söyleyeyim: 2012’de Balıkesir’de
bir belediye başkanını, Kayseri’deki, Bolu’daki, Ordu’daki, Ünye’deki,
İstanbul’daki belediye başkanlıklarını usulsüzlükleri sebebiyle niye aldık? O
zaman bu sistem niye var? (AK PARTİ sıralarından alkışlar, HDP sıralarından
gürültüler) 
MAHMUT
TOĞRUL (Gaziantep) – Dava açtınız mı onlara, dava açtınız mı?
HABİP
EKSİK (Iğdır) – Kayyumlardan aldığınız hediyeler ne oldu?
BAŞKAN
– Sayın milletvekilleri, biraz sessiz lütfen, biraz sessiz…
İÇİŞLERİ
BAKANI SÜLEYMAN SOYLU (Devamla) - Seçilme yeterliliği ile yönetme
yeterliliğinin aynı şey olmadığını, Anayasa’nın ve kanunların bunları
birbirinden ayırdığını pekâlâ bildiği hâlde… (AK PARTİ sıralarından alkışlar) 
MAHMUT
TOĞRUL (Gaziantep) – Anayasa’yı ayaklar altına aldınız.
İÇİŞLERİ
BAKANI SÜLEYMAN SOYLU (Devamla) - Ben, Türkiye Cumhuriyeti Anayasası’nı okurum,
senin gibi PKK’nın tüzüğünü okumam! (AK PARTİ ve MHP sıralarından alkışlar; HDP
sıralarından “Yuh!” sesleri, gürültüler, sıra kapaklarına vurmalar)
MAHMUT
TOĞRUL (Gaziantep) – Bana da öyle davranamazsın sen!
İÇİŞLERİ
BAKANI SÜLEYMAN SOYLU (Devamla) – Hadi oradan! 
MAHMUT
TOĞRUL (Gaziantep) – Sen kimsin!
EBRÜ
GÜNAY (Mardin) – Otur yerine!
(Mikrofon
otomatik cihaz tarafından kapatıldı) 
İÇİŞLERİ
BAKANI SÜLEYMAN SOYLU (Devamla) – Bitmedi. 
BAŞKAN
– Sayın Bakan, sözlerinizi tamamlayın lütfen.
İÇİŞLERİ
BAKANI SÜLEYMAN SOYLU (Devamla) – Bitireceğim efendim. (HDP sıralarından
gürültüler)
Bakın,
size bir örnek vereceğim: Şahsın 2017 yılında Erzurum 2. Ağır Ceza
Mahkemesinden…
FİLİZ
KERESTECİOĞLU DEMİR (Ankara) – Kaç kadın öldü bunların içerisinde, ondan haber
ver!
İÇİŞLERİ
BAKANI SÜLEYMAN SOYLU (Devamla) - Lütfen arkadaşlar…
FİLİZ
KERESTECİOĞLU DEMİR (Ankara) – Kaç kadın öldürüldü, ondan haber ver! Kadın
cinayetlerini önleyebiliyor musunuz?
İÇİŞLERİ
BAKANI SÜLEYMAN SOYLU (Devamla) – …silahlı terör örgütüne üye olmak suçundan
yedi yıl altı ay hapis cezası var. 
FİLİZ
KERESTECİOĞLU DEMİR (Ankara) – Konuş konuş, heyecanlı oluyor!
İÇİŞLERİ
BAKANI SÜLEYMAN SOYLU (Devamla) – 2018’de istinafa başvurmuş. 
EBRÜ
GÜNAY (Mardin) – Hiçbir belediye başkanı hakkında kesinleşmiş ceza yok!
İÇİŞLERİ
BAKANI SÜLEYMAN SOYLU (Devamla) – 2019’da temyiz kararı onanmış ama HDP tutmuş,
Erzurum Karayazı Belediye Başkan adayı göstermiş. 
FİLİZ
KERESTECİOĞLU DEMİR (Ankara) – Kadınların trafik kazası kadar değeri yok! Tek
kelime laf etmiyorsun!
İÇİŞLERİ
BAKANI SÜLEYMAN SOYLU (Devamla) – Buradan söyleyeyim: Vallahi billahi almasak
bu Gazi Meclisin ahı bizi tutar, Bedirhan bebeğin ahı bizi tutar ve en son,
Esma Komutanın ahı bizi tutar. Yok öyle bir şey! (AK PARTİ ve MHP sıralarından
alkışlar)
EBRÜ
GÜNAY (Mardin) – Atanmış memur seçilmiş yerine karar veremez!
İÇİŞLERİ
BAKANI SÜLEYMAN SOYLU (Devamla) – Bitiriyorum Sayın Başkan. 
FATMA
KURTULAN (Mersin) – Şov yapıyorsun!
İÇİŞLERİ
BAKANI SÜLEYMAN SOYLU (Devamla) – Son cümlelerim şunlar: Bakınız, Allah’a çok
şükürler olsun…
FATMA
KURTULAN (Mersin) – Allah çarpacak seni, Allah çarpacak!
HALİL
ETYEMEZ (Konya) – Seni çarpacak, seni!
İÇİŞLERİ
BAKANI SÜLEYMAN SOYLU (Devamla) – Bugün Türkiye’de “Doğunun makûs talihi”
lafını “PKK’nın makûs talihi”ne dönüştürdük, şimdi Kandil düşünsün. (AK PARTİ
sıralarından alkışlar, HDP sıralarından gürültüler)
FATMA
KURTULAN (Mersin) – Gırtlağınıza kadar günahtasınız! 
İÇİŞLERİ
BAKANI SÜLEYMAN SOYLU (Devamla) – Bu çocuklarımız belediyenin festivallerinden
dağa gitmiyorlar. 
EBRÜ
GÜNAY (Mardin) – Çaldığınız baklavaların hesabını verin önce! Yediğiniz
baklavaların hesabını verin!
İÇİŞLERİ
BAKANI SÜLEYMAN SOYLU (Devamla) – Okula gitmesi gereken, hemşire olması
gereken, doktor ve mühendis olması gereken, anne sevgisine muhtaç çocuklarımızı
taciz ve tecavüz etmek üzere zorla alan, o alçak, sapık, adı “Biçirpinin” olan
Duran Kalkan’a -ohh- bugün göndermiyoruz, göndermiyoruz, göndermiyoruz. (AK
PARTİ sıralarından “Bravo” sesleri, alkışlar; MHP sıralarından alkışlar)
MEHMET
RUŞTU TİRYAKİ (Batman) – Alkışlayın, demokrasi katledildi! (AK PARTİ ve HDP
sıralarından karşılıklı laf atmalar)
İÇİŞLERİ
BAKANI SÜLEYMAN SOYLU (Devamla) – Son cümlemi söylüyorum: Bu Mecliste bu
bütçenin… (AK PARTİ ve HDP sıralarından gürültüler)
ZÜLFÜ
DEMİRBAĞ (Elâzığ) – Yırtınma! Yırtınma!
BAŞKAN
– Değerli milletvekilleri herkes yerine otursun. Değerli milletvekilleri,
lütfen sessiz…
Sayın
Bakan konuşmasını tamamlıyor, lütfen…
İÇİŞLERİ
BAKANI SÜLEYMAN SOYLU (Devamla) – Son cümlemi söylüyorum.
BAŞKAN
- Sayın Bakan, buyurun, devam edin.
İÇİŞLERİ
BAKANI SÜLEYMAN SOYLU (Devamla) – Sayın Başkan, çok saygıdeğer milletvekilleri;
bu bütçenin başından itibaren…(HDP sıralarından gürültüler)
HABİP
EKSİK (Iğdır) – Geç… Geç…
İÇİŞLERİ
BAKANI SÜLEYMAN SOYLU (Devamla) – …bu bütçeyi savaş bütçesi olarak söyleyenlere
sözümdür: Bu bütçe savaş bütçesi değildir, bu bütçe Diyarbakır Annelerinin
bütçesidir, Diyarbakır Annelerinin bütçesidir. (AK PARTİ sıralarından ayakta
alkışlar, MHP sıralarından alkışlar, HDP sıralarından gürültüler)
HABİP
EKSİK (Iğdır) – Geç… Geç…
İÇİŞLERİ
BAKANI SÜLEYMAN SOYLU (Devamla) - Hepinizi sevgiyle saygıyla ve hürmetle
selamlıyorum. (AK PARTİ sıralarından ayakta alkışlar, MHP sıralarından
alkışlar, HDP sıralarından gürültüler)
BAŞKAN
– Birleşime beş dakika ara veriyorum. 
Kapanma Saati:21.31
ALTINCI OTURUM
Açılma Saati: 21.42
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
Altıncı Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
Komisyon
yerinde.
Sayın
Özel, buyurun.
IV.- AÇIKLAMALAR (Devam)
42.- Manisa Milletvekili Özgür Özel’in, Sağlık Bakanı
Fahrettin Koca’nın, Çevre ve Şehircilik Bakanı Murat Kurum’un ve İçişleri
Bakanı Süleyman Soylu’nun 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin beşinci tur görüşmelerinde
yürütme adına yaptığı konuşmalarındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Öncelikle,
aslında aralarda olacaktı ama şimdi toplu hâlde ve kısa kısa, çok zaman almadan
söyleyeyim. Birincisi: Sayın Sağlık Bakanı “Hasta garantisi yok.” diyor ve
büyük bir alkış alıyor ama sayın milletvekilleri, Sağlık Bakanı da biz de
biliyoruz ki tetkik garantisi var, MR garantisi var, tomografi garantisi var,
tahlil garantisi var, sonra da “Hasta garantisi yok…”
RECEP
AKDAĞ (Erzurum) – Bütün hastanelerde var. Özgür Bey, bütün hastanelerde var. 
ÖZGÜR
ÖZEL (Manasa) – Bu tahlilleri üç harfliler mi yaptıracak, inler cinler mi
yaptıracak, bu tahliller kime yapılacak? Tahlil garantisi veriyorsunuz. “Hasta
garantisi yok.” diye alıp lafı çeviriyorlar. Hizmet garantisi var, bu da hasta
gitmeden olmaz, hasta gitmeden MR çekilmez. Ama Sayın Sağlık Bakanına şunu
söylemek isterim: Ben bu kadar toleranslı bir yönetim görmedim. İyidir, sabaha
kadar konuşsa bu 3 Bakan, ben dinlerim, burada bir sorun yok ama şehir
hastaneleriyle ilgili aynı nakaratı tekrar edip…
(Mikrofon
otomatik cihaz tarafından kapatıldı)
BAŞKAN
– Devam edin. 
ÖZGÜR
ÖZEL (Manisa) –Size çok can alıcı bir şey sordum. Buraya kadar parti de Sağlık
Bakanlığı da pisliğin içinde. Sebep? Sebep: Bütün eczacıların, her partiden,
eczacının cebinden para alınıyor, bunu size bütün eczacılar anlatıyor ve bir
kişiye imtiyaz verdiniz, hiçbir sözü tutmadı, kan ürünü tekeli oldu; yerli,
millî bir iş yapmayacak, bu kadar süre verildi, buna çıkıp da şunu deyin ya…
Dün, Cumhurbaşkanı “Eczacıların alanına neden girdik?” diye soruyor size ama o,
Cumhurbaşkanı ile imtiyaz sağladığı kişilerin kurduğu ilişki üzerinden yürüyor.
Çıkın “Eczacıların kan ürününü pazartesiden itibaren bırakıyoruz. Bu ucuz,
dışarıdan kan ürünü alıp satma imtiyazını sözleşme şartları yerine gelene kadar
asla yaptırmıyoruz.” deyin. Diyemiyorsunuz. 
(Mikrofon
otomatik cihaz tarafından kapatıldı)
BAŞKAN
– Devam edin. 
ÖZGÜR
ÖZEL (Manisa) – 2 Bakana birden bir şey söyleyeceğim; hem Sayın Koca’ya hem
Sayın Kurum’a: Değerli Bakanlar, aramızda kalsın ama rejim değişti ve sizin
arkadaşlar bize numara yapıp sizinle de muvazaa yapıyorlar. Şimdi, Sayın Koca
diyor ya “27’nci Dönemde ilk iş sağlık çalışanlarının özlük haklarını
iyileştirdiniz.” Bunu demeyin, duymasınlar çünkü onlar “O kanun teklifi
bakanlıktan gelmedi. Biz oturduk aramızda yaptık. Kuvvetler ayrılığı var, biz
yolladık.” diyorlar. 
SAĞLIK
BAKANI FAHRETTİN KOCA – Size teşekkür ettim… Meclise teşekkür ettim…
ÖZGÜR
ÖZEL (Manisa) – Hayır, “Biz düzelttik.” diyorsunuz ya…
Sayın
Kurum, “Parsel bazında düzenlemeyi kaldıracağız -çok doğru, çok geç ama çok
doğru- ada bazında düzenleme gelecek.” İşte, gabari hesapları filan H: Sonsuz
kalkacak.” Güzel, bu müjdeler önemli. Zaten okuyorum ben sizi. Sonra diyorsunuz
ya: “Bunları Meclise yolladık, yakında…” Bunları demeyin. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - Onlar “Burada katı kuvvetler ayrılığı var. İmzaları biz
atıyoruz, vallahi de billahi de bakanlardan gelmiyor. Parlamenter rejimdeki
gibi bakanlar kanun tasarısı hazırlayıp da Meclise yollamıyorlar.” diye,
vallahi kendilerini bile inandırdılar. “Yemin et.” deyince ilk başta
edemiyorlardı, şimdi yemin etmeye bile başladılar. (CHP sıralarından alkışlar) 
Şimdi,
son olarak, tabii, son olarak derken Çevre Bakanı için: Bir Çevre Bakanının
hedefi, dünyanın gözbebeği, Asya ile Avrupa’yı birleştiren, üç denize
bağlantıları sağlayan, en çok balık çeşitliliğinin olduğu o muhteşem, dünyanın
incisi İstanbul’un bağrına hançer gibi bir kanal çekmek olamaz. Bu olmaz. (CHP
sıralarından alkışlar) 
Bu,
Cumhurbaşkanının en büyük hayali olabilir; bu, Katar şeyhinin rüyasıdır ama
emin olun Sayın Bakan, İstanbul’un kâbusudur. Sakın buna ortak olmayın bir
Çevre Bakanı olarak. 
(Mikrofon
otomatik cihaz tarafından kapatıldı) 
BAŞKAN
- Buyurun.
ÖZGÜR
ÖZEL (Manisa) – Son sözüm, söylenecek çok şey var ama mümkün olduğu kadar kısa
tutarak: Bir kez, şu linç girişimiyle ilgili kitapçığı yolladım, Sayın Bakan da
bana İçişleri Bakanlığı bütçesinden bir siyasi partiye yapılmış cevap
kitapçığını yollamış. Hiçbir şeye bakmayalım, kitapta defalarca “Kemal
Kılıçdaroğlu” yazıyor.
O
Kemal Kılıçdaroğlu, burada, Türkiye protokolünde 3’üncü sıradadır; değil size,
bu Mecliste tesadüfen denk geldiği kimseye bir kez “sayın” kelimesini
esirgemez. (CHP sıralarından alkışlar) İçişleri Bakanı olarak…
İÇİŞLERİ
BAKANI SÜLEYMAN SOYLU – Başını oku. Başında diyor ki…
ÖZGÜR
ÖZEL (Manisa) – Ben size “siz” derken siz bana niye emir kipiyle
konuşuyorsunuz? Bu haddi nereden buluyorsunuz? Ben size “yapın”, “edin”,
“bakın” demezken…
(Mikrofon
otomatik cihaz tarafından kapatıldı) 
İÇİŞLERİ
BAKANI SÜLEYMAN SOYLU – Değiştiriyorum, başını okuyunuz. Bazen aceleci
davranıyorsunuz. 
Başında
şunu söylüyor: “Bundan sonra Kemal
Kılıçdaroğlu’yla ilgili söylenecek her söz ‘Sayın Kemal Kılıçdaroğlu’ olarak
adlandırılacaktır.” diye kamu yazışmalarında yapılan en basit işlerden birisi
orada gerçekleştirilmiştir. Ne biz bir şahsa “sayın” demekten imtina ederiz ne
de böyle bir şey onun dışında… Ta en başında.
MURAT
EMİR (Ankara) – Recep Tayyip Erdoğan’a yapın da görelim! 
BAŞKAN
– Buyurun. 
ÖZGÜR
ÖZEL (Manisa) – Çok net söyleyeyim…
SALİH
CORA (Trabzon) – Şimdi özür dile!
ÖZGÜR
ÖZEL (Manisa) - Bir, kamu yazışması değildir; iki, Sayın Kemal Kılıçdaroğlu’na
bu raporda yazılacak “s” ve “n” harflerinden tasarruf etmeye kalacaksa iş,
keşke oralara gelebilseniz. 
SALİH
CORA (Trabzon) – Ucuz siyaset yapıyorsunuz ya, ucuz bir polemik.
ÖZGÜR
ÖZEL (Manisa) – Ben sizden bir tane böyle, başta bir kez “Sayın” deyip sonra
hep “Recep Tayyip Erdoğan” dediğiniz doküman göreyim 100 sayfalık, ben sizi
alkışlayacağım. (CHP sıralarından alkışlar) 
YILMAZ
TUNÇ (Bartın) – “Saray, saray” diyorsunuz. 
ÖZGÜR
ÖZEL (Manisa) – Şimdi, sözümüz şu: Bir, Sayın İçişleri Bakanı çıkıp da 2019
yılında, on yedi yıllık iktidarın sonlarında, kendi Bakanlığının da 3,5’uncu
yılında “Benim de gidemediğim köyler, benim de giremediğim mahalleler var.”
diyorsa vah hâlimize. 
SALİH
CORA (Trabzon) – “Artık yok.” diyor. “Artık böyle bir mahalle yok.” diyor.
ÖZGÜR
ÖZEL (Manisa) – Eskiden sizin Genel Başkanınız bize “Sivas’ın doğusuna
gidemezsiniz.” diyordu, şimdi 81 ile gittiğimiz gibi Parlamentoda tüm siyasi
partilerle iletişim kurabilen ve herkesle…
(Mikrofon
otomatik cihaz tarafından kapatıldı) 
BAŞKAN
– Buyurun. 
VAHİT
KİLER (Bitlis) – Siyaset yapıyorsun ya! 
ÖZGÜR
ÖZEL (Manisa) – Siyaset yapacağız, ne yapacağız ya? 
VAHİT
KİLER (Bitlis) – Yapmıyorsunuz, yapmıyorsunuz!
ÖZGÜR
ÖZEL (Manisa) – Ya ne yapacağız? 
VAHİT
KİLER (Bitlis) – Doğuyu teslim etmişsiniz ya! Siyaset yapın!
ÖZGÜR
ÖZEL (Manisa) - Hırsızlık mı yapayım, uğursuzluk mu yapayım?
BAŞKAN
– Sayın Özel, siz devam edin lütfen. 
VAHİT
KİLER (Bitlis) – Doğuyu, güneydoğuyu teslim etmişsiniz. Gidin doğuda siyaset
yapın. Konuşuyorsunuz burada ya!
BAŞKAN
- Sayın Kiler…
ÖZGÜR
ÖZEL (Manisa) – Sayın Başkan “Biz her yere gidemiyoruz.” ifadeleri talihsizdir.
Biz her yere gidiyoruz. Milletvekili olarak, Cumhuriyet Halk Partisi Grubu
olarak gitmeye endişe ettiğimiz hiçbir yer yoktur. Bugüne kadar, şehit
cenazesine, isterseniz Türkiye’nin en zor coğrafyasında, CHP’nin en zayıf
olduğu, sizin en çok nefret söylemini kışkırttığınız yerde olsun, 139 vekilimiz
ve Genel Başkanımız aslanlar gibi gitmiştir, bundan sonra da gidecektir. (CHP
sıralarından alkışlar) 
Eğer
Sayın Bakan, diyorsanız ki “Biz gidemiyoruz.”, gidemediğiniz yerler varsa bilin
ki sorumlusu oranın halkı falan değildir.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Sorumlusu, sizin sadece
birkaç belediye kaybetmemek, birkaç belediye meclis üyeliğini fazladan almak
için kullandığınız haksız, kışkırtıcı, hedef gösterici, şeytanlaştıran,
ötekileştirici, zehirli siyaset dilinizdir. Onu kaybedin, her yere rahat rahat
gidersiniz. 
Teşekkür
ediyorum. (CHP sıralarından alkışlar) 
BAŞKAN
– Teşekkür ettim.
Sayın
Oluç, buyurun lütfen.
43.- İstanbul Milletvekili Hakkı Saruhan Oluç’un,
kışkırtıcı, kutuplaştırıcı bir üslup ve dille konuşulmasının aslında iktidarın
Türkiye’deki bugünkü durumunu yansıttığına, Türkiye’nin hakkın, hukukun,
adaletin işlemediği bir ülke hâline getirildiğine ve kayyum meselesini
tartışmaya devam edeceklerine, İçişleri Bakanı Süleyman Soylu’nun bütçe
görüşmelerinde Halkların Demokratik Partisine yönelik nefret söylemi
kullandığına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller…
BAŞKAN
– Sayın Oluç, rahat olun, bugün bayağı gönlüm açık, herkese bol bol süre
veriyorum.
HAKKI
SARUHAN OLUÇ (İstanbul) – Tamam, teşekkür ederim.
Şimdi,
tabii, diğer bakanlıkların bütçeleri hakkında da konuşmak isterdim fakat esas
itibarıyla İçişleri Bakanlığı bütçesi üzerine yoğunlaşmak istiyorum ve İçişleri
Bakanının yaptığı konuşma üzerine birkaç şey söylemek istiyorum.
Şimdi,
birincisi: Üzülerek bu kelimeleri kullanacağım ama kullanmak zorundayım; bu
kadar kışkırtıcı, bu kadar kutuplaştırıcı…
SALİH
CORA (Trabzon) – Doğruları söyledi.
FATMA
KURTULAN (Mersin) – Salih, sus!
HAKKI
SARUHAN OLUÇ (İstanbul) – …bu kadar ayrıştırıcı, bu kadar düşmanca bir üslup ve
dille konuşulması aslında bugün iktidarın Türkiye’deki durumunu çok iyi
yansıtan bir durumdur. İktidarın aynası, İçişleri Bakanlığıdır. Kışkırtıcılık,
kutuplaştırıcılık…
(Mikrofon
otomatik cihaz tarafından kapatıldı) 
ŞAHİN
TİN (Denizli) – Sen de aynısını yapıyorsun sen de. 
BAŞKAN
– Buyurun.
HAKKI
SARUHAN OLUÇ (İstanbul) – …toplumu birbirine düşürmek, halkı birbirine
düşürmek, nefret söylemini yaymak, Anayasa’yı çiğnemek, hukuku çiğnemek,
yasaları çiğnemek, Türkiye’nin imzalamış olduğu uluslararası demokratik
sözleşmeleri çiğnemek; işte bunların hepsinin odağı İçişleri Bakanlığıdır. Çok
açık, net. 
Ben
yüzünüze söylüyorum burada, arkanızdan konuşmuş olmayalım. Burada siz yokken
konuştuklarımızı şimdi sizin yüzünüze de söyleyeceğim.
Şimdi,
bakın, bu ülkeyi özgürlüklerin ve demokrasinin, hukukun olmadığı bir ülke
hâline getirdiniz; insan hakları ihlallerinin ayyuka çıktığı bir ülke hâline
getirdiniz; muhalif olanın, muhalif konuşanın, muhalif düşünenin, muhalif
hareket edenin evlerinden alındığı, gözaltına alındığı, tutuklandığı, hakkında
davalar açıldığı; konuşma, ifade ve düşünce özgürlüğünün çiğnendiği bir ülke
hâline getirdiniz. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Gazeteciler, akademisyenler, hakkı için yürüyen
emekçiler, yaşam alanı için mücadele eden köylüler; bunların hepsi ama hepsi
sizin saldırılarınız altındadır. Sadece bunlar değil.
Bakın,
bugüne kadar 391 kadın öldürüldü bu yıl içinde, 391 kadın. Biz, bu bütçe
görüşmelerini yaparken 5 kadın daha öldürüldü. Kadınların öldürülmesini
protesto edenlerin, kadınların öldürülmesini engellemek için mücadele edenlerin
gösteri yapmasını engelleyen İçişleri Bakanı oldunuz. Bütün dünyada yapılan
gösterilerin burada yapılmamasını sağlayan İçişleri Bakanı oldunuz. Şimdi,
bütün bu gerçeklikler üstüne konuşuyoruz.
Yani
kısaca bir daha söyleyeyim: Türkiye'yi hakkın, hukukun, adaletin hiçbir şekilde
işlemediği bir ülke hâline getirdiniz; birincisi bu, bunu tespit edelim bir
genel olarak.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – İkincisi: Gelelim, HDP’ye ve HDP’ye yönelik yapılan
saldırılara. Önce partimizin örgütlerine yapılan saldırılara değinmek
istiyorum.
Bakın,
bir İçişleri Bakanı olarak sizin göreviniz, siyasi partilerin anayasal hakkı
olan siyaset yapmalarını sağlamak olmalıdır. Siz ne yapıyorsunuz? Siyasi
partinin anayasal hakkı olan faaliyetini gözaltı ve tutuklamalarla
engelliyorsunuz. Bizim, il, ilçe yöneticilerimize, üyelerimize, Parti Meclisi
üyelerimize yönelik gözaltı ve tutuklamalar yapıyorsunuz. Neden? Çünkü onlar,
il, ilçe kongreleri için çalışma yapıyorlar; partinin il, ilçe örgütlerinin
kongrelerini yapabilmesi için uğraşıyorlar. Bunu yaptırmamak için tamamen
mesnetsiz iddialarla, uyduruk ifadelerle bu insanları gözaltına alıp
tutukluyorsunuz. Siyasi partinin siyasi faaliyetini engelleyerek anayasal bir
suç işliyorsunuz.
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bunu da bir kenara koyalım, gelelim ünlü konuya,
kayyumlar meselesine. Bunu her alanda, her platformda elbette ki tartışacağız,
bundan sonra da tartışacağız.
Şimdi,
31 Martta seçim yapıldı. 31 Martta yapılmış olan seçimde biz 65 belediye kazandık.
Aslında 6 tane daha kazandık ama Yüksek Seçim Kurulunun kurduğu tuzakla -büyük
ihtimalle siz de o tuzağın içindesiniz- 6 belediyemiz gasbedildi, mazbataları
verilmedi. 19 Ağustostan bugüne kadar 65 belediyeden 28’ine kayyum atadınız. 18
belediye eş başkanımız tutuklu şu anda. 
Şimdi,
bu kayyum atamalarının ne anlama geldiğini ben bir kez daha burada ifade etmek
istiyorum.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – 31 Martta seçim yapılmıştır, sandık kurulmuştur,
insanlar gidip oy vermiştir. Aday olanlar Yüksek Seçim Kurulunun onayından
geçerek aday olmuşlardır ve seçilmişlerdir. Seçildikleri yerlerde yüzde 65 ile
75 arasında oy alarak seçilmişlerdir. Bazılarında yüzde 55, yüzde 54 gibi oylar
da vardır elbette. Yani seçildikleri o yerlerde halkın büyük teveccühünü
kazanarak seçilmişlerdir. 
Peki,
siz ne yapıyorsunuz? O seçilmiş olanları 31 Marttan dört buçuk ay sonra
görevlerinden uzaklaştırmaya başlıyorsunuz, ondan sonra gözaltı ve tutuklama
yapıyorsunuz. Neden? 31 Marttan sonra görevleriyle ilgili herhangi bir ihlal mi
yapmışlar? Yapmamışlar. Peki, neden böyle yapıyorsunuz? “Efendim, haklarında
soruşturma varmış.” Soruşturma olabilir.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Eskiden açılmış çeşitli davalar olabilir. Yüksek
Seçim Kurulu o tür soruşturmaların ve açılmış davaların seçimlere girme
konusunda bir engel teşkil etmediğine karar vermiş. 
Bir
tane örnek verdiniz, 27’si için de söyleyin bakalım. 27’si için haklarında
verilmiş herhangi bir hüküm yok. Siz onları zaten görevden almak için plan
yaptınız. 31 Mart öncesinde sandık hukukunu, sandık adaletini ortadan kaldırmak
için, Kürt halkının iradesini gasbetmek için, seçim iradesini gasbetmek için
plan yaptınız ve o plan doğrultusunda 19 Ağustostan itibaren adım adım
ilerliyorsunuz. Aslında daha önce yapmayı planlamıştınız, aslında 1 Nisandan
itibaren yapmayı planlamıştınız. Çünkü neden biliyoruz bunu? 
(Mikrofon
otomatik cihaz tarafından kapatıldı)
BAŞKAN
– Sayın Oluç, sözlerinizi tamamlayın lütfen.
Buyurun.
HAKKI
SARUHAN OLUÇ (İstanbul) – Tamamlamaya çalışacağım efendim.
1
Nisandan itibaren yapmayı planladınız çünkü Mardin, Diyarbakır ve Van Valileri
İçişleri Bakanlığına yazı gönderdiler 1 Nisan tarihli, kayyum atanmasını
istediler. Şimdi, 1 Nisan itibarıyla kayyumu atayamadınız çünkü İstanbul
seçimleri netleşmemişti, çünkü İstanbul’da ne olacağını bilmiyordunuz; o yüzden
beklediniz, yoksa daha önce atayacaktınız kayyumları. Şimdi, bakın, siz “seçim”
derken şöyle bir şeye işaret etmek istiyorum: Biraz evvel konuşurken de
söylediniz, “Ben parti üyesiyim, partili bir Bakanım.” diye. Evet, tabii, parti
üyesisiniz, partili bir Bakansınız ama “Seçimlerde seçim güvenliğini sağlamak
için görevli olan İçişleri Bakanlığı kendisine muhalif olan ve kendisiyle
yarışan siyasi partilerin, bütün muhalif siyasi partilerin seçmenlerine,
başkanlarına, yöneticilerine, milletvekillerine hakaret eder.” diye bir kanun
yok. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Oluç.
HAKKI
SARUHAN OLUÇ (İstanbul) – Ama siz bunu yaptınız, büyük bir eşitsizlik
yarattınız, bunu da koyduk bir kenara. 
BEKİR
KUVVET ERİM (Aydın) – 127’nci madde son paragrafı oku, Anayasa 127’nci madde,
son paragraf!
HAKKI
SARUHAN OLUÇ (İstanbul) – Bütün bu yaptıklarınıza rağmen Halkların Demokratik
Partisi seçim taktiğini uyguladı ve sizin elinizden birçok belediyenin
gitmesini çatır çatır sağladı, bu da bizim seçim taktiğimizin başarısıydı işte.
(HDP sıralarından alkışlar)
BAŞKAN
– Teşekkür ediyorum.
HAKKI
SARUHAN OLUÇ (İstanbul) – Bitmedi efendim, müsaade edin.
BAŞKAN
– Son cümlelerinizi alayım lütfen. (AK PARTİ ve MHP sıralarından gürültüler)
SALİH
CORA (Trabzon) – Sabaha kadar böyle mi devam edecek Sayın Başkan?
OLCAY
KILAVUZ (Mersin) – Sayın Başkanım, tamamlasın artık ya.
BAŞKAN
– Arkadaşlar, müsaade eder misiniz.
Sayın
Oluç, lütfen tamamlayın.
HAKKI
SARUHAN OLUÇ (İstanbul) – Tamamlıyorum.
Şimdi,
sayın vekiller, bu kayyum meselelerini çok konuştuk, konuşmaya da devam
edeceğiz. 
(Mikrofon
otomatik cihaz tarafından kapatıldı)
BAŞKAN
– Buyurun.
MUSTAFA
DESTİCİ (Ankara) – Bakanların olduğu yerde bir saat konuştu! Aynı şeyleri
söylüyor! (HDP sıralarından gürültüler)
ALİ
KENANOĞLU (İstanbul) – Sana ne! Sen mi yönetiyorsun burayı!
BAŞKAN
– Sayın Oluç, son cümlelerinizi alayım.
HAKKI
SARUHAN OLUÇ (İstanbul) – Konuşamıyorum efendim. 
MUSTAFA
DESTİCİ (Ankara) – Aynı şeyleri bir aydır konuşuyorlar ya!
ALİ
KENANOĞLU (İstanbul) – Sana ne! Sana ne oluyor! Ne bağırıyorsun! 
BAŞKAN
- Buyurun. 
HAKKI
SARUHAN OLUÇ (İstanbul) – Sizin atadığınız kayyumların bir kısmını ilk dönemde,
“Yolsuzluk yaptılar.” diye siz kendiniz görevden aldınız. Ondan sonrakilerin
yolsuzluk, usulsüzlük, hırsızlık yaptığını Sayıştay raporları gösterdi. Diyorsunuz
ki: “İstanbul, Ankara ve başka illerde görevden aldık belediye başkanlarını, ne
oldu?” Ne oldu? Belediye meclislerinin içinden başkan vekili seçtiniz. Kayyum
mu atadınız? Atamadınız. Peki, bir şey daha soracağım: Bu belediye başkanlarını
görevden aldınız, ne yapmışlardı, hırsızlık mı, yolsuzluk mu, FETÖ’ye peşkeş
çekmek mi?
BAŞKAN
– Sayın Oluç, lütfen tamamlayın.
HAKKI
SARUHAN OLUÇ (İstanbul) – Efendim, bunlar alındı; söyledi çünkü Sayın Bakan.
BAŞKAN
– Bunların hepsi kayıtlara girdi.
HAKKI
SARUHAN OLUÇ (İstanbul) – Haklarında açılmış en ufak bir soruşturma ya da dava
var mı? Yok. Bu nasıl iş?
BAŞKAN
– Teşekkür ediyorum…
HAKKI
SARUHAN OLUÇ (İstanbul) – Şimdi, son sözümü söyleyeyim, son sözüm şu: Siz şimdi
burada, başka zamanlarda da yaptığınız gibi, bizim üzerimizden kendi
iktidarınızı ve koltuğunuzu koruyabilmek için büyük bir kışkırtıcı dil
kullandınız.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Ciddi bir nefret söylemi kullandınız. Bu Meclisin
3’üncü partisine yönelik yaptınız bunu üstelik. 
İSMAİL
TAMER (Kayseri) – PKK’yla senin ne alakan var ya!
BEKİR
KUVVET ERİM (Aydın) – Bu partide kimsenin koltuk derdi yok!
HAKKI
SARUHAN OLUÇ (İstanbul) – Şimdi biz size şunu söyleyelim: Bizim, sizin baskılarınız,
hukuksuzluklarınız ve adaletsizlikleriniz karşısında direniyor olmamız ve
ayakta, dimdik duruyor olmamız sizi rahatsız ediyor. Bakın, biz direneceğiz,
ayakta, dimdik duracağız, demokratik haklarımızı kullanacağız ve siz HDP’nin
bittiğini göremeyeceksiniz ama biz sizin o koltuktan kalktığınızı mutlaka
göreceğiz, mutlaka göreceğiz. (HDP sıralarından alkışlar)
BAŞKAN
– Teşekkür ederim Sayın Oluç.
Sayın
Bostancı, buyurun.
44.- Ankara Milletvekili Mehmet Naci Bostancı’nın,
Manisa Milletvekili Özgür Özel ile İstanbul Milletvekili Hakkı Saruhan Oluç’un
yaptığı açıklamasındaki bazı ifadelerine ve İçişleri Bakanı Süleyman Soylu’yla
ilgili olumsuz değerlendirmeleri reddettiklerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Öncelikle
Sayın Özgür Özel’in bu parsel bazlı imar değişikliklerine ilişkin yasağın
getirilmesi ve ada bazına ilişkin düzenleme konusunda “Bakanlık gönderiyor ve
yasama organı da o çerçevede görev yapıyor.” şeklindeki değerlendirmesinin
doğru olmadığını ifade edeyim. Çünkü Mehmet Muş Başkanlığında, özellikle konuya
yakından muttali olan eski büyükşehir belediye başkanı milletvekili
arkadaşlarımız yukarıda yirmi günden beri bu yasaya ilişkin çalışma
yürütüyorlar. Takdir edersiniz ki Bakanlıktan gelmiş olsa üzerinde herhangi bir
çalışma yapılmaksızın doğrudan doğruya Komisyona gidecek şekilde bir “tekemmül
etmiş hâl” söz konusu olurdu. Böyle bir durum söz konusu değildir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
NACİ BOSTANCI (Ankara) – Tabii, Bakanlıktan kimi fikirler, kimi eğilimler
almakla birlikte, çalışma kesinlikle bütünüyle Mecliste yürütülmektedir ve
grubumuzun çalışması nihayete erdikten sonra diğer siyasi parti gruplarıyla da
konuyu paylaşacağız. Bu görüşmelerden sonra Komisyona mevzuyu intikal
ettireceğiz, bunu bir kere bildirmek istedim. 
İkincisi:
Sayın İçişleri Bakanımızla ilgili yapılan bu olumsuz değerlendirmelere hiçbir
şekilde katılmıyoruz ve hepsini külliyen reddediyoruz, bunu bildirelim. 
Daha
önce de burada konuya ilişkin kimi zaman doğrudan İçişleri Bakanlığı hedef
alınarak, kimi zaman yapılan çeşitli icraatlar üzerinden esasen bu eleştiriler
dile getirilmiş ve bunlar konuşulmuştu. Arkadaşlarımız da buna ilişkin
değerlendirmelerini ve mukabil cevaplarını vermişlerdi. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
NACİ BOSTANCI (Ankara) – Şunu bildirmek isterim ki kim, nerede, nasıl seçilirse
seçilsin orada teşekkül eden bir etnik kimliğin, bir kolektif grubun iradesi
değildir, halkın iradesidir. 
Kürtlerden
bahsediyor arkadaşlarımız. Kürtler Türkiye’nin her tarafında var, benim
bildiğim, ağırlıklı olarak da Batı Anadolu’da var. Seçilen insanlar, oradaki
yerleşik halk tarafından seçiliyorlar ve bunlara yönelik etnik bir
adlandırmanın doğru olduğu kanaatinde değilim. Böyle bir yaklaşım esasen etnik
kimliklere dayalı “fragmante” bir Türkiye tasavvuruna işaret eder ki bunun
kaynağında da -aslında uzun uzun konuşmak gerekir- halklara ilişkin bir
karşıtlık duygusu ve stratejisi vardır. O yüzden bu ifadeleri çok dikkatli
kullanmak gerekir. 
Mesele
şudur: Esasen Türkiye’de bir sosyopolitik atmosfer var. Bunun bir kısmı,
Halkların Demokratik Partisi gibi demokratik bir irade çerçevesinde
şekillendiriliyor.
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
NACİ BOSTANCI (Ankara) – Bunların bir kısmı da -atmosferi belirleme bakımından
söylüyorum- aynı zeminde yer alan, PKK dediğimiz; yöntemi, stratejisi,
kullandığı araçlar belli olan, gayrimeşru bir terör örgütü tarafından şekillendiriliyor.
Ama toplamda bu sahada Halkların Demokratik Partisi ile PKK aynı atmosferde
soluklanıyorlar. Halkların Demokratik Partisi, demokratik zeminde şüphesiz
çalışmalarını sürdürüyor ve biz şuna inanıyoruz ki halkla sürekli temas kuran,
demokratik zeminde insanlarla iletişim kuran bir siyasi iradenin gayrimeşru yol
ve yöntemlere prim vermeyen bir aklı olur. Terör örgütünün de, demokratik
yöntemleri sadece lojistik destek olarak gören bir yaklaşımla, onu kendi
mühimmatı olarak gören, esasen kendi amacına yönelik bir arka plan destekçisi
olarak gören bir yaklaşımı vardır.
(Mikrofon
otomatik cihaz tarafından kapatıldı)
BAŞKAN
– Buyurun. 
MEHMET
NACİ BOSTANCI (Ankara) – Bu ikisi birbirinden yöntem, araç, amaç itibarıyla
ayrılır ama Türkiye’deki hakikat odur ki bu iki aktör aynı sosyopolitik
atmosferden nefes almaktadır. Bu beraberinde şunu getiriyor ve bence Halkların
Demokratik Partisi için de temel problem bu: Legalite ile illegalite, meşruiyet
ile gayrimeşruiyet bu zeminde kayboluyor. Kimi insanların akıllarındaki
meşruiyet duygusu, Türkiye’deki egemen, rayiç olan meşruiyet duygusunun dışına
çıkıyor. Böyle olduğunda bunu takip edecek olan kimdir? Hukuk devletidir; bu
takibi yapar, gerekli sonuçları da elde eder. Yaşananları biz bu çerçevede
görüyoruz.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim.
Sayın
Oluç, o zaman kısa, bir dakikalık bir söz vereyim.
Buyurun.
45.- İstanbul Milletvekili Hakkı Saruhan Oluç’un,
Ankara Milletvekili Mehmet Naci Bostancı’nın yaptığı açıklamasındaki bazı
ifadelerine ve halkların kardeşliğini ve eşitliğini sağlamak için mücadele
ettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Yani
halklar arasında bir karşıtlık, bir düşmanlık bizim asla yaptığımız bir şey
değildir; tam tersine, halkların kardeşliğini ve eşitliğini sağlamak için
mücadele ediyoruz. Dolayısıyla bütün politikalarımız da söylemimiz de buna
ilişkindir ama şu açık; bunu hep söylüyoruz, söylemeye de devam edeceğiz:
Kayyumlarla ilgili konuştuğumuz zaman, esas itibarıyla HDP’ye oy vermiş olup da
belediye başkanı, belediye meclisi, il genel meclisi üyelerini seçmiş olan
halkın iradesi gasbediliyor. Gidip baktığınız zaman görevden
uzaklaştırılanların tamamı Kürt’tür ve onlara oy vermiş olanların da çok büyük
bir kısmı –kayyum atanmış yerler için konuşuyorum, batı için konuşmuyorum-
Kürt’tür. Şimdi, dolayısıyla, Kürt halkının iradesi gasbediliyor, Kürt halkına
karşı bir düşmanlık yaratılıyor.
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım lütfen. 
HAKKI
SARUHAN OLUÇ (İstanbul) – Son cümle efendim. 
Düşman
hukuku uygulanıyor derken, esas olarak buradan yola çıkarak bunu söylüyoruz.
Şimdi,
HDP, kurulduğu zamandan bugüne kadar, demokratik siyaset konusunda çok kararlı
bir tutum izlemiştir. Bütün baskılara, tasfiye girişimlerine rağmen demokratik
siyasetten geri adım atmamıştır. Burada bugün bulunuyor olmamızın nedeni de
budur; HDP, Kürt sorununa demokratik bir çözüm, demokratik ve barışçı bir çözüm
yaratabilmek için mücadele etmektedir.
İllegal
bir şey…
BAŞKAN
– Teşekkür ediyorum. 
HAKKI
SARUHAN OLUÇ (İstanbul) – Son, efendim, izin verirseniz, gerçekten son
cümlelerim. 
Herhangi
bir illegaliteyle HDP’nin alakası yoktur. “Hukuk devleti” diyorsunuz Sayın
Başkan, hukuk devleti. Tabii ki hukuk devleti olsa boynumuz kıldan ince ama şu
anda bizim geçmiş dönem Eş Genel Başkanlarımız ve milletvekillerimiz hukuksuz
bir şekilde cezaevinde tutuluyor, çeşitli seçilmiş arkadaşlarımız hukuksuz bir
şekilde cezaevlerinde tutuluyor. Bakın, Selahattin Demirtaş, kaç kere söyledik…
(Mikrofon
otomatik cihaz tarafından kapatıldı) 
BAŞKAN
– Açıyorum şimdi ama lütfen son kelimeler olsun. 
HAKKI
SARUHAN OLUÇ (İstanbul) – Hepinizin tanıdığı bir kişiden söz ediyorum.
Selahattin Demirtaş, AİHM kararlarına, kendi yargılandığı 2 mahkemenin tahliye
kararlarına rağmen, tamamen hukuksuz bir şekilde, hile yoluyla, düzmece bir
şekilde cezaevinde rehin tutuluyor. Şimdi, hukuk devleti mi bu, hukuk devleti
uygulamaları mı bu? Dolayısıyla, evet, hukuk devleti olsa boynumuz kıldan
incedir ama öyle bir şey yok ortada.
Ona
işaret etmek istiyorum. 
Teşekkür
ederim.
BAŞKAN
– Peki, teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Şahısları adına, aleyhinde olmak üzere son söz Sayın Servet Ünsal’ın.
Sayın
Ünsal, buyurun. (CHP sıralarından alkışlar) 
SERVET
ÜNSAL (Ankara) – Değerli Başkan, Sayın Bakanlarım, milletvekili arkadaşlarım;
tabii, bugünle beraber altı gündür bütçeyle ilgili yaklaşık 10’un üzerinde
bakanı dinledik. Muhalefetiydi iktidarıydı, herkes diyeceğini dedi ama ben de
tabii, bir hekim arkadaşınız olarak birtakım sıkıntıları -tabii, bir aydın
olarak da bazı şeyleri- söylemek zorundayım.
Arkadaşlar,
benim aklım almıyor, büyüme varsa işsizlik nasıl olur; bir.
SALİH
CORA (Trabzon) – Yok demedik ki.
SERVET
ÜNSAL (Devamla) – Evet…
İki:
Gençlerinin mutlu olmadığı bir ülke gerçekten sıkıntılı bir ülkedir. Özellikle
şunu söylüyorum: Ülkenin gençleri ancak ve ancak rüyalarında mutlu oluyorsa bu
ülkede gerçekten sıkıntı büyük demektir.
Değerli
arkadaşlarım, Sevgili Bakanlar ve milletvekili arkadaşlarım; Seyid Nesimî diye
bir ozanımız var.
HÜSEYİN
YAYMAN (Hatay) – Yaşasın Seyid Nesimî!
SERVET
ÜNSAL (Devamla) – Seyid Nesimî’nin bir dizesi var arkadaşlar, diyor ki: “Har
içinde biten gonca güle minnet eylemem/Arabi, Farisi bilmem, dile minnet
eylemem/Sıratımüstakim üzere gözetirim rahîmi/İblisin talim ettiği yola minnet
eylemem.” (CHP ve İYİ PARTİ sıralarından alkışlar)
Evet,
arkadaşlar, her ülkede belli dönemlerde iblisler vardır, sizin de çok iyi
tanıdığınız… 
SALİH
CORA (Trabzon) – Kimmiş bu iblis?
SERVET
ÜNSAL (Devamla) – Tabii, bugün herkes konuştu -6’ncı gün, 7’nci güne giriyoruz-
bütçeyle ilgili ama hepinizin de bildiği bir iblisin…
İSMET
YILMAZ (Sivas) – Söz Meclisten dışarı. 
SALİH
CORA (Trabzon) – Kim bu iblis?
SERVET
ÜNSAL (Devamla) - …bu ülkede bir günlük, bir aylık, bir yıllık bütçeye değil,
otuz yıllık bütçemize mal olan bir iblisin hukuk sıkıntılarını anlatacağım yani
hukukta yapılanları anlatacağım. 
SALİH
CORA (Trabzon) – Söz Meclisten dışarı mı? 
SERVET
ÜNSAL (Devamla) – Dışarı. Üstüne alınan alınsın. 
BAŞKAN
– Arkadaşlar, lütfen… 
SERVET
ÜNSAL (Devamla) – Arkadaşlar, FETÖ terör örgütü, kurulduğundan beri, her zaman
iktidarın ve güçlünün yanında olmuştur. Beni bir dinleyin, ben bunu bu işi
yaşayan bir arkadaşınız olarak anlatıyorum. 2002 yılında AK PARTİ iktidara
gelince -güçlüden yana ya- hemen yanaşacağı yeri buldu. Bu süreçte orduya,
Emniyete, HSYK’ya, Yargıtaya, TÜBİTAK’a hemen girdi, kadrolaşma hareketini
yaptı. 1970’lerde attığı tohumlar Kenan Evren’le yeşerdi, filizlendi
arkadaşlar, 1990’lı yıllarda dal budak saldı ama 2000’li yıllara geldiğimizde,
altın vuruşu yapacak hâle geldi. 
Arkadaşlar,
laik devlet yapısını değiştirerek dinî kurallara dayalı bir devlet düzeni
kurmak amacıyla örgüt kurmak suçundan dava açıldı. 
Arkadaşlar,
o dönemde öyle hızlı büyüdü ki gitti bir de Bank Asya diye banka açtı bu
arkadaş. Kurdelesini kesenleri de hepiniz biliyorsunuz. 
Arkadaşlar,
15/3/1999 tarihinde -ben yargının doktoru olarak bunları yaşadım, size bir
görüntü çiziyorum- Emniyet Müdürü Cevdet Saral ve -Sayın İçişleri Bakanımız
bilir- Yardımcısı Osman Ak tarafından hazırlanan FETÖ devlet yapılanmasıyla
ilgili ve amaçlarıyla ilgili rapor Emniyet Genel Müdürlüğüne verildi. Bakın,
tarih 15/3/1999.
SALİH
CORA (Trabzon) – Demek ki o zamana kadar devlette vardı. 
SERVET
ÜNSAL (Devamla) – 21/3/1999’da, beş gün içinde Fetullah Gülen Amerika’ya kaçtı.
Niye? Emniyetin içindeki yapılanması nedeniyle. 
SALİH
CORA (Trabzon) – Hükûmette kim vardı?
SERVET
ÜNSAL (Devamla) - Evet, FETÖ Amerika’ya gittiğinde “2000’li yıllardaki bu
iddianame hazırlanırken benim hepsinden haberim vardı.” dedi.
Bakın
arkadaşlar, o dönem davayı açan Nuh Mete Yüksel’e -bu, Nuh Mete Yüksel’in
iddianamesidir; ben de yargının, adliyenin doktoruydum o zaman, bende de vardı-
bir kaset kumpası olayı çıkarıldı; nihayetinde, Nuh Mete Yüksel görevden
alındı. Ondan sonra, İlhan Cihaner bu dönemde kumpasla tutuklandı. Daha sonra,
Nuh Mete’den sonra, Savcı Hamza Keleş diye arkadaşımız var -daire doktorları
olduğum için bizzat arkadaşımdır- ona verildi. Ondan sonra ondan da alındı,
Salim Demirci diye bir savcı kardeşimize verildi. Daha sonra Salim Demirci
aynen Nuh Mete gibi bir kumpasa uğradı ve dinlemeye alındı.
(Mikrofon
otomatik cihaz tarafından kapatıldı)
BAŞKAN
– Sayın Ünsal, sözlerinizi toparlayın lütfen.
SERVET
ÜNSAL (Devamla) – Sayın Başkanım, biraz şey yapın.
SALİH
CORA (Trabzon) – Bunların sağlıkla ne alakası var?
SERVET
ÜNSAL (Devamla) - Bu itirazla, Savcı Salim Demirci’nin itirazıyla 11. Ağır Ceza
Mahkemesinde yargılanan Fetullah… Ama 2003 yılında, AK PARTİ iktidara
geldiğinde, Terörle Mücadele Yasası’nı değiştirdi. Değiştirince Fetullah
silahlı örgüt olmaktan çıktı ve “diğer örgüt” şekline sokunca, ağır cezada, 11.
Ağır Cezada beraat etti. Bunun üzerine Salim Demirci Yargıtaya başvurdu,
Yargıtayda 9. Ceza Dairesinde, arkadaşlar, yargılandı. 9. Ceza Dairesinde de bu
kanundan dolayı beraat edince, Abdurrahman Yalçınkaya Ceza Genel Kurulunda dava
açtı. Ceza Genel Kurulundan, arkadaşlar, FETÖ'nün baskısıyla, şiddetiyle,
tehdidiyle 17’ye 6 geçti; 17’ye 6. Çok ilginçtir, o 17 kişiden -17 kişi
beraatını istedi Fetullah’ın- 3 tane isim söyleyeceğim, çok önemli, bakın,
unutmayın: Bir, Yargıtay Başkanı İsmail Rüştü Cirit. Bakın, arkadaşlar, çok
önemli, bugün görevdedir arkadaşlar.
(Mikrofon
otomatik cihaz tarafından kapatıldı)
BAŞKAN
– Sayın Ünsal, teşekkür ediyorum, süreniz doldu. 
SERVET
ÜNSAL (Devamla) – Lütfen, bir dakika daha alayım, bitiyor.
BAŞKAN
– Yok, bir dakika veremiyorum, veremiyorum. (CHP sıralarından “Süre verin.”
sesleri)
ÖZGÜR
ÖZEL (Manisa) – Başkanım, bir dakika verelim.
SERVET
ÜNSAL (Devamla) – Lütfen…
BAŞKAN
– Peki, tamamlayın, umumi istek üzerine.
Buyurun.
SERVET
ÜNSAL (Devamla) – Teşekkür ediyorum.
Evet,
arkadaşlar iki, 7. Ceza Dairesi Başkanı şu an, Mehmet Mutlu. Bakın, FETÖ'nün
affedilmesini isteyenler. Bir diğeri, 6. Ceza Başkanı şu an, Erkan Öztürk.
Arkadaşlar,
şimdi, şunu söylemeye çalışıyorum: Hayat ileri doğru yaşanır ama geriye doğru
anlaşılır. Bu anlamda, değerli arkadaşlarım, FETÖ'nün siyasi kanadını ya da
kimin FETÖ'cü olduğunu ben bir daha herkese soruyorum. Ama İbretî dediğimiz
Maraşlı bir ozanın bir dizesini daha söylüyorum: “Gerçeklerin kalbi aynadır,
ayna / Beytullah gönüldür, değildir Mekke / Ne mescit isterim ne dahi tekke /
İnsanlığa hizmet ibadetimdir.” diyor. (CHP sıralarından alkışlar)
Hepimizin
ibadeti insanlığa hizmet olsun.
Hepinize
sevgiler, saygılar sunuyorum. (CHP sıralarından alkışlar) 
BAŞKAN
– Değerli milletvekilleri, beşinci turda siyasi parti grupları, yürütme ve
şahıslar adına söz talepleri karşılanmıştır.
Şimdi
soru-cevap işlemine geçiyoruz. 
Sayın
Sütlü, siz hem kendi yerinize soru soracaksınız hem de herhâlde Sayın
Çelebi’nin süresini aldınız. 
SALİHA
SERA KADIGİL SÜTLÜ (İstanbul) – Evet.
BAŞKAN
– İki dakika süre veriyorum size.
Buyurun.

SALİHA
SERA KADIGİL SÜTLÜ (İstanbul) – Çok teşekkürler Sayın Başkan.
Sayın
İçişleri Bakanı, Şili’de başlayan ve dünyanın her yerinde kadına karşı şiddete
dikkat çekmek için yapılan bir dans var, adı “Las Tesis.” Bu eylemi yapmak için
dokunulmaz olmanız gereken tek ülkeyse sayenizde Türkiye oldu. 
Şimdi,
kadın milletvekilleri olarak, şiddet gören, öldürülen tüm kadınlar adına size
iki çift lafımız olacak izninizle. 
(CHP
milletvekilleri tarafından fotoğraf gösterilmesi) 
(CHP
kadın milletvekillerinin sıra kapaklarına vurarak “Ataerkil bir yargıç / Kadın
olmak suçumuz / Kestiğiniz cezamız / Seyrettiğiniz şiddet / Suç bende değil /
Her neredeysem / Ne giydiysem / Suç bende değil / Suç bende değil / Her
neredeysem / Ne içtiysem / Suç bende değil / Tecavüzcü sensin / Öldüren sensin
/ Polisler, hâkimler, devlet ve başkan / Direnen kadınlar / Dünyada, her yerde
/ Asla yalnız yürümeyeceksin / Asla yalnız yürümeyeceksin / Asla yalnız
yürümeyeceksin / Asla yalnız yürümeyeceksin / Asla yalnız yürümeyeceksin / Asla
yalnız yürümeyeceksin / Asla yalnız yürümeyeceksin / Asla yalnız
yürümeyeceksin.” sözlerini söylemeleri)
(CHP,
HDP ve İYİ PARTİ sıralarından alkışlar) 
SALİHA
SERA KADIGİL SÜTLÜ (İstanbul) - Bu sene kaybettiğimiz tüm kadın arkadaşlarımız
için de bu eylemi biz de yapabilmek istiyoruz Sayın Bakan, ilgilerinize ve
bilgilerinize.
BAŞKAN
– Sayın Taşdoğan…
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; sorum
Sağlık Bakanımıza. 
(CHP
ve AK PARTİ sıraları arasında karşılıklı laf atmalar)
BAŞKAN
– Arkadaşlar, lütfen…
Sayın
Taşdoğan, siz devam edin. 
ALİ
MUHİTTİN TAŞDOĞAN (Gaziantep) – 4 Nisan 2018 itibarıyla taşeron işçilerin büyük
bir kısmı kadroya alınmıştır fakat hastanelerde HBYS personeli olarak görev
yapan 3 binin üzerinde olduğu bilinen çalışanlarımıza da kadro vermeyi
düşünüyor musunuz?
İkinci
sorum: Yardımcı hizmetler sınıfında görev yapan taşeron işçiler kadroya
alındıktan sonra hastanelerde memur olarak görev yapmaktadırlar. Bunlardan bir
kısmı da üniversite mezunu personelimiz, memur veya veri hazırlama kontrol
memuru olmak istiyor. Kadro vermeyi düşünüyor musunuz? 
İyi
eğitim almış hemşireler, tıbbi sekreterler, paramedikler, fizyoterapistler,
birçok branş kadro bekliyor, yeni kadro planlamanız nedir? 
Metropol
kentimiz Gaziantep…
(Mikrofon
otomatik cihaz tarafından kapatıldı) 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Türkiye’miz
bir imparatorluk bakiyesidir. Ülkemizde yaşayan her 3 kişiden 1’i göçmen,
göçmen çocuğu ya da göçmen torunudur. Ülkemize, zaman içerisinde, İspanya, Orta
Avrupa, Balkanlar, Kırım, Adalar, Kafkaslar, Ahıska, Afganistan, Gürcistan ve
Irak’tan Türkler, Boşnaklar, Pomaklar, Arnavutlar, Romanlar, Tatarlar, Kürtler,
Yahudiler, Türkmenler, Çerkezler, Çeçenler, Gürcüler zulümden kaçarak gelip
sığınmış, yerleşmiş, hep beraber kaynaşıp büyük Türkiye'yi oluşturmuşlardır.
Keşke oralarda kalabilselerdi ama bu işler temennilerle olmuyor. Mazluma dini,
kimliği sorulmaz. İş, yine, bizden kopan Suriye’deki zulümden kaçıp bize
sığınan Arap, Kürt, Türkmen kardeşlerimize gelince, birileri bunu ısıtıp
köpürterek başka türlü gündem yapıyor. Eğer burada ırkçı bir tutum yoksa bile
çifte standart vardır ve kınıyorum. (AK PARTİ sıralarından alkışlar)
BAŞKAN
– Sayın Adıgüzel…
MUSTAFA
ADIGÜZEL (Ordu) – Sayın Bakan, şehir hastanelerinin sözleşmelerini niçin
açıklamıyorsunuz? Açıklamadığınız sürece, ağzınızla kuş tutsanız buradaki
yolsuzluk iddialarını örtemezsiniz, bu iddiaları kabul etmiş sayılırsınız,
sözleşmeleri açıklayacak mısınız?
Sağlık
Bakanına soruyorum: İğneden ipliğe her şeye zam gelirken hâlâ SUT muayene
fiyatları on yıldır aynı. Bu son on yıldır dolar yüzde 450, elektrik yüzde 300
arttı, sadece bu yıl elektrik ve doğal gaz 10 defa zam gördü. Bu ülkede, araç
muayene istasyonunda bir otomobil muayenesi 280 TL, bir egzoz muayenesi 65 TL;
hastanelerde insan muayenesi içinse sadece 30 TL ödüyorsunuz son on yıldır.
Sizin için bir insan muayenesinin bir egzoz muayenesi kadar kıymeti yok mu? 
Yine,
hastanelerde binin üzerinde malzeme SUT fiyatının üstünde, ameliyat fiyatı bin
TL, malzeme 2 bin TL. Bu yüzden ameliyatlar, müdahaleler yapılamıyor; talimatla
“yapılmasın” deniyor ya da hastaya “Bul, getir.” deniyor. Artık bu konuda bir
düzenleme yapacak mısınız? 
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ederim Sayın Başkan. 
Sayın
Bakanım, biz halayı biliriz tabii, çiftetelliyi biliriz, mehteri biliriz. Aynı
şekilde de yolumuza devam edeceğiz, buradan bir adım geriye dönmek yok. 
Sayın
Bakanım, Kabinenin 3 etkin Bakanı burada. Özellikle kamuda çalışan
sözleşmelilerin tamamıyla ilgili… Özellikle belediyelerde çalışan yaklaşık 18
bin sözleşmeli personel, eğer on beş gün içerisinde bir karar alınmazsa,
belediye başkanları tarafından -şu anda çoğunluğuna tebligat çekilmiş- işlerine
son verilecek. Bu konuyu Kabinenin 3 Sayın Bakanının da ivedilikle gündemlerine
almalarını bekliyorum. 
Bir
de Adana’da, Çukurova’da, biliyorsunuz, Berdan Tekstil, Çukurova Tekstil
kapatıldı. Bölgenin en büyük fabrikalarından birisi TEMSA. TEMSA da yabancı bir
şirkete satıldığı için şu anda kapısına kilit vuruluyor. Bunun Bakanlar
Kurulunda mutlaka gündeme alınarak TEMSA’nın kurtarılması için… Adana ve Mersin
için önemli fabrikalardan bir tanesi bu. Bunu da gündeminize almanızı bekliyor,
bütçenizin hayırlı uğurlu olmasını temenni ediyor, saygılar sunuyorum. 
BAŞKAN
– Sayın Öztunç…
ALİ
ÖZTUNÇ (Kahramanmaraş) – Sayın Çevre Bakanına soruyorum.
Sayın
Çevre Bakanım, eğer dinlerseniz, size soruyorum: Yerel seçimler döneminde
Kahramanmaraş’taki Aksu Çayı’nın kirli olduğunu, zehir aktığını söylemiştim,
siz de “Hayır, temiz.” demiştiniz. Ben de size “O zaman, buyurun gelin, beraber
burada çimelim.” demiştim. “Çimme”nin anlamını bilmiyorsanız söyleyeyim:
Anadolu’da “yıkanmak, yüzmek” anlamına gelir. Şimdi Türkiye Büyük Millet
Meclisinde söylüyorum: Sayın Bakanım, eğer zamanınız varsa ve Aksu Çayı’nın
hâlâ temiz olduğuna inanıyorsanız buyurun Kahramanmaraş’a hep beraber gidelim ve
beraber çimelim, hem de bir hakem eşliğinde. Hakem de Aksu Çayı’nda
hidrobiyoloji çalışması yapan bilim adamı MHP Milletvekili Hasan Kalyoncu olsun
eğer kabul ederse. 
Teşekkür
ederim. 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle,
Çevre ve Şehircilik Bakanlığımızın, Sağlık Bakanlığımızın, İçişleri
Bakanlığımızın ve bağlı kuruluşlarımızın 2020 yılı bütçelerinin ülkemize,
milletimize hayırlı olmasını diliyorum. 
Sorum
İçişleri Bakanımıza olacak: Sayın Bakanım, sivil toplum ne kadar güçlü olursa
ülkemiz de o kadar güçlü olur. Bu bakımdan, sivil topluma yönelik mevzuatın
daha demokratik seviyeye getirilmesi, sivil toplumda şeffaflığın artırılması,
sivil toplum kuruluşlarının kurumsal kapasitelerinin güçlendirilmesi,
kamu-sivil toplum ilişkisinin karar alma mekanizmalarına katılımının teşvik
edilmesi, gönüllülüğün toplumun tüm kesimlerine yaygınlaştırılması, sosyal
girişimcilik anlayışının geliştirilmesi, toplumdaki hayırseverlik ve bağışçılık
duygusunun gelişmesi noktasında neler yapılmaktadır? 
Teşekkür
ederim. 
BAŞKAN
– Sayın Fendoğlu… 
MEHMET
CELAL FENDOĞLU (Malatya) – Teşekkür ederim Başkanım. 
Sorum
İçişleri Bakanımız Sayın Soylu’ya: 2018 yılında kuruluşu yapılan, 2019 yılında
projesi ve Malatya Battalgazi’de 2.200 dönümlük arazi tahsisi yapılan, ilimiz
ve bölgemiz için önem arz eden Malatya Özel Harekât Bölge Başkanlığının
inşaatına ne zaman başlanacak? 
Yine,
geçtiğimiz mart ve nisan ayında ilimizde meydana gelen depremlerde Arguvan,
Pütürge, Doğanyol ilçelerimizde maddi zarar meydana gelmiştir. Büyükşehir
Yasası’ndan dolayı, zarar gören hanelerden DASK sigortası isteniyor. Bu
depremlerden etkilenen yerlerin çoğu kırsal kesim, bundan dolayı çoğunda DASK
yok. Depremden zarar gören vatandaşlarımızın mağduriyetinin giderilmesi için,
2017 yılında 696 sayılı Kararname’yle bir kereye mahsus çıkarılan DASK
muafiyetiyle aynı yönde bir kararname çıkarılması düşünülmekte midir? 
Teşekkür
ederim. 
BAŞKAN
– Sayın Aycan…
SEFER
AYCAN (Kahramanmaraş) – Sayın Çevre Bakanına sormak istiyorum: Çevre kirliliği
ülkemizde gittikçe artmaktadır; bu, geleceğimiz açısından çok tehlikeli bir
durumdur. Şehrim Kahramanmaraş da ciddi çevre kirliliği sorunu yaşamaktadır.
Termik santraller ve sanayi kuruluşları baca filtresiz ve arıtma tesisleri
olmadan çalışmaktadırlar. Çevre, hastalıkların yüzde 90’ının sebebidir fakat
Sağlık Bakanlığı çevreyle ilgilenmemektedir, tüm sorumluluk sizdedir. Çevre
Kanunu’nun çevreyi koruyamadığını düşünüyorum. İdari cezalar caydırıcı
olmamaktadır. Siz ne düşünüyorsunuz? Çevreyi kasten kirletenlerin TCK 181’den
yargılanması gerektiğini düşünüyorum. Savcılıklara bu konuda hiç başvurunuz
oldu mu? ÇED raporunun çevreyi korumadığını düşünüyorum. Birçok kuruluşun “ÇED
Gerekli Değildir.” denilerek kurulması hakkında ne düşünüyorsunuz?
Teşekkür
ederim.
BAŞKAN
– Sayın Ataş…
DURSUN
ATAŞ (Kayseri) – Teşekkürler Sayın Başkan.
Sorum
Çevre ve Şehircilik Bakanımıza: “İmar barışı” adı altında 2018 tarihinde
çıkarılan kanunla, imara aykırı ve ruhsatsız yapıların kayıt altına alınması
hedeflense de yapılan düzenlemelerin, denetimin ve bilgilendirmenin düzenli
yapılmamasından dolayı vatandaşlarımız mağdur olmuştur. Dönemin ilgili Bakanı
ve iktidar partisi yetkilileri, yayla ve mera yapılarının imar barışı
kapsamında olduğunu sözlü beyanlarla açıklamışlardır. Vatandaşımız da bu
açıklamalar ışığında, yayla ve meralarda bulunan yapılarla ilgili ödemelerini
yapıp yapı kayıt belgelerini almışlardır. Bugün ise yapı kayıt belgeleri
alınmış olan bu yapılarla ilgili yıkım tebligatları gelmektedir. Bu durumda,
vatandaşlarımızın hem ödedikleri paralar boşa gitmektedir hem de yapıları yıkım
tehlikesiyle karşı karşıyadır. Bu konunun bir an önce çözülerek vatandaşın
kaygılarının ve mağduriyetlerinin giderilmesi gerekmektedir. Bakanlığımızın bu
konuda bir çalışması var mıdır?
Saygılarımla.
BAŞKAN
– Evet, cevap işlemine geçiyorum.
Sayın
Koca, buyurun efendim.
SAĞLIK
BAKANI FAHRETTİN KOCA – Sayın Grup Başkan Vekili, ben, okuduğum cümleyi
tekrarlıyorum: “27’nci Dönemde Türkiye Büyük Millet Meclisinin ilk yasama
faaliyetlerinden biri, sağlık çalışanlarının uzun süredir beklediği özlük
haklarıyla ilgili düzenleme oldu. Sayın milletvekillerimizin desteğiyle, hekim
ve diş hekimlerinin emekli maaşlarında ek ödemeyle iyileştirme yapılmış oldu,
tüm sağlık çalışanlarımızın beklediği fiilî hizmet zammı verilmiş oldu.” Olduk
demedim, oldu dedim. “Sağlık personelimizin bu kazanımları için verdikleri
desteklerinden dolayı sayın milletvekillerimize ayrıca teşekkür ediyorum.”
Cümlem buydu. Bunun neresi sorunlu? (AK PARTİ sıralarından alkışlar)
ÖZGÜR
ÖZEL (Manisa) – Ne desteği? Biz yapıyoruz yasayı ya! 
SAĞLIK
BAKANI FAHRETTİN KOCA – Hayır, söylüyorum; ben teşekkür ediyorum.
ÖZGÜR
ÖZEL (Manisa) – Biz size teşekkür edebiliriz, yasayı Meclis yapıyor. 
BAŞKAN
– Sayın Bakan, siz devam edin, süre geçiyor.
SAĞLIK
BAKANI FAHRETTİN KOCA – Devam ediyorum.
ÖZGÜR
ÖZEL (Manisa) – “İlk yaptığımız iş” diyorsunuz.
SAĞLIK
BAKANI FAHRETTİN KOCA – Bunun dışında, şehir hastaneleriyle ilgili; bir,
kullanım bedeli var; iki, bakım; üç, hizmet bedeli var. Kullanım bedeli yirmi
beş yıllık kira dönemi. Bu kira döneminde ne acil hizmetlerinde ne poliklinik
muayenelerinde ne yatan hastada ne doluluk oranında ne ameliyatta herhangi bir
taahhüt ve garanti söz konusu değildir; sadece hizmette, o da beş yıllık süre,
yirmi beş yıl değil. Beş yıllık sürede ve biz, beş yıl sonraki süreçte bu
hizmetleri satın almayabiliriz, almak zorunda değiliz ve SUT fiyatları
üzerinden görüntüleme ve laboratuvar hizmetlerini yüzde 70 eşik değerle şu an
biz kamuda kendi hastanelerimizde de satın alıyoruz, benzer şekilde burada da
yüzde 70’le almış oluyoruz.
KAMİL
OKYAY SINDIR (İzmir) - Kira ödemiyor mu, kira?
SAĞLIK
BAKANI FAHRETTİN KOCA – Yüzde 40… Yüzde 70’e kadar indirim sağlanıyor, yüzde
70’den sonra bir yüzde 40 indirim daha sağlanmış oluyor. Yani daha fazla
indirim yapılmak için yapılıyor, kirayı belirleyen bir unsur değil. Bunun
altını çizmek istiyorum.
KAMİL
OKYAY SINDIR (İzmir) – Kira ne kadar? 
SAĞLIK
BAKANI FAHRETTİN KOCA – Devam ediyorum. Kan ürünleriyle ilgili… Dün, Sayın
Cumhurbaşkanımızla birlikte eczacı kardeşlerimizle çok güzel bir görüşme
yapıldı ve bu görüşmede birçok konu konuşuldu. Biz, asla, eczacıların elinden
herhangi bir ilacın alınarak baypas edilmesinden yana değiliz.
ÖZGÜR
ÖZEL (Manisa) – Ama şimdi yapılıyor.
SAĞLIK
BAKANI FAHRETTİN KOCA – Bir dakika… Söylüyorum, ben sizi dinledim, biz de
konuşalım. Burada ben kanaatimi söylüyorum.
Bir
sözleşme yapıldı. Ağustos 2018’de yani on beş ay önce yapılan -yirmi altı ay
önce değil, on beş ay önce- bu sözleşmenin yirmi dört aylık bir zaman dilimi
var. Bu zaman dilimi içerisinde -Sağlık Bakanlığından komisyonda sadece 1 kişi
var- ilgili firmanın bu noktada üzerine düşeni yani “know-how”ı transfer etme
noktasında yapması gerekeni yapma noktasında Sağlık Bakanlığı olarak sonuna
kadar üzerine gideceğimize adınız gibi emin olun. (AK PARTİ sıralarından
alkışlar) 
Ayrıca
“miadı yakın, son üç ay” dediğinizin toplam plazma içindeki oranı yüzde
3,6’dır. Oranı özellikle söylüyorum. 2019 yılı ve 2020 yılı Ocak sonu
itibarıyla süresi bitmek üzere olan bu plazmaların 2 Aralık -bu ayın 2
Aralığında- tamamen tüketilmiş oldu.
ÖZGÜR
ÖZEL (Manisa) – Bir yıldan az sokamıyor ya, üç ayda sokmuş bedavaya almış!
SAĞLIK
BAKANI FAHRETTİN KOCA – Kalan ürünler 2021 ve 2022 yılı miatlıdır.
ÖZGÜR
ÖZEL (Manisa) – Hayır. 
SAĞLIK
BAKANI FAHRETTİN KOCA – Şu an diyorum.
ÖZGÜR
ÖZEL (Manisa) – Üç aylığı sokmuş mu? Hastaya vermiş mi? Hastaya verdi.
BAŞKAN
– Sayın Özel, lütfen…
SAĞLIK
BAKANI FAHRETTİN KOCA – Hayır, onlar bitti; ocak ayı bitme süresiydi, onlar
bitti, 2 Aralıkta bitti.
ÖZGÜR
ÖZEL (Manisa) – Normalde bir yıldan az olunca sokamıyorsun. Bak!
BAŞKAN
– Sayın Özel, lütfen… Sayın Özel, diğer sorulara vakit kalmıyor sizinle
karşılıklı diyalogdan. 
ÖZGÜR
ÖZEL (Manisa) – Bir yıldan az olunca sokulmaz. Sokmuş mu? 
SAĞLIK
BAKANI FAHRETTİN KOCA – Bundan sonraki süreçte de… Bunun toplam içindeki payı
yüzde 3,6’dan bahsediyoruz ve 2021-2022 miatlı, piyasada devam ediyor. 
ÖZGÜR
ÖZEL (Manisa) – Ayıptır ya! 
BAŞKAN
– Sayın Özel, diğer sorulara Sayın Bakan cevap veremeyecek. 
ÖZGÜR
ÖZEL (Manisa) – Bir cümle… Bunu bizim hastalarımıza uyguladılar, bizim ve
yasak! Yasak olan bir şeyi yapıyorlar!
BAŞKAN
- Buyurun Sayın Bakan, siz devam edin lütfen.
SAĞLIK
BAKANI FAHRETTİN KOCA – Bunun dışında, özellikle Sayıştay raporlarıyla ilgili,
Sayıştayla ilgili ihale dokümanları, veri odası dâhil, talep edilen tüm
belgeler 24/10/2018 tarihinde tutanakla Sayıştay uzmanına teslim edilmiştir,
çift imzalı teslim-tesellüm belgesi de dosyamızda mevcuttur. Bununla ilgili bir
kamu zararı olup olmadığı Sayıştaya soruldu. 4/10/2019 tarihinde “Bu anlamda
kamu zararı içeren yargı raporu mevcut değildir.” diye Sayıştayın raporu var.
Ayrıca Sayıştayın “Denetim ekibi tarafından istenilen belgelerin Bakanlığınız
tarafından 29/11/2018 tarihli tutanakla teslim edildiğinin, anlaşıldığını…”
(Mikrofon
otomatik cihaz tarafından kapatıldı) 
BAŞKAN
– Sayın Bakanım, teşekkür ediyoruz. 
KAMİL
OKYAY SINDIR (İzmir) – Şehir hastanelerine ne kadar kira veriyorsunuz Sayın
Bakan?
BAŞKAN
- Evet, Sayın Kurum…
SAĞLIK
BAKANI FAHRETTİN KOCA – Sayın Başkan…
BAŞKAN
– Peki.
Sayın
Bakanım, buyurun. 
SAĞLIK
BAKANI FAHRETTİN KOCA – Özellikle “Yabancı finans kurumlarıyla ihtilaf
durumunda neden Türk mahkemeleri değil de yabancı mahkemeler yetkili
kılınıyor?” diye soruluyor. Bakanlık ile yüklenici arasındaki anlaşmazlıkların
çözüm yeri Türk mahkemeleridir. 
ALİ
ŞEKER (İstanbul) – Tahkime nasıl gidiyor?
SAĞLIK
BAKANI FAHRETTİN KOCA – Bu husus sözleşmelerde son derece açıktır, aksini
düşünmek bile abestir ancak yabancı finans kuruluşlarıyla ilgili ihtilaflarda
Milletlerarası Tahkim Kanunu’nun geçerli olması yüce Meclisin, sizlerin
çıkardığı kanun gereğidir. 
ALİ
ŞEKER (İstanbul) – Biz “hayır” dedik, onlar “evet” dedi. 
SAĞLIK
BAKANI FAHRETTİN KOCA – Biz çıkarmadık, kanunun gereğini yapıyoruz.
ALİ
ŞEKER (İstanbul) – Biz “hayır” dedik, kabul etmedik. Arkadaşlar “evet” dedi,
biz “evet” demedik,
BAŞKAN
– Sayın Kurum, buyurunuz. 
SAĞLIK
BAKANI FAHRETTİN KOCA – Son cümlem…
BAŞKAN
– Sayın Bakan, buyurun. 
SAĞLIK
BAKANI FAHRETTİN KOCA – Yurt dışı tahkim seçeneği sadece finansörlerle olan
uyuşmazlıklara ilişkin olarak Türk hukuku uygulanmak üzere getirilmiştir yani
milletlerarası hukuk uygulanırken de Türk hukuku uygulanmak şartıyla.
Yüklenicilerle olan uyuşmazlıklarda ise Türk mahkemeleri yetkilidir. 
BAŞKAN
– Teşekkür ediyorum Sayın Bakanım. 
Bir
hukuk da burada uygulayalım da…
ÖMER
FETHİ GÜRER (Niğde) – Hastanedeki bilgi işlemcilere kadro verin, kadro.
BAŞKAN
- Sayın Kurum, buyurun. 
ÇEVRE
VE ŞEHİRCİLİK BAKANI MURAT KURUM – Aksu Çayı’nın kirliliğiyle alakalı…
Kahramanmaraş’ı ziyaretimizde Ticaret ve Sanayi Odamız, Valiliğimiz,
vekillerimizle birlikte toplantı yaptık. Tabii, bu kirliliğin sebebi oradaki
sanayi kuruluşlarımızdan kaynaklı. Hem oradaki Oda Başkanımıza hem
sanayicilerimize, biz de Bakanlık olarak üstümüze düşen her türlü sorumluluğu
yerine getirebileceğimizi ama burada, artık, çevrenin, Aksu Çayı’nın
kirlenmesine de müsaade edemeyeceğimizi kendilerine söyledik. Kendileri de
çalışma yapıyorlar İller Bankası Genel Müdürlüğümüz, Bakanlığımız, Çevre
Yönetimi Genel Müdürlüğümüzle birlikte. Aksu Çayı’nın kurtarılması için
atılması gereken adımları ortaya koyacağız ve bu tedbirleri sanayicimizle,
vekillerimizle, Belediyemizle birlikte alacağız. İnşallah, en kısa zamanda,
diğer çaylarımızda, nehirlerimizde aldığımız tedbirler gibi Aksu’yu da
kurtaracak tedbirleri alacağız. 
Mera
ve yaylalarda Yapı Kayıt Belgesi alınabiliyor ama arsayı satın alamıyorlar yani
Yapı Kayıt Belgesi alınabilir, arsanın mülkiyetini satın alamaz; kanun böyledir.
2018’den sonra yapılan yapılar imar barışına zaten tabi değildir. Biliyorsunuz,
imar barışı 31 Aralık 2017 tarihi itibarıyla tamamlanmıştır ve vatandaşımızın
elektrik, su, doğal gaz gibi problemlerini çözmek, yine, mülkiyete ilişkin
konularını çözmek için çıkarılmış, 10 milyona yakın vatandaşımızın da
faydalandığı bir yasadır. Dolayısıyla 2018’den sonra yapılan yapılar dâhil
değildir ve meralarda da Yapı Kayıt Belgesi alabilirler. 
Çevre
kirliliğiyle alakalı, Meclisimizle sürekli istişare etmek suretiyle yasamızda
eğer bir eksiklik varsa yasaya ilişkin ilave her türlü cezai müeyyideleri de
artırmak suretiyle çalışmalar yapıyoruz ve buna ilişkin de açıkçası, diğer
ülkelerle kıyasladığımızda da ileri bir noktada olduğumuzu düşünüyorum. 
Depozito
sistemini getireceğiz ki bu da sistem olarak önemli bir adım olacak yine çevre
kirliliği adına. Şu an geri dönüşüm oranımız yüzde 13. Bu geri dönüşüm oranını
yüzde 35’e çıkaracak adımları atacağız ve bu çerçevede Sıfır Atık Projesi
hakikaten çok önemli.
Bunun
dışında, yine, iklim kanunuyla alakalı, Meclisimizle, grubumuzla görüşmelerimiz
var, yine ilgili komisyonlarla görüşmeler yapıyoruz. Artık tüm dünyanın
etkilendiği iklim değişikliğinden ülkemiz de -Akdeniz havzasında yer aldığı
için- etkilenmekte. Bu etkiyi en aza indirecek çalışmaları tabii ki yapıyoruz
ama bir iklim kanununun da hep birlikte Meclisimizce hazırlanması gerektiği
düşüncesi ve kanaatindeyim, bu çerçevede de çalışmalarımızı yapıyoruz.
BAŞKAN
– Teşekkür ederim.
Sayın
Soylu, buyurun lütfen.
İÇİŞLERİ
BAKANI SÜLEYMAN SOYLU – Çok teşekkür ediyorum Sayın Başkan.
Sayın
milletvekilleri, Malatya Özel Harekât Başkanlığı binasının yapımına Allah nasip
ederse 2020 yılı içerisinde başlıyoruz, planı, projesi, her şeyi yapıldı, para
tahsisatı da yapıldı, inşallah, Allah nasip ederse başlıyoruz.
MEHMET
CELAL FENDOĞLU (Malatya) – Her şey hazır, parayı bekliyoruz zaten.
İÇİŞLERİ
BAKANI SÜLEYMAN SOYLU – Başlıyoruz.
Deprem
konusunda 95 maddelik bir kanun geçti. Bu kanunda hem Denizli’deki ilçelerimiz
var -yani onların DASK muafiyeti, kırsalda oldukları için- hem de Malatya’da
Doğanyol ve Pütürge var. 
MEHMET
CELAL FENDOĞLU (Malatya) – Arguvan da var.
İÇİŞLERİ
BAKANI SÜLEYMAN SOYLU – Ama Arguvan konusuna bir daha bakacağım, Arguvan yok.
Yani ben, Arguvan konusunda konuştuğumuzu… Belki hak sahipliği doğma konusunda
bir problem söz konusu olabilir ama yine bakacağım.
Özellikle,
Cumhuriyet Halk Partisinin sorduğu bir soru var, daha doğrusu, yaptığı bir
eylem var, şimdi söyleyeyim. Bakın, arkadaşlar, oradaki hanımlar, kadınlar her
birimizin acısıdır. Bu meseleyi hep beraber çözeceğiz ama sizin söylediğinizi
size şimdi okuyacağım, eğer bunları söyleyerek bu mesele çözülecekse Meclis de
duysun. Eğer bu Meclis “Bunları söylemeye devam etsinler.” derse ben İçişleri
Bakanıyım, kanuna rağmen, Anayasa’ya rağmen en geniş hakkımı kullanacağım. Ama
söyledikleriniz şunlar: “Tecavüzcü sensin/Öldüren sensin/Polisler, hâkimler,
devlet ve başkan.”
HÜDA
KAYA (İstanbul) – Erkekler…
İÇİŞLERİ
BAKANI SÜLEYMAN SOYLU - Şimdi, bakın, sizin söylediğiniz söz, Türkiye Büyük
Millet Meclisinde, stenograflar eğer yazıyorlarsa… Şimdi, dans etme veya bir
meseleyi gündeme getirmek için sivil toplum örgütlerinin kadın meselesi
konusunda, cinayetler konusunda söylediği sözlere biz ne söyleyebiliriz yani?
Hep beraber yapacağımız bir iş. Türkiye’nin şu andaki yasaları, bütün kadın
örgütleri ve kadın sivil toplum örgütleri derler ki Avrupa Birliği yasalarının
standardı, hatta biraz da üzerindedir. 
Peki,
bizim hep birlikte ne yapmamız lazım? Uygulamayı biraz daha bir noktaya
getirmemiz lazım. Peki, dünyada ölçeğimiz nedir? Elbette ki bir tek kadının
şiddet görmesi bile bizim ıstırabımızdır, acımızdır ve engellememiz gerekir, bu
da doğru.
SALİHA
SERA KADIGİL SÜTLÜ (İstanbul) – Engelleyemiyoruz ama. 
İÇİŞLERİ
BAKANI SÜLEYMAN SOYLU - Bir saniye ya!
Bakın,
2017’de Türkiye’de 353 kadın cinayeti oldu. O sivil toplum örgütlerinin gazete
kupürlerinden topladıkları cinayetleri değil, ilgili yasanın çerçevesi
içerisindekileri söylüyorum. 2018’de bu, 279’a düştü. Bu mart ayından itibaren
sinyali gördüm ve bu konuda ciddi şekilde bütün kamu kurumlarını hep beraber…
Çünkü ilk sinyal bana gelir. Neden? Ölümlere bakarım. Yani bu kadın
cinayetlerindeki artışı gördüm. Artış sadece bizde değil; Fransa’da, Avrupa’da,
birçok ülkede var. Artı, aile içi kadına karşı şiddet olayı sayısı da 2018’de
219 bin, 2019’un ilk on bir ayında 170 bin. Geçen yılın on bir ayına göre de
yüzde 17 düştü. 
Sonuç
şu: Cinayetlerde 2017 gibi olmasa da bir artışımız söz konusu ama olaylarda
azalmamız söz konusu. 
Küresel
bazda, dünya ölçeğinde, Dünya Sağlık Örgütünde kadın cinayeti -ilgili yasa
çerçevesinde- milyonda 13, Avrupa kıtasında milyonda 7, Türkiye’de milyonda
3,8. Peki, bu 3,8 daha aşağı düşmeli mi? Evet, sıfır olmalı, bu doğru. Bunun
için de biz ne yapıyoruz? Bakın, bu, hakikaten bizim sorumluluğumuzda olan bir
meseledir, Türkiye’nin sorumluluğunda. Eğitim var, şu var ama topu eğitime
bırakmam. Şu anda, bütün bakanlıklar, Aile Bakanımızın liderliğinde -bu işin
patronu Aile Bakanıdır- İçişleri Bakanlığı, Adalet Bakanlığı, Sağlık Bakanlığı,
Millî Eğitim Bakanlığı ve Diyanet İşleri Başkanlığı hep beraber bir araya
geldik, arkadaşlarımız çalıştılar, 75 maddelik bir eylem planına başladılar.
Bakın, dört gündür Emniyet Genel Müdürlüğü ve Jandarma Genel Komutanlığı bizim
üzerimize düşenlere çalışıyor. Salı günü valilerimiz bir arada olacak. Ben
kadın kaymakamlarımızı geçen gün topladım. Bütün bakanlıklar kendi eylem
planlarını yapıyor. Size şunu söyleyebilirim: 2020 yılında bu konuda
eksikliklerimiz, uygulamalarda daha yapmamız gerekenler olabilir mi? Evet.
Karakollarımızı yani polis merkezlerini… İşte, KADES’ler yaptık, bilmem neler
yaptık, bir sürü…
Özür
diliyorum, Arguvan varmış, Battalgazi yokmuş. 
MEHMET
CELAL FENDOĞLU (Malatya) – Battalgazi değil, Arguvan ve Pütürge. 
İÇİŞLERİ
BAKANI SÜLEYMAN SOYLU – Arguvan var, Arguvan var. 
Şimdi,
burada şunu ifade etmem gerekir: Evet, bu doğru ama şunu hep beraber… Bakın,
siz milletvekilisiniz, sorumlusunuz; ben de Bakanım, ben de sorumluyum, hepimiz
sorumluyuz. Vatandaş, sizi, beni ayırmaz. Ama biz eğer “Tecavüzcü
sensin/Öldüren sensin/Polisler, hâkimler, devlet.” diye bir grubu çerçeve
içerisine alırsak ki bu Şili de çıkmış… Dans, elbette ki dans… (CHP
sıralarından gürültüler)
SALİHA
SERA KADIGİL SÜTLÜ (İstanbul) – O bir anlayış Sayın Bakan. Kişisel olarak
sizden bahsetmiyoruz ya! 
ALİ
ŞEKER (İstanbul) - Niye üzerinize alınıyorsunuz?
İÇİŞLERİ BAKANI SÜLEYMAN SOYLU – Bakın, bir anlayış değil bu, Hayır, hayır. Böyle bir
şey yok ya!
SALİHA
SERA KADIGİL SÜTLÜ – Ataerkil anlayıştan bahsediyoruz ya. 
BAŞKAN
– Arkadaşlar, lütfen…Sayın Kadıgil, lütfen…
İÇİŞLERİ
BAKANI SÜLEYMAN SOYLU – Ya, böyle bir şey yok, böyle bir şey yok. Bir şey
söylüyorum.
O
zaman Cumhuriyet Halk Partisi Grubu “Tamam, ‘tecavüzcü’ demekte bir mahzur yok”
desin ya! “Tecavüzcü polis…” Böyle bir şey olabilir mi? 
(CHP
ve AK PARTİ sıralarından karşılıklı laf atmalar)
BAŞKAN
– Arkadaşlar, lütfen… Sayın Süllü, Sayın Sütlü…
ÖZGÜR
ÖZEL (Manisa) – Ben diyeceğim. 
İÇİŞLERİ
BAKANI SÜLEYMAN SOYLU – Devam ediyorum, lütfen… Bir saniye. 
Ben
bu meseleyi bitirdim, bir şeyi daha okuyup tamamlıyorum Sayın Başkanım.
Bask
Bölgesi’nin bağımsızlığını savunan ETA örgütü 1959’da kuruldu. ETA’yla benzer
söylemleri dile getiren Herri Batasuna 1978’de kuruldu. 2002 yılında ise Herri
Batasuna ve 2 siyasi parti daha İspanya Yüksek Mahkemesi tarafından kapatıldı. 
Kapatma
gerekçesine temel olan argümanlar şunlar: 
1)
Bu 3 parti ve terör örgütü ETA arasında bir özdeşlik ilişkisi var. Önemli bir
şey daha söylüyorum: Bu ilişkiyi araştıran hâkim 23 gerekçeyle bu ilişkiyi
tespit etti. Bunlar arasında siyasi tutukluların partiden aday gösterilmesi de
var. 
2)
Her 3 parti de ETA tarafından sıkı bir şekilde kontrol altında tutulmaktadır. 
3)
Partilerin farklı zamanlarda kurulmuş olmaları da ETA tarafından belirlenen
operasyonel planlamanın ürünüdür. 
4)
ETA, Herri Batasuna’yı kuruluşundan itibaren yönetmiştir. 
5)
Terör örgütü liderinin fikirleri ve terör örgütünün ideolojisi kapsamında
sistematik eylemlere katılmanın “terör örgütü üyeliği” anlamına geleceği;
6)
Terör örgütü üyeliği şüphesi altındaki kişilerin, değişik gerekçelerle, bu
eylemleri devam ettirme gücü veren bir görevde bulunamayacağı.
Bu
gerekçelerle İspanya Yüksek Mahkemesi, partinin ETA tarafından planlanmış bir
stratejiye yanıt veren bir tutum içerisinde olduğunu, toplumsal cepheleşmeyi
beslediğini, terörist faaliyetlere hoşgörüyle yaklaştığını, terör eylemlerini
kınamayıp –burası da çok önemli- bu noktada stratejik ve sistematik bir
sessizliği tercih ederek bu faaliyetleri zımnen onayladığını belirlemektedir.
Başka
bir şey daha: Avrupa İnsan Hakları Mahkemesi bu kararı onamıştır. 
HÜDA
KAYA (İstanbul) – Siz şimdi faşist ilkeleri mi referans alıyorsunuz Sayın
Bakan?
İÇİŞLERİ
BAKANI SÜLEYMAN SOYLU - Bakın, Avrupa İnsan Hakları Mahkemesi bu kararı
onamıştır.
BAŞKAN
– Sayın Bakan, teşekkür ediyorum.
İÇİŞLERİ
BAKANI SÜLEYMAN SOYLU – Ben teşekkür ediyorum.
ÖZGÜR
ÖZEL (Manisa) – Sayın Başkan, Sayın Bakan “Grubunuz açıklasın o zaman.” dedi. O
konuya açıklık getirmek de…
BAŞKAN
– Hangi konuya? 
ÖZGÜR
ÖZEL (Manisa) – Biraz önce konuşması sırasında…
BAŞKAN
– Sayın Özel, buyurun. 
IV.- AÇIKLAMALAR (Devam)
46.- Manisa Milletvekili Özgür Özel’in, İçişleri Bakanı
Süleyman Soylu’nun 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin beşinci tur görüşmelerinde
soru-cevap kısmında yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Bakan, önce bir şeyi netleştirelim. Cumhuriyet Halk
Partisi, ben, arkadaşlar, sizi bir konuda suçlamaktan ve suçlu gördüğü noktada teşhir etmekten hiç
kaçınmazlar ama buradaki meselenin kendisi şu: Bu şarkı, bu sözler, arkadaki 8
kadın vekil tarafından -maalesef, bir tek Türkiye’de söyleyemeyen- tüm
Türkiye’deki kadınlar adına ve o kadınlar tarafından da öldürülmüş ve tecavüze
uğramış kadınların sesi olarak dillendiriliyor. Şili’den başlıyor… 
YILMAZ
TUNÇ (Bartın) – Kadın istismarı yapıyorsunuz. 
SALİHA
SERA KADIGİL SÜTLÜ (İstanbul) – Hiç istismar yok. Ne istismarı ya!
ÖZGÜR
ÖZEL (Manisa) - Çok uluslararası, çok anlamlı ve çok manalı bir şeydi. 
YILMAZ
TUNÇ (Bartın) – İstismar bu, istismar!
ÖZGÜR
ÖZEL (Manisa) - Allah aşkına, tutanaklara Türkiye Cumhuriyeti milletvekillerini
utandıracak sözler geçirmeyin, lütfen dinleyin.
YILMAZ
TUNÇ (Bartın) – Kadın istismarıdır bu, kadın!
ÖZGÜR
ÖZEL (Manisa) - Şili dinliyor bunu, Almanya dinliyor, Japonya, Meksika…
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Venezuela, İspanya, Hindistan, Almanya, İngiltere dinliyor. Biz
de bunu dinlemek, duymak ve hissetmek durumundayız. Bu ses… Öldürülen kadınlar
çığlık atıyorlar ve diyorlar ki: “Bizi devlet öldürüyor, bizi polis öldürüyor,
hâkim ve başkan...” 
İSMET
YILMAZ (Sivas) – Uydurma!
ÖZGÜR
ÖZEL (Manisa) - Burada bizzat polisin öldürdüğünü söylemiyor. Polis, alması
gereken tedbirleri almadığı için, Parlamento çıkarması gereken yasaları
çıkarmadığı için, hâkim canına okuduğumun bir kravatına indirim yaptığı için ve
koskoca –Türkiye için konuşuyorsak- övüneceğimiz bir İstanbul Sözleşmesi varken
ona, bu Meclis tam uyum yasalarını çıkarmadığı için… 
(Mikrofon
otomatik cihaz tarafından kapatıldı) 
BAŞKAN
– Sayın Özel, lütfen, son sözlerinizi alayım, son kez açıyorum. 
Buyurun.

ÖZGÜR
ÖZEL (Manisa) - Sayın Bakan, ben bu Meclisin bir erkek milletvekili olarak, bu
kadınların sesi olduğu; öldürülen, tecavüze uğrayan bütün kadınlardan; onu
korumak için gerekli tedbirleri alamamış bir milletvekili olarak bu eleştiri
başımla beraber. Sen de aynısını yaparsan bu kadınlar kurtulur. (CHP sıralarından
alkışlar) 
BAŞKAN
– Teşekkür ederim. 
İÇİŞLERİ
BAKANI SÜLEYMAN SOYLU – Başkanım, bir cümlem var. 
BAŞKAN
– Sayın Soylu, buyurun. 
47.- İçişleri Bakanı Süleyman Soylu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
İÇİŞLERİ
BAKANI SÜLEYMAN SOYLU – Başkanım bir cümlem var Özgür Bey’e. Özgür Bey,
muhakkak hepimizin eksikleri olabilir ama Şili’de bu şarkı sizin söylediğiniz sebeple çıkmadı. Neden çıktı,
biliyor musunuz? Polis 2 kadını öldürdü, onun için çıktı. Yani sizin
söylediğiniz sebeple çıkmadı. Bunu…
ÖZGÜR
ÖZEL (Manisa) – Almanya’da neden okunuyor?
İÇİŞLERİ
BAKANI SÜLEYMAN SOYLU – Bakın, Almanya’da malmanyada yok! 
ÖZGÜR
ÖZEL (Manisa) – Her yerde okunuyor.
SALİHA
SERA KADIGİL SÜTLÜ (İstanbul) – Evrensel bir hâle geldiği gerçeğini
değiştirmiyor.
İÇİŞLERİ
BAKANI SÜLEYMAN SOYLU – Bakın, bunu size söyleyeyim, bu sebepten çıkmadı;
sebebi bu.
AYSU
BANKOĞLU (Bartın) – Ya, sonuçta kadınlar öldürülüyor ve onun için de bir çığlık
atılıyor. Tamam mı?
İÇİŞLERİ
BAKANI SÜLEYMAN SOYLU – Ama siz kendiniz buna bir mana üretebilirsiniz.
AYSU
BANKOĞLU (Bartın) – Kim öldürüyorsa öldürüyor, fark etmiyor ki öldürülüyorlar
sonuçta. 
İÇİŞLERİ
BAKANI SÜLEYMAN SOYLU – Fakat bu, Türkiye’de polise, hâkime, devlete, başkana
“tecavüzcü” ve “öldüren” demeyi gerektirmiyor. Eğer dans da olacaksa -hepimiz
dans edelim ayrı da- en çok dansı Latin Amerika yapıyor, ne durumda olduğunu
biliyoruz.
Teşekkür
ediyorum. (AK PARTİ sıralarından alkışlar) 
AYSU
BANKOĞLU (Bartın) – Utanıyoruz ya! Vallahi, utanıyorum ya! Hakikaten utanıyorum
sizden!
BAŞKAN
– Sayın Özkan…
48.- Denizli Milletvekili Cahit Özkan’ın, kadına karşı
şiddetin önlenmesi ve tedbirler alınmasının Parlamentonun görevi olduğuna ve bu
çerçevede toplantı ve gösteri yürüyüşlerinin de yapılabileceğine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Tabii,
kadına karşı şiddeti önlemek ve bu hususta tedbirler almak Parlamentonun en
başta gelen görevlerinden. Herkes bu çerçevede toplantı ve gösteri
yürüyüşlerini de yapabilir. 
AYSU
BANKOĞLU (Bartın) – Yapamıyoruz.
CAHİT
ÖZKAN (Denizli) – Ancak anayasal hukuk düzenimizin gereği olarak Parlamentoda
yürürlüğe giren, kabul edilen yasaların uygulanmasını takip eden, başta hâkim
ve savcılarımız, Emniyet mensuplarımız ve güvenlik güçlerimizin görevleriyle
ilgili yaptıkları hadiselerde, çalışmalarda hukukun gereğini yerine
getirdikleri için bu tür telin edilmelerini, aşağılanmalarını kabul etmiyoruz.
SALİHA
SERA KADIGİL SÜTLÜ (İstanbul) – Kimi aşağılıyoruz? Bir saniye… Ben bunu kabul
etmiyorum. Biz kimseyi aşağılamıyoruz. 
ÖZGÜR
ÖZEL (Manisa) – Hiç anlamamışsın, hiç! 
SALİHA
SERA KADIGİL SÜTLÜ (İstanbul) – Biz kimseyi aşağılamıyoruz Sayın Grup Başkan
Vekili!
CAHİT
ÖZKAN (Denizli) – Oysaki Parlamentoda yapılan çalışmalarda öncelikle kamuoyu ve
bu meselede duyarlı olanların demesi lazım ki: Yasaların gereğini yerine
getirmedikleri için yargıçların ve Emniyet mensuplarının başta eleştirilmesi
lazım…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Evet.
SALİHA
SERA KADIGİL SÜTLÜ (İstanbul) – O anlama geliyor zaten. Buluttan nem kapmanın
ne manası var?
BAŞKAN
– Buyurun.
CAHİT
ÖZKAN (Denizli) – Özellikle yargı mensuplarımızla ilgili, ortak barışımızı
tesis eden Emniyet mensuplarımızla ilgili bu tür yaklaşımları kabul
etmediğimizi ve reddettiğimizi, telin ettiğimizi ifade etmek istiyorum.
SALİHA
SERA KADIGİL SÜTLÜ (İstanbul) – Kayıtlara geçsin. Emniyet mensuplarıyla hiçbir
alakası yoktur. “Las Tesis”in sözleri evrenseldir, ataerkil düzene karşı bütün
dünyada söylenen sözlerdir. Ayıp ediyorsun meslektaşım!
CAHİT
ÖZKAN (Denizli) – Aynı zamanda, ortaklaştırıcı, bir araya getirici dilin
kullanılması gerekirken kutsal Parlamento çatısı altında bu tür ayrıştırıcı
ifadeleri de telin ediyorum.
Teşekkür
ediyorum.
MUSTAFA
ADIGÜZEL (Ordu) – Ceren’in katlinde ihmal yok mu? Ceren’in katlinde ihmal yok
mu? Bunu söylesinler. 
BAŞKAN
– Sayın Oluç…
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, kayıtlara geçmesi için söylüyorum. Şimdi, Sayın Bakan konuşurken çok
açık bir şekilde, ETA-Herri Batasuna örneğini vererek Halkların Demokratik
Partisini kapatmayla tehdit etti. Parti kapatmayı savunan bir iktidar ve
yürütmeyle karşı karşıya olduğumuzu biliyoruz. Açıkça bu iktidar parti
kapatmayı savunuyor, gördük. Şimdi “Yürütme yargı üzerinde direktif veriyor.”
diyorduk, işte yürütmenin yargı üzerindeki direktifi de ortaya çıktı. Bakın,
bugüne kadar 7 parti kapatıldı. 7 parti kapatıldı ve Halkların Demokratik
Partisi güçlenerek Meclisin 3’üncü partisi oldu. HDP’yi kapatmak için ve
HDP’nin elinden yerel yönetimleri almak için, bizi demokratik siyasetten
tasfiye etmek için uğraştığınızı biliyoruz. 
(Mikrofon
otomatik cihaz tarafından kapatıldı) 
BAŞKAN
– Lütfen, toparlayın Sayın Oluç. 
HAKKI
SARUHAN OLUÇ (İstanbul) – Toparlıyorum efendim. 
Derdiniz,
HDP’yi ve yerel yönetimleri tasfiye etmek esas itibarıyla, bunu biliyoruz,
bunun olduğunu defalarca da söylediniz.
Sadece
şunu söyleyelim, kayıtlara geçsin: Bu iktidar, parti kapatan, partileri
yasaklama yolunda ilerleyen bir iktidardır. Normaldir, tek kişi yönetimi böyle
olur zaten, muhalefete tahammül edemez. Yapabilirsiniz; yaparsanız demokrasi
kaybeder, demokratik siyaset kaybeder, biz kazanırız. 
BAŞKAN
– Teşekkür ediyorum. 
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Evet, değerli arkadaşlar…
FİLİZ
KERESTECİOĞLU DEMİR (Ankara) – Sayın Başkan…
BAŞKAN
- …soru-cevap işlemi tamamlanmıştır. 
FİLİZ
KERESTECİOĞLU DEMİR (Ankara) – Sayın Başkan, çok özür dilerim. Bizim partide
kadınlarla ilgili olarak erkek Grup Başkan Vekilleri konuşmaz. Sadece bir
dakika…
BAŞKAN
– Söz veremiyorum Sayın Kerestecioğlu.
FİLİZ
KERESTECİOĞLU DEMİR (Ankara) – Yahu, bir şey sormak istiyorum. Sadece bir
dakika…
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) SAĞLIK BAKANLIĞI (Devam)
1) Sağlık Bakanlığı 2020 Yılı Merkezî Yönetim Bütçesi
2) Sağlık Bakanlığı 2018 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
(Devam)
1) Türkiye Hudut ve Sahiller Sağlık Genel Müdürlüğü
2020 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
C TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2018 Yılı Merkezî
Yönetim Kesin Hesabı
Ç) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
2) Türkiye Sağlık Enstitüleri Başkanlığı 2018 Yılı
Merkezî Yönetim Kesin Hesabı
D) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2020 Yılı Merkezî
Yönetim Bütçesi
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı
E) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
2) Tapu ve Kadastro Genel Müdürlüğü 2018 Yılı Merkezî
Yönetim Kesin Hesabı
F) İÇİŞLERİ BAKANLIĞI (Devam)
1) İçişleri Bakanlığı 2020 Yılı Merkezî Yönetim Bütçesi
2) İçişleri Bakanlığı 2018 Yılı Merkezî Yönetim Kesin
Hesabı
G) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2020 Yılı Merkezî Yönetim
Bütçesi
2) Emniyet Genel Müdürlüğü 2018 Yılı Merkezî Yönetim
Kesin Hesabı
Ğ) JANDARMA GENEL KOMUTANLIĞI (Devam)
1) Jandarma Genel Komutanlığı 2020 Yılı Merkezî Yönetim
Bütçesi
2) Jandarma Genel Komutanlığı 2018 Yılı Merkezî Yönetim
Kesin Hesabı
H) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2020 Yılı Merkezî Yönetim
Bütçesi
2) Sahil Güvenlik Komutanlığı 2018 Yılı Merkezî Yönetim
Kesin Hesabı
I) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2020 Yılı Merkezî
Yönetim Bütçesi
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
İ) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2020 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2018 Yılı
Merkezî Yönetim Kesin Hesabı
J) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı
Merkezî Yönetim Kesin Hesabı
BAŞKAN
– Şimdi sırasıyla, beşinci turda yer alan kamu idarelerinin bütçeleri ile kesin
hesaplarına geçilmesi hususunu ve bütçeleri ile kesin hesaplarını ayrı ayrı
okutup oylarınıza sunacağım.
Kabul
edenler… Etmeyenler… Kabul edilmiştir. 
Okutacağım
değerlerin hepsi Türk lirasıdır. (İYİ PARTİ sıralarından alkışlar) 
Sağlık
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
15) SAĞLIK BAKANLIĞI
1) Sağlık Bakanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 58.875.829.000
BAŞKAN – Kabul
edenler... Etmeyenler... Kabul edilmiştir.
Sağlık
Bakanlığının 2020 yılı merkezî yönetim bütçesi kabul edilmiştir.
Sağlık
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Sağlık Bakanlığı 2018 Yılı Merkezî Yönetim Kesin
Hesabı
(A) CETVELİ










Toplam Ödenek 30.548.325.007,16
Bütçe Gideri 37.041.199.435,54
Ödenek Üstü Gider 9.042.797.719,97
İptal Edilen Ödenek 2.548.922.258,73
Ertesi Yıla Devredilen Ödenek 15.170.930,32
BAŞKAN – Kabul
edenler... Etmeyenler... Kabul edilmiştir.
Sağlık Bakanlığının
2018 yılı merkezî yönetim kesin hesabının bölümleri kabul edilmiştir.
Türkiye Hudut ve
Sahiller Sağlık Genel Müdürlüğünün 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.19) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ
1) Türkiye
Hudut ve Sahiller Sağlık Genel Müdürlüğü 2020 Yılı Merkezî Yönetim Bütçesi













 GENEL
TOPLAM 152.450.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 339.453.000
BAŞKAN – Kabul
edenler... Etmeyenler... Kabul edilmiştir.
Türkiye Hudut ve
Sahiller Sağlık Genel Müdürlüğünün 2020 yılı merkezî yönetim bütçesi kabul
edilmiştir.
Türkiye Hudut ve
Sahiller Sağlık Genel Müdürlüğünün 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Kesin Hesabı
(A) CETVELİ










Toplam Ödenek 665.135.359,36
Bütçe Gideri 372.971.290,74
Ödenek Üstü Gider 98.984,03
İptal Edilen Ödenek 292.263.052,65
Ertesi Yıla Devredilen Ödenek 251.800.000,00
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 252.635.000,00
Tahsilat 592.317.417,48
Ret ve İadeler 29.323.636,77
Net Tahsilat 562.993.780,71
BAŞKAN – Kabul edenler…
Etmeyenler… Kabul edilmiştir.
Türkiye Hudut ve
Sahiller Sağlık Genel Müdürlüğünün 2018 yılı merkezî yönetim kesin hesabının
bölümleri kabul edilmiştir.
Türkiye İlaç ve
Tıbbi Cihaz Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.59) TÜRKİYE İLAÇ VE TIBBİ CİHAZ
KURUMU
1) Türkiye İlaç ve Tıbbi Cihaz Kurumu 2020 Yılı Merkezî
Yönetim Bütçesi













 GENEL
TOPLAM 169.645.000
BAŞKAN – Kabul edenler...
Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 166.345.000
BAŞKAN – Kabul
edenler... Etmeyenler... Kabul edilmiştir.
Türkiye İlaç ve
Tıbbi Cihaz Kurumunun 2020 yılı merkezî yönetim bütçesi kabul edilmiştir.
Türkiye İlaç ve
Tıbbi Cihaz Kurumunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Türkiye
İlaç ve Tıbbi Cihaz Kurumu 2018 Yılı Merkezî Yönetim Kesin Hesabı
(A) CETVELİ










Toplam Ödenek 142.949.458,78
Bütçe Gideri 133.456.020,18
İptal Edilen Ödenek 9.493.438,60
BAŞKAN – Kabul
edenler… Etmeyenler… Kabul edilmiştir.
 (B)
cetvelinin genel toplamlarını okutuyorum: 
(B) CETVELİ










Bütçe Gelir Tahmini 134.725.000,00
Tahsilat 129.288.335,69
Ret ve İadeler 1.335.523,16
Net Tahsilat 127.952.812,53
BAŞKAN – Kabul
edenler… Etmeyenler… Kabul edilmiştir.
Türkiye İlaç ve
Tıbbi Cihaz Kurumunun 2018 yılı merkezî yönetim kesin hesabının bölümleri kabul
edilmiştir.
Türkiye Sağlık
Enstitüleri Başkanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.62) TÜRKİYE SAĞLIK ENSTİTÜLERİ BAŞKANLIĞI

1) Türkiye Sağlık Enstitüleri Başkanlığı 2020 Yılı
Merkezî Yönetim Bütçesi
ÖDENEK CETVELİ













 GENEL
TOPLAM 79.578.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 79.578.000
BAŞKAN – Kabul
edenler... Etmeyenler... Kabul edilmiştir.
Türkiye Sağlık
Enstitüleri Başkanlığının 2020 yılı merkezî yönetim bütçesi kabul edilmiştir.
Türkiye Sağlık
Enstitüleri Başkanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Türkiye Sağlık Enstitüleri Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 57.927.900,00
Bütçe Gideri 25.818.399,19
İptal Edilen Ödenek 32.109.500,81
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Gelir Tahmini 53.166.000,00
Tahsilat 32.728.639,04
BAŞKAN – Kabul
edenler… Etmeyenler… Kabul edilmiştir.
Türkiye Sağlık
Enstitüleri Başkanlığının 2018 yılı merkezî yönetim kesin hesabının bölümleri
kabul edilmiştir.
Çevre ve
Şehircilik Bakanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
27) ÇEVRE VE ŞEHİRCİLİK BAKANLIĞI
1) Çevre ve Şehircilik Bakanlığı 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 2.827.733.000
BAŞKAN – Kabul
edenler... Etmeyenler... Kabul edilmiştir.
Çevre ve
Şehircilik Bakanlığının 2020 yılı merkezî yönetim bütçesi kabul edilmiştir.
Çevre ve
Şehircilik Bakanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Çevre ve Şehircilik Bakanlığı 2018 Yılı Merkezî
Yönetim Kesin Hesabı










Toplam Ödenek 5.096.659.004,38
Bütçe Gideri 4.750.918.234,75
İptal Edilen Ödenek 135.005.284,88
Ertesi Yıla Devredilen Ödenek 210.735.484,75
BAŞKAN – Kabul
edenler... Etmeyenler... Kabul edilmiştir.
Çevre ve
Şehircilik Bakanlığının 2018 yılı merkezî yönetim kesin hesabının bölümleri
kabul edilmiştir.
MAHMUT TANAL
(İstanbul) – Sayın Başkanım, AK PARTİ Grubu el kaldırmıyor, siz bakmıyorsunuz
nasıl kabul ediliyor bu, çekimser kalıyorlar. 
BAŞKAN - Tapu ve
Kadastro Genel Müdürlüğünün 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
27.75) TAPU VE KADASTRO GENEL
MÜDÜRLÜĞÜ
1) Tapu ve Kadastro Genel Müdürlüğü 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 1.185.359.000
BAŞKAN – Kabul
edenler... Etmeyenler... Kabul edilmiştir.
Tapu ve Kadastro
Genel Müdürlüğünün 2020 yılı merkezî yönetim bütçesi kabul edilmiştir.
Tapu ve Kadastro
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Tapu ve
Kadastro Genel Müdürlüğü 2018 Yılı Merkezî Yönetim Kesin Hesabı
(A) CETVELİ










Toplam Ödenek 1.283.380.720,08
Bütçe Gideri 1.070.137.823,63
İptal Edilen Ödenek 35.853.290,96
Ertesi Yıla Devredilen Ödenek 177.389.605,49
BAŞKAN – Kabul
edenler... Etmeyenler... Kabul edilmiştir.
Tapu ve Kadastro
Genel Müdürlüğünün 2018 yılı merkezî yönetim kesin hesabının bölümleri kabul
edilmiştir.
İçişleri
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
10) İÇİŞLERİ BAKANLIĞI
1) İçişleri Bakanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 9.672.218.000
BAŞKAN – Kabul
edenler... Etmeyenler... Kabul edilmiştir.
İçişleri
Bakanlığının 2020 yılı merkezî yönetim bütçesi kabul edilmiştir.
İçişleri
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) İçişleri Bakanlığı 2018 Yılı Merkezî Yönetim Kesin
Hesabı
(A) CETVELİ










Toplam Ödenek 9.364.400.760,43
Bütçe Gideri 10.166.379.659,27
Ödenek Üstü Gider 1.047.914.218,94
İptal Edilen Ödenek 245.935.320,10
Ertesi Yıla Devredilen Ödenek 172.345.826,00
BAŞKAN – Kabul
edenler... Etmeyenler... Kabul edilmiştir.
İçişleri
Bakanlığının 2018 yılı merkezî yönetim kesin hesabının bölümleri kabul
edilmiştir.
Emniyet Genel
Müdürlüğünün 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
10.82) EMNİYET GENEL MÜDÜRLÜĞÜ
1) Emniyet Genel Müdürlüğü 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 38.973.189.000
BAŞKAN – Kabul
edenler... Etmeyenler... Kabul edilmiştir.
Emniyet Genel
Müdürlüğünün 2020 yılı merkezî yönetim bütçesi kabul edilmiştir.
Emniyet Genel
Müdürlüğünün 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Emniyet Genel Müdürlüğü 2018 Yılı Merkezî Yönetim
Kesin Hesabı
(A) CETVELİ










Toplam Ödenek 21.381.841.573,01
Bütçe Gideri 28.919.735.536,28
Ödenek Üstü Gider 10.272.232.338,73
İptal Edilen Ödenek 2.725.702.419,71
Ertesi Yıla Devredilen Ödenek 1.375.204.486,69

BAŞKAN – Kabul
edenler... Etmeyenler... Kabul edilmiştir.
Emniyet Genel
Müdürlüğünün 2018 yılı merkezî yönetim kesin hesabının bölümleri kabul
edilmiştir.
Jandarma Genel
Komutanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
10.81) JANDARMA GENEL KOMUTANLIĞI
1) Jandarma Genel Komutanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 22.968.117.000
BAŞKAN – Kabul
edenler... Etmeyenler... Kabul edilmiştir.
Jandarma Genel
Komutanlığının 2020 yılı merkezî yönetim bütçesi kabul edilmiştir.
Jandarma Genel
Komutanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Jandarma Genel Komutanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 14.238.027.986,69
Bütçe Gideri 16.253.810.766,63
Ödenek Üstü Gider 2.323.594.283,31
İptal Edilen Ödenek 306.924.682,36
Ertesi Yıla Devredilen Ödenek 306.736.011,16
BAŞKAN – Kabul
edenler... Etmeyenler... Kabul edilmiştir.
Jandarma Genel
Komutanlığının 2018 yılı merkezî yönetim kesin hesabının bölümleri kabul
edilmiştir.
Sahil Güvenlik
Komutanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı okutuyorum:

10.83) SAHİL GÜVENLİK KOMUTANLIĞI
1) Sahil Güvenlik Komutanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 1.128.824.000
BAŞKAN – Kabul
edenler... Etmeyenler... Kabul edilmiştir.
Sahil Güvenlik
Komutanlığının 2020 yılı merkezî yönetim bütçesi kabul edilmiştir.
Sahil Güvenlik
Komutanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Sahil Güvenlik Komutanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 875.146.964,21
Bütçe Gideri 812.934.520,18
Ödenek Üstü Gider 39.664.173,12
İptal Edilen Ödenek 101.876.617,15
Ertesi Yıla Devredilen Ödenek 55.709.289,10
BAŞKAN – Kabul
edenler... Etmeyenler... Kabul edilmiştir.
Sahil Güvenlik
Komutanlığının 2018 yılı merkezî yönetim kesin hesabının bölümleri kabul
edilmiştir.
Göç İdaresi
Genel Müdürlüğünün 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
10.85) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 2.511.171.000
BAŞKAN – Kabul
edenler... Etmeyenler... Kabul edilmiştir.
Göç İdaresi
Genel Müdürlüğünün 2020 yılı merkezî yönetim bütçesi kabul edilmiştir.
Göç İdaresi
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Göç İdaresi Genel Müdürlüğü 2018 Yılı Merkezî
Yönetim Kesin Hesabı
(A) CETVELİ










Toplam Ödenek 942.030.576,83
Bütçe Gideri 890.196.500,83
İptal Edilen Ödenek 51.834.076,00
Ertesi Yıla Devredilen Ödenek 34.302.766,42
BAŞKAN – Kabul
edenler... Etmeyenler... Kabul edilmiştir.
Göç İdaresi
Genel Müdürlüğünün 2018 yılı merkezî yönetim kesin hesabının bölümleri kabul
edilmiştir.
Afet ve Acil
Durum Yönetimi Başkanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
10.86) AFET VE ACİL DURUM YÖNETİMİ
BAŞKANLIĞI
1) Afet ve
Acil Durum Yönetimi Başkanlığı 2020 Yılı Merkezî Yönetim Bütçesi













 GENEL
TOPLAM 1.637.171.000
BAŞKAN – Kabul
edenler... Etmeyenler... Kabul edilmiştir.
Afet ve Acil
Durum Yönetimi Başkanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Afet ve Acil Durum Yönetimi Başkanlığı 2018 Yılı
Merkezî Yönetim Bütçesi
(A) CETVELİ










Toplam Ödenek 3.646.302.462,12
Bütçe Gideri 3.574.354.560,63
İptal Edilen Ödenek 71.947.901,49
Ertesi Yıla Devredilen Ödenek 1.489.862,12
BAŞKAN – Kabul
edenler... Etmeyenler... Kabul edilmiştir.
Afet ve Acil
Durum Yönetimi Başkanlığının 2018 yılı merkezî yönetim kesin hesabının
bölümleri kabul edilmiştir.
Kamu Düzeni ve
Güvenliği Müsteşarlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
10.84) KAMU DÜZENİ VE GÜVENLİĞİ
MÜSTEŞARLIĞI
1) Kamu
Düzeni ve Güvenliği Müsteşarlığı 2018
Yılı Merkezî Yönetim Kesin Hesabı
(A) CETVELİ










Toplam Ödenek 10.761.367,00
Bütçe Gideri 9.659.046,29
Ödenek Üstü Gider 266.380,06
İptal Edilen Ödenek 1.368.700,77
BAŞKAN – Kabul
edenler… Etmeyenler… Kabul edilmiştir.
Kamu Düzeni ve
Güvenliği Müsteşarlığının 2018 yılı merkezî yönetim kesin hesabının bölümleri kabul
edilmiştir. 
Böylece beşinci turda yer alan
kamu idarelerinin bütçeleri ve kesin hesapları kabul edilmiştir, hayırlı olmalarını temenni ederim.
Sayın
milletvekilleri, beşinci tur görüşmeleri tamamlanmıştır. 
Programa
göre kamu idarelerinin bütçe ve kesin hesaplarını sırasıyla görüşmek için, 15
Aralık 2019 Pazar günü saat 11.00’de toplanmak üzere birleşimi kapatıyorum.
Kapanma Saati: 23.08





(x) 129, 130 S. Sayılı Basmayazılar ve
Ödenek Cetvelleri 09/12/2019 tarihli 28’inci Birleşim Tutanağı’na eklidir.
.



(x) Bu bölümde hatip tarafından Türkçe
olmayan kelimeler ifade edildi. 




