


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 23         YASAMA YILI : 2


T. B. M. M.

TUTANAK DERGİSİ

71 inci Birleşim

20 . 3 . 1997 Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMA 

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Hatay Milletvekili Mehmet Sılay'ın,
Doğu Türkistan'daki son gelişmelere ilişkin
gündemdışı konuşması ve
Millî Savunma Bakanı Turhan Tayan'ın cevabı

2. -Elazığ Milletvekili Mehmet Ağar'ın,
Arnavutluk'taki son gelişmelere ilişkin gündemdışı
konuşması

3. -Samsun Milletvekili Ayhan Gürel'in, adliye
personelinin intibak sorunlarına ve alınması
gereken tedbirlere ilişkin gündemdışı
konuşması ve Adalet Bakanı Şevket Kazan'ın
cevabı

B)TEZKERELER VE ÖNERGELER

1.-Slovakya Millî Meclisinin vaki davetine
icabet edecek parlamento heyetinde yer alacak milletvekillerine
ilişkin Başkanlık tezkeresi (3/719)

2. -Yunanistan Millet Meclisinin vaki davetine icabet
edecek Parlamento heyetinde yer alacak milletvekillerine ilişkin
Başkanlık tezkeresi (3/720)

V.-ÖNERİLER

A) DANIŞMA KURULU ÖNERİLERİ

1.-(10/63) esas numaralı Meclis Araştırması
Komisyonunun 195 sıra sayılı raporunun gündemdeki
yeri, görüşme günü ve çalışma
süresine ilişkin Danışma Kurulu önerisi

VI.-KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.-926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2. -Yurtdışında Bulunanların
SosyalGüvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209)

3.-Emniyet Teşkilatı Kanununun Bir Maddesinde
Değişiklik Yapılmasına Dair 490 Sayılı
Kanun Hükmünde Kararname ve İçişleri
Komisyonu Raporu (1/217) (S. Sayısı :132)

4.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164)

5.- 625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168)

6.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanunda Değişiklik
Yapılmasına İlişkin Kanun Teklifi ve
Antalya Milletvekili Deniz Baykal ve 29 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İzmir Milletvekili Metin
Öney'in Aynı Mahiyetteki Kanun Teklifleri ile İstanbul
Milletvekili Bülent Ecevit ve 7 Arkadaşının,
Amasya Milletvekili Ahmet İyimaya'nın, 2972 Sayılı
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda Değişiklik
Yapılması Hakkında Kanun Teklifleri ve İçişleri
ve Anayasa Komisyonları Raporları (2/612, 2/409,
2/453, 2/522, 2/466, 2/547) (S. Sayısı :247)

VII. -SORULAR VE CEVAPLAR

A) YAZILI SORULAR VE CEVAPLARI

1. -Kırıkkale Milletvekili Kemal Albayrak'ın,
Kırıkkale kapalı spor salonu ve yüzme
havuzu inşaatına ilişkin sorusu ve Devlet Bakanı
Bahattin Şeker'in yazılı cevabı (7/2123)

2.-Kütahya Milletvekili Emin Karaa'nın,
Kütahya BAĞ-KUR Müdürlüğünün
eczacı ihtiyacına ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/2144)

3.-Bartın Milletvekili Cafer Tufan Yazıcıoğlu'nun,
Bartın Kurucaşile İlçesi Meydan Köyünün
orman köyü kapsamına alınmama nedenine
ilişkin sorusu ve Orman Bakanı M. Halit Dağlı'nın
yazılı cevabı (7/2149)

4. -Bartın Milletvekili Cafer Tufan Yazıcıoğlu'nun,
ziraat mühendisi istihdamı için bir sınav
yapılıp yapılmayacağına ilişkin
sorusu ve Tarım ve Köyişleri Bakanı Musa
Demirci'nin yazılı cevabı (7/2150)

5.-İzmir Milletvekili Metin Öney'in,
Kaçkar Dağı Millî Park Alanının
genişletilip genişletilmeyeceğine ilişkin
sorusu ve Orman Bakanı M. Halit Dağlı'nın
yazılı cevabı (7/2163)



I. -GEÇEN TUTANAK ÖZETİ

TBMM Genel Kurulu saat 15.00'te açılarak
beş oturum yaptı.

Ankara Milletvekili Ali Dinçer, Arnavutluk'ta
meydana gelen son sosyopolitik, ekonomik gelişmeler ve Türkiye'nin
Balkan politikasına,

Kütahya Milletvekili Emin Karaa, Türk Hava
Kurumunun sorunlarına, 

İlişkin gündemdışı
birer konuşma yaptılar.

Kars Milletvekili Yusuf Selahattin Beyribey'in, 14
Mart Tıp Bayramına ilişkin gündemdışı
konuşmasına, Sağlık Bakanı Yıldırım
Aktuna cevap verdi.

Ankara Milletvekili Cemil Çiçek ve
30 arkadaşının, Sosyal Yardımlaşma
ve Dayanışmayı Teşvik Fonu kaynaklarının
kullanımında partizanlık yapıldığı
ve keyfî davranıldığı iddialarını
araştırmak amacıyla bir Meclis araştırması
açılmasına ilişkin önergesi (10/177)
Genel Kurulun bilgisine sunuldu; önergenin gündemde
yerini alacağı ve Meclis araştırması
açılıp açılmaması konusundaki
öngörüşmelerin, sırasında yapılacağı
açıklandı.

Gündemin "Sözlü Sorular"
kısmına geçilerek;

1 inci sırada bulunan (6/258),

2 nci sırada bulunan (6/259),

3 üncü sırada bulunan (6/260),

4 üncü sırada bulunan (6/261),

5 inci sırada bulunan (6/262),

6 ncı sırada bulunan (6/269),

7 nci sırada bulunan (6/270),

Esas numaralı sözlü soruların,
üç birleşim içerisinde cevaplandırılmadıklarından,
yazılı soruya çevrildikleri ve gündemden
çıkarıldıkları bildirildi.

8 inci sırada bulunan (6/275),

9 uncu sırada bulunan (6/276),

10 uncu sırada bulunan (6/277),

11 inci sırada bulunan (6/278),

12 nci sırada bulunan (6/281),

13 üncü sırada bulunan (6/282),

14 üncü sırada bulunan (6/267),

15 inci sırada bulunan (6/268),

16 ncı sırada bulunan (6/279),

17 nci sırada bulunan (6/283),

18 inci sırada bulunan (6/284),

19 uncu sırada bulunan (6/285),

21 inci sırada bulunan (6/287),

22 nci sırada bulunan (6/289),

23 üncü sırada bulunan (6/290),

24 üncü sırada bulunan (6/291),

25 inci sırada bulunan (6/292),

26 ncı sırada bulunan (6/293),

27 nci sırada bulunan (6/294),

28 inci sırada bulunan (6/297),

29 uncu sırada bulunan (6/298),

30 uncu sırada bulunan (6/299),

31 inci sırada bulunan (6/300),

32 nci sırada bulunan (6/301),

33 üncü sırada bulunan (6/302),

34 üncü sırada bulunan (6/303),

35 inci sırada bulunan (6/304),

36 ncı sırada bulunan (6/305),

37 nci sırada bulunan (6/306),

38 inci sırada bulunan (6/307),

39 uncu sırada bulunan (6/308),

40 ıncı sırada bulunan (6/309),

41 inci sırada bulunan (6/310),

42 nci sırada bulunan (6/311),

43 üncü sırada bulunan (6/313),

44 üncü sırada bulunan (6/314),

45 inci sırada bulunan (6/315),

46 ncı sırada bulunan (6/316),

47 nci sırada bulunan (6/317),

48 inci sırada bulunan (6/318),

49 uncu sırada bulunan (6/319),

50 nci sırada bulunan (6/320),

51 inci sırada bulunan (6/321),

52 nci sırada bulunan (6/322),

53 üncü sırada bulunan (6/323),

54 üncü sırada bulunan (6/324),

55 inci sırada bulunan (6/325), 

56 ncı sırada bulunan (6/326),

58 inci sırada bulunan (6/329),

59 uncu sırada bulunan (6/330),

60 ıncı sırada bulunan (6/333),

63 üncü sırada bulunan (6/336),

64 üncü sırada bulunan (6/337),

66 ncı sırada bulunan (6/339),

Esas numaralı sözlü sorular, ilgili
Bakanlar Genel Kurulda hazır bulunmadıklarından
ertelendi.

20 nci sırada bulunan, Yalova Milletvekili
Yaşar Okuyan'ın, Atatürk Hava Limanında
yaşadığı iddia edilen bazı olumsuzluklara
(6/286),

65 inci sırada bulunan, Rize Milletvekili
Ahmet Kabil'in, Karadeniz -Samsun -Sarp yolu yapımına
(6/338),

Karaman Milletvekili Fikret Ünlü'nün;

67 nci sırada bulunan, Karaman -Ermenek arasındaki
yol yapımına (6/340),

68 inci sırada bulunan Karaman ile Ermenek
İlçesi afet evlerinin yapımına (6/341),

70 inci sırada bulunan, Denizli Milletvekili
Hilmi Develi'nin, Sivil Havacılık Yasasına
ilişkin sözlü sorularına, Devlet Bakanı
Ahmet Cemil Tunç;

57 nci sırada bulunan, Denizli Milletvekili
Hilmi Develi'nin, pamuk taban fiyatlarına ve birliklerine
(6/327),

Yalova Milletvekili Yaşar Okuyan'ın;

61 inci sırada bulunan, bürokrat atamalarındaki
tutuma (6/334),

62 nci sırada bulunan, öğretmenlerin
can güvenliğine (6/335),

69 uncu sırada bulunan, Karaman Milletvekili
Fikret Ünlü'nün, bulgur ihracatına, 

İlişkin sözlü sorularına
da, Devlet Bakanı Lütfü Esengün,

Cevap verdiler.

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmının;

1 inci sırasında bulunan 23 sıra
sayılı kanun tasarısının müzakeresi,
komisyon yetkilileri Genel Kurulda hazır bulunmadığından,
ertelendi.

5 inci sırasında bulunan, Yurt Dışında
Bulunanların SosyalGüvenlik Hakkında Borçlanma
Kanunu Tasarısının (1/569) (S. Sayısı
:209) görüşmelerine devam edilerek 10 uncu maddesine
kadar kabul edildi; 11 inci maddesi üzerinde bir süre
görüşüldü.

Kanun tasarı ve tekliflerini görüşmek
için, 20 Mart 1997 Perşembe günü saat 15.00'te
toplanmak üzere, birleşime 23.08'de son verildi.

Uluç Gürkan

Başkanvekili

 Zeki Ergezen Fatih Atay

 Bitlis Aydın

 Kâtip Üye Kâtip Üye

Mustafa Baş

İstanbul

Kâtip Üye


II. -GELEN KÂĞITLAR

20.3.1997 PERŞEMBE

Sözlü Soru Önergeleri

1. -Zonguldak Milletvekili Hasan Gemici'nin, SEKAYönetim
Kuruluna ve Genel Müdürlüğüne atama yapılmamasının
nedenine ilişkin Sanayi ve Ticaret Bakanından sözlü
soru önergesi(6/478) (Başkanlığa geliş
tarihi :14.3.1997)

2. -Zonguldak Milletvekili Hasan Gemici'nin, Çaycuma
Organize Sanayii Bölgesi alanı içinde yer alan
arazilerin kamulaştırma bedellerinin ne zaman ödeneceğine
ilişkin Sanayi ve Ticaret Bakanından sözlü
soru önergesi (6/479) (Başkanlığa geliş
tarihi :14.3.1997)

3.-Burdur Milletvekili Kazım Üstüner'in,
veteriner hekim ve veteriner sağlık teknisyenlerinin
özel hizmet tazminatlarına ilişkin Tarım
ve Köyişleri Bakanından sözlü soru
önergesi (6/480) (Başkanlığa geliş
tarihi :19.3.1997)

4.-Erzincan Milletvekili Mustafa Kul'un, Bingöl
-Yedisu İlçesi Sağlık Ocağının
sağlık merkezine dönüştürülüp
dönüştürülmeyeceğine ilişkin
Sağlık Bakanından sözlü soru önergesi
(6/481) (Başkanlığa geliş tarihi :19.3.1997)

5.-Erzincan Milletvekili Mustafa Kul'un, Erzincan
-Mecidiyeköy'e bağlı Eşekmeydanı
Mezrasının içme suyu sorununa ilişkin
Devlet Bakanından sözlü soru önergesi (6/482)
(Başkanlığa geliş tarihi :19.3.1997)

6. -Erzincan Milletvekili Mustafa Kul'un, Erzincan
-Kemah'a bağlı Kerer Köyünün sağlık
personeli ihtiyacına ilişkin Sağlık Bakanından
sözlü soru önergesi (6/483) (Başkanlığa
geliş tarihi :19.3.1997)

7.-Erzincan Milletvekili Mustafa Kul'un, Erzincan
-Çayırlı'ya bağlı Mantarlı
Köyünde su yükselmesi tehlikesi olup olmadığına
ilişkin Bayındırlık ve İskân
Bakanından sözlü soru önergesi (6/484) (Başkanlığa
geliş tarihi :19.3.1997)

8.-Erzincan Milletvekili Mustafa Kul'un, Erzincan'a
bağlı bazı yerleşim birimlerinde sulama
kanalı ve gölet yapımına ilişkin
Devlet Bakanından sözlü soru önergesi (6/485)
(Başkanlığa geliş tarihi :19.3.1997)

Yazılı Soru Önergeleri

1.-Niğde Milletvekili Akın Gönen'in,
organize sanayi bölgelerine sağlanan kredilere uygulanan
faiz oranlarına ilişkin Sanayi ve Ticaret Bakanından
yazılı soru önergesi (7/2322) (Başkanlığa
geliş tarihi :19.3.1997)

2.-Tekirdağ Milletvekili BayramFırat Dayanıklı'nın,
eğitim hastanelerinde görev yapan başasistanların
görev süreleriyle ilgili yönetmelik değişikliğine
ilişkin Sağlık Bakanından yazılı
soru önergesi (7/2323) (Başkanlığa geliş
tarihi :19.3.1997)

3. -Erzincan Milletvekili Mustafa Kul'un, Erzincan
-Merkeze bağlı Sütpınar Köyünde
depremden hasar gören konutlara ilişkin Bayındırlık
ve İskân Bakanından yazılı soru
önergesi (7/2324) (Başkanlığa geliş
tarihi :19.3.1997)

4.-Gaziantep Milletvekili Mustafa R. Taşar'ın,
Antalya Manavgat'a bağlı Yaylaalan Köyünün
içme suyu sorununa ilişkin Başbakandan yazılı
soru önergesi (7/2325) (Başkanlığa geliş
tarihi :19.3.1997)



BİRİNCİ OTURUM

Açılma Saati : 15.00

20 Mart 1997 Perşembe

BAŞKAN : Başkanvekili Uluç
GÜRKAN

KÂTİP ÜYELER : Fatih
ATAY (Aydın), Zeki ERGEZEN (Bitlis) 



BAŞKAN - Türkiye Büyük Millet
Meclisinin 71 inci Birleşimini açıyorum.

lll. - YOKLAMA 

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Edirne Milletvekili Ümran Akkan'a kadar yoklama
yapıldı)

BAŞKAN - Sayın milletvekilleri, toplantı
yetersayımız vardır; görüşmelere
başlıyoruz.

Gündeme geçmeden önce, üç
arkadaşıma gündemdışı söz
vereceğim.

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Hatay Milletvekili Mehmet Sılay'ın,
Doğu Türkistan'daki son gelişmelere ilişkin
gündemdışı konuşması ve
Millî Savunma Bakanı Turhan Tayan'ın cevabı


BAŞKAN - Gündemdışı
birinci söz, Hatay Milletvekili Sayın Mehmet Sılay'ın.

Sayın Sılay, Doğu Türkistan'daki
son gelişmeler konusunda konuşacak.

Buyurun Sayın Sılay. (RP sıralarından
alkışlar)

Süreniz 5 dakikadır.

MEHMET SILAY (Hatay) - Sayın Başkan,
değerli milletvekilleri; batıda Fransa'nın,
doğuda Kızıl Çin'in, tüm dünyanın
itirazına rağmen, nükleer patlamaları pervasızca
sürdürdüğü hepinizin malumudur.

Bitki örtüsü ve insan soyuna kasteden,
yeraltı ve yerüstü nükleer denemelerin yapıldığı
Doğu Türkistan'da zorunlu kürtaj ve kanserojen ilaçlarla
sözde nüfus planlaması zaten maksatlı
olarak ve acımasızca devam etmekte idi; ancak, Komünist
Çin'in, envai çeşit metotlarla yıllardır
Müslüman Uygur Türklerine karşı asimilasyon
uygulaması, yaşadığımız
şu günlerde sıcak savaşa dönüştü,
hatta kitlesel kıyıma dönüştü.

Dış haber merkezlerinden, ajanslarından
ve ulusal basınımızdan birkaç spot
haberle konuyu yeniden sizlere hatırlatmak istiyorum:

"4 Şubat akşamından; yani,
kadir gecesinden beri Çin güvenlik kuvvetleri ile
halk arasında sokak çatışmaları
sürüyor."

"Doğu Türkistan'da olağanüstü
hal... Binlerce Müslüman tutuklandı."

"Başkent Urumçi, Yarkent ve Kaşgar'da
sokağa çıkma yasağı ilan edildi."


"Beş büyük yerleşim merkezinin
kontrolü mücahitlerin eline geçti." 

"Kızıl Çin toplama kamplarında
işkenceden, açlıktan ve soğuktan 15 ilâ
25 yaş arası gençlerde ölümler başladı."

Değerli milletvekilleri, bu arada, Dışişlerimizin
insanı kahreden geleneksel ilgisizliği sürerken,
Avrupa Parlamentosu, bir raporla, Doğu Türkistan'daki
Çin vahşetini belgeledi.

Doğu Türkistan'ın elli yıllık
bağımsızlık davası, bugün,
tekrar, en insafsız şekilde dünya gündemine
gelip oturmuştur. Dün, bizim, Anadolu'da yaşadığımız
antiemperyalist direnişimiz, bugün, Doğu Türkistan'da
filizlendi. Komünist Çin'in 1949 yılında
zorla işgal ettiği Doğu Türkistan'da tam anlamıyla
bir kurtuluş savaşı başlamıştır.
Yarkent, Turfan ve Hotan'da, mücahitler, Çin kuvvetlerini
bozguna uğratıp, kurtarılmış mahalleler
ve kurtarılmış şehirler oluşturmaya
devam ediyorlar. 

Ayaklanma, öncekiler gibi münferit bir
olayla sınırlı kalmamış, tüm
Doğu Türkistan coğrafyasına yayılmıştır.
Bildiğiniz gibi, Doğu Türkistan'ın coğrafî
durumu ve jeostratejik yapısı, dış
yardım akışı açısından,
Bosna, Filistin ve Çeçenistan'a nispetle, tam bir
imkânsızlık içindedir. Şimdiden
Doğu Türkistan Halkının hür dünyayla
bütün ulaşım ve haberleşme bağlantıları
kesilmiş, havaalanları trafiğe kapatılıp,
uçuşlar iptal edilmiştir. Televizyonlardan
izlediğiniz gibi, Pekin ve Şanghay'daki patlamaların
sanığı olarak tutuklanan masum Uygur gençleri,
sorgulanmadan, sokak ortasında enselerine kurşun
sıkılarak katledilmektedirler. 

Değerli milletvekilleri, Kızıl
Çin'in, silahsız halk üzerinde seri infazlarla
katliamı sürdürmesine, Türkiye Cumhuriyeti
Devletinin ve milletimizin seyirci kalması elbet mümkün
değildir. Öz vatanlarında, inançlarını
özgürce yaşama uğruna ayaklanan Müslüman
Uygur Halkına ve Kızıl Çin hegemonyasında
elli yıldan beri hayat hakkı gasp edilmiş
olan Doğu Türkistan mazlumlarına yardım
etmek millî görevimizdir...

(Mikrofon otomatik cihaz tarafından kapatıldı)

BAŞKAN - Sayın Sılay, lütfen,
1 dakika içinde toparlayınız.

MEHMET SILAY (Devamla) - ...insanî görevimizdir
ve İslamî görevimizdir. Bu maksatla, Avrupa'nın
çeşitli ülkelerinde çalışan
vefakâr işçi kardeşlerimiz ilk yardımı
başlattılar. Anadolu'nun ilçe ve köylerinde
Doğu Türkistan'ın istiklali için imza kampanyası
başladı. İstanbul Aksaray Vakıflar
Bankasında açılan hesaba, milletimiz nakdî
bağışlar yapmaktadır. 

Değerli milletvekilleri, demokrasilerde, bir
meclisin meşruiyeti, halkın taleplerini dile getirmekle
ve hayata geçirmekle mümkündür. Millî
iradenin temsilcisi olan bu Yüce Meclis ve bu Meclisten çıkan
Hükümetimiz tarafından, Doğu Türkistan'ın
bağımsızlık davası derhal uluslararası
platformlara taşınmalıdır; yarın
çok geç olabilir. Doğu Türkistan'ın
dramı, Türk Hariciyesi tarafından, uluslararası
dengeler gözetilerek, Birleşmiş Milletlerin Güvenlik
Konseyi gündemine alınmalıdır; D-8'lerin
meclisinde müzakereye açılmalıdır.
 

(Mikrofon otomatik cihaz tarafından kapatıldı)

BAŞKAN - Sayın Sılay, teşekkür
ediyorum.

MEHMET SILAY (Devamla) - Değerli milletvekilleri,
partilerüstü ve müşterek bir sorun oluşuyla,
Türkiye Büyük Millet Meclisinin, özel gündemle
ve yalnız Doğu Türkistan olaylarını
görüşmek üzere, olağanüstü
toplanması şart olmuştur. 

İlgi ve duyarlılığınızın
devamını diler, saygılar sunarım.
(RP sıralarından alkışlar)

BAŞKAN - Teşekkür ediyorum Sayın
Sılay.

Gündemdışı konuşmayı
yanıtlamak üzere, Millî Savunma Bakanı
Sayın Turhan Tayan; buyurun efendim.

MİLLÎ SAVUNMA BAKANI TURHAN TAYAN (Bursa)
- Sayın Başkan, değerli milletvekilleri; Hatay
Milletvekili Sayın Mehmet Sılay'ın, Çin
Halk Cumhuriyetinin Sincan-Uygur Özerk Bölgesinde yaşayan
Uygur Türklerinin maruz kaldığı, hepimizi
derinden üzen muamele hakkındaki görüşlerini
hep beraber dinledik. Bu gündemdışı konuşmaya,
Hükümetimiz adına cevap vermek, daha doğrusu
açıklık getirmek üzere huzurlarınızda
bulunuyorum; Yüce Meclisi saygıyla selamlarım.

Sincan-Uygur Özerk Bölgesinde yaşayan
Uygurlarla aramızda yakın kültürel bağlar
bulunmakta ve ülkemizde çok sayıda Uygur kökenli
Türk vatandaşı bulunmaktadır. Bu nedenle,
Dışişleri Bakanlığımız,
Sincan-Uygur Özerk Bölgesindeki son gelişmeleri
yakinen izlemektedir. Çin Halk Cumhuriyeti yetkilileriyle
her düzeyde yapılan temaslarda, o bölgede yaşayan
Uygurların, bizim akrabalarımız olduğu,
bu nedenle de kendilerinin refah ve mutluluklarıyla ilgilenmemizin
doğal karşılanması gerektiği dile
getirilmiştir. 

Değerli arkadaşlarım, Hükümetimiz
ve bundan evvelki hükümetler, sadece Çin Halk
Cumhuriyetinin Sincan-Uygur Bölgesinde değil, ister Somali'de
olsun ister Bosna-Hersek'te olsun ister bir başka yerde
olsun, nerede olursa olsun, yaşayan kardeşlerimizin,
Türk kardeşlerimizin, Müslüman kardeşlerimizin,
Müslüman Türk kardeşlerimizin uğradığı
her haksızlık karşısında duyarlılık
göstermiştir ve bundan sonra da, duyarlılık
göstermeye devam edilecektir. Bu çerçevede,
bölgede meydana gelen son olaylardan derin bir endişe
ve üzüntü duyduğumuz, Çin Hükümetinin
bilgisine bir kez daha getirilmiş ve suhulet ve sağduyuyla
hareket edilmesini beklediğimiz kararlılıkla
bildirilmiştir. Ancak, takdir buyurulacağı üzere,
Birleşmiş Milletler Güvenlik Konseyinin 5 daimi
üyesinden biri olan ve Türkiye ile önemli bir potansiyel
ilişki teşkil eden Çin Halk Cumhuriyetiyle
ikili ilişkilerimize zarar vermeden; ancak, buradaki haksızlığa
da göz yummadan, soruna çözüm bulmaları
konusunda, ilgililer, yetkililer uyarılmıştır.

BAŞKAN - Sayın Bakan, bir dakikanızı
rica edebilir miyim.

Sayın milletvekilleri, bir sayın arkadaşımızın
konuşmasına, Sayın Bakan, lütfettiler,
cevap veriyorlar; lütfen, dinleme nezaketini gösterelim.


MİLLÎ SAVUNMA BAKANI TURHAN TAYAN (Devamla)
- Türkiye, bu politikasına uygun olarak, Sincan-Uygur
Özerk Bölgesini, Çin Halk Cumhuriyetinin bir
parçası olarak görmekte ve Çin Halk
Cumhuriyetinin toprak bütünlüğünün
korunmasına önem atfetmektedir.

Hükümetimiz, Çin Halk Cumhuriyeti
Hükümetinin, bölgede yaşayan Uygurları,
Türkiye ile Çin arasında bir dostluk köprüsü
olarak değerlendireceğine ve olayların daha fazla
tırmanmasını önleyici tedbirleri itidal
ve sağduyu içerisinde alacağına inanmaktadır.
Hükümetimiz ve Dışişleri Bakanlığımız,
bir bütün olarak, bu konunun yakın takipçisidir;
günbegün, anbean olaylar takip edilmektedir. 

Umarız ki, aklıselim galebe çalar
ve çok yakın bir zamanda, bu konuda, sizlere, hepimizin
yüreğini ferahlatacak haberler vermiş oluruz. 

Yüce Meclisi saygıyla selamlıyorum.
(DYP ve RP sıralarından alkışlar) 

BAŞKAN - Teşekkür ediyorum Sayın
Bakan.

2. -Elazığ Milletvekili Mehmet Ağar'ın,
Arnavutluk'taki son gelişmelere ilişkin gündemdışı
konuşması 

BAŞKAN - Gündemdışı
ikinci konuşma, Elazığ Milletvekili Sayın
Mehmet Ağar'ın.

Sayın Ağar, Arnavutluk'taki son gelişmeler
üzerinde konuşacak.

Buyurun Sayın Ağar. (DYP sıralarından
alkışlar)

Süreniz 5 dakikadır.

MEHMET AĞAR (Elazığ) - Sayın
Başkan, çok değerli milletvekilleri; tarihî,
kültürel, dinî ve demografik bağlarıyla,
Türkiye, coğrafyasının bir parçası
olan Balkan ülkeleri ve burada olan olaylarla çok
yakından ilgilenmek mecburiyetindedir. Bugünkü
şartlar içerisinde, meydana gelen Arnavutluk olaylarını
daha geniş boyut ve perspektif içerisinde görme
mecburiyetimiz vardır. 

Arnavutluk sınırının
hemen yanında, Kosova'da ve uzun sınırları
olan Makedonya'da önemli ölçüde Arnavut
nüfusu olduğunu biliyoruz. Kader birliği yaptığımız,
yıllarca aynı devletin tebaası olduğumuz
Arnavutların, Osmanlı İmparatorluğunun
parçalanmasıyla, bugün, bağımsız
bir devlet olarak kaldığını biliyoruz
ve son derece önemli bir dayanak noktası olarak, bu
bağımsız devlet ayaktadır. Ancak, son
günlerde meydana gelen banker skandalıyla birlikte,
bu ülke üzerinde, örtülü bazı
oyunların, bazı devletlerce gündeme getirildiği
görülmektedir. Özellikle Yunanistan'ın,
Kuzey Epir Bölgesi olarak, Güney Arnavutluk üzerinde
ciddî oyunları olduğunu görmezlikten gelebilmek
mümkün değildir. Bugün, bu ayaklanmanın
organizasyonu içerisinde, Atina'da lüks hayat içerisinde
yaşayan Arnavutluk ordusunun eski generallerinin ayaklanmayı
takiben buraya gönderildiği ve buradaki örtülü
faaliyetleri organize ettiği -ciddî bir şekilde-
görülmelidir. 

Aynı şekilde, Sırbistan açısından
meseleye bakıldığında, önemli bir
hareket alanı olan Kosova'yı, istediği biçimde,
operasyonel biçimde halledebilmek açısından,
bu kargaşanın son derece işine yaradığı
da net bir gerçek olarak görülmektedir. Hal böyle
iken, gerek Makedonya'da gerekse Kosova'da yaşayan Arnavutluk
nüfusunun tek moral güvencesinin Arnavutluk Devleti
olduğu bilinen bir olaydır. 

Bugün üzerinde yaşadığımız
Küçük Asya, stratejik açıdan dünyanın
en önemli bölgelerinden bir tanesidir. Balkanlar, Kafkasya,
Orta Asya ve Ortadoğu açısından mesele
ele alındığında, Türkiye, gelecekte,
dünyadaki siyasî güç dengesinin belirginleşeceği,
belirleneceği en önemli coğrafî bölge
üzerindedir. Dolayısıyla, geçmişte
Çanakkale'yi geçemeyen müttefiklerin, bugün,
çeşitli örtülü operasyonlarla Türkiye'yi
rahatsız ettiği gerçeği bir an bile akıldan
çıkarılmamalıdır. 

Olaya bu gözlükle bakıldığında,
Balkanlar meselesinin, Türkiye'nin hayatî meselelerinden
biri olduğu gerçeği gözden ırak tutulmamalıdır.
Büyük bir imparatorluğun mirasçısı
olduğumuzu bir an bile akıldan çıkarmamamız
gerekir. 

Bosna'daki olaylar çok taze, henüz hafızamızda;
gelecekte, Arnavutluk, Makedonya, Kosova gibi bölgelerde
aynı olayların olmaması bakımından,
Türkiye'nin, gerçekleri çok iyi analiz etmesi,
meseleleri yakın takip etmesi, ihtiyaç olan her
noktada müdahil olması mecburiyeti vardır.

Türkiye'nin bir Balkan gücü olarak
kalabilmesinin iki tane önemli dayanak noktası vardır:
Bunlardan bir tanesi, Güney Balkanların en kalabalık
nüfusu olan Arnavutlar ve Sancak ve Bosna-Hersek'teki Boşnak
Müslümanlardır. Güney Balkanlardaki Arnavut
nüfusunun kalbi ise, Arnavutluk ve Kosova'dır. Eğer
Arnavutluk meselesi istenilen biçimde çözülemezse,
bugün, Karadağ ve Makedonya'da yaşayan herkes ileride
katliam tehlikesiyle karşı karşıya kalır.

Bugün Güney Arnavutluk'ta ağırlığı
olan İtalyan ve Yunan mafyalarının karapara
birikimlerinin sonucunun, burada, bu banker olayıyla ortaya
çıkan bu meselenin ağırlıkla içerisinde
olduğu görülmektedir. Burada iki önemli şehir
vardır; birisi Avlonya, diğeri Sarande Kentidir. Bunların
her ikisi de Yunan, İtalyan ve Arnavut mafyalarının
en önemli faaliyet alanı içerisindedirler.
Biraz evvel söylediğime ilave olarak, gene, Afrika ülkelerinin
birisinde yaşamakta olan, Enver Hoca döneminde, daha
önceki idarî dönemlerde görev yapan eski
bakanların da bugün buralara gelip silahlı
ayaklanmalar organize ettiğini yakinen görürüz.


Mevcut Arnavutluk yönetimi, Türkiye'yle
bugüne kadar en sıcak ilişkiler kuran Berişa
yönetimidir. Dolayısıyla, Yunanistan tarafından
kuşatma altına alındığı
korkusuna kapılmaması için, mevcut yönetime
son derece dikkatli biçimde destek vermek mecburiyetimiz
ortadadır. Görünürdeki hedef Arnavutluk;
ama, perdenin arkasında görünmeyen hedef de,
Türk-Arnavut dostluğuna çok ciddî bir şekilde
darbe indirmektir.

 (Mikrofon otomatik cihaz tarafından kapatıldı)

BAŞKAN - Sayın Ağar, lütfen,
1 dakika içinde toparlayınız. 

MEHMET AĞAR (Devamla) - Dolayısıyla,
bu desteği gerçekleştirmek konusunda fazla geç
kalmanın hiçbir anlamı yoktur. Memnuniyetle
aldığım bilgiye göre, Dışişleri
Bakanlığının, önümüzdeki
günler içerisinde özel bir temsilci -inşallah
üst düzeyden olur- gönderme niyeti vardır.


Burada açlık tehlikesi vardır,
sıkıntılar vardır; süratle, uluslararası
bir fon kurulması, bu yardımın yapılması
konusunda öncülük etmemiz, Kızılayın
devreye girmesi, ekonomik ve siyasî destek için İslam
Konferansı Örgütünün harekete geçirilmesi,
konunun, NATO platformuna taşınması ve burada
örtülü operasyon yürütme durumunda olan
devletlerin de açık seçik biçimde
uyarılmasında fayda görülmektedir. Üstelik,
aramızda da savunma işbirliği anlaşması
vardır Arnavutluk'la. Bütün bu platformlardan
istifade etmek suretiyle, Türkiye'yle gerçekten çok
sıcak ilişkileri olan Arnavutluk Devlet Başkanı
ciddî biçimde desteklenmelidir. 

 (Mikrofon otomatik cihaz tarafından kapatıldı)

MEHMET AĞAR (Devamla) - Sayın Başkan,
saygılar sunuyorum. (DYP sıralarından alkışlar)

BAŞKAN - Teşekkür ediyorum Sayın
Ağar. 

Gündemdışı konuşmaya,
hükümet adına bir yanıt için söz
talebi yok. 

3. -Samsun Milletvekili Ayhan Gürel'in, adliye
personelinin intibak sorunlarına ve alınması
gereken tedbirlere ilişkin gündemdışı
konuşması ve Adalet Bakanı Şevket Kazan'ın
cevabı 

BAŞKAN - Gündemdışı
üçüncü konuşma, Samsun Milletvekili
Sayın Ayhan Gürel'in. (DSP sıralarından
alkışlar)

Sayın Gürel, adliyelerde 657 sayılı
Devlet Memurları Kanununa tabi çalışan
personelin yükseköğretim sonrası intibaklarının
yeniden yapılarak hak ettikleri dereceye yükseltilmeleri
ve özel hizmet tazminatından yararlanmaları
konusunda konuşacak.

Sayın Gürel, süreniz 5 dakikadır.


AYHAN GÜREL (Samsun) - Sayın Başkan,
değerli milletvekili arkadaşlarım; adlî
teşkilatta çalışan bazı personelle
ilgili -ki, zabıt kâtiplerinin- haksızlıkların
giderilmesi için tarafıma gönderilmiş
olan yazılı metne ilişkin, kendilerine Parlamentonun
desteğini alabilmek amacıyla söz almış
bulunuyorum; bu vesileyle, Yüce Heyeti içtenlikle
selamlıyorum.

Yazılı metinde, 657 sayılı
Kanunun 36 ncı maddesine göre, tahsil durumu itibariyle
zabıt kâtiplerinin yükselebilecekleri dereceler
belirtildiği halde, 190 sayılı Kanun Hükmünde
Kararnameye Ek-7 numaralı cetvelde, 1 inci ve 4 üncü
dereceler arasında zabıt kâtibi kadrosu bulunmadığından,
3046 sayılı Kanunda belirtilen hiyerarşik
kadrolarda yer almadıklarından, zabıt kâtiplerine
4 ve daha üst dereceler, kadrolar verilmemektedir; 4 ve daha
üst dereceli kadrolara verilen yüzde 40, yüzde
50-60 gibi özel hizmet tazminatlarından da yararlanamamaktadırlar
ve bu mağduriyetlerinin önlenmesi istenmektedir. Kaldı
ki, bu, Millî Eğitim Bakanlığında
ve İçişleri Bakanlığında
verilmektedir. Türkiye'deki tüm adliyelerde bu haksız
durumun söz konusu olduğu belirtilmektedir. 

Bu zabıt kâtibi arkadaşlarım,
Fatma Ünal, Ayşe Özdere, Reşat Ustaoğlu,
Eley Aşrelin, Hanifi Özçelik, Ramazan Cüre,
Asiye Yılmaz, Alaattin Yılmaz, Abdullah Tütüncü,
Nezihe Yalçın, Sami Coşkun ve Sema Kartal'dır.
Bunlardan, Fatma Ünal'ın Samsun İdare Mahkemesinde
açmış olduğu davaya, davalı idarenin
vermiş olduğu cevapta, aynen "13.8.1984 gün
ve 18488 sayılı Resmî Gazetede yayımlanan
190 sayılı Kanun Hükmünde Kararnamenin
eki cetvellerde 1 ilâ 4 üncü derecedeki kadrolar,
unvanlı kadrolar olup, Bakanlığımıza
ait kadro cetvellerinde 4 üncü derecede zabıt
kâtipliği kadrosu bulunmamaktadır.

Bu nedenle, zabıt kâtibi olan davacının
3 üncü derecenin 2 nci kademesine getirilmesi mümkün
bulunmamaktadır" denilmektedir.

Şimdi, önemli olan, yasama organı
Meclisin yapmış olduğu 657 sayılı
bir yasa var; bu yasanın içerisindeki düzenlemelerde,
örneğin, şu anda göstermiş olduğum
36 ncı maddenin (A) bendinde -ki "Ortak Hükümler"
başlığı altında- "sınıfların,
öğrenim durumlarına göre giriş ve yükselebilecekleri
derece ve kademeler aşağıda gösterilmiştir"
deniliyor.

Örneğin, ticaret lisesini bitirmiş
bir kamu görevlisinin, bir zabıt kâtibinin,
şu anda, 12'nin 2'sinden başlatılıp
3 üncü derecenin sonuna getirilmesi düzenlenmiş;
2 yıl süreli yükseköğrenimi bitirenlerin
10 uncu derecenin 2 nci kademesinden 1 inci derecenin son kademesine
kadar getirilmesi düzenlenmiş. 4 yıllık
öğrenimi tamamlamış olan bir zabıt
kâtibi, 9 uncu derecenin 1 inci kademesinden başlatılıyor,
1 inci derecenin son kademesine kadar yükseltilebiliyor.


Şimdi, böyle bir bağlamda, yine, 657
sayılı Kanunun 36 ncı maddesindeki düzenlemeyi
-ki, bunu Meclis düzenlemiş- ben size okumak istiyorum:
"...memuriyete giren emsallerinin ulaştıkları
derece ve kademeyi aşmamak kaydıyla, bitirdikleri
üst öğrenimin giriş, derece ve kademesine
memuriyette geçirdikleri başarılı hizmet
sürelerinin tamamı her yıl bir kademe, her
üç yıl bir derece hesabıyla ilave edilmek
suretiyle bulunacak derece ve kademeye yükseltilirler."


Yine, 36 ncı maddeyle ilgili olarak, kanun
hükmünde kararnamenin 8 inci maddesiyle 657 sayılı
Kanuna bir geçici madde eklenmiştir. Burada çok
açık olarak "...1.3.1975 tarihinden sonra kadrosuzluk
sebebiyle derece yükselmesi yapamayanların bu şekilde
geçen başarılı hizmet süreleri,
öğrenim durumlarına göre yükselebilecekleri
dereceleri aşmamak kaydıyla her yılı
bir kademe ve her üç yılı bir derece
verilmek suretiyle kadro şartı aranmaksızın
değerlendirilir" denilmektedir. 

Şimdi, burada, idarenin, o 190 sayılı
Kanun Hükmünde Kararnameye dayanması hukukî
mesnetten yoksundur. Önemli olan, 657 sayılı
Yasada az önce açıklamış olduğum
madde hükümleridir. Burada, kanun "kadro şartı
aranmaksızın -altını çizerek
belirtiyorum- öğrenim durumlarına göre ulaşmış
oldukları kademe ve dereceye yükseltilirler"
diyor. Şimdi, bu hususla ilgili elimde iki tane yargı
kararı var. Örneğin, İstanbul 2 No'lu İdare
Mahkemesinin vermiş olduğu bir kararında, aynen
"Fatih İcra Dairesinde zabıt kâtibi olarak
çalışan Abdülkadir Oran, 4 yıllık
İktisadî ve Ticarî İlimler Akademisini
bitirmiş ve idareye başvurarak 1 inci derecenin 2
nci kademesine yükseltilmesini istemiş, idare de 4
üncü derecenin..."

(Mikrofon otomatik cihaz tarafından kapatıldı)

BAŞKAN - Sayın Gürel, lütfen
toparlayalım. 

AYHAN GÜREL (Devamla) - Değerli arkadaşlarım,
5 dakika, gayet tabiî çok kısa bir zaman.
Burada, elimdeki delilleri ve elimdeki mahkeme kararlarını,
hazırlamış olduğum dosyayla Sayın
Bakana ileteceğim. Sayın Bakanın -kendisi hukukçudur,
avukattır- adliyelerde bu yükü taşıyan
ve haksızlığa uğramış bu arkadaşlarımızın
mağduriyetine çözüm bulacağına
inanıyorum. 

Bu kutsal çatının altında
bulunduğum müddetçe bu işin takipçisi
olacağım; çünkü, Türkiye Büyük
Millet Meclisinin yapmış olduğu bir yasanın
uygulanmama durumu söz konusudur. Bu mücadeleyi, 550
kişi hep birlikte vermemiz gerekir. Bu, sadece Ayhan Gürel'in
sorunu değil, benim değil, Parlamentoda bulunan tüm
milletvekillerinindir. Parlamento, aslî görevi olarak,
kanunu yapmıştır; ama, bu kanun uygulanmamaktadır.


Bu düşüncelerle, Yüce Heyeti
saygılarımla selamlıyorum; teşekkür
ediyorum. (DSP sıralarından alkışlar)

BAŞKAN - Teşekkür ediyorum Sayın
Gürel.

Sayın Bakan, yanıt vereceksiniz...

Buyurun.

ADALET BAKANI ŞEVKET KAZAN (Kocaeli) - Sayın
Başkan, sayın milletvekilleri; Demokratik Sol Parti
Samsun Milletvekili Ayhan Gürel Bey arkadaşımızın
yapmış olduğu gündemdışı
konuşmaya cevap vermek üzere huzurunuza çıkmış
bulunuyorum. Yüce Heyeti saygıyla selamlıyorum.

Önce, Samsun Milletvekili Sayın Ayhan
Gürel Bey kardeşimize, adliye mensuplarının,
özellikle zabıt kâtiplerinin dertlerine, problemlerine
karşı ortaya koyduğu bu yakın ilgiden
dolayı, kendilerine teşekkür ediyorum.

Değerli milletvekillerimiz, Adalet Bakanlığı
teşkilatında 657 sayılı Kanuna tabi
olan personel, merkezde çalışan, taşrada
çalışan ve Adlî Tıp Kurumuna
bağlı olarak çalışan personelden
oluşmaktadır. 

1 Ocak 1997 tarihi itibariyle, 657 sayılı
Kanuna tabi personel sayımız -kadro itibariyle,
kanunî kadro itibariyle- 72 145'tir; ancak, şu anda,
fiilen dolu olan kadromuz 57 528'dir, 14 617 kadromuz da boştur.
Bu dolu olan 57 528 kadronun yüzde 14'ü olan 8 276'sı
ilkokul mezunudur, yüzde 21'i olan 12 234'ü ortaokul
mezunudur, yüzde 36'sı olan 20 574'ü de lise
mezunudur. Yani, lise mezunu ve daha önceki devre eğitimden
geçmiş personel sayısı, fiilî
kadrolarımızın yüzde 71'ini oluşturmaktadır.


2 yıllık yükseköğretim
kurumundan mezun olan 5 891 kişi, 3 yıllık
yükseköğretim kurumundan mezun olan 121 kişi,
4 yıllık yükseköğretim kurumundan
mezun olan 8 927 kişi, 5 yıllık yükseköğretim
kurumundan mezun olan 10 063 kişi, 6 yıllık
yükseköğretim kurumundan mezun olan 442 kişidir.
Yani, 2 yıllıktan 6 yıllığa kadar
olan yükseköğretim kurumundan mezun olanların
oranı yüzde 29'u teşkil etmektedir.

Lise mezunu olarak memuriyete başlayan arkadaşlarımız,
bu arada, açıköğretimden faydalanarak yükseköğrenimlerini
tamamlıyorlar ve yükseköğrenimlerini tamamlayan
arkadaşlarımızın da -personel genel
müdürümüzden aldığım ifadeye
göre- intibakları süratle yapılıyor.


Burada, Ayhan Bey arkadaşımız,
özellikle, taşrada bulunan zabıt kâtipleri
üzerinde durdular. Hemen ifade edeyim: Merkezde olduğu
gibi, taşrada da, bizim, 1 inci dereceden 4 üncü
dereceye kadar kadrolarımız vardır ve bu
kadrolarda personelimiz de vardır. 1 inci derece kadrodan,
4 üncü derece kadroya kadar görev alan personel,
icra müdürleridir, yazı işleri müdürleridir,
idarî işler müdürleridir, bir de şeflerdir.

AYHAN GÜREL (Samsun) - Zabıt kâtipleri
yok Sayın Bakan...

ADALET BAKANI ŞEVKET KAZAN (Devamla) - Bunlar,
1'den 4'e kadar derecelendirilmektedir. Bunun yanında,
zabıt kâtipleri ile programcılar -biraz daha
aşağıya inelim- şoförler, santral
memurları; bunlar, 5 ilâ 15 derece arasında
kadrolarda hizmet görmektedirler. Tabiatıyla, arkadaşımızın
işaret buyurduğu, kanun hükmündeki kararname
çerçevesinde bir mağduriyetleri varsa bu arkadaşların,
elbette, bunların takibini yapmak, bu mağduriyetleri
gidermek, Adalet Bakanı olarak benim görevimdir; bunu,
en kısa zamanda takip ettireceğim ve neticesinden,
değerli milletvekili arkadaşımızı
bilgilendireceğim.

Bu arada, bendenize intikal eden, gündemdışı
konuşma çerçevesi içerisinde, bir de,
özel hizmet tazminatları hususu vardı. Zannediyorum,
arkadaşımız, zaman yetersizliğinden buna
temas edemediler. Ben, o konuya da kısaca açıklama
getirmek istiyorum: Bugün, Bakanlık merkez teşkilatında,
657 sayılı Kanuna göre çalışan
tüm personelimiz, yüzde 33 ilâ yüzde 140
arasında özel hizmet tazminatı almaktadır;
bu, 10 milyondan 44 milyona kadar bir değer arz ediyor. Taşra
teşkilatında çalışanlardan ise,
sadece, icra müdürleri, yazı işleri müdürleri
ve idare müdürleri bu özel hizmet tazminatını
almaktadırlar, yüzde 45'le yüzde 95 arasında,
maaşlarına göre ve bu da, 14 milyonla 30 milyon
arasında bir fark arz etmektedir. Taşrada çalışan
zabıt kâtibi ve diğer personele gelince, onlara,
özel hizmet tazminatı verilmiyor; ama, onlar, adalet
hizmeti tazminatı alıyorlar. Bu da, bir nevi özel
hizmet tazminatıdır. Bunlar da, aldıkları
maaşlar yanında, yüzde 40'la yüzde 45 oranında
adlî hizmet tazminatı alıyorlar. 

Ayrıca, tatbikatta, havuz denilen; ama, bir
diğer ifadeyle, adliyede çalışanlara,
yol giderleri tazminatı şeklinde ödenen bir
ödeme durumu daha vardır. O da, merkezde çalışan
memurlar için 3 ayda 12 milyon civarındadır;
taşra teşkilatında çalışanlarda
-ki, zabıt kâtipleri, şoförler, bunlar
hepsi dahil- 3 ayda 5 ilâ 15 milyon arasındadır.


Biz, bütün personelimizin mağduriyetini
ortadan kaldırmak, adaletin verimini artırmak ve
kendilerini, yargıda, gerçekten, etkin ve şevkle
hizmet yapar hale getirebilmek için -Bakanlık dışında
konuşuyorum- yazı işleri müdürlerimizden,
icra müdürlerimizden tutunuz, en düşük
derecede görev yapan personelimize varıncaya kadar,
tamamının durumlarını iyileştirmek
için bir çalışma içerisindeyiz.
Bu çalışmalardan, zaman zaman, gerek böyle
gündemdışı olarak yapılan konuşmalar
vesilesiyle gerekse milletvekili arkadaşlarımızın
yazılı sorularına vereceğimiz cevaplar
yoluyla kendilerini aydınlatacağımızı
ifade ediyor, Yüce Heyete saygılar sunuyor, özellikle
değerli Samsun Milletvekili arkadaşımız
Ayhan Beye bu önemli konuyu gündeme getirdiği için
teşekkür ediyorum. (RP ve DSP sıralarından
alkışlar)

BAŞKAN - Teşekkür ediyorum Sayın
Bakan.

Sayın milletvekilleri, oldukça verimli
bir gündemdışı konuşma süreci
olmuştur.

Türkiye Büyük Millet Meclisi Başkanlığının
iki adet tezkeresi vardır; okutup, bilgilerinize sunacağım:

B)TEZKERELER VE ÖNERGELER

1.-Slovakya Millî Meclisinin vaki davetine
icabet edecek parlamento heyetinde yer alacak milletvekillerine
ilişkin Başkanlık tezkeresi (3/719) 

  18 Mart 1997

Türkiye Büyük Millet Meclisi
Genel Kuruluna

Slovakya Millî Meclisinin vaki davetine istinaden,
Türkiye Büyük Millet Meclisini temsilen 6 kişilik
bir Parlamento heyetinin 13-17 Nisan 1997 tarihleri arasında
söz konusu davete icabet etmesi, Türkiye Büyük
Millet Meclisinin Dışilişkilerinin Düzenlenmesi
Hakkındaki 3620 sayılı Kanunun 6 ncı
maddesi uyarınca Genel Kurulun 25 Şubat 1997 tarih
ve 60 ıncı Birleşiminde kabul edilmiştir.

Adı geçen Kanunun 2 nci maddesi uyarınca,
heyetimizi oluşturmak üzere siyasî parti gruplarınca
bildirilen üyelerimizin isimleri Genel Kurulun bilgilerine
sunulur.

  Hasan Korkmazcan

  Türkiye Büyük Millet Meclisi

  Başkanı Vekili

Kamer Genç (Tunceli)

İsmet Atalay (Ardahan)

Bülent Tanla (İstanbul)

Recep Mızrak  (Kırıkkale)

M. Salih Katırcıoğlu (Niğde)

Kâzım Arslan (Yozgat)

BAŞKAN - Bilgilerinize sunulmuştur.

İkinci tezkereyi okutuyorum:

2. -Yunanistan Millet Meclisinin vaki davetine
icabet edecek Parlamento heyetinde yer alacak milletvekillerine
ilişkin Başkanlık tezkeresi (3/720)


  18 Mart 1997

Türkiye Büyük Millet Meclisi
Genel Kuruluna

Yunanistan Millet Meclisinin vaki davetine istinaden,
Türkiye Büyük Millet Meclisini temsilen 6 kişilik
bir Parlamento heyetinin 12-15 Nisan 1997 tarihleri arasında
Rodos'ta yapılacak Doğu Akdeniz Bölgesi Genç
Parlamenterleri Konferansına icabet etmesi, Türkiye
Büyük Millet Meclisinin Dışilişkilerinin
Düzenlenmesi Hakkındaki 3620 sayılı
Kanunun 6 ncı maddesi uyarınca Genel Kurulun 25
Şubat 1997 tarih ve 60 ıncı Birleşiminde
kabul edilmiştir.

Adı geçen Kanunun 2 nci maddesi uyarınca,
heyetimizi oluşturmak üzere siyasî parti gruplarınca
bildirilen üyelerimizin isimleri Genel Kurulun bilgilerine
sunulur.

  Hasan Korkmazcan

  Türkiye Büyük Millet Meclisi

  Başkanı Vekili

Nuri Yabuz (Afyon)

Celal Esin (Ağrı)

Yılmaz Ateş (Ankara)

Cengiz Altınkaya  (Aydın)

Mahmut Sönmez  (Bingöl)

Veli Aksoy (İzmir)

BAŞKAN - Bilgilerinize sunulmuştur.

Danışma Kurulunun bir önerisi vardır;
okutup, oylarınıza sunacağım:

V.-ÖNERİLER

A) DANIŞMA KURULU ÖNERİLERİ

1.-(10/63) esas numaralı Meclis Araştırması
Komisyonunun 195 sıra sayılı raporunun gündemdeki
yeri, görüşme günü ve çalışma
süresine ilişkin Danışma Kurulu önerisi


 No:60 Tarih : 20.3.1997

Danışma Kurulu Önerisi

18.3.1997 tarihli gelen kâğıtlarda
yayımlanan ve bastırılıp dağıtılan
(10/63) esas numaralı Meclis Araştırması
Komisyonunun 195 sıra sayılı Refah Partisinin
Süleyman Mercümek ile bağlantıları
ve ilişkileri konusundaki raporunun, gündemin "Özel
Gündemde Yer Alacak İşler" kısmında
yer alması ve görüşmelerinin, Genel Kurulun
25.3.1997 Salı günkü birleşiminde yapılmasının
ve görüşmelerin tamamlanmasına kadar çalışma
süresinin uzatılmasının Genel Kurulun
onayına sunulması Danışma Kurulunca
uygun görülmüştür.

  Hasan Korkmazcan

  Türkiye Büyük Millet Meclisi

  Başkanı Vekili 

 Salih Kapusuz Zeki Çakan

 RP Grubu Başkanvekili ANAP Grubu Başkanvekili


 Ali Rıza Gönül Hikmet Uluğbay

 DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

BAŞKAN - Danışma Kurulu önerisini
kabul edenler... Kabul etmeyenler... Öneri kabul edilmiştir.

Sayın milletvekilleri, gündemin "Kanun
Tasarı ve Teklifleriyle Komisyonlardan Gelen Diğer
İşler Kısmına" geçiyoruz.

Önce, sırasıyla, yarım
kalan işlerden başlıyoruz.

VI.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1.-926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23) 

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakerelerine kaldığımız yerden
devam edeceğiz.

Komisyon?.. Yok.

Görüşme ertelenmiştir.

2. -Yurtdışında Bulunanların
SosyalGüvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (1) 

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu raporunun müzakerelerine
kaldığımız yerden devam ediyoruz.

Sayın Komisyon ve Hükümet?.. Burada.

Sayın milletvekilleri, geçen birleşimde,
tasarının 11 inci maddesi üzerinde gruplar
adına konuşmalar tamamlanmış, şahısları
adına da bir sayın üye konuşmuştu.


Şimdi, 11 inci madde üzerinde şahısları
adına söz alan diğer milletvekillerinin isimlerini
okuyorum: Kâzım Arslan, Mehmet Aykaç, Sıtkı
Cengil, Hikmet Sami Türk.

Buyurun Sayın Arslan.

KÂZIM ARSLAN (Yozgat) - Sayın Aykaç
konuşacaklar efendim.

BAŞKAN - Siz konuşmuyorsunuz...

Sayın Aykaç, buyurun.

Sayın Aykaç, süreniz 5 dakikadır.

MEHMET AYKAÇ (Çorum) - Sayın
Başkan, değerli arkadaşlar; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 11 inci maddesi üzerinde
şahsım adına söz almış bulunuyorum;
Yüce Heyetinizi saygıyla selamlıyorum.

Değerli arkadaşlar, 11 inci madde, Kasa
gelirlerinin işletilmesini içermektedir. Şahsî
kanaatim odur ki, bu Kasanın oluşturulması,
günümüz şartları içerisinde
oldukça iyi düşünülmüş
ve Kasanın gelirleri de, günümüz şartlarında,
ekonomik ve iktisadî kurallar çerçevesinde
değerlendirilmeye çalışılmıştır.


Bunun üzerinde başka türlü söz
söylemeye hiç gerek görmüyorum. Bu yasanın
hayırlı olmasını diliyor, hepinize
saygılar sunuyorum. (RP sıralarından alkışlar)

BAŞKAN - Teşekkür ederim Sayın
Aykaç.

Sayın milletvekilleri, madde üzerinde
8 değişiklik önergesi vardır. Önergeleri...

SALİH KAPUSUZ (Kayseri) - Arkadaşlarımız
önergeleri geri alıyor efendim.

BAŞKAN - Geri alıyorsunuz...

SALİH KAPUSUZ (Kayseri) - Evet, efendim.

BAŞKAN -Önergeler geri alındı.

Maddeyi oylarınıza sunacağım;
ancak, maddeyle ilgili bir yazım hatasını
Komisyonun görüşüne sunmak istiyorum. 

"Madde 11.- Kasanın gelirleri;

a) Devletin çıkardığı
borçlanma senetlerine yatırmak,

b) Faiz haddî yürürlükteki hükümlere
göre en yüksek düzeyde olmak üzere T.C. Ziraat
Bankasına yatırmak

suretiyle işletilir." 

Sayın Komisyon, Başkanlıkça,
bu maddeyi (a) bendindeki "yatırmak" ve (b) bendindeki
"yatırmak" süzcüklerini çıkararak,
virgülle ayırarak ve "suretiyle işletilir"
ifadesinin önüne "yatırılmak"
sözcüğünü getirerek daha anlamlı,
daha düzgün ve usulüne uygun bir biçime
getirmek üzere bir redaksiyon yapılması öngörülüyor.
Bu görüşe katılıyor musunuz?

SAĞLIK, AİLE, ÇALIŞMA ve
SOSYAL İŞLER KOMİSYONU BAŞKANI NEVZAT
KÖSE (Aksaray) - Çoğunluğumuzun olmaması
nedeniyle katılamıyoruz; ancak, bizce uygundur.

BAŞKAN - Bu durumda, madde, Başkanlıkça,
bu  şekilde düzenlenecektir.

Maddeyi düzenlenecek şekliyle oylarınıza
sunuyorum: Kabul edenler... Kabul etmeyenler... Madde kabul edilmiştir.

Şimdi, 12 nci maddeyi okutuyorum: 

Yurtdışı Topluluk Sigortası


MADDE 12. - Türkiye ile ikili sosyal güvenlik
sözleşmesi bulunmayan ülkelerde iş üstlenen
Türk veya yabancı işverenler yanında
çalışacak Türk işçilerinin
malullük, yaşlılık ve ölüm
sigorta kollarına tabi tutulmaları için çalışılan
her ülkeye göre ve bu Kanunun 3 üncü maddesinin
ikinci fıkrasında belirtilen gün karşılığı
dolar esas alınarak Çalışma ve Sosyal
Güvenlik Bakanlığınca belirlenecek genel
şartlarla Kasa işverenle topluluk sigortası
yapabilir.

Bu Kanuna göre topluluk sigortasına prim
ödenmiş süreler, 506 sayılı Kanuna
göre prim ödenmiş süre olarak kabul edilir.

Çalışma ve Sosyal Güvenlik
Bakanlığı, çalışılan
ülkeye göre topluluk sigortası uygulamasını
zorunlu kılabilir.

BAŞKAN - 12 nci madde üzerinde, Demokratik
Sol Parti Grubu adına Sayın Mustafa Karslıoğlu;
buyurun. (DSP sıralarından alkışlar)

Sayın Karslıoğlu, süreniz
10 dakikadır.

DSP GRUBU ADINA MUSTAFA KARSLIOĞLU (Bolu) - Sayın
Başkan, değerli milletvekilleri; 209 sıra sayılı
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
12 nci maddesi üzerinde, Demoktarik Sol Parti Grubu adına
söz almış bulunmaktayım; Grubum adına
hepinizi saygıyla selamlar, en iyi dileklerimi bildiririm.

"Madde 12.- Türkiye ile ikili sosyal güvenlik
sözleşmesi bulunmayan ülkelerde iş üstlenen
Türk veya yabancı işverenler yanında
çalışacak Türk işçilerinin
malullük, yaşlılık ve ölüm
sigorta kollarına tabi tutulmaları için çalışılan
her ülkeye göre ve bu Kanunun 3 üncü maddesinin
ikinci fıkrasında belirtilen gün karşılığı
dolar esas alınarak Çalışma ve Sosyal
Güvenlik Bakanlığınca belirlenecek genel
şartlarla Kasa işverenlerle topluluk sigortası
yapabilir. 

Bu Kanuna göre topluluk sigortasına prim
ödenmiş süreler, 506 sayılı Kanuna
göre prim ödenmiş süre olarak kabul edilir.

Çalışma ve Sosyal Güvenlik
Bakanlığı, çalışılan
ülkeye göre topluluk sigortası uygulamasını
zorunlu kılabilir." 

Sayın milletvekilleri, daha önce de belirttiğim
gibi, bu yasa tasarısı, bir defa, yazılışı,
anlatışı gayet zor bir yasa tasarısı;
birbiriyle çelişkilerle dolu. Şu 12 nci maddeyi
bile anlamak için, defalarca okumak lazım; çok
bozuk bir yazı düzeniyle yazılmış,
imla hatalarıyla dolu...

BAŞKAN -  Sayın Karslıoğlu,
bir dakika...

Sayın miletvekilleri, lütfen, hatibi
sükunetle dinleyelim, sohbetleri kulislere taşıyalım.

Buyurun Sayın Karslıoğlu.

MUSTAFA KARSLIOĞLU (Devamla) - Sayın milletvekilleri,
bir hekim olarak, sosyal güvencenin ne kadar önemli
olduğunu biliyorum. Son yirmi yılda yurt dışında
gelişen müteahhitlik hizmetleri için ve yurt
dışında bu sektörde çalışan
işçilerimiz için bir topluluk sigortası
gerekli görülebilir. Biliyorsunuz, gerçekten,
müteahhitlerimizle övünebiliriz. Özellikle,
dış ödemelerde çok büyük katkıları
vardır ve dünyanın dörtbir köşesinde,
artık, en gelişmiş ülkelerin müteahhitleriyle
de yarışmalara girmektedirler ve yarışmaları
almaktadırlar. Zaman zaman basında, yayında
izlediğimiz gibi, Rusya'da, Ortadoğu ülkelerinde,
hatta Batı'da, müteahhitlerimiz çok güzel
hizmetler vermektedir. Birçok insanlarımız
da -tabiî, ülkemizde yoğun bir işsizlik var,
her milletvekili arkadaşıma da zannediyorum günde
birçok insan gelip, kendilerinin yurt dışında
bir işe gitmelerine yardımcı olmaları
için ricada bulunurlar- her gün geliyorlar; biz de,
işte, yurt dışında yükümlülük
almış müteahhit firmalara telefon ederek "yahu,
bu işsizdir, inşaat işçisidir, bunları
alabilir misiniz" diyoruz; yani, bunlar, gidiyor, çalışıyor.
Özellikle Ortadoğu'da yıllardır yaşayan,
hatta sağlıkları bozulan, herhangi bir sosyal
güvenceye kavuşmadan gelen ve belirli birikimi yapamayan
dünya kadar yurttaşlarımız vardır.
Elbette ki, bunların disiplinize edilmesi, çalıştıkları
günlerin bir sosyal güvenceye dönüştürülmesi
kaçınılmaz hale gelmiştir.

Bilindiği gibi, bu yönde, daha önce
de birtakım yasalar çıkarılmıştır.
30.5.1978'de 2148 sayılı Yasa, 8.5.1985'te 3201
sayılı Yasa çıkarılmış;
bunlarda da, bu konulara gayet geniş yerler verilmiştir.
Daha önce de belirttiğimiz gibi, bu yasanın, kısaca,
özeti şudur: Bu yasayla 400 bin yurttaşımız
müracaat edecektir. 5 000 işgünü üzerinden,
günde 2,5 dolardan 12 500 dolar ödeyecek ve bu, 5 milyar
para yapacaktır. Bunun 1 milyarı Yurtdışı
Sosyal Güvenlik Kasasına güvence olarak verilecek,
4 milyar dolar da, işte, meşhur kaynak paketimize
kaynak aktaracaktır.

Tabiî, burada, az öncede belirttiğim
gibi, gerçekten, insanlarımızın sosyal
güvenceye kavuşması çok güzel bir
şey. Ben, hekim olarak, 35 yıldır, özellikle,
genel sağlık sigortasının özlemini
çeken bir kişiyim. 

Biliyorsunuz, ülkemizde, 19-26 Mart, Yaşlılar
Haftasıdır. Tüm yaşlılarımıza
huzur ve mutluluklar diliyorum, uzun, sağlıklı
ömürler diliyorum.

Daha önce çıkan 2022 sayılı
Yasa diye nitelendirdiğimiz bir yasayla yaşlılarımızın
veya kendilerine bakacak kadar mal varlıkları olmayan
ve çalışma gücü olmayan insanlara
verilen -o yeşil karttan önce- bir de yeşil karnemiz
vardı. O bile, insanlarımız için büyük
bir güvencedir. Biz, hastanelerde, zaman zaman, yaşlılarımızda
o karneyi görünce, sanki bize bir millî piyango
vurmuş gibi oluyordu; diyorduk ki: Bak, senin de güvencen
var, hastane ücretlerini devlet karşılayacak;
hiç olmazsa, üç aydan üç aya aylığını
aldığın zaman, evinin başköşesinde
onurlu bir şekilde oturabileceksin; çünkü,
o gün senin almış olduğun bir para olacak.

Bundan sonra, yeşil kart olayı, sağlık
açısından, kısmen de olsa yurttaşlarımızı
rahatlattı. Bu yasanın çıkmasına
neden olanlara da teşekkür ediyorum.

Yine, konumuza gelecek olursak, 506 sayılı
Sosyal Sigortalar Kanunu, topluluk sigortasını,
yani, hastalık, analık, malullük, yaşlılık
ve ölüm gibi durumlardaki sosyal güvenceyi belirtmiştir.
Ayrıca, Anayasamızın 61 inci maddesinde de
"Devlet, harp ve vazife şehitlerinin dul ve yetimleriyle,
malul ve gazileri korur ve toplumda kendilerine yaraşır
bir hayat seviyesi sağlar" denilmektedir. Yani, bu, bir
Anayasa emridir, Anayasa gereğidir. 

"Devlet, sakatların korunmalarını
ve toplum hayatına intibaklarını sağlayıcı
tedbirleri alır. 

Yaşlılar, Devletçe korunur. Yaşlılara
Devlet yardımı ve sağlanacak diğer haklar
ve kolaylıklar kanunla düzenlenir." 

Az önce belirttiğim 2022 sayılı
Yasa bunun bir örneğidir. 

"Devlet, korunmaya muhtaç çocukların
topluma kazandırılması için her türlü
tedbiri alır. 

Bu amaçlarla gerekli teşkilat ve tesisleri
kurar veya kurdurur."

Bir de, artık şunu çok iyi bilmemiz
lazım: Genel olarak bir tabir vardır; ağaçlara
bakmayalım, ormana bakalım. Yani, diyorum ki burada,
günü kurtaracak, geleceği riske sokacak, ipotek
altına sokacak yasalarla uğraşmayalım;
kalıcı, uygar, demokratik, hukuk devletine yakışır
yasalar çıkaralım, birlik ve beraberlik içinde,
uzlaşarak çıkaralım.

Bugün, bütün dünyada, gelişmiş
ülkelerde, gelişmekte olan ülkelerde, sosyal güvenlik
kurumları, kuruluşları, büyük bir
sıkıntı içerisindedir. 

Bakın, çeşitli ülkelerdeki
sosyal güvenlik harcamalarının millî
gelir içindeki payı: İsveç'te yüzde
34, Hollanda'da yüzde 33, Danimarka'da yüzde 30, Fransa'da
yüzde 29, Belçika'da yüzde 27, Almanya'da yüzde
27 -Avrupa Birliği ortalaması  yüzde 26- İngiltere'de
yüzde 24, İtalya'da yüzde 24, İspanya'da
yüzde 22, Amerika Birleşik Devletlerinde yüzde
12,6, Türkiye'de ise yüzde 4,5. 

Bugün, çok klasik bir sosyal güvenlik
kuralı vardır, bu kural oturmuştur; sosyal
güvenliğin üç ayağı vardır;
işçi primi, işveren primi ve hazine yardımı;
yani, böyle, yasaları zorlayarak, geleceği ipotek
altına alarak, riske sokarak, sağlıklı
olmayan sosyal güvenlik yasaları çıkarmaya
çalışmayalım. Aklın yolu birdir,
doğru tektir; reform niteliğindeki yasaları çıkarmaya
çalışalım.

 Zaten, daha önce de, her gelen konuşmacı
arkadaşımızın da belirttiği gibi,
bu yasa tasarısı Anayasaya aykırıdır,
bu Meclisten çıksa bile, belki de -tabiî ki,
kararı bağımsız yargı verecektir-
 Anayasaya aykırı olma nedeniyle iptal edilecektir.
Bu konuyu da göz önüne alırsak, yine de
İktidara söylüyorum, gelin, böyle, hayalî
kaynak arama paketleriyle uğraşmayın, sizin deyiminizle,
pansuman tedbirleriyle hastayı iyileştirmeye çalışmayalım,
hastaya yerinde, kararlı, sağlıklı bir
teşhis koyalım, hastayı yetenekli uzmanların
eline verelim, gereken şekilde tedavi edelim, en az zararla
kurtaralım ve sağlığına kavuşturalım.


Son olarak, bu madde de çelişkilerle
doludur, dövizle borçlanmayı amaçlamaktadır.
Demokratik Sol Parti olarak, bu maddeye de olumsuz oy vereceğiz.
Demokratik Sol Parti, yurttaşlarımızın,
gerek yurt içinde gerek yurt dışında
olsun, hepsinin daha çağdaş yasalarla sosyal
güvenceye kavuşturulması ilkesini seçim
bildirgesinde ve programında net ve objektif bir şekilde
dile getirmiştir. 

Yüce Meclise saygılar sunarım.
(DSP sıralarından alkışlar)

BAŞKAN - Teşekkür ediyorum Sayın
Karslıoğlu. 

Sayın milletvekilleri, lütfen, sohbetlerimizi
kulislerde yapalım. 

Cumhuriyet Halk Partisi Grubu adına, Sayın
Bekir Kumbul.

Buyurun Sayın Kumbul. (CHP sıralarından
alkışlar)

CHP GRUBU ADINA BEKİR KUMBUL (Antalya) - Sayın
Başkan, Yüce Meclisin değerli üyeleri; Cumhuriyet
Halk Partisinin, Yurtdışında Bulunanların
Sosyal Güvenlikleri Hakkında Borçlanma Yasa
Tasarısının 12 nci maddesi hakkındaki
görüşlerini sunmak üzere kürsüye
çıkmış bulunuyorum; bu vesileyle, Yüce
Meclisi saygıyla selamlıyorum. 

Değerli arkadaşlarım, görünen
o ki, 12 nci maddeye geldik; biz, yanlışları
anlatmaktan bıktık; ama, sizler, yine de, bunu çıkarmakta
ısrarlı gözüküyorsunuz. Yine, 12
nci madde de bir yanlıştır, onu sergilemeye
çalışacağım; ama, ondan önce,
9 uncu, 10 uncu ve 11 inci maddelerde  şahısları
adına söz alan arkadaşlarımızın
konuşmalarından sonra, bazı konularda yanlış
algılamalar olduğu kanısına vardım;
onu dile getirmeden de geçemeyeceğim.

Özellikle "neden dolar üzerinden borçlanılıyor"
sorusuna, yurt dışındaki insanlar Türk
Lirası mı arasın; işte, dolar olarak
yatırabilirler gibi bir cevap verilmişti. Oysaki,
bu yasa tasarısının özünde, yurt
dışında bulunmuş vatandaşlarımızın
-ama, devamlı orada ikamet etmiyor; bulunmuş, bir
saat bulunmuş, beş gün bulunmuş, on gün
bulunmuş; kaçakçılık için
gitmiş, turistik seyahat için gitmiş veya hacca
gitmiş, dönmüş- hepsi bundan yararlanır
durumda oluyor. Öyleyse, bunlar zaten Türkiye'de yaşıyor;
Türkiye'de yaşadığına göre,
elbette ki, Türk Lirasını da bulur. Yani, en
azından, vatandaşlarımız, bunu bir
hak gibi görürler ve yararlanmak isterlerse, bunu bilmeleri
lazım; bir. 

İkinci vurgulamak istediğim, devamlı,
aktuaryel hesabın iyi yapıldığı
söyleniyor. Değerli arkadaşlarım, aktuaryel
hesabı biz de yapıyoruz, yaptırıyoruz;
ama, biliyoruz ki, 2000'li yıllarda, 2003'te, 2004'te,
o kasa bitecektir; ömrü olan arkadaşlarımız
da görecektir. Bunu, burada, kayıtlara geçmesi
açısından söylemek istiyorum. Onu, aslında,
siz de biliyorsunuz ve onun için de 3 üncü maddeye,
zorunluluk durumlarında günlük 2,5 dolarlık
borçlanma miktarının Bakanlar Kurulu kararıyla
değiştirilebileceği hükmünü getiriyorsunuz.
Nedir onun anlamı; onun anlamı, 2003 veya 2004'te
kasa boşaldığı zaman 2,5 dolarlık
miktar artırılsın; bunun anlamı budur.
Öyleyse, gerçekten ciddî aktuaryel hesap yapılmamıştır.


Gelelim 12 nci maddeye... Değerli arkadaşlar,
12 nci madde, yurt dışında bulunan işçilerimizin
topluluk sigortasıyla ilgilidir. 12 nci maddeye kadar olan
kısımda, yurt dışında bulunan
vatandaşlarımızın kendileri için
prim yatıracakları öngörülüyordu.
Neydi o hüküm: Vatandaşımız, günlük
2,5 dolar üzerinden, 5 bin işgününü
dolduracak, 12 500 doları kendisi ödeyecekti. Burada
öyle değil. Bu maddenin özelliği odur. Bu maddenin
özelliği: Yurt dışında çalışan
işçilerimiz -ama, ikili sosyal güvenlik anlaşması
yapmadığımız ülkelerde çalışan
işçilerimiz- işveren tarafından sigortalanacak;
yani, burada, primi ödeyecek olan, işverendir. Topluluk
sigortasının anlamı bu.

Değerli arkadaşlar, genellikle bu hükmün
kapsamı da şudur: Yurt dışında,
ikili sosyal güvenlik anlaşması yapmadığımız
herhangi bir ülkede, bir vatadaşımız,
düşünelim ki inşaat sektöründe
çalışıyor, altı ay, bir sene
çalıştı... Burada "bu kanun hükmüne
bağlı olarak borçlanır" deniliyor.
Varsayalım ki, altı ay çalıştı.
Bu kişi, bu kanun hükmüne göre borçlanacaksa,
işveren, işçiyi, 5 bin işgünü
için sigortalı yapacak. Peki, ne kadar prim ödeyecek:
İşveren, işçi için, günde
2,5 dolar üzerinden 12 500 dolar borçlanıverecek!..
Ne kadar süre için: Bunu daha önceki maddelerde
görmüştük; işveren, kısa aralıklarla
üç taksit halinde, 12 500 dolar, işçi
için borçlanmış olacak. Benim buradan
anlamaya çalıştığım bu.
Peki, işveren, bir veya iki yıl çalıştırdığı
bir işçi için, neden 5 bin işgünü
karşılığı miktarı borçlanıversin
ve baştan bunun primini ödesin?! Eğer, bundan bunu
anlayacaksak, bu bir yanlıştır. 

İkinci yanlış şu: Kişi,
20 yaşında gitmiş, çalışıyor
ve 5 bin işgünü borçlandı; yani,
baştan 5 bin işgünü borçlanacak,
55 yaşına kadar bekleyecek, 55 yaşında
emekli olacak!.. Bunun, mantıkla ilgisi yok. Aslında,
bunu, Sayın Bakanın, gerçekten, burada -bizim
anlamadığımız bir şey mi var- izah
etmesini istiyorum. Ben, bu tasarının 12 nci maddesini,
inanın, anlamış değilim. Eğer, işveren
borçlanacaksa, neden yirmi sene yahut da yirmibeş
sene yahut da ellibeş yaşına kadar çalıştırmayacak
da, altı ay çalıştıracak ve
onun için borçlanacak veya altı ay çalıştıktan
sonra geriye dönerse, bunun geri kalanını kim
borçlanacak? Kişi kendisi borçlanamazsa ne
olacak?

O nedenle, tasarının diğer maddelerindeki
yanlışlıklar, 12 nci maddede de vardır
ve 12 nci maddenin, bu yasa tasarısının diğer
maddelerinden farklılığı da, ödemeyi
kendisi değil, işveren yapacaktır; bu bir çelişkidir.
Onun için, bu maddeye bu şekliyle evet diyebilmek
mümkün değil; ama, bizim anlamadığımız
bir şey varsa, bunu, Sayın Bakanın, burada
özellikle açıklamasını istiyorum.

Değerli arkadaşlar, baştan beri,
bu yasa tasarısının gerçekten bir
sosyal güvenlik sistemine uygun olmadığını,
devletin katkısının olmadığını,
sosyal güvenlik için üçüncü
ayağın devlet ayağı olması gerektiğini
vurguladık geldik, aktuaryel hesabın ciddî
şekilde yapılmadığını vurguladık
geldik; ama, her nedense, oralarda kulaklar kapatıldı.
Bu madde gerçekten bizim anladığımız
gibiyse bir yanlıştır; ama, biz yanlış
anlamışsak, Sayın Bakanın, burada bu
maddeyi izah etmesini diliyorum. Bu şekliyle, bizim, bu
tasarıya "evet" diyebilmemiz mümkün
değil.

Bu vesileyle, tekrar, Yüce Meclisi saygıyla
selamlıyorum.

Teşekkür ederim. (CHP ve DSP sıralarından
alkışlar)

BAŞKAN - Teşekkür ederim Sayın
Kumbul.

Doğru Yol Partisi ve Refah Partisi Gruplarının
söz talebi yok. 

Anavatan Partisi Grubu adına, Sayın
Emin Kul; buyurun. (ANAP sıralarından alkışlar)

Sayın Kul, şahsınız adına
olan konuşmayla birlikte, süreniz 15 dakikadır.

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısının
12 nci maddesi üzerinde, Anavatan Partisi Grubu adına,
görüşlerimizi belirtmek üzere söz almış
bulunuyorum; görüşlerimizi arz etmeden evvel,
sizleri saygıyla selamlıyorum. 

Sayın milletvekilleri, tasarının
12 nci maddesi, Türkiye ile ikili sosyal güvenlik anlaşması
bulunmayan ülkelerde iş üstlenen Türk ve
yabancı işverenlerle, kasanın, bunların
çalıştırdıkları Türk
işçileri için topluluk sigortası yapabileceğini
belirtip, bu konuda, Sosyal Sigortalar Kanununa atıf yapmıştır.
Böylece de, bir nevi, al gülüm ver-gülüm
kasası, başka bir sigortacılığa
soyunmuştur. 

506 sayılı Kanunun 86 ncı maddesiyle
öngörülen topluluk sigortası, iş kazaları
ile meslek hastalıkları, hastalık, analık,
malullük, yaşlılık ve ölüm
sigortalarının birine, birkaçına veya
hepsine işçilerin toplu olarak tabi tutulmalarını
içerir. Ayrıca, topluluk sigortasının
genel şartları, sigorta kurumunca tespit edilir;
Bakanlıkça sadece onaylanır; doğrudan
doğruya, Bakanlık, herhangi bir tespit yapamaz. Topluluk
sigortası, sigorta kurumu niteliği olan bir kurumca
yapılır; böyle sandukaya dönecek bir sandık
tarafından yapılmaz. Sigortacılık
işlevi olduğu, bir tüzelkişilik halinde bulunduğu
ve geleceği dahi kuşkulu, böyle bir antika kasayla,
böylece sandukaya dönecek bir sandıkla, topluluk
sigortası yapmak söz konusu olamaz. Kaldı ki,
bu kanaatimize, âdeta, tasarıyı hazırlayan
Bakanlık da iştirak etmiş olacak ki, yapılacak
topluluk sigortasının genel şartlarının
tespitinde, kasayı değil, Çalışma
ve Sosyal Güvenlik Bakanlığını yetkili
kılmıştır ve hiç gereği
yokken, topluluk sigortasını, malullük, yaşlılık
ve ölüm sigortasıyla sınırlamıştır.


Maddenin ikinci fıkrasında yer alan,
topluluk sigortasına prim ödenmiş sürelerin,
506 sayılı Kanuna göre primi ödenmiş
süre olarak kabul edileceği atfı, topluluk sigortasına
karşı yapılacak ödemelerin kasa tarafından
değil, âdeta Sosyal Sigortalar Kurumu tarafından
yapılacağı gibi bir sonuç doğurmaktadır.
Sosyal Sigortalar Kurumu primini almadığı bir
sigorta işleminin yükümlülüğüyle
karşı karşıya bırakılmaktadır.
Zira, topluluk sigortası ödemeleriyle ilgili olarak,
gerek bu maddede ve gerekse tasarı hükümlerinde
herhangi bir açıklık, maalesef yoktur. 

12 nci maddenin son fıkrası, Bakanlığın
çalışılan ülkeye göre topluluk
sigortası uygulamasını zorunlu kılabileceği
de, boşlukta kalan bir hüküm olarak karşımızdadır.
Topluluk sigortasının kapsayabileceği kesim
itibariyle herhangi bir aktüer hesabın yapıldığı
da kuşkuludur. 

Dün, burada, sandukaya dönecek bu sandığın
aktüer durumunun ne olduğunu çok açık
biçimde ve tasarı gerekçesinde yazılan
rakamları ve tahminleri ele alarak, önünüze
sermiş bulunuyoruz. Bunun aksine bir aktuarya hesabı
olduğuna dair herhangi bir cevabı henüz almış
değiliz. Bizim sunduğumuz aktüer tabloda, en çok
beş yıl içinde, bu sandığın
sandukaya döneceğinin ispatı yapıldı.
Bu kanunun çok faydalı olduğunu söyleyen
arkadaşlarımız, bir sigorta kanununun aktüer
dengesinin nereye dayandığını ve neye
dayandığını da buradan açıklamak
ve Yüce Meclisi tatmin etmek mecburiyetindedirler. Topluluk
sigortasının kapsayabileceği kesim itibariyle
herhangi bir aktüer hesabının yapıldığından
bu nedenle kuşkuluyuz; çünkü, al gülüm-ver
gülüm sandığı, bir de topluluk sigortasına
doğru el uzatmıştır. 

12 nci maddenin birinci fıkrasının
atıf yaptığı "Borçlanma Esasları"
başlıklı 3 üncü maddenin ikinci
fıkrası, işçinin borçlanmasıyla
ilgilidir. Bu kanun tasarısının arz ettiğim
hükümlerine göre, ölüm, maluliyet ve
yaşlılık sigortası için, işçi,
12 500 dolar ödemek suretiyle bu haller karşılığa
aylığa hak kazanabilmektedir. Bu durumda, kasa ile
topluluk sigortası yapan işveren, çalıştırdığı
işçi için, bu işçiyi çalıştırdığı
süreyle ilgili, gün sayısı x 2,5 dolar
mı ödeyecektir; yoksa 12 500 doların tamamını
mı ödeyecektir? Bu konu açıkta kalmaktadır.
İşveren, işçiyi çalıştırdığı
süreyle ilgili primi ödeyecekse, işçi,
yaşlılık, malullük aylığına,
ölüm aylığına hak kazanabilmek için
ve bu kanundan yararlanabilmek için, neden bir kez daha
12 500 dolar ödesin? İşverenin onun adına
yaptığı topluluk sigortasının
gün sayısının mütebakisini öder
ve yaşlılık, ölüm, maluliyet aylığına
hak kazanır. Görülüyor ki, tasarının
bütün hükümleri, birbiriyle çatışkanlık
ve çelişki içindedir. İşveren,
bu tasarının uygulanmasında öngörülen
12 500 doları ödeyecekse, şayet, yapacağı
topluluk sigortası ödemesi, çalıştırdığı
gün sayısıyla sınırlı
değilse, sonraki işveren -yani, işçi başka
bir işverene geçti, o da topluluk sigortası
yapabilecek bir işveren- neden, 12 500 dolar daha ödesin,
eğer, topluluk sigortası kapsamına girecekse?
Daha önce bu işçi adına 12 500 dolar
ödenmiş, bir topluluk sigortası yapılmış.
Şimdi, başka bir işyerinde, başka bir
işverenin emrine girecek, bunların içinde
daha önce hakkında ödeme yapılmayan işçiler
de olabilir, yapılan işçiler de olabilir;
ama, hakkında ödeme yapılan işçiler
için, niye, işveren 12 500 dolar daha ödesin,
topluluk sigortası yapsın? İşveren
de yine prim ödeyecekse, eğer, sonraki işveren,
yine bu primi ödeyecekse, bu ödemenin işçiye
faydası ne olacaktır? Tabiî, bunun, ödemeye
kıyasen faydası ne olacaktır? Bütün
bu sorunlar, boşlukta kalan sorunlar olarak, tasarıyla
halledilmeyen sorunlar olarak karşımızdadır.


İşveren, işçiyi çalıştırdığı
süreyle ilgili prim ödeyecekse, primi ödenen bu
günler için, bu kanundan yararlanmak isteyen işçi
için, 5 bin günü tamamlamak üzere borçlanma
yapabilmek gibi bir istisna söz konusu olmadığından,
düzenlenen bu maddenin işlerliği değil, tasarıyla
-arz ettiğim gibi- çatışkanlığı
söz konusudur. 

Şimdi, bu denli yekdiğeriyle çelişik
ve çatışkanlık taşıyan
hükümler içeren bir tasarının üzerinde
ciddiyetle durarak yaptığımız eleştirileri,
sudan cevaplarla geçiştirmek mümkün değildir.
Hâlâ, vakit geçmiş değildir. Hâlâ,
Hükümetin, Komisyonun, tasarıyı geri alma,
yeniden düzenleme, akıllarından geçen
amaca uygun olarak tekrar Yüce Meclise getirme imkânları
vardır. Bu imkânın var olduğunu, belki
her madde üzerinde yaptığımız eleştirilerin
sonunda tekrar hatırlatmak lüzumunu hissediyorum;
çünkü, bu tasarı, hakikaten literatüre
geçebilecek ve Yüce Meclis kurulduğundan bu güne
kadar böylesine lafzı birbiriyle çelişen
ve hedefi itibariyle görülmemiş bir tasarı
olarak karşımızda bulunmaktadır. 

Sayın milletvekilleri, bu tasarıyı
müzakere ederken gruplar adına konuşan bütün
arkadaşlarım ve şahısları adına
konuşan muhalefet milletvekili arkadaşlarım,
açıkça, ayrıntılı olarak
görüşlerini bildirdiler; fakat, her şeye
rağmen, tasarının oylamasında, maddelerin
oylamasında, maddeler buradan çoğunlukla geçti.
Çoğunluk, hukuk demek midir; bunun münakaşasını
kendi vicdanımızda ve zihnimizde yapmak mecburiyetindeyiz.
Hatta bilimsel gerçekleri "çoğunlukla"
ortadan kaldırmak mümkün müdür; yani,
2 çarpı 2, 4 ederse; siz el kaldırarak, hayır,
2 çarpı 2, 6 eder diye karara bağlarsanız,
bu acaba bilimsel bir gerçek olur mu?..

Demokratik yapılanma içinde çoğunluk,
elbette ki, bir unsur olarak ortada; ama, uluslararası
kurallar varsa, belli bilimsel kurallar varsa ve yüz yılların
oluşturduğu inkâr edilemeyecek gerçekler
varsa ve bunların oluşturduğu bir hukuk sistemi
varsa, sadece çoğunluğa dayanarak, işi "demokratik
sonuç budur" diye bağlamak mümkün değildir.
Ben, hiçbir atıf yapmadan, yani, yanlış
anlaşılmasını arzu etmeden örnek
vereyim: Hitler'in de meclisi vardı, o meclisten de kararlar
çıkmıştı; o meclisten çıkan
kararlar, kanunlar vardı; bunlar da kanundu. Jivkov'un
da, daha düne kadar, Bulgaristan'da meclisi vardı;
o meclisten de kanunlar çıktı, çoğunlukla
kararlaştırıldı; bunlar da kanundu.
O ülkenin halkları tarafından kanun diye kabul
edilmiş, kanun saygısı görmüş.
Acaba bunlar, uluslararası hukuka, demokratik hak ve özgürlüklere,
insan haklarına ve haysiyetine ve yüz yılların
biriktirdiği bilimsel kurallara uygun kanunlar mıydı?
Yoksa, sadece, çoğunluğun tahakkümü altında
çıkmış veyahut da belli bir azınlığın
çoğunluk parmaklarıyla ve onların tahakkümü
altında çıkmış kanunlar mıydı?
Bunlara, kanun diyebilirsiniz; ama, hukuk diyemezsiniz. Türkiye,
bir kanun devleti değil; Türkiye, bir hukuk devletidir
ve demokratik bir hukuk devletidir. Çoğunlukla her
şeyi halletmek mümkün görülmemelidir
ve çoğunlukla halledilen her şeyin demokratik
hukuk devleti içerisinde işlerlik kazanabilmesi için,
insanlığın, bilimin deneylerinden süzülüp
gelmiş olması lazım. Yoksa, buraya getirdiğiniz
her metni, oyladığınız zaman, bunu kanun
diye kabul ettirip, sonra, işte kanun budur derseniz; bu
kanun anlayışında biz yokuz. Bu önümüzdeki
tasarıyı, oylamalarda, kanun anlayışıyla
desteklememenizi istirham ediyorum; kanun devleti anlayışıyla
desteklememenizi istirham ediyorum. Hukuk açısından
bakın, sigortacılık kuralları açısından
bakın, kapsayacağı insanlar ve Anayasamıza
aykırılığı açısından
bakın ve lütfen, oylarınızı o
istikamette verin. 

Bu kanun tasarısı, maalesef, birbiriyle
çelişik, sosyal güvenlik sistemimizin temeline
dinamit koyan, Anayasamıza aykırı, çalışanları
himaye etmeyen, lumpen kesimleri himaye etmek isteyen, ne olduğu
belli olmayan bir kasaya bağlanan, sonunda beş sene
sonra sandukaya dönüşecek ve milletin sırtına
yük olarak yıkılacak malî hükümleri
içeren bir kanun tasarısıdır. Bu madde
de, arz ettiğim çelişkilerle tasarının
içerisinde yer almıştır; reddini istirham
eder, saygılarımı arz ederim. (ANAP, DSP
ve CHP sıralarından alkışlar)

BAŞKAN -Teşekkür ediyorum
Sayın Kul. 

Sayın Mehmet Aykaç, buyurun efendim.
(RP sıralarından alkışlar)

MEHMET AYKAÇ (Çorum) - Sayın
Başkan, değerli arkadaşlar; 209 sıra sayılı
kanun tasarısının 12 nci maddesi üzerinde,
şahsım adına söz almış bulunuyorum;
Yüce Heyetinize saygılar sunuyorum.

Bu kanun tasarısının 12 nci
maddesinde, Türkiye ile ikili sosyal güvenlik sözleşmesi
bulunmayan ülkelerde iş üstlenen Türk veya
yabancı işverenlerin yanında çalışacak
Türk işçilerinin malullük, yaşlılık
ve ölüm sigorta kollarına tabi tutulmaları
için yapılacak olan topluluk sigortası sistemine
ait esaslar belirtilmiştir. Bu, maddede, gayet açık
bir şekilde belirtilmiştir. 

Bunu arz ettikten sonra, benden önce konuşan
iki değerli sözcü arkadaşımın
iki husustaki ifadelerine katılmadığımı;
dolayısıyla, zabıtlara da geçen bu
ifadelerin tashihini arz etmek istiyorum. 

Şöyle ki: Bir değerli sözcümüz,
bu kanundan istifade edecekleri sayarken "kaçakçılık
yapmak için yurtdışına çıkış-giriş
yapan vatandaşlar da bundan yararlanacak" dediler.
Bu ifade, vatandaşlarımızı rencide
eden bir ifadedir. Sanırım, değerli sözcü
arkadaşımız sürçülisan etmiştir;
o da, bunun zabıtlara böyle geçmesini istememektedir.
Bunun düzeltilmesini arz ediyorum; zira, bu kanundan kimlerin
istifade edeceği, tasarıda gayet açık
bir şekilde belirtilmiştir. Bunu bilgilerinize arz
ediyorum.

Yine, bir değerli sözcümüz, Türkiye
Büyük Millet Meclisinde çıkarılan
kanunları, Hitler'in, Jivkov'un meclisinde çıkarılan,
çoğunluğa dayalı olarak çıkarılan
kanunlara benzetti. Bu, gayet talihsiz bir ifadedir; bunu da sürçülisan
olarak kabul ediyorum; çünkü, Türkiye Büyük
Millet Meclisini ve bu Mecliste benimsenen kanunları, Hitler'in
meclisine ve o mecliste çoğunluğa dayalı
olarak alınan kararlara, kanunlara benzetmek, hiçbir
zaman, bir milletvekilinin bilerek söyleyebileceği bir
şey değildir. Bunun da düzeltilmesini arz ediyor,
Yüce Heyetinizi saygıyla selamlıyorum. (RP
sıralarından alkışlar)

BAŞKAN - Teşekkür ediyorum Sayın
Aykaç.

MURTAZA ÖZKANLI (Aksaray) - Sayın Başkan,
madde üzerinde verilmiş önergelerimizi geri çekiyoruz.

NİHAT MATKAP (Hatay) - Efendim, naylon zaten;
çekerler...

BAŞKAN - Madde üzerindeki önergeler
geri çekilmiştir.

Maddeyi oylarınıza...

ZEKİ ÇAKIROĞLU (Muğla) - Sayın
Başkan, karar yetersayısının aranmasını
istiyoruz.

BAŞKAN - Karar yetersayısını
arayacağım.

Maddeyi oylarınıza sunuyorum: Kabul
edenler... Kabul etmeyenler... Karar yetersayısı
yoktur.

Sayın grup başkanvekilleri ne kadar
ara verelim?

TEMEL KARAMOLLAOĞLU (Sıvas) - 10 dakika
ara verelim Sayın Başkan.

SAFFET ARIKAN BEDÜK (Ankara) - Saat 16.45'e
kadar ara verelim Sayın Başkan.

BAŞKAN - Saat 16.45'te toplanmak üzere,
birleşime ara veriyorum.

Kapanma Saati : 16.32


İKİNCİ OTURUM

Açılma Saati : 16.50

BAŞKAN : Başkanvekili Uluç
GÜRKAN

KÂTİP ÜYELER : Fatih
ATAY (Aydın), Zeki ERGEZEN (Bitlis) 


 

BAŞKAN - Türkiye Büyük Millet
Meclisinin 71 inci Birleşiminin İkinci Oturumunu
açıyorum. 

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Müzakerelere kaldığımız
yerden devam ediyoruz.

Komisyon ve Hükümet yerinde. 

12 nci maddeyi oylayıp yeniden karar yetersayısını
arayacağız. 

Maddeyi oylarınıza sunuyorum:  Kabul
edenler... Kabul etmeyenler... Madde kabul edilmiştir, karar
yetersayısı vardır. 

13 üncü maddeyi okutuyorum:  

Yönetmelik

MADDE13.-Bu Kanun uygulaması ilgili
usul ve işlemler Maliye Bakanlığı Hazine
Müsteşarlığı, Sosyal Sigortalar Kurumu
Genel Müdürlüğü ile T. C. Ziraat Bankasının
uygun görüşü alınarak Çalışma
ve Sosyal Güvenlik Bakanlığınca çıkarılacak
yönetmelikle belirlenir.

BAŞKAN - Sayın milletvekilleri, okunan
maddede bir imla eksikliği var. "Bu Kanun uygulaması
ilgili..." denilmiş "uygulamasıyla ilgili"
olarak düzeltilecektir. 

Madde 13 için grupların söz talepleri?..


Cumhuriyet Halk Partisi Grubu adına, Sayın
Oya Araslı; buyurun efendim. (CHP sıralarından
alkışlar) 

Sayın Araslı, süreniz 10 dakikadır.


CHP GRUBU ADINA OYA ARASLI (İçel) -
 Teşekkür ederim Sayın Başkan. 

Sayın Başkan, değerli milletvekilleri;
sizleri saygıyla selamlayarak sözlerime başlamak
istiyorum. 

Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 13 üncü maddesiyle
ilgili olarak Cumhuriyet Halk Partisi Grubunun görüşlerini
dile getirmek üzere huzurunuza çıkmış
bulunuyorum. 

Söz konusu tasarının 13 üncü
maddesi, bu kanunun uygulamasıyla ilgili usul ve işlemlerin
Çalışma ve Sosyal Güvenlik Bakanlığınca
çıkarılacak yönetmeliklerle belirleneceğini
ifade etmektedir. Bu yönetmelikler, hangi kanunun uygulanmasıyla
ilgili usul ve esasları gösterecektir değerli
arkadaşlar; yurt dışında bulunanlara
sosyal güvence vaadiyle oluşturulacak güvenlik
kasası hesabından, devlete, yüzde 20 kaynak
aktarmaya yönelik bir kanunla ilgili usul ve işlemleri
gösterecektir. 

Değerli milletvekilleri, bu kanun tasarısındaki
sosyal güvenlik anlayışının mantığını
kavramak mümkün değildir. Sosyal devlette, sosyal
güvenlik sistemiyle, toplumda korunması gereken kesimlerin,
emekçi kesimlerin sosyal güvenliği sağlanır;
bunun için de kurulacak kurumlara devlet katkı yapar.
Bana, çalışanların sosyal güvenlik
için oluşturduğu kaynağa katkı sağlamak
yerine, ondan nereye harcayacağı belli olmayan paylar
alan bir başka sosyal devlet olma iddiası içerisindeki
devleti gösteremezsiniz; ama, ne yazık ki, bu kanun
tasarısı, Anayasasında sosyal devlet olduğu
yazılı olan Türkiye Cumhuriyetini böyle
eşi, örneği yeryüzünde bulunmayan acayip
bir sosyal devlet konumuna düşürmektedir. 

Ayrıca, bu kanun tasarısının
ortaya koymuş olduğu sosyal güvenlik anlayışı,
Anayasaya taban tabana karşıt bir sosyal güvenlik
anlayışıdır; çünkü,
Anayasa Mahkememiz çeşitli kararlarında, sosyal
güvenlik sistemine katkı payı olarak toplanan
primlerin, ancak, yine sosyal güvenlik amacıyla harcanması
gerektiğini ifade etmiştir. 

Anayasa Mahkemesinin bu kararları ortada dururken,
sosyal güvenlik kurumuna katkı paylarıyla oluşturulacak
fonun Hazinenin başka ihtiyaçlarına harcanmasına
imkân verecek bir düzenlemenin bu yasa tasarısıyla
ortaya konulması, Anayasanın 153 üncü
maddesinde ifadesini bulan Anayasa Mahkemesi kararlarının
bağlayıcılığı ilkesine olduğu
kadar, yine Anayasamızda ifadesini bulan Anayasanın
üstünlüğü ve bağlayıcılığı
ilkelerine de aykırıdır. 

Bu kanun tasarısı bir kasa oluşturmaktadır
ve bu kanun tasarısının gerekçesinde,
bu kasanın özerk bir yapıda olduğu ifade
edilmektedir; ama, tasarının kasa yönetimiyle
ilgili hükümleri incelendiğinde, bu yönetimin
hiç özerk olmadığı, ayrıca
yöneticiler arasında prim ödeyenlere de hiç
yer verilmediği gözükmektedir.

Bu kanun tasarısı kendi öz para
birimimizi bir kenara bırakmıştır değerli
arkadaşlar. Halbuki, bir devlete devlet niteliğini kazandıran
birkaç unsur vardır ve bu unsurlardan birisi de,
bir devletin kendi parasını basması, kendi
para birimine sahip olmasıdır; ama, bu kanun tasarısı,
nedense, Türkiye Cumhuriyeti Devletinin para birimini bir
kenara bırakmakta ve Amerikan Doları üzerine
birtakım düzenlemeler getirmektedir. Bunu da, ben,
devlet olma vasfımız açısından,
devletimizin egemenliği açısından fevkalade
sakıncalı bir düzenleme olarak gördüğümüzü
ifade etmek istiyorum.

Bu kanun tasarısı eşitlik ilkesini
de bir kenara bırakmaktadır. Hepimizin bildiği
gibi, sosyal güvence, emeğin ve çalışmanın
karşılığıdır. Halbuki, burada,
hiç emek sarf etmemiş olanlara da, emek sarf ederek
sosyal güvence sağlama durumuna gelmiş olanlar
gibi, sosyal güvence sağlanmaktadır. Bunun, ne
sosyal güvenlik anlayışıyla ne de Anayasadaki
eşitlik ilkesiyle uzaktan yakından bir ilişkisi
yoktur; aksine, bu ilkelere fevkalade aykırı bir
durumu ortaya çıkarmaktadır. Ayrıca,
bu eşitliğe aykırı sosyal güvence,
kime sağlanmaktadır; yurt dışında
bulunanlara. 

Değerli arkadaşlarım, yurt dışında
bulunma, fevkalade geniş kapsamlı bir kavramdır.
Yurt dışında çalışmakta
olanlar da yurt dışında bulunanlar kavramının
kapsamına girer, seyahat amacıyla birkaç
saat yabancı bir ülkede bulunmuş olanlar da,
bu kavramın kapsamına girer. Yani, biz, Türkiye'yi,
başka devlet tabiiyetinde bulunan kişilere de, para
ödemeleri karşılığında, sosyal
güvenlik sağlama durumuna sokmaktayız. Bunun da
mantığını anlamak mümkün değildir.


Bunun, ILO sözleşmelerinin gerektirdiği
bir durum olduğu ifade edildi. Ben, bu sözler karşısında
bir tek şey söylemek istiyorum: Böyle bir iddiada
bulunan, ILO sözleşmelerini de okumuş olabilir
ama, anlamış olduğunu kimse söyleyemez.
ILO sözleşmelerinde dile getirilmiş olan olay
başka olaydır; "milliyet farkı gözetilmeksizin,
tabiiyet farkı gözetilmeksizin" diye dile getirilmiş
olan olay, buradaki olaydan farklı bir olaydır.


Bu haliyle bu tasarı, kimlere hitap ettiği
dahi belirsiz olan bir tasarı durumundadır ve bu
tasarıyla sosyal güvenlik satılmaktadır.
Parayı veren, sosyal güvenlikten yararlanacaktır.
Böyle bir sosyal güvenlik mantığını
kabul etmek mümkün değildir! Böyle bir sosyal
güvenlik mantığı, çalışanlara
hakaret anlamını taşır. Bugüne
kadar yürürlükte olan sosyal güvenlik sistemleri,
çalışırken ödemede bulunana, katkıda
bulunana sağlamıştır; ama, böyle,
sosyal güvenlik satışı gibi, hiç
emek sarf etmeyen kimselere sosyal güvenlik sağlayan
bir mantık, hiçbir yerde geçerli değildir,
buna bir örnek gösteremezsiniz. Kaldı ki, burada,
öyle bir düzenleme var ki, yurtdışında
bulunanların aileleri de, bu imkândan, sosyal güvenlik
satın alma imkânından yararlanabilecekler.
Aile de, fevkalade geniş kapsamlı bir kavram değerli
arkadaşlar. Hukukta, derece derece akrabalar vardır;
birinci dereceden akrabalık, ikinci dereceden akrabalık,
kan bağları diye. Aile fertleri dediğiniz zaman,
kimdir bunun kapsamına girenler, kime uygulayacaksınız
bu yasayı, kaçıncı dereceye kadar
akrabalar para vererek sosyal güvenlik satın alma
imkânından yararlanacaklar? Böyle bir yasa olmaz.
Bu tasarının fevkalade özensiz hazırlanmış
bir tasarı olduğu bu hükümlerden anlaşıldığı
gibi, ikidebir, burada, yazımıyla ilgili lüzum
duyulan düzeltmelerden de ortaya çıkmaktadır.


Bu tasarı, bir tek zihniyeti yansıtıyor:
Bir an önce para bulalım, kaynak ihtiyacımızı
karşılayalım, bizden sonra ne olursa olsun.
Burada, defeatle uyarmaya çalıştık,
Anayasaya aykırı olduğunu iddia ettiğimiz,
Anayasa Mahkemesinin kararlarından bu aykırılığın
açıkça ortaya çıktığı
birtakım yasalarla, Sosyal Sigortalar Kurumunun ve Emekli
Sandığının mallarını satış
imkânı ele geçirildi. Bununla amaçlanan,
sadece, Hazinenin kaynak ihtiyacını gidermekti.
Şimdi, kaynak olarak, memurun, işçinin emeğiyle
biriken fonları, malları, kendine bir kazanç
kaynağı olarak gören Hükümetin, bu kere,
gözünü, yurt dışında çalışanların
oluşturacağı fona diktiği anlaşılmaktadır.

(Mikrofon otomatik cihaz tarafından kapatıldı)

BAŞKAN - Sayın Araslı, lütfen,
1 dakika içerisinde toparlayın.

OYA ARASLI (Devamla) - Böyle bir mekanizmanın,
çok kısa zamanda çökecek bir sosyal
güvenlik sistemini ortaya çıkaracağı
açıktır. Kimseyi "size sosyal güvenlik
satıyorum" diye aldatmayalım. Çıkacak
böyle bir yasayı, Cumhuriyet Halk Partisi Grubu olarak,
bu şekliyle kabul etmemiz mümkün değildir.


Bunu ifade ederken, bir şeyi, tekrar, Hükümet
üyelerine hatırlatmak istiyorum: Lütfen, bu tür
düzenlemelerle Yüce Meclisin vaktini almaktan vazgeçsinler;
Anayasaya aykırı düzenlemelerle, işçinin,
çalışanın ve yurt dışında
bulunanların katkılarıyla oluşacak
kaynaktan ellerini çeksinler; Hükümete başka
kaynaklar aramaya, emek vererek kaynak oluşturup sonra onu
tüketmenin yollarını araştırmaya
yönelsinler.

Saygılar sunuyorum efendim. (CHP sıralarından
alkışlar)

BAŞKAN - Teşekkür ediyorum Sayın
Araslı.

Anavatan Partisi Grubu adına, Sayın
Aslan Ali Hatipoğlu; buyurun. (ANAP sıralarından
alkışlar)

Sayın Hatipoğlu, süreniz 10 dakikadır.

ANAP GRUBU ADINA ASLAN ALİ HATİPOĞLU
(Amasya) - Teşekkür ederim Sayın Başkan.

Sayın Başkan, değerli milletvekilleri;
görüşülmekte olan 209 sıra sayılı
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
13 üncü maddesi üzerinde, Anavatan Partisi Grubu
adına söz almış bulunmaktayım;
bu vesileyle, Yüce Heyetinizi saygıyla selamlıyorum.

Değerli milletvekilleri, Komisyon gündemine
alelacele getirilerek, son derece sınırlı
bir sürede, yangından mal kaçırırcasına,
Plan ve Bütçe Komisyonundan görüş
dahi alınmadan geçirilerek Genel Kurula getirilen
sözde kanun olacak bu tasarı, başta Anayasamız
olmak üzere, sosyal güvenlik mevzuatımıza
ve anlayışımıza tamamen aykırı
bir düzenlemedir. 

Şu ana kadar görüşülmekte
olan bu sözde tasarının, birçok maddesinin
Anayasamıza aykırı olduğu ve ölü
doğacağı malumlarınızdır.
Tasarının kanunlaşması durumunda "bu
Kanunun uygulanmasıyla ilgili usul ve işlemler, Maliye
Bakanlığı, Hazine Müsteşarlığı,
SSK Genel Müdürlüğü ile Türkiye Cumhuriyeti
Ziraat Bankasının uygun görüşü
alınarak, Çalışma ve Sosyal Güvenlik
Bakanlığınca çıkarılacak
yönetmelikle belirlenir" ifadesi yersiz ve gereksiz
olacaktır; çünkü, yönetmelikler,
zaten herhangi bir bakanlığın inisiyatifinde
olup, söz konusu bakanlık, yönetmeliğin çerçevesini
kendisi tayin eder; ancak, burada farklı bir durum vardır.
Bu borçlanma tasarısı, direkt olarak Çalışma
ve Sosyal Güvenlik Bakanlığına bağlı
SSK Genel Müdürlüğünü ilgilendirdiği
halde, Kasa yönetiminin farklı bakanlıklara
bağlı birçok üyenin sorumluluğuna verilmesinin
izahı mümkün olmadığı gibi,
tahsil edilecek prim tutarlarının yüzde 20'sinin
Yurtdışı Sosyal Güvenlik Kasası
Hesabından, Kasanın devlet güvencesi payı
olarak ve bütçeye irat kaydedilmek üzere Hazineye
aktarılması hususu da izah edilecek gibi değildir.
Siyasî iktidarın gerçek niyeti, borçlanma
tasarısı adı altında para toplamak
ve Kasa yönetiminde görev alacak üyelere maddî
yarar sağlamak ve toplanan paraları kendi inisiyatifleri
doğrultusunda diledikleri gibi kullanmaktır. Asıl
olan, sözde fazla veren bütçeye yama bulabilmektir.
Zira, Hükümet, ne hayalî kaynak paketlerinden
ne de Bağ-Kur mensuplarının basamak yükseltmesinden
istediği amaca ulaşamamıştır ve
karşı karşıya bulunduğu malî
sıkıntıların bir kısmını
bu tasarıyla giderme gayretindedir; ancak, bugünü
kurtarma adına geleceği göremeyecek ve düşünemeyecek
kadar gaflet içerisindedir. Zira, madde metninden anlaşılacağı
gibi, tahsil edilecek paralar birkaç yılda tükenecek,
sonrasında ise bu kambur, zaten bataklıkta olan
sosyal güvenlik kurumunun sırtına yüklenecektir.

Değerli milletvekilleri, söz konusu tasarıyla
uygulamaya getirilmek istenen sistem, bugün dünyanın
hiçbir ülkesinde bulunmamaktadır. Bırakın
devletin vatandaşından sosyal güvence payı
kesmesini, bilakis, devletler bireylerine sosyal güvenlik
katkısı sağlamaktadır. Bütün
Avrupa ülkelerinde uygulama bu yöndedir; dolayısıyla,
yüzde 20 oranında güvence payı kesilmesi,
sosyal güvenlik sistemine aykırıdır.


Sözde tasarı, birçok kuşkulara
sebep olacak mahiyettedir. Borçlanma, yurt dışında
bir gün de olsa bulunma şartına bağlanırken,
yaş, tabiyet, çalışma ve benzeri gibi
hiçbir kıstasa yer verilmemiştir; yani, pasaportu
olan herkes bu haktan yararlanma şansına sahip olacaktır.
Bu durum ise, Anayasamızın 62 nci maddesine aykırıdır;
çünkü, Anayasamız, yurt dışında
bulunanların değil, çalışan vatandaşlarımızın
sosyal güvencesini düzenlemiştir. 

Diğer önemli bir sakınca ise, yurtdışına
çıkanlar ve çıkmayanlar arasında
yapılmıştır. Bu husus vatandaşlarımız
arasında husumete neden olacak bir niteliktedir. Zira,
Anayasamızın 60 ıncı maddesine göre
"Herkes, sosyal güvenlik hakkına sahiptir"
hükmü, bütün vatandaşlarımızın
eşit olduğunu açıkça belirtmektedir.

Değerli milletvekilleri, Genel Kurula tasarı
diye getirilen bu düzenlemeye göre, vatandaşlarımız
-Türk Lirası yerine, sadece hobilerini tatmak ve Türk
Lirasından hınç almak için olsa gerek-
12 500 Amerikan Doları ödeyip, kadınlar 50,
erkekler 55 yaşında ve borçlanma tarihinden
itibaren 3 yıl sonra emekli olabileceklerdir. Borçlananların
aile bireylerinin sağlık yardımı ise,
aylık bağlama tarihinden itibaren ve Türkiye'de
bulundukları sürece yapılacaktır; yani,
bu insanlarımız milyarlarca lira para verdikleri
halde, üç yıl boyunca sağlık yardımı
alamadıkları gibi, yurt dışında
bulundukları sürece de bundan istifade edemeyeceklerdir.
Bunu, ne akıl ne vicdan kabul edebilir. 

Muhalefetteyken faize karşı çıkanlar
ve faizi kaldıracaklarını söyleyenler,
maalesef, bugün iktidar olunca, faize değişik isimler
vererek, tahsil edilecek primlerin yüzde 80'ini devletin
çıkardığı tahvil senetlerine veya
faiz haddi en yüksek kamu bankasına yatırarak
sosyal güvenliği de faize bağlayacaklardır;
yani, vatandaşın helal parasına, faiz karışmış
haram yedireceklerdir. Bu mu sizin adil düzeniniz!

Değerli milletvekilleri, 1991 yılında
128 milyar lira gelir fazlasıyla bıraktığımız
Sosyal Sigortalar Kurumu, 1997 yılında 350 trilyon
liradan fazla açık verecektir. Kurumun bütün
gayrimenkulleri satılsa ve tüm primleri, alacakları
tahsil edilse, açıklar yine kapanmayacaktır.
O halde, yapılması gerekeni söyleyelim: Eğer,
bu Hükümet, Bağ-Kur ve SSK'yı gerçekten
bataklıktan kurtarmak istiyorsa, radikal değişiklikler
yaparak, kurumların aktuaryel dengesini sağlamalıdır.
Bütün imkânsızlıklara rağmen,
bu husustaki gerekli çalışmalar yapılmamıştır
ve SSK, maalesef, sağlık yardımları konusunda
dahi yetersiz kalmaktadır. Eğer, SSK'nın gerçek
durumunu görmek istiyorsanız, 5 kilometre uzaklıkta
olan Dışkapı Hastanesine lütfen bir uğrayınız.


Sayın Bakan, deneyimli bir sendikacıdır
ve böyle bir tasarıya imza atması, yirmi yılı
aşkın bir mücadele hayatına ihanet etmesi
demektir. Bu nedenle, Sayın Bakanın, bilerek ve
isteyerek böyle bir çalışma yaptığını
zannetmiyorum; bu, olsa olsa, Sayın Başbakanın
talimatıyla, yaklaşık 400 bin yandaşına
hem bir emeklilik hakkı hem de finansman kaynağı
sağlamak amacıyla hazırlanmış bir
yasa uydurmacası düzenlemesidir.

Hangi mülahaza ile olursa olsun, bu tasarı,
ne borçlanacak insanlara ne de SSK'ya hiçbir yarar
getirmeyecektir, aksine, daha zarar verecektir. Tasarı,
anlaşılacağı gibi, bir emrivaki hüviyetinde
olup birkaç saat içerisinde çalakalem yazılmış,
konunun uzman ve bürokratlarına dahi hiç danışılmamış
ve görüşleri alınmamıştır.


Bütün sosyal güvenlik kurumlarımız
kangren olmuş durumdadır; Hükümet ise,
günü kurtarmak amacıyla, finansman ihtiyacını
gidermek için, akla hayale gelmeyen yöntemlere başvurmaktadır.
Sayın Erbakan, muhalefetteyken, siyasî iktidarların
her türlü tasarısını bir pansuman
tedbir olarak değerlendiriyordu; ama, ne yazık ki,
bunlar, pansumancı dahi olamıyorlar. 

Denk bütçe adına, ocak ayı
bütçesinin denkliğini, mayıs ayı
gelirleriyle; şubat ayı bütçesinin denkliğini
ise, müteahhit ve ihracatçılarımızın
150 trilyon liralık hakedişlerini ödemeyerek
sağlamaya çalışan Hükümetin
ortaklarına sesleniyorum: Burası Türkiye, Patagonya
değil; hayalî politikaları bırakın
ve abesle iştigal etmeyin! 

Anayasamızın 10 uncu maddesine de aykırı
olan bu tasarı, Meclisten iktidarın marifetiyle
geçse dahi, Anayasaya Mahkemesine takılacağı
açıkça belli olduğu halde, böyle
tasarıları Meclise getirerek, günlerce, hatta
haftalarca, Genel Kurulu, böyle anlamsız şeylerle
meşgul edeceğinize, aziz milletimizin sorunlarıyla
ilgilenilse, onların dertlerine deva olabilecek kanun tasarılarını
görüşsek olmaz mı?..

Bakınız, şekerpancarı
üreticilerinin paralarını hâlâ
ödemediniz. Çiftçimiz, binbir sıkıntı
içerisinde tohum ve akaryakıtı nasıl
temin edeceğini düşünürken, işçimiz,
memurumuz, emeklimiz, ithalatçı ve ihracatçımız,
esnafımız ve bütün ülke insanımız
hizmet beklerken, siz, Yüce Parlamentoya haksızlık
ediyor ve Türkiye'nin büyük fırsatlar kaybetmesine
neden oluyorsunuz. 

MUSTAFA BAŞ (İstanbul) - Sayın
Başkan, bunun tasarıyla ne ilgisi var...

ASLAN ALİ HATİPOĞLU (Devamla) -
Sayın Başkan, değerli milletvekilleri; Anayasamıza
ve sosyal güvenlik sistemimize her yönden açıkça
aykırı olan bu madde ve tasarıyı,
hislerinizle değil, vicdanınızla muhakeme etmenizi,
ülke menfaatlarının üç beş
günlük siyasî iktidar hayatından daha önemli
olduğunun idrakiyle, bu madde ve tasarıyı reddetmenizi
temenni ediyor; hepinizi saygıyla selamlıyorum.
(ANAP sıralarından alkışlar)

BAŞKAN - Teşekkür ediyorum Sayın
Hatipoğlu.

Gruplar adına, üçüncü
konuşmacı, Demokratik Sol Partiden Sayın Mehmet
Yaşar Ünal; buyurun. (DSP sıralarından
alkışlar)

Sayın Ünal, süreniz 10 dakikadır.

DSP GRUBU ADINA MEHMET YAŞAR ÜNAL (Uşak)
- Sayın Başkan, sayın milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 13 üncü maddesi
üzerinde, Demokratik Sol Parti Grubunun görüşlerini
sunmak üzere, söz aldım; sizleri saygıyla
selamlıyorum.

Kanun tasarısının bu maddesi,
uygulamayla ilgili usul ve işlemlerin, Maliye Bakanlığı
Hazine Müstaşarlığı, Sosyal Sigortalar
Kurumu Genel Müdürlüğü ile Türkiye
Cumhuriyeti Ziraat Bankasının uygun görüşü
alınarak, Çalışma ve Sosyal Güvenlik
Bakanlığınca bir yönetmelik çıkarılarak,
bu yönetmelik çerçevesinde yürütülmesi
esasını getirmektedir. Önümüzdeki
bu yönetmelikle ilgili olabilecek herhangi bir görüş
veya bu yasa tasarısı hazırlanırken
ilgili kurumlardan -Ziraat Bankasından, Sosyal Sigortalar
Kurumundan ve Maliye Bakanlığı Hazine Müsteşarlığından-
alınmış bir çalışma, bir
önrapor yoktur. Bu kanun tasarısı hazırlık
safhasındayken, bu kurumlardan, uygulama yönetmeliği
ve kanun tasarısının bütünü
hakkında görüş alınması çok
daha iyi olurdu diye düşünüyoruz.

Bu kanun tasarısının son maddelerine
gelirken görüyoruz ki, Refahyol Hükümeti,
bu tasarıyı, hiçbir değiştirme
ve düzeltmeye tabi tutmadan, muhalefetin görüşlerinden
yararlanmadan ve virgülünü değiştirmeden
yasalaştırma konusunda ısrarcı görünüyor.
Oysa, prim ödemeleri daha geniş zamana yayılarak,
üç yıl değilse bile, hiç olmazsa
iki yıllık bir süre içinde eşit
taksitlerle tahsil edilse, sigortalı olacaklara bir kolaylık
olabilirdi. Hükümet ise, üç eşit taksitte
ve 15 Temmuzda dolarların tamamının yatırılmasında
ısrarlı. Daha önce de belirttiğimiz gibi,
bu da şunu gösteriyor ki, Hükümet, acilen
gelecek sıcak para arayışındadır.
Bu kanun tasarısının esas amacı da
kaynak bulmaktır. Bunu, bu şekliyle, belki anlayışla
karşılamak mümkün olabilir; fakat, devlet,
burada çok pahalı bir borçlanmaya giriyor
ve getirdiği esaslarla Anayasaya aykırı bir
düzenlemeyi önümüze getiriyor. Sosyal güvenlikle
ilgili bu Kasanın kurulmasında çalışmış
olmak ya da çalışıyor olmak gibi bir
koşul getirilmiyor. Dolayısıyla, bu, bir çeşit
emeklilik güvencesinin satışı oluyor.

Bu arada, görüyoruz ki, bu kurulacak olan
Kasada birikecek olan paralarla en fazla dört yıl
yükümlülükler yerine getirilebilecek. Yine
bu arada, sağlık giderlerinin karşılanmasında
da büyük zorlukların çıkacağı
kendini gösteriyor. Sonunda da, bu Kasa iflas ettiği
zaman buradaki bütün yük SSK'nın omzuna
yıkılacaktır. 

Daha önce de ısrarla belirtmiş
olduğumuz gibi, Sosyal Sigortalar Kurumu, bu haliyle kendi
sorunlarını çözememekte, sigortalılara
yeterli kalitede sağlık hizmeti verememekte ve emekli
olanlara maaş bağlamakta zorlanmaktadır.

Bu yıl denk olacağı iddia edilen
bütçede dahi Sosyal Sigortalar Kurumunun vereceği
açığın şimdiden 350 trilyon lira
civarında olacağı kabul edilmektedir. Üç
yıl sonra ise SSK'nın açıklarının
daha da büyümesi olasılığı
ortadayken, bu kamburla, ortada bu yükü kaldıracak
güçte bir SSK olmayacağı için bu
külfet, yine, çalışanların, vergi
ödeyenlerin ve halkın omuzlarına yıkılacaktır.
Sorunların çözümünü de, işbaşına
gelecek o zamanki hükümetler üstlenecek; fakat,
bu tasarıyla Hazineye gelir olarak kaydedilecek yüzde
20'lik prim tutarını da -ki, bunu, Hükümet
şu anda 1 milyar dolar civarında hesap ediyor- rahatça
Refahyol Hükümeti harcayabilecektir. Bu, büyük
bir haksızlıktır ve benden sonrası
tufan anlayışının bir göstergesidir.


Sosyal devlet anlayışında, sosyal
güvenlik kuruluşlarına devletin ekonomik yardımı
ve katkısı esastır. Burada, kurulacak dördüncü
sosyal güvenlik kasasına yardım şöyle
dursun, Hükümet, bu Kasaya ödenecek primlerin yüzde
20'sine peşinen ve resmen elkoyuyor. Bu yüzde 20'lik
miktarı bir milletvekili, konuşmasında "Hükümetin
aldığı komisyon" olarak niteledi ki, bu
en hafif bir deyimdir; bu primlere elkoyma olayı, daha
ağır bir sözle de değerlendirilebilirdi. 

Bu yasa tasarısında hangi amaçla
düşünüldüğü belli olmayan bir
husus daha vardır; o da, daha önce emekli olmuş
ve emekli maaşı almakta olanlara, tekrar 5 bin işgünü
borçlanarak ve 12 500 dolar ödeyerek ikinci kez emekli
olmalarının sağlanmasıdır. Bu,
hangi ihtiyaçtan doğmuştur; Refahyol Hükümeti
sözcüleri bu konuda açık bir şey
söylemediler. Bunların, borçlanarak üç
tam yıl geçtikten sonra nasıl bir maaşa
bağlanacakları da belirsizdir; almakta oldukları
maaşa ek bir zam mı verilecek, yoksa, iki ayrı
emeklilik maaşı mı alacaklar; bu da belli
değildir. 

Şimdilik, bir günlük prim miktarı
2,5 dolar olarak belirlenirken, Hükümetin, tasarıyı
Türk Lirası üzerinden değerlendirmekten ve
yapmaktan uzak kalmasının, kendi parasına
güveninin olmadığını, daha önemlisi,
enflasyonun önlenerek Türk Lirasının değer
kaybının önleneceğine de inanmadığını
gösteriyor. Bu düzenlemenin altında, enflasyonu
biz de önleyemeyiz" anlayışı yatıyor.

Bunun yanında Hükümet, günlük
2,5 dolarlık prim konusunda da güven verici değil;
çünkü, yasayla, prim miktarlarını
artırabilme yetkisi de alıyor. Oysa, ödemeler
15 Temmuzda tamamlanacağına göre, bunu iki sebepten
istiyor olabilir: Birinci ihtimal, 6 ay içerisinde doların
değerinin düşeceğini sanıyor veya ileride,
Dördüncü Sosyal Güvenlik Kasası ve
SSK'nın bu işin altından kalkamayacağını
düşünüyor ki, bu, yakın bir ihtimaldir.
Bu halde de, yükümlülerden yeni paralar talep edilecek;
dolayısıyla, toplam ödeme olan 12 500 doların
da çok üstünde bir para toplama yoluna gitmeyi
hedeflemektedir. 

Ayrıca, muhtelif arkadaşlarımızın
belirttikleri gibi, burada bu Güvenlik Yasası çıkarılırken
Sosyal Sigortalar Kurumunun kendi görevini, özellikle
de sağlık konusundaki görevini tam yerine getiremediği,
hastanelerde büyük kuyrukların oluştuğu,
bazı tahliller için uzak tarihler verildiği,
ameliyatlar için 6 ay, 1 yıl gibi süreler verildiği
de bütçe konuşmalarında Sayın
Bakan tarafından dile getirilmişti. Bu konularda
Sosyal Sigortalar Kurumu bir imkânsızlık içinde
iken, şimdi, yeni sorumluluklar getirerek Sosyal Sigortalar
Kurumu çok daha güç durumlara düşürülmektedir.

Bunun yanında, sosyal güvenlik kurumlarının
tek bakanlık çatısı altında
toplanması ve burada verilen hizmet kalitesinde iyileştirmeler
getirileceği de gene Sayın Çalışma
ve Sosyal Güvenlik Bakanı tarafından dile getirilmişti.
Oysa, bu uygulamayla, bu görüşlerin aksine, Emekli
Sandığı, Sosyal Sigortalar Kurumu ve Bağ-Kur'un
yanında bir de dördüncü bir emeklilik kasası
oluşturulmakta; dolayısıyla, sosyal güvenlik
kurumlarının sayısı da artmakta ve
hizmette de daha fazla dağınıklık beklenmektedir.

Sayın milletvekilleri, biz, sosyal güvenlik
kurumlarını tahrip edebilecek, çalışanların,
sigortalıların ve emeklilerin zararına olacak
bu tasarıya, Demokratik Sol Parti olarak ret oyu vereceğimizi
bildirir; Genel Kurula saygılar sunarım. (DSP sıralarından
alkışlar)

BAŞKAN - Teşekkür ediyorum Sayın
Ünal.

Refah Partisi Grubu adına, Sayın Temel
Karamollaoğlu; buyurun. (RP sıralarından alkışlar)

RP GRUBU ADINA TEMEL KARAMOLLAOĞLU (Sıvas)
- Sayın Başkan, kıymetli milletvekilleri;
hepinizi saygıyla selamlıyorum.

Sayın Başkanımızın
gösterdiği toleransa da teşekkür ediyorum;
çünkü, arkadaşlarımız, hangi
madde konuşulursa konuşulsun, maddeden çok,
ilk başta, genel olarak söyledikleri sözleri tekrar
ettiler. Bundan sonraki yürürlük maddesinde de,
yetki maddesinde de, zannediyorum ki aynı şeyler
tekrar edilecek. Ancak, elbette, bu konuştuğumuz maddenin
üzerinde bir iki söz söylenebilirdi; demek ki,
o madde hakkında söylenecek bir şey yok, makul
kabul edilmiş... 

Ancak, bir iki konuya, tekrar açıklık
getirmekte fayda görüyorum. Mesela, "para ile sosyal
sigorta hizmeti satılıyor" denildi. Aslında,
bugüne kadar, sosyal hizmetlerin, sigorta hizmetlerinin -ister
Emekli Sandığına bağlı olsun ister
Bağ-Kur'a bağlı olsun, isterse Sosyal Sigortalara
bağlı olsun- tamamı, ücret karşılığında
verilen hizmetlerdir. Bunun dışında, bizde,
yeşil kartlı olarak, sadece sağlık hizmeti
verilmektedir; başka da bir sosyal hizmet verilmemektedir.


Burada farklı bir düzenleme getiriliyor.
Yurt dışında bulunmuş; ancak, belli
bir prim ödememiş kimselere, belli bir güvence
sağlanıyor. Bunu farklı görmek, yorumlamak,
kanaatime göre, doğru, isabetli bir teşhis olmasa
gerek. Ancak, bunun dört yılda biteceği, paranın
tükeneceği gibi de birtakım ifadeler kullanıldı;
buna, bilhassa dikkatlerinizi çekmek istiyorum. Arkadaşlarımızın
içinde bizi faizcilikle itham edenler oldu; ancak, biz
bugünkü sistemin içinde, elbette, nelerin nasıl
yürüdüğünü biliyoruz ve yürürlükte
olan kanunlara da saygılıyız, bu kanunlar
dairesinde birtakım icraatı yapıyoruz, bundan
da daha tabiî bir şeyin olması mümkün
değil.

NİHAT MATKAP (Hatay) - Sayın Başkan,
maddeyle ilgili konuşmuyor.

TEMEL KARAMOLLAOĞLU (Devamla) - Dün arz
etmiştim...

NİHAT MATKAP (Hatay) - Sayın Başkan,
maddeyle ilgili konuşmuyor, Sayın Karamollaoğlu
madem tenkit ediyor, maddeyle ilgili konuşsun bari.

TEMEL KARAMOLLAOĞLU (Devamla) - Efendim müsaade
ederseniz, madde üzerinde konuşulurken...

BAŞKAN - Sayın Karamollaoğlu, lütfen
siz konuşmanızı sürdürün.

TEMEL KARAMOLLAOĞLU (Devamla) - Tabiî.


Müsaade ederseniz, madde üzerinde arkadaşlarımız
konuşurken, maddeyle ilgisi olmasa da, birçok fikir
söylediler, asgarîden, onlara bir cevap verme hakkını
da lütfedersiniz herhalde. Arkadaşlarımız
da itham edip, oturup...

YILMAZ ATEŞ (Ankara) - Siz cevap vereceğinize,
Bakan cevap versin.

BAŞKAN - Sayın Ateş, Sayın
Matkap, lütfen müdahale etmeyin.

TEMEL KARAMOLLAOĞLU (Devamla) - Lütfen...
Şimdi bir iki konu söylendi, yani, dikkatlerinizi çekmek
için söylüyorum, "4 yılda biter"
denildi. Muhterem arkadaşlarım, bu para çalıştırıldığı
takdirde, bu paranın en az yıllık getirisi
yüzde 10'dur. 

NİHAT MATKAP (Hatay) - Faize mi vereceksiniz
Sayın Karamollaoğlu?..

TEMEL KARAMOLLAOĞLU (Devamla) - Dün arz
etmiştim, bizim, Dünya Bankasından almış
olduğumuz kredilerin görünürdeki net faizi
yüzde 10; ama, Türkiye'ye maliyeti yüzde 24. Bizim,
sıcakpara olarak Türkiye'ye bugüne kadar getirdiğimiz
dövizlerin karşılığında ödediğimiz,
gözüken yüzde 16-17, fiilen gerçekleşen
yüzde 33. Mutlaka bunları da dikkate alarak arkadaşlarımız
bir hesap yapmak istiyorlarsa, bileşik hesabın nasıl
yapılacağını ben kendilerine şurada
tablolar halinde, özel olarak arz ederim.

NİHAT MATKAP (Hatay) - İyi olur; siz,
nasıl faize vereceğinizi anlatın!

TEMEL KARAMOLLAOĞLU (Devamla) - Bu münakaşayı
da birlikte yapabiliriz; ama, vatandaşın kafasına
bir soru işareti sokabilmek için, buraya, vatandaşın,
rahatlıkla, gönül hoşluğuyla katkısını
sağlayabilmek için yapılan bu çalışmayı
ters çevirip, şüphe doğurmaya kalkmak, kanaatime
göre pek isabetli bir yaklaşım olmasa gerektir,
burada denk bütçeden bile bahsedildi. Bu gibi konular,
elbette, doğru değil; ancak, burada, dikkatimizi çekecek
iki tane mühim konu var: 12 500 dolar yatırılıyor,
doğru; ancak, en erken ödeme 3 yıl sonra başlıyor.
Mühim olan ikinci bir şart daha var; o da, hanımlarda
50, erkeklerde 55 yaşın dolmasının
beklenmesidir. Bunları da nazarı dikkate alırsanız,
elbette, buraya yatırılan paranın neması...

NİHAT MATKAP (Hatay) - Faiz... Faiz...

TEMEL KARAMOLLAOĞLU (Devamla) -...-ki, bunun
nasıl nemalandırılacağı yine kanunun
içinde zikredilmiş- ileride para yatıranların
sosyal giderlerini çok rahatlıkla güvence altına
almaya kesinlikle yetiyor.

Ben, tekraren, aynı sözlerin bundan sonraki
konuşmalarda zikredilmeyeceğini, maddelere biraz daha
riayet edileceğini ümit ederek Yüce Meclise saygılar
sunuyor; bu kanunun ve bu maddelerin, ülkemiz için,
bilahara buraya para yatırarak kendi geleceklerini teminat
altına almak isteyen vatandaşlarımız
için hayırlı olamasını diliyorum.

Tekrar saygılar sunuyorum. (RP ve DYP sıralarından
alkışlar)

BAŞKAN - Teşekkür ederim Sayın
Karamollaoğlu.

Doğru Yol Partisi Grubunun söz talebi?..
Yok.

NİHAT MATKAP (Hatay) - Doğru Yol Partisi
ne diyor bu tasarı için; hiç fikri yok mu?!

BAŞKAN - Şahısları adına,
Sayın Emin Kul?.. Konuşmayacaksınız.

Sayın Kâzım Arslan?.. Konuşmayacaksınız.

Sayın Mehmet Aykaç?.. Konuşmuyorsunuz.

Sayın Sıtkı Cengil?.. Yok.

Sayın Hikmet Sami Türk?.. Siz de konuşmuyorsunuz.

Sayın milletvekilleri son söz haklarını
kullamadılar. 

Madde üzerinde 4 önergemiz var.

NİHAT MATKAP (Hatay) - Hepsi naylon önergeler
Sayın Başkan, şimdi geri çekerler.

BAŞKAN - Henüz beyan etmediler Sayın
Matkap.

NİHAT MATKAP (Hatay) - Şimdi beyan ederler
Sayın Başkan.

BAŞKAN - Kendileri söylemiyorlar mı
efendim...

SALİH KAPUSUZ (Kayseri) - Evet, geri çekiyoruz
Sayın Başkan.

BAŞKAN - Evet.

Şimdi, sayın milletvekilleri...

ALİ RIZA BODUR (İzmir) - Sayın
Başkan, karar yetersayısının aranmasını
talep ediyorum.

BAŞKAN - Sayın milletvekilleri, maddeyi
oylarınıza sunacağım ve istek uyarınca
karar yetersayısını arayacağım:
Maddeyi kabul edenler... Kabul etmeyenler... Sayın milletvekilleri,
karar yetersayısı yoktur; 17.45'te toplanmak üzere,
birleşime ara veriyorum.

Kapanma Saati : 15.30



ÜÇÜNCÜ OTURUM

Açılma Saati : 17.45

BAŞKAN : Başkanvekili Uluç
GÜRKAN

KÂTİP ÜYELER : Fatih
ATAY (Aydın), Zeki ERGEZEN (Bitlis)


 

BAŞKAN - Türkiye Büyük Millet
Meclisinin 71 inci Birleşiminin Üçüncü
Oturumunu açıyorum.

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Müzakerelere kaldığımız
yerden devam ediyoruz.

Komisyon ve Hükümet yerinde.

Görüşmekte olduğumuz yasa tasarısının
13 üncü maddesini oylayacağım ve karar yetersayısı
arayacağım.

Maddeyi kabul edenler... Kabul etmeyenler... Karar
yetersayısı vardır, madde kabul edilmiştir.

14 üncü maddeyi okutuyorum: 

Sosyal Güvenlik Sözleşmesi

MADDE14. -9.1.1985 tarihli, 3148 sayılı
Kanunla onaylanması uygun görülen Türkiye
Cumhuriyeti ile Libya Arap Halk Sosyalist Cemahiriyesi Arasında
Sosyal Güvenlik Sözleşmesi kapsamındaki
Türk daimi işçileri adına bu Sözleşmenin
4 üncü maddesi hükmüne göre transfer
edilecek primlerin hesaplanmasında; işçi ve
işveren arasında yapılan hizmet sözleşmesinde
belirlenen ücretin Türk Lirası karşılığı
ve Libya Arap Halk Sosyalist Cemahiriyesi sigorta prim oranları
esas alınır.

Birinci fıkra esasına göre hesaplanan
prim tutarı 506 sayılı Sosyal Sigortalar
Kanunu hükümlerine göre belirlenen prime esas kazancın
üst sınırı ve prim oranına göre
hesaplanan primden fazla olamaz.

BAŞKAN - Madde üzerinde, Cumhuriyet Halk
Partisi Grubu adına, Sayın Oya Araslı.

Buyurun Sayın Araslı. (CHP sıralarından
alkışlar)

CHP GRUBU ADINA OYA ARASLI (İçel) -
Sayın Başkan, değerli milletvekilleri; sizleri
saygıyla selamlayarak sözlerime başlıyorum.

Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 14 üncü maddesiyle
ilgili olarak Cumhuriyet Halk Partisi Grubunun görüşlerini
dile getirmek üzere huzurunuza çıkmış
bulunuyorum.

Söz konusu 14 üncü madde, Anayasamızdaki
pek çok ilkeye aykırı bir düzenleme
niteliği taşımaktadır. Şöyle
ki; primlerin hesaplanmasında getirilen sistem, yürütmenin
ve idarenin kanunîliği ilkesine aykırıdır.
Çünkü, burada, primlerin hesaplanmasında
nasıl bir yöntem kullanılacağı belirlenmemiştir.
Hizmet sözleşmesindeki ücret, Türk Lirası
karşılığı olarak hesaba katılacaktır,
Libya Arap Halk Sosyalist Cemahiriyesinin prim oranları
esas alınacaktır; ama, bu esas alınmada hangi
oranlar gözetilecektir, buna ilişkin bir belirleme,
bu maddenin metninde yapılmamıştır.
Bu demektir ki, idare, yürütme, uygun gördüğü
kişi için, uygun gördüğü oranda,
uygun gördüğü prim miktarlarını
ortaya koyabilecektir. Bir üst sınır tespit
edilmiştir; ama, bunun dışında herhangi
bir esas belirleme yoluna gidilmemiştir.

Böyle bir esas belirlenmemiş olması,
uygulamada farklı prim oranlarının, farklı
kişiler için karşımıza çıkmasına
neden olacaktır. Bunun da keyfî bir uygulama yaratması
yanı sıra, Anayasadaki eşitlik ilkesine de
aykırı düşeceği açıkça
ortadadır. Böyle bir keyfî prim tespiti imkânının
idareye ve yürütmeye bırakılmasının,
bir hukuk devletinde yeri olmamak gerek; ama, ne yazık
ki, böyle bir düzenleme, Anayasasında hukuk devleti
olduğu yazılı olan Türkiye Cumhuriyetinde
gerçekleştirilmeye çalışılmaktadır.


Böyle bir düzenlemenin, Libya'da çalışanlar
ile Libya dışında çalışanlar
arasında da bir eşitsizlik yaratacağı
gayet açıktır. Sırf Libya'da çalışanlar
için ayrı hükümleri olan, ayrıcalık
getirmeye yönelik böyle bir düzenlemenin, kanun
kavramına aykırı düşeceğini
de söylemek isterim; çünkü, kanun ya da
hukukî işlemler, objektif, herkes için geçerli,
genel, kişiye özgü olmayan birtakım kurallar
getiren işlemlerdir. Şimdi, burada, bakıyoruz,
sırf Libya'dakiler için geçerli olmak üzere,
bu gruba özgü birtakım düzenlemeler getiriliyor
ve yurt dışında bulunanlar kategorisi içerisinde,
Libya'da bulunanlar ayrı bir statüye sokuluyor. Bunun,
hem kanun kavramına aykırı düşeceğini
hem Anayasamızdaki eşitlik ilkesine aykırı
düşeceğini bir kere daha yinelemekte yarar görüyorum.

Değerli milletvekilleri, bütün bu düzenlemeler
gösteriyor ki, Refahyol Hükümeti, böyle bir
tasarıyı hazırlarken, içeriğine
ve sözel yapısına zerre kadar özen göstermemiştir;
Anayasanın birtakım ilkelerini ve hukukun genel
prensiplerini gözardı etmiştir ve çeşitli
açılardan hukuk devleti ilkesine ve Anayasaya aykırı
olan bu yasa tasarısını, sayısal üstünlüğüne
dayalı olarak, burada, geçirmek istemektedir.

Değerli arkadaşlar, yol yakınken,
her kademede bir vazgeçme sağlanabilir mi diye, bu
yasa tasarısının taşımakta olduğu
aykırılıkları, burada, yinelemekten
vazgeçmek istemiyorum; çünkü, her madde,
hatadan dönmek için bize bir imkân sağlıyor.
Bu hataları, burada, tekrar tekrar dile getiriyoruz; ama,
üzülerek görüyoruz ki, Sayın Bakanımız,
bunların hangileri olduğunu bir dinleyip üzerlerine
eğilmek yerine, başka konularla ilgilenmeyi yeğliyor
ve neticede, burada yapılan uyarılardan hiç
ders alınmadan, hukuk sistemimize, Anayasaya aykırı
ve Anayasa Mahkemesi önüne gittiği zaman iptal olasılığı
çok büyük olan birtakım yasalar hediye
ediliyor. Bunları dile getirdiğimiz zaman Sayın
Bakan dinlemiyor, buna üzülerek, daha yüksek sesle,
bu olaydan duyduğumuz ıstırabı bir feryat
olarak dile getirdiğimiz zaman da, bunun bilimsel bakımdan
zayıf açıklamalar olduğu suçlamasıyla
karşılaşıyoruz. "Köy kahvehanelerine
benzedi bu konuşma" gibi, hiç aslı faslı
olmayan ve köylerimizde, kahvehanelerde büyük bir
ciddiyetle bu olayları dinleyen insanları küçümseyen
birtakım ifadelerle yanıt alıyoruz bu söylediklerimize.

Değerli arkadaşlarım, burada, hepimiz
bir görev yapıyoruz. Eğer, burada, ısrarla,
çeşitli siyasî parti grupları adına
sözcülük yapanlar, belli birtakım hatalara,
sözbirliği etmişçesine dikkat çekiyorlarsa,
bu, gözardı edilmemesi gereken bir durumdur. Burada,
bu seslere kulak verilmesi gerekir; çünkü, yasalar,
yalnız bir çoğunluğun çıkardığı
hukuk işlemleri değildir. Bu Meclisin varlığının
amacı, iktidarın ve muhalefetin milletvekillerinin
oybirliğiyle, özenle, emeklerini ortaya koyarak, tartışarak
bir ürün çıkarmasıdır; ama,
ne yazık ki, burada, işin inatlaşmaya çevrildiğini
görüyoruz ve böyle bir yasayla hiçbir şekilde
saklanamayacak bir biçimde, iktidarın, Devlet Hazinesine
para temin etmek için her yola başvurmak azminde
olduğunu da görüyoruz. 

Sayın Bakanlarımız, bu yasa
tasarısı, kimseye fazla bir yarar sağlamayacaktır;
ama Devlet Hazinesine, Türkiye Cumhuriyetine ve Türkiye
Cumhuriyetindeki sosyal güvenlik sistemine çok büyük
darbeler indirecektir. Çünkü, bu tasarıyla
sosyal güvencenin satılması uygulaması
gündeme sokulmaktadır.

Biraz önce, bir değerli milletvekilimiz
dedi ki: "Türkiye'de sosyal güvenlik sistemi zaten
para karşılığıdır."
Para karşılığıdır; ama,
onun yanında çok büyük bir unsurla da
desteklenmektedir. Türkiye'de kurulan sosyal güvenlik
sisteminde, emekçi, belli bir miktar prim ödemek suretiyle
sosyal güvenlik sistemine dahil olur; ama, esas olan, o kişinin
emekçi olması, çalışıyor
olmasıdır. Sosyal güvenlik de, zaten, çalışanı
korumak için getirilmiş olan bir kurumdur, bir uygulamadır.

Burada, biz, sosyal güvenliği, anlamından
apayrı bir biçimde kullanıyoruz; bir kasaya
gelir temin etmek için, sosyal güvenlik satmaya yöneliyoruz.
Emeğini ortaya koysun veya koymasın, herkesin yurt
dışında bulunmuş olmak koşuluyla
bu sosyal güvenlikten yararlanmasına imkân hazırlıyoruz.
Bu, fevkalade yanlış bir sosyal güvenlik anlayışıdır
ve zannediyorum ki, bu tasarı hazırlanırken
asıl amaç sosyal güvenlik değil, bu yolla,
Devlet Hazinesine, Kasanın tahvil almasını
sağlamak suretiyle gelir sağlanmasıdır.
Bunu gizlemek mümkün değil, bu tasarının
her satırında bu amaç ortaya çıkıyor.


Değerli milletvekilleri, işçilerimizin,
memurlarımızın ve sosyal güvenlik isteyen
çeşitli toplum kesimlerinin beklentileriyle bu şekilde
oynamayalım. Buna hakkımız yoktur. Özellikle
emekçi kesimler, ömür boyu bu sosyal güvenliği
elde etmek için çalışmaktadırlar.
Hiç çalışmayan insanlara para mukabili
sosyal güvenlik temini, bu insanlarımızı,
emek mukabili sosyal güvenlik sağlamış olanları
fevkalade mağdur bir duruma düşürecektir;
kendilerini haksızlığa uğramış
gibi hissedeceklerdir ve sosyal güvenlik sağlamanın
da, parası olanlara özgü bir uygulama olduğu
kanısına itileceklerdir.

(Mikrofon otomatik cihaz tarafından kapatıldı)

BAŞKAN - Sayın Araslı, lütfen
toparlayalım.

OYA ARASLI (Devamla) - Onun için, 14 üncü
maddede, gene, yol tükenmemişken ve yakınken,
ben, bu hatadan dönülmesini bir kere daha sizlere arz
etmek istiyorum ve saygılar sunarak sözlerimi tamamlıyorum.
(CHP sıralarından alkışlar)

BAŞKAN - Teşekkür ediyorum Sayın
Araslı.

Demokratik Sol Parti Grubu adına, Sayın
Erol Karan; buyurun. (DSP sıralarından alkışlar)

Süreniz 10 dakikadır.

DSP GRUBU ADINA EROL KARAN (Karabük) - Sayın
Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 14 üncü maddesi
üzerinde Demokratik Sol Parti Grubunun görüşlerini
açıklamak amacıyla söz almış
bulunuyorum; Grubum ve şahsım adına Yüce
Meclisi saygıyla selamlıyorum.

Bu kanun tasarısının 14 üncü
maddesiyle, Türkiye Cumhuriyeti ile Libya Halk Sosyalist
Cemahiriyesi arasında sosyal güvenlik sözleşmesi
kapsamındaki Türk daimî işçileri
adına, bu sözleşmenin 4 üncü maddesi
hükmüne göre, transfer edilecek primlerin hesaplanmasına
ait esasların düzenlenmesi yoluna gidilmiştir.
Oysa, hepimizin bildiği gibi, Türk müteahhit firmaları
ve Türk işçileri, salt Libya'da çalışmamaktadırlar;
başta Rusya ve Türk cumhuriyetleri olmak üzere,
dünyanın birçok yerinde iş yapmaktadırlar.
Bu yasa tasarısıyla bütün bunlar gözardı
edilmiştir. Kaldı ki, sadece Libya'nın söz
konusu yapılması da düşündürücüdür.
Geçen zaman içerisinde, Türkiye ve Libya arasındaki
ekonomik ilişkilerde, Libya tarafının ne kadar
güvenilmez olduğu da ortaya çıkmıştır.


Son olarak, Türkiye Cumhuriyeti Başbakanı
Sayın Erbakan'ın, son Libya gezisinde, müteahhit
alacakları konusunda, Kaddafi tarafından düşürüldüğü
durumu hep birlikte ibretle izledik. Oysa, çok daha iyi
ve köklü ilişkilerimizin bulunduğu, örneğin
Türk cumhuriyetleriyle olan ekonomik ilişkilerimizin
gelişmesi açısından, Hükümet,
maalesef, gereken önemi vermemektedir. 

Genel olarak, bu yasa tasarısı, mevcut
sosyal güvenlik yasalarımızla çelişmektedir.


Aynı zamanda, bu yasa tasarısıyla,
vatandaşlarımıza, yurt dışında
bulunanlar ve bulunmayanlar gibi bir ayırımcılık
yapılarak, Anayasamızın eşitlik ilkesi
açıkça ihlal edilmektedir. 

Yine, sosyal güvenlik sistemine katkı
yapması gereken devletin, yüzde 20'lik devlet güvencesi
payı kesmesi de sosyal güvenlik sistemine aykırıdır.


Bu yasa tasarısında amacın,
hükümetlerin beceriksizliği sonucu meydana gelen
bütçe açıklarını kapatmak
ve kaynak paketine para bulmak olduğu ortadadır. 

Yine, bu yasa tasarısıyla, yurt dışında
bulunan herhangi bir vatandaşımız, günde
2,5 Amerikan Doları üzerinden 5 000 işgünü
karşılığı toplam 12 500 Amerikan
Doları borçlanarak, kadınsa 50, erkekse 55
yaşını doldursa bile -üçüncü
taksit 15 Temmuz olarak düşünüldüğünden-
15 Temmuz 2000 yılında emekliliğe hak kazanmış
olacak; bu tarihten itibaren emekliliğe hak kazanmış
kişiler ve bakmakla yükümlü oldukları
kişiler, sosyal güvenlikten yararlanır duruma
gelebileceklerdir; ancak, 12 500 Amerikan Doları ödeyerek
emekliliğe hak kazananlar, üç yıl süreyle,
sağlık hizmetlerinden yararlanamayacaklardır.


Bilindiği gibi, Sosyal Sigortalar Kurumu yönetimi,
idarî ve malî açıdan özerk gözükmesine
rağmen, fiilen özerklikten bahsetmek mümkün
değildir. Sosyal Sigortalar Kurumuna, her zaman, siyasî
iktidarlar müdahale ederek, olumsuz sonuçlar doğurmaktadırlar.
Oysa, bu yasa tasarısında "Kasa, Çalışma
ve Sosyal Güvenlik Bakanlığı Müsteşarının
başkanlığında, Sosyal Sigortalar Kurumu
Genel Müdürü ile Çalışma ve
Sosyal Güvenlik Bakanlığı, Maliye Bakanlığı
ve Hazine Müsteşarlığının
bağlı olduğu Devlet Bakanlığınca
görevlendirilecek birer üyeden oluşan Kasa Yönetim
Kurulunca yönetilir" denilmekte olup, tümü
devlet memuru olan bu kişilerin yöneteceği bu kasanın
özerk olması düşünülemez. 

Yine, bu yasa tasarısıyla, yeni bir
kasa oluşturulacağı düşünülmektedir.
Şu anda, Sosyal Sigortalar Kurumu, Emekli Sandığı
ve Bağ-Kur'un gündemde olduğu ve günümüzde
sosyal güvenlik kurumlarının tek çatı
altında birleştirilmesi, dolayısıyla,
genel sağlık sigortasına geçişin
sürekli olarak konuşulduğu da düşünülürse,
bu yasa tasarısının dördüncü
bir sosyal güvenlik kurumu getirdiği kuşkusuzdur.


Bu yasa tasarısıyla, belirli bir süre
çalışan; yani, emek harcayan ve belirli bir
prim ödeyenlerin Sosyal Sigortalar Kurumundan emekli olabilecekleri
yasalarla belirlenmiş olmasına rağmen, yurt dışında
bulunanlara döviz karşılığı
emekli olabilecekleri önerilmektedir. 

Daha önceleri, Refahyol Hükümeti tarafından
yasalaştırılan, Bağ-Kur sigortalısının
basamak yükseltmeleri konusundaki yasayla da 43 trilyon Türk
Lirası hedeflenmiş; ancak, bu, fiyaskoyla sonuçlanmıştır;
gündemdeki bu yasa tasarısının da aynen
sonuçlanacağına eminiz. 

Sonuçta, Refahyol Hükümetinin açıkladığı
kaynak paketlerinin ne kadar hayali olduğunu hep birlikte
görüyoruz ve de görmeye devam edeceğiz. 

Bütçe açıklarını
kapatmak için, gerçekçi olmayan böyle
yasa tasarılarıyla Meclis gündemini işgal
etmenin doğru olmadığını düşünüyoruz.

Kayıtdışı ekonominin vergilendirilmesi
ve adil bir vergi yasasıyla toplanacak vergilerle bütçe
açıklarının kapanacağı;
hatta, fazlalık vereceği de şüphesizdir.


Oysa, bilindiği gibi, sosyal güvenlik, ülkede
yaşayanların hiçbir ayırım gözetmeksizin,
ekonomik ve sosyal gereksinmelerini karşılayacak
tarzda, bugünlerini ve yarınlarını güvence
altına almayı amaç edinmiş bir sistemler
bütünüdür. Gerek sanayileşmiş
gerekse gelişmekte olan ülkelerde, hükümetlerin
ve sosyal tarafların, sosyal güvenlik sistemlerinin
geleceği konusunda birlikte arayış içerisine
girmelerine rağmen, şimdiki Hükümet, yine,
ülkemizdeki sosyal güvenlik sistemine köklü
bir çözüm bulmak yerine, günün kurtarılması
amacıyla karşımıza gelmiştir.
Bu tür popülist yaklaşımlarla bu sorunlar
çözülemez. 

Bu yasa tasarısı, Sayın Erbakan'ın
da sıkça söylediği gibi, bir çeşit
pansuman tedbiridir. Hayali kaynak paketlerinde açıklanan
gelirlerden biri olarak gösterilen, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı, Refahyol Hükümetinin
yeni bir aldatmacası olarak gündeme gelmektedir. Gerçekçi
olmayan bu yasa tasarısı ve güven vermeyen
bu tür uygulamalar, insanlarımızın,
hükümetlere ve dolayısıyla, devletimize
olan güvenini ortadan kaldırmaktadır. 

Sayın Başkan, değerli milletvekilleri;
sonuç olarak, Sosyal Sigortalar Kurumunun zararına
olan, kaynak paketine para bulmak; kısaca, günü
kurtarmak amacıyla hazırlanan bu yasa tasarısı,
başta işçi ve işveren temsilcileri olmak
üzere, toplumun her kesiminden olumsuz tepkiler almaktadır.


Aynı zamanda Anayasaya da aykırı
olan bu yasa tasarısına, Demokratik Sol Parti Grubu
olarak olumsuz oy kullanacağımızı belirtir;
hepinize saygılar sunarım. (DSP sıralarından
alkışlar)

BAŞKAN - Teşekkür ediyorum Sayın
Karan. 

Anavatan Partisi Grubu adına Sayın
Emin Kul; buyurun. (ANAP sıralarından alkışlar)

Sayın Kul, şahsî söz talebinizle
birlikte süreniz 15 dakikadır.

ANAP GRUBU ADINA EMİN KUL (İstanbul)
- Sayın Başkan, sayın milletvekilleri; 209
sıra sayılı kanun tasarısının
14 üncü maddesi üzerinde, Anavatan Partisi Grubunun
görüşlerini arz etmek üzere huzurunuzdayım;
şahsım ve Grubum adına, sizleri saygıyla
selamlarım.

Tasarının 14 üncü maddesi,
tasarının tümü ve amacıyla ilgisi
bulunmayan bir konunun tasarıya eklenmesinden ibaret bir
maddedir. Bu maddenin, bu tasarıda yer almasına
hiçbir gerek ve zorunluluk yoktur; tasarısının
tümüyle, bu madde ilgisizdir. 

Libya'yla yapılan sosyal güvenlik sözleşmesinin
4 üncü maddesine göre, Libya'da çalışan
işçilerimizden, Sosyal Sigortalar Kurumuna kesilecek
primlerin Türkiye'ye transfer edilmesi, işverenlerin
bir yükümlülüğü olarak belirtilmiştir.
Sözleşmeye ek olarak yapılan idarî anlaşmanın
3 üncü maddesi ise, transfer edilecek bu primlerin,
işçinin mensubu olduğu ülkenin mevzuatına
göre transfer edileceğini hükme bağlamıştır;
yani, işçinin mensubu olduğu ülke Türkiye'dir
ve ilgili mevzuat da, Sosyal Sigortalar Kurumunun mevzuatıdır,
506 sayılı Kanundur.

İşçilerimizin -sağlık
yardımları Libya'da karşılandığı
için- sağlık sigortası dışındaki
sigortaları için yüzde 24 oranında prim
kesilerek Türkiye'ye transferinin sağlanması gerekmekte
olup, bu husus, 1985 yılında bir genelgeyle belirtilmiş
ve zaman zaman teyit edilmiştir. 

Libya'da iş yapan müteahhitler, Sosyal
Sigortalar Kurumuna, yükümlü oldukları ödemeleri
yapmaktan, çeşitli nedenlerle kaçındıkları
gibi, prim kesintileriyle ilgili de, Libyalı işçiler
için Libya mevzuatında öngörülen
yüzde 10,5 oranında prim kesilmesini talep edegelmektedirler.
Yani, Türk işçilerinden, Türk mevzuatına
göre değil, yüzde 24 oranında değil;
Libyalı işçiler için, Libya mevzuatına
göre tespit edilen yüzde 10,5 oranında prim kesilmesinde
ısrar etmektedirler ve talep etmektedirler. Bu kesinti
miktarına, Bakanlık zaman zaman müdahale etmiş,
Sosyal Sigortalar Kurumu Yönetim Kurulu ve Bakanlık,
Türk mevzuatına göre prim ödenmesi gerekeceğini
karara bağlamış ise de, bu kararlardan sapmalar
sonucu, kurum alacaklarını tahsilde, işverenlerin
ısrarları karşısında, zorluklarla
karşılaşılmıştır.

Şimdi, bu madde, işverenlerin taleplerinin
yerine getirilmesiyle ilgili bir maddedir; yüzde 24 yerine,
yüzde 10,5 prim kesilmesini istihdaf eden, bunu sağlayan
bir maddedir. İşverenler, hem prim kesinti oranının
yüzde 10,5 olmasını hem de bu oranda kesinti
tutarının, 506 sayılı Kanuna göre,
prime esas kazancın üst sınırından
ve prim oranına göre hesaplanan prim tutarından
fazla olmamasını istemektedirler. İstekleri,
14 üncü maddedeki düzenlemeyle böylece sağlanmış
olmaktadır. 

Şimdi, bunun, yurt dışında
bulunanların borçlanmasıyla ne ilgisi vardır;
hiçbir ilgisi yoktur. Bu tasarının genel
gerekçesiyle, bu tasarının diğer hükümleriyle
ne ilgisi vardır; hiçbir ilgisi yoktur. Bu, son
anda akla gelen ve Libya'da iş yapan müteahhitlerin
müracaatları üzerine tasarıya eklenen
ve bu tasarının amacı ve hükümleriyle
ilgili olmayan bir maddeden ibarettir. Siz, bunlara, eskiden,
gece yarısı maddesi diyordunuz; bu, gündüz
maddesi işte...

Olaya bu çerçevede de, bu mantık
içinde de baktığımız zaman, gece
yarısı maddesi mantığı içinde
de baktığımız zaman eleştirilecek
yönü şudur: Libya'da prim oranlarının
yakın geçmişteki seyrine bir bakalım;
Libya'da, prim oranları yüzde 5,5 iken, sonra 8,5
olmuş; nihayet, bugünkü gibi, 10,5'e getirilmiş.
Kaldı ki, mevzuatımızda olduğu gibi,
bizim mevzuatımızda bulunduğu gibi, prime esas
bir kazanç sınırı da Libya'da söz
konusu değil. 

Sosyal Sigortalar Kurumu, bir sigorta kuruluşudur
ve gelirleri, işçi ve işverenlerce ödenen
primlerden oluşur. Devletin bir katkısı, yasal
zorunluluk olarak katiyen söz konusu değildir. Sigorta
kuruluşu, vereceği hizmetleri karşılamak
için prim oranlarını ve gelirlerini tespit
eder; bu, kanunla tespit edilir; nitekim de edilmiştir.
Bu hizmetten yararlanmak isteyenler, tespit edilen prim oran ve
tutarlarını ödemek zorundadırlar; çünkü,
bir aktüer denge meselesidir; ne ödeyecekseniz ona göre
hizmet alacaksınız. 

Kurum, iştirakçileri arasında,
onlara vereceği eş hizmetler karşılığı
bir ayırım yapamaz. Herkese ayrı ayrı
işlem ve muamele yapamaz ve yerine getireceği yükümlülüklerini,
başka ülkelerin mevzuatlarına da bırakamaz.
Yani, bir sigorta kuruluşu "ben, şu sigorta kollarından
faydalanacağım; ama, 506 sayılı Kanunun
Türkiye'de öngördüğü oranlarda değil;
Libya'da 10,5 oranı öngörülmüş,
Türkiye'de yüzde 24 oranı öngörülmüş;
hayır, ben, kendi tasarruf hakkımı Libya'nın
mevzuatına terk ederim" diyemez. 

Yurt dışında çalışan
işçilerimiz için, onların ve işverenlerinin
lehinde bir ayrıcalık yapılması söz
konusu ise, bu ayrıcalığın bedeli, olsa
olsa, devletçe karşılanabilir; yani, siz,
yurt dışındaki işçileri veya
iş yapan müteahhitleri belli ölçüde
himaye etmek istiyorsanız, işçilerin ve işverenlerin
ödediği primlerle ayakta duran Sosyal Sigortalar Kurumuna
takaddüm ederek "sen filan yerdeki işçilerden
az prim alacaksın, filan yerdeki işçilerden
fazla prim alacaksın, falan ülkedeki işçilerden,
o ülkenin mevzuatında öngörülen oranda
prim keseceksin" diyemezsiniz. Eğer, derseniz, devletin
böyle bir görüşü varsa, o zaman, Sosyal
Sigortalar Kurumuna, devlet, eksik kalan primleri ödemek
suretiyle, böyle bir işlemi, belki yapabilir; ama,
bu şekilde yapamaz. 

Libya'nın gelecekte değişebilecek
prim oranları -ki, olabilir, nasıl 5,5'ten 8,5'e,
10,5'e çıkmışsa, yarın bakarsınız,
Libya da, 15,5'e çıkarır, 25,5'e çıkarır-
ve buna karşılık değişecek prim
tutarları olabileceği gibi, bizim mevzuatımızda
da prime esas kazanç tavanında değişiklik
olabilir, varsayılabilir. O zaman, bu düzenlemenin
sürekli boşlukta kaldığını
görürüz; bu düzenlemenin eşitsizlik
doğurduğunu görürüz. Burada geçirilmek,
bu tasarıya, gece yarısı eklemesi yapılmak
istenilmesine rağmen, kendi mantığı içinde
dahi, düzenleme, tutarsızdır ve düzenlemenin
tutarsızlığı çok açıktır.


Kaldı ki, başka bir açıdan
olaya baktığımızda, bu husustaki bir
düzenleme, bu tasarıyla yapılamaz; çünkü,
uluslararası sözleşmelerin ve eklerinin hükümleri,
iç hukukta yapılacak düzenlemelerle değiştirilemez.
Siz, uluslararası bir sözleşme yaptıysanız,
bir anlaşma yaptıysanız, bunun hükümlerini,
o anlaşmanın tarafıyla oturup değiştirebilirsiniz.
Yoksa, iç hukukta, gelip, istediği düzenlemeyi
yaparak, uluslararası sözleşmelerin, anlaşmaların
ve eklerinin hükümlerini değiştiremezsiniz.
Bu açıdan da getirilen madde, tamamen sakattır,
hukuka uygun değildir, usule uygun değildir. 

Libya ile yapılan sözleşmeye ek
idarî anlaşmanın ilgili hükümlerinin
yeniden düzenlenmesi yoluyla, belki bu konuya çözüm
bulunabilir. Uluslararası anlamda, iki ülke arasında
bir sosyal güvenlik sözleşmesi yapmışsınız,
bunun arkasından da bir idarî anlaşma yapmışsınız;
bu idarî anlaşmada da, bu sosyal güvenlik sözleşmesinde
de bu hususlar yer almış. Eğer, bir düzenleme
yapmak isteniyorsa Hükümetçe, bu hususta bir
düzenleme ihtiyacı varsa, o zaman, idarî anlaşmayı,
oturup, yeniden görüşür ve idarî anlaşmanın
bu konuyu kapsayan hükümlerini düzenler; iç
hukukta yapılacak düzenlemeyle, uluslararası
sözleşmenin hudutlarına tecavüz edemez.


Kaldı ki, bu yolla dahi yapılacak;
yani, idarî anlaşmanın düzeltilmesi yoluyla
yapılacak, meydana getirilecek bir çözümün
dahi, Sosyal Sigortalar Kurumunun çıkarlarına,
hesaplarına ve aktüer dengesine aykırı
ve onu tahrip edecek boyutta olmaması gerekir; fakat, bütün
bunlar dikkate alınmadan bu madde huzura getirilmiştir.


Şimdi, bir de, bu madde üzerinde, İktidar
Gruplarının akıllarına gelmiş,
bir önerge vermişler. Burada iki büyük tecavüz
daha yapılıyor. Madde, hem gece yarısı
maddesi hem kanunla ilgisiz hem de şimdi verilen önergeyle,
Libya'da çalışan Türk işçilerinin
sosyal güvenlikle ilgili kesilecek primlerinin, bu tasarının
3 üncü maddesinde gösterilen, günde 2,5 dolar
olarak tespiti öngörülüyor, maddenin böyle
düzeltilmesi isteniyor. 

Bakınız, bir defa, bu tasarıda
bu maddenin yeri yok. İkincisi, iç hukukta düzenleme
yaparak, uluslararası sözleşmeleri tadil edemezsiniz.
Üçüncüsü, 2,5 dolar kıstasını
nereden buldunuz, nereden çıkardınız;
yüzde 24'e mi eş geliyor, neye eş geliyor, nasıl
buldunuz? Dördüncüsü, eğer, böyle
bir düzenleme yapacaksanız, yeri 506 sayılı
Kanundur. Beşincisi, muhtelif ülkelerde çalışan
işçiler vardır, onlardan alınan primler
ne olacaktır; 2,5 dolar mı olacaktır? 

Her önünüze geleni, siz, kanun diye
veyahut da önergeyle düzeltiyorum diye buraya getirirseniz,
zannederim, doğru bir işlem yapmış olmayız;
daha önceden düşünülüp taşınılması,
nasıl yapılması gerektiğinin yolunun
çizilmesi, bilinmesi gerekir. 

Bakınız, dolar meselesini de söyleyeyim:
"Efendim, daha önceki borçlanma kanunlarında
da dolar birimi vardı." Evet, vardı; ama, daha
önceki borçlanma kanunları, yurt dışında
çalışanlarla ilgiliydi; yoksa, sokaklarda
dolaşanlarla değil; yurt dışında
bir gün çalışıp yurda dönen
ve bir daha hiç yurt dışına çıkmamış
olanlarla ve boşta gezenlerle ilgili değil. Onun için,
orada dolar bazı kullanılmış olabilir;
ama, bu kanun tasarısında, ne kapsadığı
kişiler bakımından ne de usulî bakımdan;
benim şahsî kanaatime göre, hiçbir şekilde
-yasalarımızda- dolar bazı olmaması
lazım gelir ve esasen yersizdir, tartışmaya
bile değmez; biz, onları, bir fantezi olarak, siz bilesiniz
diye dile getirdik.

Bakınız, geçen maddeler üzerinde
birçok önerge verdiniz. 130 önergeyi buluyor
bu kanun tasarısı üzerinde verdiğiniz önergeler.
Sadece 11 inci madde üzerinde 8 önerge takdim edildi.
Bu 8 önergenin 4'ü, 11 inci maddenin üçüncü
fıkrası üzerinde ve bu 4 önergenin altındaki
imzalar da, aynı milletvekillerinin. Yani, siz, bir kanun
tasarınızın üzerinde bu kadar tereddütler
içindeyseniz, aynı imzalar, aynı fıkra
üzerinde dört ayrı şekil tavsiye ediyorsa,
bu işin içinden biz nasıl çıkalım?!.

HİKMET ULUĞBAY (Ankara) - Onlar görevlendirilmiş...

EMİN KUL (Devamla) - Yani, bunu nasıl
cevaplandırabiliyorsunuz?! 

Bakınız, ben size bir şey söyleyeyim
bu çoğunluk anlayışı bakımından:
20.12.1992 tarihli, 38 inci Birleşimi Türkiye Büyük
Millet Meclisinin. Seçimden çıkalı
bir yıl olmuş. Muhterem Başbakanımız
diyor ki "bu millet, 20 Ekimde DYP-SHP'ye toplam olarak yüzde
48 oy vermiştir. Bu Hükümet, çarpık
bir Seçim Kanununun ürünüdür; tamamen,
bir azınlığın Hükümetidir."
Yüzde 48 oy verilen partilerin kurduğu hükümete,
çarpık ve bir azınlık hükümeti
diyor. Şimdi, Refah Partisi yüzde 21 oy almış,
DYP yüzde 19 küsur oy almış; yüzde
40'lık bir Hükümet acaba neyin ürünü
oluyor?!.

ABDULKADİR ÖNCEL (Şanlıurfa)
- Yüzde 60...

EMİN KUL (Devamla) - Yüzde 40'lık
bir Hükümet, acaba, tamamen azınlığın
Hükümeti değil midir?! Yüzde 60 çoğunluğa
karşı parmak hesabıyla buradan kanun geçirirseniz,
bu, kanun mu olacaktır? Hukuk mu olacaktır? İnsaf
ediniz!.. (ANAP, DSP ve CHP sıralarından alkışlar)
Olaya dikkatli bakınız, Muhterem Başbakanınız
sizi uyarmış oluyor.

Saygılar sunarım. (ANAP, DSP ve CHP
sıralarından alkışlar)

BAŞKAN - Teşekkür ediyorum Sayın
Kul.

Sayın Mehmet Aykaç, buyurun.

Sayın Aykaç, konuşma süreniz
5 dakikadır.

MEHMET AYKAÇ (Çorum) - Teşekkür
ederim.

Sayın Başkan, değerli arkadaşlar;
14 üncü madde üzerinde konuşuyoruz. Tabiî,
bu maddede, özellikle Libya'nın adı geçiyor.
Bazı sözcü arkadaşlarımız,
bu kelimeye takılıyor neden geçiyor diye;
ama, biraz araştırma yapıp kürsüye
çıksalar benim gibi, neden, Libya'nın adı
burada geçiyor, bunu bilebilirler. (RP sıralarından
"Bravo" sesleri, alkışlar) Yani, Libya,
burada bizi niye ilgilendiriyor; şundan dolayı: 1985
yılından beri, Türk müteahhitlerinin yanında
çalışan Türk işçilerinin
primlerinin ödenmesi konusunda bir ihtilaf var. Bu işçilerimizin
primleri Türkiye'ye ödeniyordu ve primlerinin, Türkiye
prim sistemine göre mi, Libya prim sistemine göre mi
ödeneceği konusunda bir ihtilaf var; bugüne kadar
da bu ihtilaf devam ediyor. İşte, bu maddeyle ve
yapılacak bir değişiklik önergesiyle, bu
ihtilaf ortadan kaldırılıyor ve bir sisteme
bağlanıyor; bu, bu kadar basit. Burada demagoji yapmaya
ne gerek var Libya'yla ilgili... 

Öbür taraftan, değerli eski bakanlarımızdan
Emin Kul Beyefendi, son iki madde üzerindeki konuşmalarında
hep demokrasi, çoğunluk üzerinde durmaya başladı;
"efendim, çoğunluk her zaman doğru karar veremez,
Hitler'in, Jivkov'un Meclisinde de kararlar alınmıştı"
dedi. Demin onu cevaplandırdım. Çok talihsiz
benzetmeler yapıyor. Rica ederiz... Yani, Mecliste kanunların
nasıl yapıldığını, sizler
daha iyi biliyorsunuz. Bu sözleri, ilgisi olmayan bir madde
üzerinde buraya getirmeye hiç gerek yok. 

Sonra, bir değerli sözcümüz de
"bu kanun tasarısıyla, Hazinenin kaynak ihtiyacı
karşılanacaktır" dedi. İyi ya,
Hazinenin kaynak ihtiyacını karşılamanın
kime ne zararı var? 

HİKMET ULUĞBAY (Ankara) - Doğru kaynak
bulun.

MEHMET AYKAÇ (Devamla) - Hazinedeki kaynakları
biz mi tükettik? Hazineye kaynak lazım değil mi?
(RP sıralarından alkışlar)

Yine, bu kanun tasarısıyla, "Benden
sonrası tufandır; benden sonrası ne olursa
olsun" anlayışının var olduğu
iddia ediliyor. Hayır; bu mantık, bu konuda daha
önce çıkarılmış 2147 ve
3201 sayılı Kanunlar için iddia edilebilirdi.
Bu kanunlarda, bir güne 1 dolar esas alınmıştı.
Bu husus, bunu açıkça ortaya koyuyor. İktidarımız,
bu yanlışlığı da telafi ediyor,
düzeltiyor ve 3201 sayılı Kanunda yaptığı
değişiklikle, bir güne 2,5 dolar üzerinden,
bu mantığı işleyebilir hale getiriyor.

MUSTAFA GÜVEN KARAHAN (Balıkesir) - Zam
yaparak...

MEHMET AYKAÇ (Devamla) - Onun için,
bunları bilmenizi arzu ediyorum ve özellikle, bir
arkadaşımızın talihsiz bir cümlesini
de burada ifade edip sözlerimi tamamlıyorum: Neymiş
efendim; Başbakan, bu kanunla yandaşlarına
emeklilik imkânı, hakkı sağlayacakmış...
Bu "yandaş" kelimesi, bizim edebiyatımıza
hiç uymuyor. Bunu, bu sözün sahibine iade ediyorum.


Son maddesine geldiğimiz bu kanun tasarısının,
buradan bir an önce çıkmasında yarar
olduğuna inanıyorum.

Yüce Heyetinizi saygıyla selamlıyorum.
(RP sıralarından alkışlar)

BAŞKAN - Madde üzerinde verilmiş
8 önerge vardır...

SALİH KAPUSUZ (Kayseri) - Önergeleri
geri alıyoruz.

BAŞKAN - Geri alıyorsunuz.

TEMEL KARAMOLLAOĞLU (Sıvas) - İlk
önerge hariç...

HASAN GÜLAY (Manisa) - Niye verdiniz?!.

NİHAT MATKAP (Hatay) - 7'si naylondu!..

BAŞKAN - 7 önerge geri alındı;
kalan önergeyi okutuyorum:

Türkiye Büyük Millet Meclise
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 14 üncü maddesi
aşağıdaki şekilde değiştirilmiştir.

 Salih Kapusuz Mehmet Gözlükaya  

 Refah Partisi Doğru Yol Partisi  

 Grup Başkanvekili Grup Başkanvekili

 Alaattin Sever Aydın Hüseyin Olgun Akın

 Batman Ordu

Abdulkadir Öncel

Şanlıurfa

Değişiklik önerisi:

Sosyal Güvenlik Sözleşmesi

MADDE 14.- 9.1.1985 tarihli, 3148 sayılı
Kanunla onaylanması uygun görülen Türkiye
Cumhuriyeti ile Libya Arap Halk Sosyalist Cemahiriyesi Arasında
Sosyal Güvenlik Sözleşmesi kapsamındaki
Türk daimî işçileri adına bu sözleşmenin
4 üncü maddesi hükmüne göre alınacak
primlerin hesaplanmasında; bu Kanunun 3 üncü
maddesinin ikinci fıkrasında belirtilen prim karşılığı
dolar esas alınır. 

BAŞKAN - Sayın Komisyon, önergeye
katılıyor musunuz?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Çoğunluğumuzun olmaması
nedeniyle katılamıyoruz efendim.

BAŞKAN - Sayın Hükümet, önergeye
katılıyor musunuz?

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılıyoruz
efendim.

BAŞKAN - Sayın milletvekilleri, Sayın
Hükümet, önergeye katıldılar; Komisyon,
çoğunluğu olmadığı için
katılamadığını beyan etti. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.


Şimdi, maddeyi, kabul edilen önerge doğrultusunda
oylarınıza... 

İSMET ATALAY (Ardahan) - Karar yetersayısının
aranmasını istiyoruz.

BAŞKAN - Maddeyi, kabul edilen önerge
doğrultusunda oylarınıza sunuyorum: Kabul edenler...
Kabul etmeyenler... Madde kabul edilmiştir; karar yetersayısı
vardır.

Geçici madde 1'i okutuyorum:

GEÇİCİ MADDE1. -Kasanın
oluşması için yapılacak ödemeler
avans niteliğinde Sosyal Sigortalar Kurumu Genel Müdürlüğünce
karşılanır.

MURAT BAŞESGİOĞLU (Kastamonu) -
Anavatan Partisi Grubu adına, Sayın Hatinoğlu
konuşacak Sayın Başkan.

BAŞKAN - Madde üzerinde, Anavatan Partisi
Grubu adına, Sayın Süleyman Hatinoğlu;
buyurun efendim.

ANAP GRUBU ADINA SÜLEYMAN HATİNOĞLU
(Artvin) - Sayın Başkan, değerli milletvekilleri;
aslında, tasarının bu maddesi üzerinde
hiç söz almayı düşünmemiştim;
ama, tasarının gerçek yapısına
inanmadığım için, bu madde üzerinde
Grubum adına söz aldım; herkesi saygıyla
selamlıyorum. Özellikle Kasa olayını
duyunca dayanamadım; çünkü, Kasa, geçmişten
bana epey şeyleri hatırlatıyor. Son madde
de, aşağı yukarı onunla ilişkili
bir durumdadır, bu nedenle de söz almış
bulunuyorum. 

Değerli arkadaşlar, bugünkü Hükümet
ve geçmiş hükümetler; beş yıldır,
aktifi ve pasifi eşit durumda olan Sosyal Sigortalar Kurumunun
tüm dengelerini altüst ettiniz ve yıkıma
devam ediyorsunuz. Şimdi, 506 sayılı Kanunda
-Sayın Bakan burada- hiçbir değişiklik
yapmadan, ulufe toplar gibi, Türkiye'deki gayrimenkulleri
sattınız, yetmedi; Emekli Sandığını
sattınız, yetmedi; şimdi, yurtdışından
hilei şeriye ile tekrar, bütçeye nasıl
katkıda bulunabilinir amacını düşünerek,
bazı hileli yolları deneyerek, böyle bir tasarı
getirdiniz. 

Siz, eğer, iyi niyetliyseniz, Sosyal Sigortalar
Kurumunu, Bağ-Kur'u önce ıslah edin, sosyal güvenlik
kuruluşlarının problemlerini çözün,
ondan sonra  sosyal güvenlik kuruluşlarına yeniden
problemler ve yükler getirelim; ama, hiçbir problemini
halletmemişsiniz, hiçbir sorununu çözememişsiniz,
 9 ayda, sadece 5 bin kişiyi istihdam etme politikasıyla,
Hükümette, buraya kadar gelmişsiniz. Şimdi
de, yurt dışında kalan, sosyal güvencesi
olmayan bazı yandaşlarınız, millî
görüş taraftarlarını ve taraftarlarınızı;
Türkiye'nin yükü üzerine bir yük daha
getirmektir- için bu kanun tasarısını
hazırlayıp getirdiniz. Sizleri cidden tebrik ediyorum;
hakikaten, büyük bir olay, bravo!.. (RP sıralarından
"Bravo" sesleri, alkışlar [!])

Madem ki bravo diyorsunuz, şuna da "bravo"
deyin; geldiğinizden beri -Sayın Bakan da burada- emekli,
dul ve yetimin, sigortalının sağlığına
bakamıyorsunuz, maaşını doğru dürüst
ödeyemiyorsunuz... Ha, diyeceksiniz ki, "yüzde
100 zam yaptık." Yahu insaf, siz geldiğinizde
dolar 50-60 bin liraydı, şimdi 130 bin liraya dayandı;
orayı geçin, onu izah edemezsiniz. Dün, biz,
iktidarı bıraktığımız zamanda,
insanlar, aldığı maaşla kaç tane
ekmek alıyordu; bugün, sizin verdiğiniz maaşla
kaç tane ekmek alıyor; onun hesabını
yapın, cevabı onun içindedir. 

Hastanelerde doktorunuz yok, sağlık hizmeti
vermiyorsunuz...

TEMEL KARAMOLLAOĞLU (Sıvas) - Olmaz olur
mu!

SÜLEYMAN HATİNOĞLU (Devamla) - Yahu,
ilacını veremiyorsunuz, ilacını...
Emeklinin ilacı verilmiyor; onu biliyor musunuz?! 

TEMEL KARAMOLLAOĞLU (Sıvas) - Sadede gel...

SÜLEYMAN HATİNOĞLU (Devamla) - Sosyal
Sigortalar Kurumu taşraya bir genelge göndermiş,
diyor ki: Şu, şu ilaçların dışında
ilaç yazma, ucuz ilaç yaz... Yahu, böyle bir
yasak var mı?! Ucuz adam, pahalı adam diye ülkede
bir ayırım mı var?! Nereden çıktı
bu?! Bunu da sizden öğreniyoruz.

TEMEL KARAMOLLAOĞLU (Sıvas) - Aynı
ilacın fiyatının farklı olduğunu
bilmiyor musunuz?!.

LÜTFİ YALMAN (Konya) - Maddeye gel, maddeye...

SÜLEYMAN HATİNOĞLU (Devamla) - Sayın
Bakan, önce, Sosyal Sigortaların bütün kuruluşlarını
elden geçirmeniz lazımdı. Sakatlık
nerede, problem nerede; niye bu sektör çalışmıyor;
niye Bağ-Kur ve sigortalılar hastane köşelerinde
perişan ediliyor? İlaçların parasını
ödemeyen ve mevcut emeklilerin problemini halledemeyen bu
Hükümet, yurt dışında çalışan
adamları, neden, 12 500 dolara Türkiye'de emekli yapacak?!
Böyle bir yağma var mı; nerede görülmüş,
nasıl olacak?! Adam, turistik bir geziye gidecek ve emekli
olarak dönecek Türkiye'ye!.. Allah Allah; ne güzel
yahu!.. Vallahi, müneccim bile bulamazdı bunu; cidden
tebrik ediyorum!..

TEMEL KARAMOLLAOĞLU (Sıvas) - Sadede gel
Sayın Hatinoğlu... Geçici madde üzerinde...

SÜLEYMAN HATİNOĞLU (Devamla) - Şimdi,
yurt dışında çalışanların
zaten sigortası var. Refah Partisi, bu kanun tasarısını
-demin de izah ettiğim gibi- kendi taraftarlarına ve
millî görüş taraftarlarına avantaj
sağlamak maksadıyla, Türkiye'nin mevcut emeklisinin
sorununu çözemeyen bir İktidar, bunun yanında,
yeni bir yük daha getirerek, bakın, Türkiye'nin
başını nasıl belaya sokuyor.

TEMEL KARAMOLLAOĞLU (Sıvas) - Bu, geçici
maddenin neresine giriyor?!

SÜLEYMAN HATİNOĞLU (Devamla) - Geçici
maddenin kasasına girecek, merak etme!.. Şimdi, oraya
geleceğim; sıkı dur, Kasaya geleceğim...

Şimdi, Kasanın gelirlerinin ne şekilde
işletileceği ve Kasanın, hangi kuruluşlarla...
"Kasa, Sosyal Sigortalar Kurumu, Maliye Bakanlığı,
Hazine Müsteşarlığı ve bunların
iştirakleriyle oluşan kurulca yürütülür"
deniliyor. 

Şimdi, buna göre, paranın nerede
toplanacağı belli; ama, son ek maddede "yapılacak
ödemeler avans niteliğinde Sosyal Sigortalar Kurumu Genel
Müdürlüğünce karşılanır"
deniliyor. Yahu, kime ulufe dağıtıyorsunuz?!

TEMEL KARAMOLLAOĞLU (Sıvas) - Ulufe değil,
avans niteliğinde...

SÜLEYMAN HATİNOĞLU (Devamla) - Yahu,
Sosyal Sigortalar Kurumu kendi borcunu ödeyemiyor ki; gayrimenkul
satıyor, ev satıyor, bina satıyor, öyle
maaş ödüyor. Demek ki, siz, buradan ne kapabilirseniz,
ne çarpabilirseniz, onu alıp geleceksiniz; ondan
sonra, Sigortanın başına bu işi yıkacaksınız.
Buna müsaade etmeyiz. Türkiye, demokratik, laik, hukuk
devletidir; Türk adaleti, Türk hukuku, buna mutlaka
engel olacaktır. (RP sıralarından alkışlar[!])
O konuda hiçbir tereddütünüz olmasın...

Değerli arkadaşlar, şimdi, biz, buna
geldik... (RP sıralarından "Budapeşte'ye
gel" sesleri) Ben, şimdi, Budapeşte'ye gitmeyeceğim;
ama, Bosna-Hersek'e gideceğim, Mercümek kasasına
gideceğim!.. Bu kasa, aynen ayarlanmış; çünkü,
deneyimli insanlar çok; çok deneyimli arkadaşlar
var! Sosyal Sigortaların... Bu kanun tasarısıyla,
bu değişiklikle; yurt dışından gelecek
dolara endeksli olarak -daha önce yurt dışında
Bosna-Hersek için toplanan paralar gibi- paralar toplanacak...
Tamamen, Refah Partisine bir tezgâh hazırlanmaktadır,
ona bir kasa hazırlanmaktadır; tamamen, kendi kasasına
götürecek şekilde bir Kasa tanzimi yapılmıştır.
İşte, bu; Mercümek kasasıyla Bosna-Hersek'e
ne kadar yardım gittiyse, buradaki emeklilere de ancak
bu kadar yardım gidecektir. (RP sıralarından
"Bravo, çok zekisin!" sesleri) Bu nedenle, Sayın
Doğru Yol Partili arkadaşlarımın dikkatini
çekiyorum, onlara seslenmek istiyorum; zaten, sizin fikriniz
neyse zikriniz de odur, o doğrudur; yani, ne düşünüyorsanız
onu yapıyorsunuz. 

MİKAİL KORKMAZ (Kırıkkale)
- Senin kültürün ne?!.

SÜLEYMAN HATİNOĞLU (Devamla) - Doğru
Yoldan çok deneyimli arkadaşlarımız
vardır, buna alet olmamaları lazımdır.
Bu tasarı kanunlaşıp yürürlüğe
girmeden önce de bazı tedbirlerin alınması
gerekir; ama, artık tasarının sonuna geldiniz,
2 maddesi kaldı -onlar da yürürlük ve yürütme
maddeleri- haydi, gözünüz aydın; bu kanunu
da çıkardınız ve Türkiye'nin
başını da belaya soktunuz; ama, gelecek dönem
siz burada olmayacaksınız. Bizde çok deneyimli
arkadaşlar vardır. 

MİKAİL KORKMAZ (Kırıkkale)
- Senin de ağzının suyu akıyor!

SÜLEYMAN HATİNOĞLU (Devamla) - Tabiî,
Hükümet ortağı olduğunuz için
Doğru Yol Partisi belki bu konuda size destek verdi; ama,
ne yapsın, bir taraftan bir sürü dosyalar var!
Önümüzdeki salı günü de Mercümek'in
kasası falan gelecek, o nedenle zor durumdasınız;
ama, biz buna katılmadığımızı
ifade ediyoruz. Bu, Türkiye'deki sosyal güvenlik kuruluşlarına
hiçbir fayda getirmeyecektir; sadece, zarar getirecektir.


Bugüne kadar, Sosyal Sigortalar Kurumunun bütün
mallarını sattınız. Sosyal Sigortalar
Kurumunda hiçbir iyileştirme yapmadan, bugün,
bu şekilde bir planla, bir tezgâhla bu tasarıyı
getirdiniz.

Hani kasada para çoktu?! Hani, Hocanın
para koyacak yeri yoktu?! Ne yapacaksınız bu parayı?!
Niye para topluyorsunuz?! Hani, ocak, şubat aylarında
Hazine fazla vermişti?! Daha bu parayı ne yapacaksınız,
niye topluyorsunuz?! Madem bu kadar paranız var, Türkiye'deki
emeklinin, dulun, yetimin gerekli hakkını, hukukunu
niye ödemiyorsunuz?!

LÜTFİ YALMAN (Konya) - Siz ödediniz
mi?

SÜLEYMAN HATİNOĞLU (Devamla) - Niye
insanların ilaç bedellerini ödemiyorsunuz?!
Cenazeler bile doğru dürüst nakledilemiyor; değil
mi?! Buna göre de burada politika yapacaksınız.

Refah Partisi olarak, bundan, hiçbir zararınız
olmaz, yararınız olur; çünkü, planınızı
biliyoruz; ama, bu kanunun Türkiye Cumhuriyetine hiçbir
yararı olacağına inanmıyorum, inanmadığımız
için de ret oyu verdik, ret oyu vermeye devam edeceğiz
ve bu konuyu da yargıya götürmek için
gereğini yapacağız.

Yüce Meclisi saygıyla selamlıyorum.
(RP sıralarından "Bravo" sesleri, alkışlar!)

HÜSAMETTİN KORKUTATA (Bingöl) -
Yazıklar olsun!

BAŞKAN - Teşekkür ediyorum Sayın
Hatinoğlu.

Madde üzerinde, Demokratik Sol Parti Grubu adına,
Sayın Mustafa Karslıoğlu; buyurun efendim.

Sayın Karslıoğlu, süreniz
10 dakikadır.

DSP GRUBU ADINA MUSTAFA KARSLIOĞLU (Bolu) - Sayın
Başkan, değerli milletvekilleri; 209 sıra sayılı
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
geçici 1 inci maddesi üzerinde, Demokratik Sol Parti
Grubu adına söz almış bulunmaktayım;
hepinizi, saygıyla selamlıyorum.

Az önce, Refah Partisi Grup Başkanvekili
Sıvas Milletvekili Sayın Temel Karamollaoğlu
"her çıkan aynı şeyleri söylüyor"
dedi. 14 madde var, hepsinde de aynı şeyler var:
5 000 iş günü, 2,5 dolar, 12 500 dolar; erkekse
55 yaşında, kadınsa 50 yaşında;
bunu verdikten üç sene sonra da emekli olur... Yani,
kusura bakmayın, 14 maddede de hep aynı şeyler
söyleniyor. Bir de, geçici madde var, yine aynı
şeyler söyleniyor; yani, biz, aynı şeyleri
söylemeye mecburuz. Tabiî ki, birleşimi yöneten
Büyük Millet Meclisi Başkanvekilimiz de görevini
gayet iyi yapıyor, kendisine teşekkür ediyorum.
Hoşgörüsü de var tabiî; yani, o da,
Meclisin dinlediği gibi, sıkılmadan bunları
dinliyor; ama, ne yapalım, tasarı böyle gelmiş,
teşekkür ediyorum.

Şimdi, ben, kısaca, geçici 1
inci maddeyi yine açacağım, yine aynı
lafları konuşacağız burada. Bu kanun tasarısının
8 inci maddesinde "Çalışma ve Sosyal
Güvenlik Bakanlığına bağlı Yurtdışı
Sosyal Güvenlik Kasası kurulmuştur" deniliyor;
tamam... Devam ediyor: "T.C. Ziraat Bankası, tahsil
edilen prim tutarlarının yüzde 20'sini ayı
içinde Yurtdışı Sosyal Güvenlik
Kasası Hesabından, Kasanın Devlet güvencesi
payı olarak ve bütçeye irat kaydedilmek üzere
Hazineye aktarır." 

Hesaba göre, bu kanundan 400 bin kişinin
yararlanacağı düşünülmektedir.
5 000 işgünü baz alınmakta ve gün
başına 2,5 dolar düşünülmektedir;
böylece de, kâğıt üzerinde 5 milyar
dolarlık bir kaynak ortaya çıkmış
olacaktır. 5 milyar doların yüzde 20'sinin;
yani, 1 milyar doların da Hazineye gelir olarak kaydedilmesi
düşünülmektedir. 

Özellikle, Demokratik Sol Parti olarak, biz,
seçim bildirgemizde, programımızda, gerçekten,
sosyal güvenceye çok yer veren bir partiyiz; yani
"insanların, artık, sosyal güvenceye kavuşması
bir insanlık hakkı" diyoruz. Türkiye Cumhuriyeti,
uygar, demokratik bir hukuk devleti; elbette ki, insanlarının
en başta gelen bu hakkını verecek, sosyal
devletin gereği olan görevini yerine getirecektir. 

Objektif düşünen ekonomi yazarlarına,
ekonomi dergilerine bakın; bu yasa tasarısına
işveren karşı, işçi temsilcileri
karşı ve objektif ekonomistler karşı...
Hani, hep "bu devlet bürokrasiye boğuldu, devletin
küçülmesi lazım; devletin, bürokratik
devletten fonksiyonel devlete dönüşmesi lazım"
diye konuştuk; bunu, seçim meydanlarında da
söyledik. Biz "bakın, yine, burada, bürokrasiyi
çoğaltıyoruz" diyoruz. Neden çoğaltıyoruz;
Sosyal Sigortalar Kurumu var, Emekli Sandığı
var, Bağ-Kur var; bir de, Yurtdışı Sosyal
Güvenlik Kasası meydana getiriyoruz ve konuyu dağıtıyoruz.


Daha önce de belirttiğimiz gibi, Emekli
Sandığına bağlı yükümlüler
var, SSK'ya bağlı yükümlüler var, Bağ-Kur
yükümlüleri var; bir de, yurt dışında
bulunanların yükümlülüğü ortaya
çıkıyor. 

Yine "sosyal güvenlik kuruluşlarının,
1993'e kadar fazlalık veren Sosyal Sigortalar Kurumunun,
1993'ten sonra açık vermesinin en büyük
nedeni de, hizmet borçlarının birleştirilmesi,
erken emeklilik gibi konulardır" deniliyor; bu gibi
konular göz önüne getiriliyor. 

Yine, burada, her ne kadar, aktuaryel hesapların
çok iyi yapıldığı söylense
de -biz de yapıyoruz- biz, bu aktuaryel hesapların
çok iyi yapılamadığını,
ileride, bu konunun da, karşımıza, kambur
olarak çıkacağını, sosyal güvenlik
kuruluşlarını olumsuz yönde etkileyeceğini
söylüyoruz. Bunu, muhalefet olarak söylüyoruz;
ama, sadece muhalefet olarak değil, sorumluluk taşıyan
kişiler olarak da söylüyoruz; çünkü,
burada, gelecek nesilleri; yani, Türkiye'nin geleceğini
riske edecek, ipotek altına sokacak bir konumun olduğu
çok somut olarak ortada. 

Kısaca bunları belirttikten sonra,
yine, aynı konulara devam edeceğiz; çünkü,
maddede aynı şeyler söyleniyor. 

Belirttiğimiz gibi, bu bir kaynak kanun tasarısıdır;
günü kurtarmak için geleceği risk altına
sokmaktır. Aynı düşünce, günlük
bir gazetede -okudunuz-Türkiye işverenler Sendikası
tarafından da dile getirildi. Bu kanun tasarısıyla,
devlet, ileride çok büyük açıklarla
karşı karşıya kalacaktır; bunu
da bu şekilde düşünmemiz lazım.

Biz diyoruz ki, gelin, Türkiye'de uzlaşalım.
Bakın, 24 Aralık 1995 Milletvekili Erken Genel Seçiminde
ortaya çıkan tabloyla, Türk Ulusu, Parlamentoya
"uzlaşın" mesajını vermiştir;
en çok oy alan partimiz yüzde 21,5 oy almıştır.
Ortaya çıkan tablo, uzlaşmayı gösteriyor;
yani, yapılacak seçimlerde... Bilmiyorum, artık
siyaset doğal tabanına oturmuştur diye düşünüyorum
ve her zaman da, Türkiye, koalisyonlarla idare edilecek bir
ülke haline gelecektir -ki, biz, koalisyonlara da sıcak
bakan bir partiyiz- demokrasinin temel koşulu olan uzlaşma,
koalisyonlarda yaşama geçecektir.

Ayrıca, şunu da belirtmek istiyoruz:
Çağdaş, demokratik, sosyal bir hukuk devletinde,
ekonomik ve sosyal konsey diye, objektif karar veren bir konsey
vardır. Bu konsey, geniş, planlı, memleketin
geleceğini, ufkunu açacak programlar hazırlar
ve objektif olarak hazırlar; bunları da Parlamento
olarak yaşama geçirmek bizim görevimizdir.

Yine tekrarlıyorum; bu Parlamentoda, halkın,
bizden çok büyük beklentileri var; ben, bir hekim
olarak, yıllardır, hep bunun acısını
yaşadım. Gelin, bütün insanlarımızı
sosyal güvenceye kavuşturalım; yani, sosyal
güvenlik kurumuna kavuşturalım; başta,
işsizlik sigortasını çıkaralım;
başta, genel sağlık sigortasını
çıkaralım. Askerî ve üniversite
hastaneleri hariç, tüm hastaneleri tek elde toplayalım;
çünkü, çok büyük kaynak israfı
vardır. Düşünebiliyor musunuz; bir hasta,
acil olarak SSK hastanesine gidiyor, belirli bir müdahale
yapılıyor... "Sen SSK'lı değilsin"
deniliyor... Sonra, devlet hastanesine telefon ediliyor... Devlet
hastanesinden ambulans gelecek, hastayı alacak, devlet
hastanesine götürecek!... Hangi çağda yaşıyoruz?!..
Bunların hepsini düzeltelim; beraber düzeltelim,
uzlaşarak düzeltelim. Bunların kazanımları,
prestiji de Hükümete yazılsın; biz, ona
da razıyız. Diyorum ki, uzlaşarak, Türkiye'yi
sağlıklı bir yöne götürelim;
çünkü, hepimiz halkın içinden gelen
kişileriz, halkın içinde dolaşıyoruz...

Şu 3 üncü kanalı artık
herkes izliyor. Bana, Malatya Doğanşehir'in Kurucaova
beldesinde, Mecliste meydana gelen bir olayı sordular.
Ben adama baktım; acaba, bu bey kentte oturuyor da buraya
mı geldi düşüncesiyle "sen kentte
mi oturuyorsun" diye sordum; adam "hayır, ben
bu köyde oturuyorum" dedi ve konumu da köyde oturandı.
Artık kimin ne yaptığını insanlar
gayet iyi inceliyor, işliyor. 

Şunu söylüyorum. Türkiye'de
sağlıklı kamu oluşmaktadır. Kendimizi
kandırmaya, hele, ulusumuzu kandırmaya hiç
gerek de yoktur, hiç hakkımız da yoktur.
Ulusumuza gerçekleri söyleyelim; yani, ülkemiz
bu durumdadır. Hani Churchill'in "ben size kan ve
gözyaşı vaat ediyorum" dediği gibi;
biz, gerçekleri söylersek, Türk Ulusu gerçekler
doğrultusunda hareket etmeye hazırdır, özveride
bulunmaya hazırdır. 

Bir de şunu belirtiyorum: Gerçekten,
bugün, ülkemizde gelir dağılımı
çok bozuldu, insanlarımız çok büyük
sıkıntıda. Hep, burada söyleniyor; ama,
gelin, adil bir vergi yasası çıkaralım;
gelin, kayıtdışı ekonomiyi kayıt
içine alalım, çalışanlarımıza
biraz daha ücret verelim, insanca yaşasınlar.
Böylece, her gün odalarımızda dert dinlemekten
kurtulalım; ilacını alamayan, doktora gidemeyen
insanlarımızla karşı karşıya
gelmeyelim; aldığı aylıkla, kirasını
bile karşılayamayan insanlarımızın
sıkıntılarını, üzüntülerini
dinlemeyelim. 

Türkiye, güçlü bir ülkedir;
elbette, bir genel sağlık sigortasını
çıkarabilir; elbette, işsizlik sigortası
çıkarabilir; insanlarına, insanca yaşayabilecekleri
ücreti verebilir. Bunları araştıralım.
Böyle, günübirlik şeylerle boşu boşuna
zaman kaybetmeyelim. Yılların birikimi vardır,
yılların sıkıntıları
vardır... Elbette, bütçe açığı
vardır, paraya ihtiyacınız vardır,
onu da anlayışla karşılıyorum;
ama, bunun yanında köklü reformlar yapalım.

Bugünün Meclisi, 1920'lerin Meclisinden
çok daha iyi bir Türkiye'dedir ve bu nedenle de, bize,
bugünü sağlayan, Çanakkale'de savaşmayı
değil, ölmeyi göze alan 250 bin şehitimizi
rahmetle, minnetle anıyorum. Biliyorsunuz, bugünlerde,
Çanakkale Şehitlerini Anma Gününün
82 nci Yıldönümünü yaşıyoruz.

 (Mikrofon otomatik cihaz tarafından kapatıldı)

BAŞKAN - Sayın Karslıoğlu,
lütfen; toparlayınız.

MUSTAFA KARSLIOĞLU (Devamla) - Peki efendim.

Başta da belirttiğim gibi, bu kanun tasarısı,
bir sosyal güvenlik kanun tasarısı olmaktan
çok, kaynak arayışıdır; gerçekçi
değildir, çelişkilerle doludur. 

Demokratik Sol Parti olarak, bu maddeye de olumsuz
oy vereceğimizi belirtir; Yüce Meclise, tekrar, saygılar
sunarım. (Alkışlar)

BAŞKAN - Teşekkür ediyorum Sayın
Karslıoğlu.

Gruplar adına başka söz talebi
var mı efendim? Yok.

Şahsı adına, Sayın Emin
Kul; buyurun. (ANAP sıralarından alkışlar)

Sayın Kul, süreniz 5 dakikadır.

EMİN KUL (İstanbul) - Teşekkür
ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısının
geçici 1 inci maddesi üzerinde, Anavatan Partisi milletvekili
olarak söz almış bulunuyorum. Görüşlerimi
belirtmeden önce, sizleri şahsım adına
selamlıyorum.

Geçici 1 inci maddeyi aynen okuyorum: "Kasanın
oluşması için yapılacak ödemeler
avans niteliğinde Sosyal Sigortalar Kurumu Genel Müdürlüğünce
karşılanır." 

Şimdi, ne olduğu belirsiz bir Kasa kuruyorsunuz
-kanun tasarısının başından
beri anlattım- fakat, bu Kasanın kurulmasıyla
ilgili birtakım masrafların yapılacağını
da düşünmüşsünüz; bu masrafları
da, Sosyal Sigortalar Kurumuna ödetiyorsunuz. Hem, bir taraftan,
Kasanın, Sosyal Sigortalar Kurumu ile ilgisi yok diye iddia
ediyorsunuz hem de avans niteliğinde de olsa, bu Kasanın
kuruluş masraflarını Sosyal Sigortalar Kurumuna
ödetiyorsunuz. Niçin Bağ-Kur'a ödetmiyorsunuz;
niçin Emekli Sandığına ödetmiyorsunuz;
niçin herhangi bir bankanın sosyal yardımlaşma
ve dayanışma sandığına, emeklilik
sandığına ödetmiyorsunuz? Yani, Sosyal
Sigortalar Kurumunu, olsa olsa, en çok açığı
bulunan kurum, batmakta olduğu gözüken kurum diye
görüp, onun için mi acaba avans olarak o kurumun
sırtına yüklüyorsunuz?! Sosyal Sigortalar
Kurumunu, bu parayı, avans olarak ödemeye mecbur ediyorsunuz;
peki, bu Kasayı kuran Hazine, yani devlet; niye Hazine
avans vermiyor bu kuruluşla ilgili de, Sosyal Sigortalar
Kurumu avans veriyor? Diyelim ki, Sosyal Sigortalar Kurumu avans
verdi; ne zaman mahsup edileceği burada yazılı
mı? Onu niye koymuyorsunuz?.. Bu avans, Kasa tarafından
Sosyal Sigortalar Kurumuna üç ay içinde iade
edilir... Var mı böyle bir kayıt; ne zaman
iade edilecek bu avans? Namütenahi; ne zaman iade edileceği
belli değil!.. 

Bakınız, şu madde dahi, işin
ne kadar tutarsız olduğunu gösteriyor. Burada,
aktüer dengenin hiç de bizim söylediğimiz
gibi olmadığından bahsedildi; halbuki, bu madde
de onu apaçık yansıtıyor. Maalesef,
bu Kasanın aktüer dengesi yok ve aktüer dengesi,
yurt dışından, devletin dolar olarak aldığı
borcun faizi belirtilerek kurulamaz; yurt dışından
dolar olarak aldığınız borcun Türkiye'ye
maliyeti yüksektir; doğrudur; ama, siz, topladığınız
bu paraları, kanun tasarısına göre,
Ziraat Bankasının en yüksek faizli hesabında
tutacaksınız; yani, dolara verilen en yüksek
faiz de yüzde 10... Biz, aktuarya hesabını
yüzde 10 üzerinden katlamalı olarak yaptık;
ama, bu izahatımızı dinlemediğiniz için,
siz, kendi kendinize bir hayalî aktuarya hesabı kurmuşsunuz;
o hesabı da burada vermiyorsunuz. 

Şimdi, bakınız "12 500 dolara
emeklilik satıyorum" diyorsunuz -Kadıköy
vapurları aklıma geldi- yanında "çalışma
şartı aranmayacak" diyorsunuz; yanında
"yurt dışında bulunmuş olanlar
ve yurt dışında bulunmuş olanların
Türkiye'deki yakınları dahi yararlanacak"
diyorsunuz; yanında "yurt dışında
bulunanlara da veriyoruz" diyorsunuz; yanında "herhangi
bir şekilde bir sosyal güvenlik kurumunda süreniz
olsun olmasın buna da bakılmayacak" diyorsunuz;
yine, yanına bir şey daha ilave ediyorsunuz "geleceğe
doğru da borçlanabilirsiniz, geçmiş hayatınızla
ilgili de borçlanabilirsiniz" bu da yetmedi, yanında
bir şey daha, sadece kendiniz için değil, aileniz
için de, onların bireyleri için de borçlanabilirsiniz!..
(DSP sıralarından alkışlar) Bu da yetmedi,
yanında bir şey daha; topluluk sigortası da
yapıyoruz; bu da yetmedi, Libya'da prim kesilmesi konusunu
da hallediyoruz!.. Yani, şimdi, 12 500 dolara bir emeklilik
satışa çıkarıyorsunuz, yanına
da yirmi tane tarak, kalem, jilet koyuyorsunuz!..

HASAN GÜLAY (Manisa) - Promosyon... Promosyon...

EMİN KUL (Devamla) - Sonra, geliyoruz, bu
geçici maddeye bakıyoruz, sonu iflas; çünkü,
bunun avansını bile Sosyal Sigortalar Kurumundan
alıyorsunuz. 12 500 doları kapacaksınız;
ortada, ne emeklilik kalacak ne tarak ne kalem ne jilet ne silgi!..
Böyle bir kanun tasarısı olmaz.

HASAN GÜLAY (Manisa) - Seyyar kuruluş!..

EMİN KUL (Devamla) - Halen, şu sırada,
bunu geri çekme imkânınız var, lütfen;
geri çekin.

Saygılar sunar teşekkür ederim.
(ANAP ve DSP sıralarından alkışlar)

BAŞKAN - Teşekkür ediyorum Sayın
Kul.

Sayın milletvekilleri, madde üzerinde
önerge yoktur.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

Sayın milletvekilleri, yürürlük
maddelerine geldik; ama, üzerlerinde gruplar adına
söz talepleri vardır, son söz talebi vardır;
onun için, birleşime saat 20.00'ye kadar ara veriyorum.

Kapanma Saati : 18.57


DÖRDÜNCÜ OTURUM

Açılma Saati : 20.00

BAŞKAN : Başkanvekili Uluç
GÜRKAN

KÂTİP ÜYELER : Fatih
ATAY (Aydın), Zeki ERGEZEN (Bitlis)


 

BAŞKAN - Türkiye Büyük Millet
Meclisinin 71 inci Birleşiminin Dördüncü
Oturumunu açıyorum. 

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Görüşmelere kaldığımız
yerden devam ediyoruz.

Komisyon?.. Yok.

Hükümet?.. Yerinde. 

VELİ ANDAÇ DURAK (Adana) - Sayın
Başkan, iki üç dakika uzatabilirsek...

BAŞKAN - Sayın milletvekilleri, Genel
Kurulu bekletemeyeceğiz; 20.10'da yeniden toplanmak üzere,
birleşime ara veriyorum.


Kapanma Saati : 20.02


BEŞİNCİ  OTURUM 

Açılma Saati : 20.10

BAŞKAN : Başkanvekili Uluç
GÜRKAN

KÂTİP ÜYELER : Fatih
ATAY (Aydın), Zeki ERGEZEN (Bitlis)


 

BAŞKAN - Türkiye Büyük Millet
Meclisinin 71 inci Birleşiminin Beşinci Oturumumu
açıyorum. 

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN -Görüşmelere kaldığımız
yerden devam ediyoruz. 

Sayın Komisyon ve Sayın Hükümet
yerinde.

Görüşmekte olduğumuz tasarının
15 inci maddesini okutuyorum : 

MADDE 15. -Bu Kanun yayımı tarihinde
yürürlüğe girer.

BAŞKAN - Madde üzerinde, Cumhuriyet Halk
Partisi Grubu adına, Sayın Yılmaz Ateş;
buyurun.

Sayın Ateş, süreniz 10 dakikadır.

CHP GRUBU ADINA YILMAZ ATEŞ (Ankara) - Teşekkürler
Sayın Başkan.

Sayın Başkan, sayın milletvekilleri;
Cumhuriyet Halk Partisi Grubu ve şahsım adına
hepinizi saygı ve sevgiyle selamlıyorum.

Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 15 inci maddesi üzerinde
görüşlerimizi arz etmeye çalışacağım.


Sayın milletvekilleri, bu yasa tasarısı
yasalaşıp yürürlüğe girmemelidir.
Yürürlüğe girmemesi gerektiğininin nedenlerini
Yüce Meclise arz etmek istiyorum. Çünkü,
bu tasarının yasalaşması halinde, ne
sosyal güvenlik kurumu ihtiyacını görebilecektir
ne finans kurumu ihtiyacını görebilecektir
ne de özel bir sigorta işlevini görebilecektir.
Bir başka deyimle, bu tasarı, ne kuş ne deve;
ne sosyal güvenlik kurumu ne finans kurumu ne de özel
bir güvenlik kurumu... Bu yasa tasarısı, yurt
dışında alınteri akıtan, emek
veren, çalışma yaşamını
çoluğundan çocuğundan, yurdundan ayrı
sürdüren vatandaşlarımıza sosyal
güvenlik sağlamak değil, bütçe açığını
kapatmaya yönelik bir işlev yüklenmiştir.


Yurt dışında emek sarf edenleri
değil, özellikle, belirli bir partinin yandaşlarına
bir sosyal güvenlik şemsiyesi açmak için
çıkarılan bir yasa tasarısı
olduğu için, bu tasarı, kesinlikle yasalaşmamalıdır;
çünkü, bu yasayla, ayrıca, bir de, vatandaşlarımız
arasında, yurt dışına çıkanlar-yurt
dışına çıkmayanlar ayırımı
yapılmıştır. Bir başka deyimle,
resmen, Hükümet, bu tasarıyla bir bölücülük
yapmış; yurt dışına çıkanlara
ayrı bir muamele, yurt dışına çıkmayanlara
ayrı bir muamele getirerek, Anayasanın eşitlik
ilkesine aykırı davranmıştır.

Memurlarımızın çalışma
koşullarını belirlerken, bu çalışan
vatandaşlarımızı, ağır silah
sahibi olanlar, hafif silah sahibi olanlar ve silahı olmayanlar
şeklinde ayırarak, bir kısmına yüzde
18, bir kısmına yüzde 40, bir kısmına
da yüzde 70 zam yaptınız; ama, şimdi
de, bakıyoruz, karşımıza bir yasa tasarısı
getirmişsiniz, yurt dışına çıkanlar,
yurt dışına çıkamayanlar...
Yurt dışına çıkanları
bir sosyal güvenlik şemsiyesi altına almaya
çalışıyorsunuz; ama, yurt dışına
çıkma olanağı olamayan, herhangi bir
nedenle yurt dışına çıkma olanağı
bulamayan vatandaşlarımızı da bu haktan
mahrum ederek, vatandaşlar arasında bir nevi bölücülük
yapılmıştır. 

Bu tasarı yasalaşmamalıdır;
çünkü, Türkiye Cumhuriyeti tarihinde ilk
defa, Türk Lirasının hiçbir şekilde
geçerli olmayacağı bir yasa tasarısıyla
karşı karşıyayız. Komisyonda
Sayın Bakana sorduk: Sayın Bakan, bu 12 500 doların
o günkü kur değeri üzerinden vatandaşlarımız
eğer para yatırmak isterlerse kabul edecek misiniz?
"Hayır, kabul etmeyeceğiz, kesinlikle Amerikan
Doları olmalıdır" dedi. Daha önce
de belirttik, Refah Partimizin bu Amerikan Doları sevgisi
de, iktidar ortaklığıyla beraber başgösterdi.


ÖMER VEHBİ HATİPOĞLU (Diyarbakır)
- İngiliz Sterlini olsun!

YILMAZ ATEŞ (Devamla) - Vallahi, Suudî
Arabistan Riyalinden başladınız, dinarından
başladınız, dolara çıktınız,
yakında da sterline başvurursunuz.

MİKAİL KORKMAZ (Kırıkkale)
- Kalite meselesi, kalite...

MUSTAFA GÜVEN KARAHAN (Balıkesir) - Yeşil
olmalı, yeşil!..

YILMAZ ATEŞ (Devamla) - Sevgili arkadaşlar,
Sayın Çelik, bakan koltuğuna oturduktan sonra,
Hak-İş Konfederasyonumuzun yayın organına,
bakın, verdiği bir özel röportajda şunları
söylüyor... (RP sıralarından "Yürürlük..."
sesleri) 

Evet, yürürlük... Neden yürürlüğe
girmemesi gerektiğini söylüyorum da... 

"Batı ülkelerinde devletin sosyal
güvenliğe katkısı yüzde 30-35 civarındadır;
imkânlar ölçüsünde, Türkiye'de
de, başlangıçta aynı oranlarda olmasa
bile, tedricî olarak bu oranlara ulaşmak üzere,
sosyal güvenliğe devlet katkısı sağlamak,
hedefimizdir" diyen Sayın Bakan; ama, bu yasa tasarısıyla,
bırakın devletin katkısını
koymayı, bir de vatandaşlarımızın
ödedikleri o 12 500 doların yüzde 20'sine de
el koyarak, devlete bir güvence parası alınıyor.
 

Sayın milletvekilleri, bununla da, güvenlik
sistemine katkı koymadan, bir de pay almaya kalkmakla,
devletimizin sosyal hukuk yapısı da zedelenmiştir.
Tasarı, buna da yer verdiği için, bu tasarının
yasalaşmaması gerekir. 

Sayın milletvekilleri, az önce, geçici
maddede de gördünüz; peki, bu Kasanın oluşumu
için, niye Emekli Sandığından değil
de, o güvence parası olarak Hazineden değil de
niye SSK'dan avans para alıyorsunuz?.. Bu SSK bu kadar
sahipsiz mi?.. Tüyü bitmemiş yetimin hakkı
var onda. Siz, ne hakla, SSK'nın paralarını,
böyle, gayri ciddî amaçlarınız
için kullanıyorsunuz?.. 

Sayın milletvekilleri, bir de, bu Kasanın
oluşumunda sekreterya görevini de SSK'ya yükleyerek,
Sosyal Sigortalar Kurumunu yeniden çok gereksiz bir riske
atmış bulunuyorsunuz.

Sayın milletvekilleri, ayrıca, Kasa
gelirleri iç borçlanmada kullanılacak, toplanan
paralar devlet tahviline kaydırılacak. Bu da, sandığın,
bu gelirlerinin verimli kullanılmayarak, tıpkı
Sosyal Sigortalar Kurumu gibi, önümüzdeki yıllarda
nasıl batağa batacağının işaretini
vermektedir. 

Bu konuda, Bakan Sayın Necati Çelik
Hak-İş Başkanıyken, 25 Haziran 1992'de
düzenlediği basın toplantısında
bakın neler söylüyor, aynen Sayın Bakanın
ifadesi: "Şimdi, devlet bir yasa hükmüyle
SSK'nın gelirlerini ucuz devlet tahvillerine yatırma
mecburiyeti getirirse, SSK'nın gelirleri, işverenlere
ucuz kredi, KİT'lerin finansman açıklarını
kapatan bir yama, bütçe açıklarını
kapatan bir kaynak olursa, KİT'lerin ve belediyelerin önemli
bölümü SSK'ya olan borcunu, nasıl olsa devlet
malı haczedilemeyeceği için, SSK haciz yoluna
da başvuramaz zihniyetiyle ödemezse, bununla birlikte,
SSK, gerçek sahiplerince yönetilmesi gerekirken, siyasî
otorite tarafından yönetilirse, bu durumda, nüfusun
yaklaşık üçte birine hizmet vermekle
yükümlü olan bu kuruluş, yaklaşık
9 trilyon alacağına karşılık 2
trilyonluk borç içinde boğulup kalır.
Bu durum böyle devam ederse, SSK'yı daha karanlık
günler bekliyor demektir." Sayın Bakanın
o günkü görüşleri böyle. Şimdi,
peki, SSK'nın, malını bu yöntemle batıracağını
söylüyorsunuz da, bu yeni sandığı,
neden, daha doğmadan ölü doğurmaya kalkıyorsunuz?!.


Yine, sayın milletvekilleri, prim ödeyenler,
hiçbir şekilde Kasa yönetimine dahil edilmemiştir.
Sayın Bakan bunun özerk bir yönetim olacağını
söylüyordu; özerk olmadığının
yanıtını verdik. Kasa yönetimine, prim
ödeyenleri temsilen bir tek kişi alınmamıştır.
Sayın Bakanın, yine, Konfederasyon Başkanlığı
dönemindeki sözlerine atıfta bulunmak istiyorum.
Diyor ki: "SSK, sosyal güvenlik hizmeti veremez hale
getirilmiştir. Bu kurumu, hiçbir katkısı
olmadığı halde, devlet, neden yönetmektedir?"
Şimdi, Sayın Bakana buradan soruyorum, Sayın
Hükümete soruyorum: Peki, devletin hiçbir katkısı
olmadığı halde, yüzde 20 de güvence
parası alıyorsunuz...

(Mikrofon otomatik cihaz tarafından kapatıldı)

BAŞKAN - Sayın Ateş, lütfen,
konuşmanızı toparlayınız.

YILMAZ ATEŞ (Devamla) - Peki, hiçbir
katkı koymadığınız halde, üstelik
güvence parası da alıyorsunuz; ama, Yönetim
Kuruluna, bir kayyım heyeti gibi, devletin atadığı,
Hükümetin atadığı bürokratlarla
bu Kasayı yönetiyorsunuz... 

O nedenle, sayın milletvekilleri, bu yasa
tasarısından yol yakınken dönülmesinde
yarar var. Bu kadar sakıncalar taşıyan bir
tasarının yasalaşmaması, yürürlüğe
girmemesi gerekir. 

Bu duygularla, Yüce Meclisi tekrar saygıyla
selamlıyorum. (CHP sıralarından alkışlar)

BAŞKAN - Teşekkür ediyorum Sayın
Ateş.

Demokratik Sol Parti Grubu adına, Sayın
Hikmet Uluğbay; buyurun. (DSP sıralarından alkışlar)

Süreniz 10 dakikadır.

DSP GRUBU ADINA HİKMET ULUĞBAY (Ankara)
- Sayın Başkan, değerli arkadaşlar; bu
yasa tasarısının tümü ve bütün
maddeleri üzerinde eleştiriler yapıldı
ve yasanın vatandaşlarımıza gereken
hizmeti üretebilmedeki sorunları arizamik dile getirildi.
Ben, şu ana kadar gündeme getirilmemiş iki konuyu,
yürürlük maddesinde, dikkatlerinize sunmak istiyorum.

Türkiye Büyük Millet Meclisi olarak,
sıfatımız, yasa koyucudur. Yasaları
yaparken vatandaşın kör kuruşuna sahip
çıkmak durumundayız. Yani, bir hizmeti üretirken
bu hizmet karşılığında bir bedel
alınıyorsa, lazım gelen miktardan fazlasını
almamak lazım. Şu ana kadar yapılan tüm
eleştirilere aynen katılıyorum; şu anda
söylediklerim, bu eleştirilere ilaveten getirdiğim
bir eleştiridir. Eğer, dikkat edilirse, vatandaştan,
12 500 dolar üzerinden kendisine hizmet olarak dönmeyecek,
ayrıca bir para da alınacaktır ve bu yasa
tasarısı hazırlanırken, bu, gözden
kaçmıştır. 

Yapılan şudur: Türkiye Cumhuriyeti
vatandaşı olarak yurt dışında
bulunan insanlarımızdan, muhtemelen yüzde 1'inden
azı, Amerikan Dolarının kazanıldığı
ülkelerin içinde yaşamaktadır. Sistem,
ancak o yüzde 1'in altındaki bölüme dolar
olarak ifade edecektir. Geri kalan yüzde 99'dan fazlası,
yurt dışında gelirini, Doyçe Mark,
İsviçre Frangı, Fransız Frangı,
sterlin, Libya parası, Suudî Arabistan parası
ve diğer ülkelerin parası olarak kazanıyor.


Şimdi, bu kanun tasarısında,
normal olarak, Türk Lirasının reddedilmesi
büyük bir hataydı. Diyelim ki, o konuda sizlerle
anlaşamıyoruz; siz döviz cinsinden bir kanun
çıkaracaksınız; o görüşünüze
saygı duymuyorum; ama, sizin görüşünüz
olduğu için, siz de çoğunluk olarak bunu
çıkaracaksınız...

Şimdi, vatandaşlarımıza
diyoruz ki, sen Almanya'da para kazandın, bunu dolara çevireceksin,
Türkiye'ye öyle göndereceksin... Arkasından
diyoruz ki, Suudî Arabistan'da para kazandın, dolara
çevirip Türkiye'ye göndereceksiniz. İstediğimiz
dolar. Oysa, kanun vazıı, yani bizler -burada, illâ
dolarda ısrar ediyorsanız- dolar veya eşiti
diğer dövizler diye yazabilirdi. Bu dili tercih etmemenin
vatandaşa ilave maliyeti vardır. Nedir; Uluslararası
Para Fonu, bir ülkenin parasının alış
ve satış değerleri arasında yüzde
4,5'e kadar farklılık olabileceğini söylüyor.
Eğer, para konvertibl değilse, bu yüzde 4,5'in çok
daha üzerine çıkan farklar geliyor.

Şimdi, 12 500 dolar üzerinden düşünelim...Federal
Almanya'daki bir yurttaşımız, Türkiye'ye
12 500 dolar gönderecek. Sizlerin hazırladığı
tasarıyla, Alman Markını reddettiğimiz
için, bu vatandaşımız, en azından
yüzde 2 ilave bir fark ödeyecektir. Bu, 250 dolar demektir.
Bu 250 dolar sizin kurduğunuz sisteme girecek mi; yok; ama,
vatandaşın cebinden çıkacak. İlaveten
çıkan bu 250 dolar kimin cebine girecek; burada,
kanun vazıı olarak "Amerikan Doları
veya muadili diğer dövizler" demediğiniz için,
Alman bankalarının komisyonu olarak Alman bankalarında
kalacak. 

Bu ne biçim yasa yapmak?.. Türkiye Cumhuriyeti
vatandaşının cebinden 12 500 dolar değil,
12 750 dolar çıkaracaksınız. Transfer
masraflarını falan bir tarafa bırakıyorum,
sırf kanun yazmasını beceremediğimiz
için, her bir Türk vatandaşının
200 dolarını Alman bankasında, İsviçre
bankasında, Suudî Arabistan bankasında ve
diğer bankalarda bırakacaksınız? Türkiye'ye
12 500 dolarını getireceksiniz... Bu mudur vatandaşın
kör kuruşuna sahip çıkmak?..

Felsefesinde anlaşamıyoruz; anladım;
ama, bakın, vatandaşın minimum 200 dolarını,
hizmet vermeden yabancı bankalara bırakıyorsunuz.
İşte, teknisyenle, muhalefetle diyalog kurmadan bir
kanun çıkarmanın vatandaşa getirdiği
bir maliyeti var. İşte bu maliyet, birbirimizi dinlememenin,
birbirimizin söylediği sağlıklı şeylere
kulak tıkamanın size bedeli değil, bana bedeli
değil, vatandaşa bedeli. Niye kulaklarımızı
tıkıyoruz birbirimize?..

Bakın, şu anda bana laf atıp,
diyeceksiniz ki, niye bunu önergeyle vermediniz? Veremedim;
çünkü, tıkadınız, buna ait
maddelerde tıkadınız. İşte,
yasa yaparken, yapay yollarla bu Meclisi sağlıklı
çalıştırmadığımız
sürece, hizmet ediyoruz diyerek, vatandaşın
cebinden ilave parayı çıkarırız
ve bizim ekonomize ve vatandaşımıza hizmet
olmayacak şekilde de bir külfet yükleriz; bu,
birincisi. 

Diyeceksiniz ki, efendim, 200 doların, 250
doların ne maliyeti var... Eğer bunu diyorsanız,
doğru, sizin cebinizden çıkmıyor; ama,
vatandaşın cebinden o 250 doları gereksiz
yere çıkarmaya hakkımız var mı?!
Onun için mi vatandaş bizleri buraya gönderdi?!
Onun için, beyefendiler, lütfen, muhalefet temsilcileri
buraya geldiği vakit, kulağınızı
açarak dinleyin; çünkü, muhalefetin milletvekilleri
de bu ülkenin milletvekilleridir ve bu ülkenin vatandaşlarının
oylarıyla buraya gelmişlerdir. 

İkinci bir konu: Devlet ile vatandaş
arasında bir güven ittifakı vardır.
Bu güven ittifakını bozduğumuz anda, onu
onarabilmek, çok uzun bir süreç gerektirir.
Yıllarca önce, bu Meclis, yurt dışında
emeklilik için bir yasa çıkarmış
ve beher gün için sizden 1 dolar alacağım
demiş ve böylece, vatandaş ile devlet arasında,
bu Meclisten çıkan bir kanunla, bir güven anlaşması
imzalanmış. Vatandaş, yurt dışından
1 dolar göndermek suretiyle, kendi tarafından, bir
mukavelenin yükümlülüğünü yerine
getirmiş. Şu anda, belki, 2 500 dolarını
ödemiş bir vatandaşımız var ve
biz, bu kanunla ve daha önce Bakanlar Kurulu kararıyla
bunu 2,5 dolara çıkarıyoruz. Tek taraflı
mukaveleyi bozuyoruz. Vatandaş, bundan sonra çıkaracağımız
kanunlarda, bu Meclise, bu devlete nasıl güvenecek?!
Ahde vefa diye bir şey hatırlıyor musunuz
beyler? Ahde vefa, bu Meclis ile vatandaş arasında
olmayacak da, kimin arasında olacak?! Ondan sonra, vatandaş
Parlamentoyu eleştiriyor, bizi eleştiriyor diyoruz.
Vatandaşı veya medyayı eleştirmeye hakkımız
yok. Biz burada, mesaimizi, sağlıklı, sağduyuya
kulak açarak yapmadığımız sürece
her türlü eleştiriye müstahak hale geliyoruz.
Başkasını eleştirmeyelim, kusuru başka
yerde aramayalım. 

Bakın, iki tane unsur söyledim. Yeteri
kadar çalışılmadığı
için, vatandaşa ilave bedel ödetiyoruz, vatandaş
ile devlet arasında bir güven bunalımı
yaratıyoruz ve burada da durmuyoruz; bu kanun tasarısında
diyoruz ki: "Günde 2,5 dolar bugün için
tercihimizdir." Vatandaş 1 dolarla başlamış,
2,5 dolara çıkarıyorsunuz; yarın,
diğer bir ihtiyacınız oldu, hükümet
kararıyla bunu 4,5 dolara çıkarttım...
Siz, böyle bir devletin vatandaşı olarak ne
duyguya sahipseniz, vatandaş da bizim hakkımızda
o duyguya sahip oluyor. İşte, sizlere, arkadaşlarımız,
yol yakınken bu kanun tasarısını ait
olduğu komisyonlara geri götürelim, müzakere
edelim, sağduyuyla ülkemiz vatandaşlarına
yurt içinde ve yurt dışında hizmet
üretelim derken, bu Meclisin bu şuurla hareket etmesi
gereğinin altını çizegeldiler; ama, üzülerek
bu maddeye kadar izledim ki, sizler, kulakları ve gönülleri
kapanmış olarak, bunları gözardı
ettiniz. İşte, bu gösterdiğim şeylerden
dolayı, vatandaşın cebinden gereksiz kaynaklar
çıkarıyorsunuz ve yabancı bankalara
bu paraları bırakıyorsunuz ve vatandaş
ile devlet arasında ve Meclis arasında bir güven
bunalımının da tohumlarını
ekiyorsunuz. Bu söylediklerim, ümit ederim, sizleri,
bu kanun tasarısını gözden geçirmek
üzere geri çekmeye davet eder ve gereğini yaparsınız.

Bu duygu ve anlayışla, hepinize saygılar
sunuyorum. (DSP, RP ve CHP sıralarından alkışlar)

BAŞKAN - Teşekkür ediyorum Sayın
Uluğbay.

Anavatan Partisi Grubu adına Sayın
Emin Kul; buyurun. 

Sayın Kul, şahsî söz hakkınızla
birlikte 15 dakika süreniz var.

ANAP GRUBU ADINA EMİN KUL (İstanbul)
- Sayın Başkan, sayın milletvekilleri; 209
sıra sayılı Kanun tasarısının
bu maddesi üzerinde görüşlerimi arz etmeden
önce, sizleri saygıyla selamlıyorum. 

Öncelikle, bazı yanlış anlamaları
düzeltme ihtiyacını hissetmekteyim. Hemen ifade
edeyim ki, diktatörlüklerin en korkuncu ve en güç
yıkılanı çoğunluk diktatörlükleridir.
Azınlıkta olanların diktatörlükleri
çok çabuk yıkılır gider, şahısların
diktatörlükleri yok olur gider; ama çoğunluk
diktatörlükleriyle başa çıkmak güçtür.
Hele hele, aslında azınlıkta olup da, kendilerini
çoğunluk sananların diktatörlükleri,
çoğunluk diktatörlüğünden de tehlikelidir.
Demokratik bir hukuk devletinde, çoğunluğu sınırlayan
kurallar vardır. Bunlar, başlıca evrensel
ve temel insan hak ve özgürlükleri, yüzyılların
birikimi olan uluslararası ortak, temel, demokratik hukuk
belgeleri ve bilimin yol göstericiliğidir. Bu gerçeklere
itibar etmeyenler, beyanlarımızı talihsiz
bulabilirler veya talihsiz diye niteleyebilirler; ancak, muhataplarımızın,
çoğunluk olgusunu bu yönleriyle algılamama
talihsizliği beyanlarımıza yansımışsa,
bu, beyanlarımızın talihsizliği demek
değildir. 

Bir başka husus da şudur: Hayatlarının
hiçbir devresinde çalışma ilişkisi
içerisinde hayatlarını sürdürmeyenler,
geçirmeyenler, çalışma ile bulunma
halinin ayırdına varmaktan elbette ki mazurdurlar.

Sayın milletvekilleri, bu kanun tasarısı
yürürlüğe girmemelidir. Ben, hâlâ,
şu maddenin üzerine geldiğimiz şu saatte
dahi ümidimi muhafaza ediyorum. 

Bakınız, bu ümitlerle ilgili olarak,
ayrı ayrı pencerelerden bakan iki şairin birer
beytini söyleyeyim. Birisi Ziya Osman Saba; diyor ki: 

"Ümitler içindeyim 

Çok şükür öleceğiz."

Bir diğeri, Cahit Sıtkı Tarancı:

"Her mihnet kabulüm

Yeter ki, gün eksilmesin penceremden" diyor.


Ben, yine, ümit ediyorum, siz bu tasarıyı
reddedeceksiniz, inşallah geri çekeceksiniz; ama,
geri çekmeniz için de her mihnet kabulüm, bu
kürsüye inip çıkıp doğruları
anlatmaya çalışacağım. Lütfen
bu maddeyi reddediniz.

Teşekkür eder, saygılar sunarım.
(RP sıralarından "Bravo"[!] sesleri, alkışlar;
ANAP, DSP ve CHP sıralarından alkışlar)

BAŞKAN - Teşekkür ediyorum Sayın
Kul. 

Sayın Kâzım Arslan?.. 

KÂZIM ARSLAN (Yozgat) - Konuşmayacağım
Sayın Başkan. 

BAŞKAN - Görüşmeyeceksiniz.


Sayın Mehmet Aykaç; buyurun. (RP sıralarından
alkışlar)

MEHMET AYKAÇ (Çorum) - Sayın
Başkan, değerli arkadaşlar; hepinizi saygıyla
selamlıyorum. 

15 inci madde diyor ki: "Bu Kanun, yayımı
tarihinde yürürlüğe girer." Böyle
diyor Sayın Başkanım. Değerli arkadaşlarımızın
diğer 14 madde üzerinde ne kadar çok konuştuklarını
biliyoruz; ama, bu madde üzerinde de bu şeyleri konuşmaya
ne gerek var?! 

Bir değerli sözcümüz, Demokratik
Sol Parti adına konuşan değerli hocam diyor ki:
"Yarın Hükümet bu 2,5 doları 4 dolara
çıkarırsa ne olacak?" Siz, hiç,
bir ülkede, o ülkenin hükümetinin, o ülkenin
insanlarının aleyhinde, alenen, bilerek hata yaptığını
gördünüz mü?! (DSP sıralarından
"çok gördük" sesleri) Geçmişteki
hükümetler yaptıysa...

AYHAN GÜREL (Samsun) - Onun için Anayasa
Mahkemesinden dönüyor...

MEHMET AYKAÇ (Devamla) - Peki, 4 dolara çıkarılacağı
bir kehanetse, bu 2,5 dolar, 1 dolara indirilirse ne dersiniz?..
 Bu, bir tahmindir...

HASAN GÜLAY (Manisa) - Güven vermiyorsunuz.


AYHAN GÜREL (Samsun) - Varsayımlarla
hareket etmeyin. 

MEHMET AYKAÇ (Devamla) - Onun için,
bir değerli sözcümüz de "en tehlikeli
diktatörlük çoğunluk diktatörlüğüdür"
derken, bu tabirin, demokrasi adına ne kadar büyük
bir talihsizlik olduğunu ifade etmek istiyorum. (RP sıralarından
alkışlar) 

HASAN GÜLAY (Manisa) - Siz, anlamıyorsunuz...


MEHMET AYKAÇ (Devamla) - Eski Bakanımız
Sayın Emin Kul, üç dört maddedir "çoğunluk...
Demokrasi... Çoğunluk yanlış üzerinde
birleşebilir" şeklinde yorumlar yapıyor.
Başka konuşacak bir şey yok herhalde ki, artık,
demokrasi teorisi üzerinde konuşuyoruz. Üzerinde
bulunduğumuz rejim, demokrasi; çoğunluğa dayanıyor.
Sonra, bu kanun tasarısı pat diye ortaya düşmedi;
komisyonlardan geçti... Taa 1 inci maddesinden beri değerli
fikirlerinizden istifade ediyoruz. Gerekirse, değişiklik
önergeleri veriliyor ve değiştiriliyor; biliyorsunuz,
12 nci maddede öyle bir değişiklik yapıldı.


Onun için, bu tenkitler tutarlı değildir
ve üstelik, böyle yürürlük maddesi üzerinde
benim çıkıp konuşmam da gerekmezdi;
ama, bu iki hususu düzelteyim diye çıktım.


Saygılar sunuyorum. (RP sıralarından
alkışlar) 

BAŞKAN - Sayın Aykaç, sizin düzeltme
ihtiyacınız doğrultusunda, arkadaşlarımız
da herhalde düzeltme ihtiyacı duyuyorlar; onlar da
aynı gerekçeyle konuşuyorlar. Bunu hoşgörüyle,
anlayışla karşılayacağız.


Madde üzerinde önerge yok.  

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 

16 ncı maddeyi okutuyorum: 

Yürütme

MADDE 16.- Bu Kanun hükümlerini Bakanlar
Kurulu yürütür. 

BAŞKAN - Madde üzerinde, Demokratik Sol
Parti Grubu adına Sayın Hikmet Sami Türk. (DSP
ve RP sıralarından alkışlar)

Buyurun. 

Sayın Türk, süreniz 10 dakikadır.


DSP GRUBU ADINA HİKMET SAMİ TÜRK
(Trabzon) - Sayın Başkan, değerli milletvekilleri;
biraz sonra, İktidar Partilerinin oylarıyla, yürütme
görevi Bakanlar Kuruluna verilecek olan tasarı, 1978'de
çıkarılan 2147, 1985'te çıkarılan
ve halen yürürlükte bulunan 3201 sayılı
Kanunlardan farklı olarak, yurt dışında
çalışmak ya da yurt dışında
belirli bir süre bulunmak koşulunu aramaksızın,
borçlanmak suretiyle sosyal güvenlik olanağı
getirmektedir. Bir kimsenin, kendisinin veya aile bireylerinin
bu olanaktan yararlanması için, sadece bir günlük;
hatta, birkaç saatlik bir turistik geziyle yurt dışına
çıkması yeterlidir. Şu anda veya daha
önce yurt dışında bulunmak arasında
fark yoktur. 

Tasarıya göre, herhangi bir tarihte yurt
dışında bulunup da ölenlerin hak sahibi
yakınları da aynı olanaktan yararlanabilirler.
Tasarı, ayrıca, 2147 ve 3201 sayılı
Kanunlara göre borçlanıp kısmî
aylık bağlanmış olanlara veya hak sahibi
yakınlarına da, bu kanuna göre yeniden borçlanmak
suretiyle, ek sosyal güvenlik olanağı getirmektedir.


BAŞKAN - Sayın Türk, bir dakikanızı
rica edeceğim. 

Sayın milletvekilleri, Sayın Hatibe,
kürsüye çıkarken lütfettiğiniz
alkışlara paralel bir sükûneti salondan
rica ediyorum. 

Buyurun Sayın Türk.

HİKMET SAMİ TÜRK (Devamla) - Teşekkür
ederim Sayın Başkan. 

Bu çerçeve içerisinde, tasarı,
yurt dışında veya yurt içinde geçen
günler, geçmiş veya gelecek günler arasında
bir ayrım yapmamaktadır. 

Görüldüğü gibi, tasarı,
genel gerekçede hareket noktası olarak gösterilen
ve devlete, yabancı ülkelerde çalışan
Türk vatandaşlarının sosyal güvenliklerinin
sağlanması için gereken tedbirleri alma görevini
yükleyen Anayasanın 62 inci maddesinin kapsamı
dışına çıkmış bulunmaktadır.


Tasarı, sosyal güvenlik vermek istediği
kimselerin, işçi veya memur gibi, belirli bir sosyal
statüde bulunması koşulunu aramadığı
için, aslında, sosyal sigorta kavramıyla
bağlantısı olmayan, özel sigorta yönü
ağır basan bir sigorta ilişkisini düzenlemektedir.
Böyle olunca, sağlanan olanağın, niçin
herkese değil de, sadece, birkaç saatliğine de
olsa yurt dışına çıkma fırsatını
bulan kişilere tanındığı sorulabilir.
Eğer, 12 500 dolar ödeyen herkes bu kanundan yararlanabilseydi,
hiç değilse bu yönden, Anayasanın 10 uncu
maddesindeki eşitlik ilkesine aykırı bir durum
ortaya çıkmazdı; ama, Hükümetin
asıl amacı, yurt dışında çalışan
vatandaşlara sosyal güvenlik olanağı sağlamak
değil -ki, o, zaten, 3201 sayılı Kanunla sağlanmış
durumdadır- kısa vadede döviz kaynağı
elde etmek ve bütçe açıklarını
kapatmak olduğu için, yurt dışında
bulunmak veya bulunmuş olmak, asgarî düzeyde
biçimsel bir bağlantı noktası olarak
alınmıştır. 

Şüphesiz, Hükümetin, yurt dışında
çalışan vatandaşlarımızın
döviz tasarruflarının Türkiye'de değerlendirilmesi
için çareler araması yerindedir; ancak, tasarıyla
benimsenen yöntem doğru değildir. Her şeyden
önce, bir devletin, kendi ülkesinde kurduğu bir
sosyal güvenlik sistemiyle ilgili prim ödemelerinin
yabancı bir parayla yapılması koşulunu
getirmesi, bu bağlamda, kendi ulusal parasının
geçersizliğini ilan etmekten başka bir anlam
taşımaz. Ulusal paranın, egemenliğin simgesi
olduğu düşünülürse, İktidar
Partilerinin oylarıyla kabul edilecek olan tasarının
bu konudaki hükümlerinin, doğrudan doğruya egemenlik
kavramına ters düştüğü anlaşılır.


Öte yandan, tasarının getirdiği
sosyal güvenlik olanağından yararlanacak olanların
yurt dışında çalışması
koşulu aranmadığı için, bu kanun
nedeniyle, Türkiye'ye döviz girişi olasılığı
da fazla yüksek görünmemektedir. Büyük
bir olasılıkla, prim ödemeleri için
gerekli döviz iç piyasadan toplanacak ve bu durum,
doların, Türk Lirası karşısında
değer kazanmasının, başka bir deyişle,
Türk Lirasının dolar karşısında
değer kaybının yeni bir nedenini oluşturacaktır.
Hükümetin bu tasarıdan beklediği yarar ile
Türk Lirasına verilecek zararın gerçekçi
ölçüler içerisinde karşılaştırılması
gerekir. 

Üstelik, tasarının, 12 500 dolar
karşılığında sigortalı veya
hak sahiplerine sunduğu sınırlı sosyal
güvenlik hizmeti de, ancak 3 tam yıllık bir
bekleme süresinden sonra işlerlik kazanacaktır.
Bu, sağlanmak istenilen sosyal güvenliğin yararını
sigortalı ve hak sahipleri açısından
önemli ölçüde azaltacak büyük
bir haksızlıktır.

Sayın Başkan, değerli milletvekilleri;
tasarının önemli bir özelliği de,
Yurtdışı Sosyal Güvenlik Kasası
adı altında yeni bir sosyal güvenlik kuruluşu
getirmesidir; ancak, bu Kasayla ilgili hükümler öylesine
bulanıktır ki, kurulmak istenilen Kasanın
hukukî niteliği dahi belli değildir. Örneğin,
bu Kasanın tüzelkişiliği var mıdır,
bu belli değildir; ancak, tüzelkişiliği olduğu
dahi açıklığa kavuşturulmayan bu
Kasa adına işlem yapılabilmektedir. Bu Kasanın
bir yönetim kurulu vardır, bütçesi vardır,
yargı mercileri önünde temsil edilmesi öngörülmüştür,
dava ve icra takiplerine taraf olması söz konusudur;
ancak, bu Kasanın tüzelkişiliği olup olmadığı
belli değildir. Bu da, hazırlanan tasarının,
iyi düşünülmeden, konunun her yönü
tam olarak açıklığa kavuşturulmadan,
aceleyle hazırlanmış olan bir tasarı
olduğunu göstermektedir.

Öte yandan, tahsil edilen primlerin yüzde
20'sinin, Yurtdışı Sosyal Güvenlik Kasası
hesabından, Kasanın devlet güvencesi payı
olarak ve bütçeye irat kaydedilmek üzere Hazineye
aktarılacağı öngörülmektedir.
Genel olarak, devletin, sosyal güvenlik kuruluşlarına
katkısı beklenir; oysa, burada, getirilen bu hükümle,
tam tersi yapılmaktadır; üstelik, devletin
hangi güvenceyi sağladığı da belli
değildir. 

Kurulmak istenen Kasa, prim borçlarının
tamamı ödendikten sonra, artık, hiçbir
aktif sigortalısı kalmayan, sadece pasif sigortalısı
bulunan, dolayısıyla, sadece ödeme yapması
söz konusu olan bir sosyal güvenlik kuruluşu durumuna
gelecektir. 

Daha önce tahsil edilen primlerin, devletçe
çıkarılmış borçlanma
senetlerine veya Türkiye Cumhuriyeti Ziraat Bankasına
mevduat olarak yatırılmak suretiyle değerlendirilmesi
dışında, Kasaya yeni prim girişi söz
konusu olmayacaktır. Dolayısıyla, bu Kasa,
daha başlangıçtan itibaren, aktuaryel dengesi
bozuk bir sosyal güvenlik kuruluşu olarak ortaya çıkmaktadır.
O nedenle, bu Kasanın, çok uzak olmayan bir gelecekte
ödeme güçlükleriyle karşılaşması
ve Sosyal Sigortalar Kurumuna devredilmesi zorunluluğunun
ortaya çıkması, böylelikle, Sosyal Sigortalar
Kurumunun yeni sorunlarla karşı karşıya
bırakılması kaçınılmaz
görünmektedir. 

Bütün bu nedenlerle, Demokratik Sol Parti,
yeni bir süper emeklilik faciası yaratmaya aday görünen,
üstelik, Sosyal Sigortalar Kurumunun sorunlarını
daha da ağırlaştırabilecek olan bu tasarının
reddi yönünde oy kullanacaktır. 

Grubum ve şahsım adına, Yüce
Meclisi bu düşüncelerle saygıyla selamlıyorum.
(Alkışlar)

BAŞKAN - Teşekkür ediyorum Sayın
Türk.

Anavatan Partisi Grubu adına, Sayın
Emin Kul... 

EMİN KUL (İstanbul) - Konuşmayacağım
Sayın Başkan.

BAŞKAN - Konuşmuyorsunuz.

Şahsı adına, Sayın Mehmet
Aykaç...

MEHMET AYKAÇ (Çorum) - Konuşmayacağım
Sayın Başkan.

YILMAZ ATEŞ (Ankara) - Sayın Başkan,
Grubum adına söz istemiştim.

BAŞKAN - Pardon... Cumhuriyet Halk Partisi
Grubu adına, Sayın Yılmaz Ateş; buyurun.
(CHP sıralarından alkışlar)

Özür diliyorum Sayın Ateş.

Süreniz 10 dakikadır.

CHP GRUBU ADINA YILMAZ ATEŞ (Ankara) - Sayın
Başkan, sayın milletvekilleri; Yüce Meclisi
şahsım ve Cumhuriyet Halk Partisi Grubu adına
saygı ve sevgiyle selamlıyorum.

Sayın milletvekilleri, bu tasarının
son maddesine gelmiş bulunuyoruz. Biraz sonra, tıpkı,
15 madde üzerinde muhalefet partileri olarak yaptığımız
bütün olumlu önerileri reddettiğiniz gibi,
inanıyorum ki, bu kararınızı bu son
maddede de sürdüreceksiniz; "evet" oyu vererek,
bu 1 inci maddesi sonuncu maddesiyle çelişen, çelişkiler
yumağını oluşturan bir tasarıyı
yasalaştıracaksınız. Allah, bu yasayı
uygulayacak olan hükümete kolaylık versin. (RP
sıralarından "âmin" sesleri, alkışlar)


Şimdi, doğrusu merak ediyorum, siz, bu
tasarı yasalaştıktan sonra, bu yasayı
kime uygulayacaksınız? Bakın, Sayın
Bakanımız göreve geldiğinin hemen arkasından,
uzun süre başkanlığını yaptığı
Hak-İş Konfederasyonunun yayın organına
verdiği demeçte şunları söylüyor:
"İşbaşına geldiğimiz şu
günlerde açıkça taahhüt ediyorum;
bu dönemde, işçi ve işveren kuruluşlarımızı
hiçbir zaman emrivakilerle karşı karşıya
bırakmayacağız. Her türlü kanunî
ve idarî düzenlemeleri, sosyal taraflarla tartışarak
ve olabildiğince uzlaşma sağlayarak gerçekleştireceğiz.
Uzlaşma sağlayabildiğimiz düzenlemeleri Bakanlar
Kuruluna ve daha sonra Parlamentoya götüreceğiz;
sağlayamadıklarımız üzerinde taraflarla
müzakereye devam edeceğiz. Bu durum, çalışma
hayatının yapısından kaynaklanan bir
zorunluluktur. Sosyal tarafların katkısı
sağlanmadan hiçbir sorunun çözümlenmesi
mümkün değildir." 

Şimdi, burada, bu Hükümete sormak
istiyorum: Bu tasarıya işveren kuruluşları
karşı; karşı olduklarını
da, Komisyonumuza gelerek, açıkça Hükümet
üyelerine söylediler; işçilerimiz karşı,
işçi kuruluşlarımız karşı,
işveren kuruluşu karşı. Peki, Bakanlar
Kurulu bu yasayı kime uygulayacak? Hükümet, bu
yasayı, hangi gerekçelerle, kimlere uygulayacak?
Bu, doğrusu... 

MUSTAFA BAŞ (İstanbul) - Onları
dün söylemişti o...

YILMAZ ATEŞ (Devamla) - Bir daha dinleyin,
bir daha dinleyin; çünkü, elli defa söylesek,
yine yanlışta ısrar ediyorsunuz. Onun için,
bu ısrarınızı sürdürmeyin.
Önceki gün de söyledik, dün de söyledik,
Komisyonda da söyledik, yarın da yanlışlarınızı
söylemeye devam edeceğiz. Gelin, şu yanlışlarınızdan
vazgeçin 

İBRAHİM HALİL ÇELİK
(Şanlıurfa) - Bravo!..

YILMAZ ATEŞ (Devamla) -Fakat, bu tasarı
da, Hükümetin bugüne kadarki uygulamalarını
teyit eden bir tasarıdır; çünkü,
bu Hükümetin geldiği günden bu güne kadar
yaptığı bütün yasal düzenlemelere
baktığınız zaman, bu Hükümet,
halkla uzlaşan, taraflarla uzlaşan, muhalefetle uzlaşan
değil,  muhalefetin en yapıcı önerilerini
dahi elinin tersiyle iten bir politikayı vazgeçilmez
temel ilke olarak kabul etmiştir. Bu yasa tasarısı
da bu zihniyetin bir ürünüdür. Tarafları
dikkate almayan, sayısal çoğunluğu, hukukun
en temel ilkesi olan hukukun üstünlüğü
ilkesi yerine ikame eden bir anlayışın ürünüdür
bu yasa tasarısı. 

Şu anda, Hükümet sıkışmış...
Sayın Başbakan -bu tasarı, Sayın Başbakanın
o sözleriyle de çelişiyor- diyor ki: "Para
çok bizde, akıyor, Hazine doldu taşıyor,
koyacak yer yok." Fakat, şimdi, bu tasarıya
da bakıyoruz, yurt dışında bulunan
veya yurt dışına hasbelkader çıkan
vatandaşlarımızın cebindeki 12 500
dolara göz koymuş. "Alavere dalavere, Kürt
Memo nöbete" misali, şimdi, bir yasal düzenleme
peşine düşmüşsünüz, acaba
ne yapar eder de biz vatandaşların 12 500 dolarını
alırız, Hazinenin açığını
kapatırız diyorsunuz. Zaten, erkek ise 55, kadın
ise 50 yaşına gelmiş de olsalar, vatandaşlarımızın
şu anda bu yasadan yararlanma olanağı yok. Neden
yok; çünkü, diyorsunuz ki, 12 500 doları
yatırmış da olsanız, üç
yıl bekleyeceksiniz. 

Şimdi, sizin de ömrünüz üç
ay mıdır, bir yıl mıdır, üç
yıl mıdır; onu doğrusu siz de bilemiyorsunuz;
çünkü, Hükümeti oluşturan iki
ortak, birbirine pamuk ipliğiyle bağlanmış.
Daha doğrusu, sanırım, önümüzdeki
salı günü önümüze gelecek olan
Mercümek dosyasından da Refah Partimiz eğer aklanırsa,
İktidar Partilerini birbirine bağlayan o ip, o pamuk
ipliği de kopmuş demektir. Herkes serbest olacak, boğazda
düğümler kalmayacak ve bu kalmadığı
için, sizin de bu yasayı uygulama olanağınız
olmayacak. O nedenle, üç yıl sonra nasıl
olsa olmayacağınıza göre, bizden sonrası
tufan diyorsunuz. Bu mantık, vatansever bir mantık
değildir. Bu mantık, doğru bir mantık değildir.


Yaşamı boyunca özerk SSK'yı
savunan bir üyenin bulunduğu hükümetin, bu
kayyım heyetiyle yöneteceği Sandığın
nasıl işleyeceğini  doğrusu çok merak
ediyorum.

ÖMER EKİNCİ (Ankara) - Görürsün
canım; niye endişe ediyorsun?..

YILMAZ ATEŞ (Devamla) - Yaşamı
boyunca, hatta Bakan olduktan sonra da Sayın Çelik
verdiği demeçlerde "efendim, sosyal hukuk devleti
Batı'da olduğu gibi güvenlik sistemine katkı
koymalıdır. Bu oran yüzde 35 olmasa da, belli
bir katkı koymalıdır" derken, öbür
taraftan da, o işçilerimizin, fakir fukaranın
cebinden aldığınız 12 500 doların,
2 500 dolarına el koyarak, dünyada eşi görülmemiş
bir güvenlik sistemi yaratan bu Hükümetin elinde
bu sistemin nasıl uygulanacağını doğrusu
çok merak ediyoruz; bunları göreceğiz.

Vatandaşlarımıza da yazıktır,
yaşamları boyunca, demokratik, özerk, kendi
kendini yöneten sosyal güvenlik kurumlarını
savunmaya ömrünü adayan arkadaşlarımızı
infaz etmeniz de yazıktır; bu bir haksızlıktır.
Bu Hükümetin, bu İktidarın, bu takıyye
yöntemine, biz Cumhuriyet Halk Partisi olarak, siyasetin
de politikanın da onurunu korumak açısından
"hayır" oyu vereceğiz "ret" oyu
vereceğiz. Sizin de, yol yakınken, bu anlamsız,
anlamsız olduğu kadar da, bir sosyal güvenlik
kurumu oluşturmaktan uzak bu tasarıya "evet"
dememenizi diliyorum; çünkü, yanlıştan
dönmek de erdemdir. 

Siz, bunu da çıkarsanız, bütçe
açığını kapatamazsınız.
O nedenle, bu sosyal güvenlik kurumlarının
temeline dinamit koymayın bari. Kötü bir geleneği
bu İktidar başlatmasın. 

Bu duygu ve düşüncelerle Yüce
Meclisi tekrar saygıyla selamlıyorum. (CHP sıralarından
alkışlar)

BAŞKAN - Teşekkür ediyorum Sayın
Ateş.

Sayın Aykaç?.. 

MEHMET AYKAÇ (Çorum) - Konuşmayacağım.

BAŞKAN - Şahsınız adına
konuşmaktan imtina ediyorsunuz.

Sayın Kâzım Aslan?..

KÂZIM ARSLAN (Yozgat) - Konuşmayacağım
efendim. 

BAŞKAN - Konuşmuyorsunuz.

Maddeyi oylarınıza sunuyorum... 

AHMET KÜÇÜK (Çanakkale) -
Karar yetersayısının aranmasını
istiyoruz.

BAŞKAN - Arayacağız efendim. 

Kabul edenler... Kabul etmeyenler... Madde kabul
edilmiştir.

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan, söz istiyorum.

BAŞKAN - Sayın Bakan, bu aşamada
mı konuşmak istiyorsunuz?

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Hayır;
oylamadan sonra eleştirileri cevaplamak istiyorum.

İSMET ÖNDER KIRLI (Balıkesir)
- Açık oylamaya tabi Sayın Bakan; konuşacaksan,
oylamadan önce konuş.

BAŞKAN - Sayın Bakan, yalnız,
Genel Kurulun zamanı bakımından bir şey
hatırlatayım: Biliyorsunuz, tasarı açık
oylamaya tabi; sayım sırasında yeni tasarıya
geçebilirim. Onun için, size o sırada söz
veremem. Onun için, şimdi konuşursanız...

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Şimdi
konuşmak istiyorum.

BAŞKAN - Buyurun. (RP sıralarından
alkışlar)

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan, değerli milletvekili arkadaşlarım;
sözlerime başlarken, hepinizi saygıyla selamlıyorum.

Öncelikle, bir hususu bilgilerinize sunmak istiyorum:
Bazı arkadaşlarım, Necati Çelik olarak,
Bakan olarak söylediğim daha önceki beyanlarımı
bu kürsüye getirmişler ve çelişkilerden
bahsetmişlerdir. Bütün içtenliğimle
ifade ediyorum ki, dün söylediğimle bugün yaptığım
arasında hiçbir çelişki yoktur. Sosyal
taraflarla, işçi, işveren kuruluşlarıyla
uzlaşarak, paylaşarak, hatta, çalışma
yaşamını onlarla programlayarak, onlarla yönetmek
istiyorum. Bugün, Sağlık, Aile, Çalışma
ve Sosyal İşler Komisyonunda kabul edilen 506 sayılı
Yasayla ilgili tasarı da, arkadaşlarımın
takip ettikleri gibi, bu anlayışla hazırlanmıştır
ve komisyonlardan geçirilmiştir. Bugün, burada
görüşmekte olduğumuz tasarının,
direkt işçi ve işveren kuruluşlarıyla
bir ilgisi yoktur. Bu, tabir uygunsa, bu haktan yararlanmak isteyenler
ile devlet arasında yapılmakta olan bir mukaveledir.
Dolayısıyla, bu insanlar, ne işçi sendikalarının
üyesidir ne işveren sendikalarına üyedir;
bu bakımdan, bu kuruluşlarla bir uzlaşma aranmaması,
bu gerçekten kaynaklanmaktadır. 

Sayın Başkan, değerli milletvekilleri;
Genel Kurulumuzda görüşülmekte olan Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı üzerinde, gerek grupları
gerekse şahısları adına görüşlerini
açıklayan sayın milletvekillerine, huzurlarınızda
teşekkürlerimi sunuyorum; ancak, dile getirilen hususlardan
bazılarıyla ilgili olarak ben de açıklamalarda
bulunmak istiyorum. Bu vesileyle, Yüce Meclisi, Sayın
Başkanın şahsında, saygıyla tekrar
selamlıyorum.

Değerli arkadaşlarım, temas etmek
istediğim hususlardan birisi, tasarının Plan
ve Bütçe Komisyonunda görüşülmemiş
olmasıyla ilgili tenkittir. Yüksek malumlarınız
olduğu üzere, Anayasanın 88 inci maddesi "Kanun
tasarı ve tekliflerinin Türkiye Büyük Millet
Meclisinde görüşülme usul ve esasları
İçtüzükle düzenlenir" hükmünü
amirdir. İçtüzüğün 73 üncü
maddesinin üçüncü fıkrası
ise, kanun tasarılarının ilgili komisyona
havale edilmesi görev ve yetkisini Türkiye Büyük
Millet Meclisi Sayın Başkanına tanımıştır.
Görüşmekte olduğumuz kanun tasarısı
da, bu çerçevede, 15.1.1997 tarihinde, Türkiye
Büyük Millet Meclisi Başkanlığınca,
esas komisyon olarak, Sağlık, Aile, Çalışma
ve Sosyal İşler Komisyonuna havale edilmiştir.
Tasarı, Komisyonun 21.1.1997 tarihli 14 üncü
Birleşiminde, bütün yönleriyle incelenerek
kabul edilmiştir. Bu sebeple, tasarının İçtüzüğün
88 inci maddesine göre Hükümet tarafından
geri çekilmesine gerek olmadığı gibi,
usul yönünden de Anayasaya aykırı bir
durum söz konusu değildir. 

Sayın Başkan, değerli milletvekilleri;
bazı konuşmacılar tarafından tasarının
Anayasaya aykırı olduğu ileri sürülmüş,
özellikle Anayasanın 10, 62 ve 73 üncü maddelerine
aykırılık iddiasında bulunulmuştur.
Kanun tasarısı, amaç ve kapsam itibariyle,
yurtdışında bulunanlar ile yurtdışında
bulunmuş olanlar arasında hiçbir ayrım
yapmaksızın eşit şekilde borçlanma
hakkı tanımaktadır. Anayasa Mahkemesi, 1988/33
sayılı Kararında, Sosyal güvenlik bakımından
Anayasanın 10 uncu maddesini "aynı durumda
bulunan kişilerin yasanın öngördüğü
haklardan aynı esaslara göre yararlanmaları
eşitlik ilkesinin gereğidir" şeklinde yorumlamıştır.
Kanun tasarısında da, yurt dışında
bulunan ve yurt dışında bulunmuş olanlara,
aynı esaslara göre borçlanma ve aylık
bağlanması hakkı tanınmaktadır.
Bu sebeple, tasarının, Anayasanın 10 uncu
maddesine aykırılığı söz
konusu değildir. 

Yurt dışında bulunanlar ile bulunmayanlar
arasında bir mukayese yaparak eşitlik ilkesine aykırılık
iddiasında bulunmak, yurt içinde bulunan, ancak
farklı esasları ihtiva eden sosyal güvenlik
kanunlarına tabi vatandaşlar arasında da eşitsizlik
bulunduğu, dolayısıyla, tüm sosyal güvenlik
kanunlarımızın Anayasaya aykırı
olduğu sonucunu ortaya çıkarır ki, böyle
bir yorumun doğru olmayacağı, Anayasa Mahkemesinin
görüşüyle de ortaya konulmuştur. 

Kanun tasarısında amaçlanan,
yine Anayasanın 62 nci maddesi çerçevesinde,
yurt dışında bulunan veya yurt dışında
bulunmuş olan vatandaşlarımızın
sosyal güvenlik haklarının sağlanmasıdır.
Bu sistem, ilk defa bu tasarıyla gündeme getiriliyor
da değildir. 1978 yılında çıkarılan
2147 sayılı Kanunla, yurt dışında
bulunan veya yurda dönüş yapan vatandaşlarımıza,
sosyal güvenlikleri bakımından borçlanma
hakkı tanındığı, yüksek malumlarınızdır.
1985 yılında, 1 gün 1 dolar esasına
göre yurt dışında bulunanlardan kesin
dönüş yapanlara borçlanma hakkı
tanındığı, yine malumlarınızdır.
Her iki kanunun da Anayasaya aykırılığı
ileri sürülmemiştir değerli arkadaşlarım.


Anayasanın 73 üncü maddesi bakımından
tasarının değerlendirilmesi halinde ise, durum
şöyledir: Anayasanın 73 üncü maddesinin
son fıkrası, vergi, resim, harç ve benzeri
malî yükümlülüklerle ilgili olup, alt
ve üst sınırlar içinde Bakanlar Kuruluna
muafiyet, istisna ve indirim oranlarında değişiklik
yapma yetkisi verilmesini öngörmektedir. Görüşmekte
olduğumuz kanun tasarısında Bakanlar Kuruluna
verilen yetki ise, zorunluluk halinde, 1 gün karşılığı
borçlanma bedeli olan 2,5 doların yükseltilmesiyle
ilgilidir. Kaldı ki, aynı yetki 1985 yılında
çıkarılan 3201 sayılı Kanunda
da benzer şekilde yer almaktadır. Nitekim, Hükümetimiz,
bu yetkiyi kullanarak, 3201 sayılı Kanunda 1 dolar
olan borçlanma miktarını, 16.1.1997 tarih
ve 97/9064 sayılı Kararnameyle 2,5 dolara yükseltmiştir.


Değerli Başkan, değerli milletvekili
arkadaşlarım; bir başka eleştiri konusu,
tasarının kaynak sağlama amacıyla hazırlandığı
iddiasıdır. İfade etmeliyim ki, tasarının
hazırlanmasında hareket noktamız, Anayasanın
62 nci maddesinde öngörüldüğü şekilde,
yurt dışında bulunan vatandaşlarımızın
sosyal güvenliklerinin yeni bir anlayışla sağlanması
olmuştur. Oluşturacağı kaynak göz
önünde bulundurularak, tasarıya kaynak paketi
içinde yer verilmesinin de garipsenecek bir tarafı
yoktur. Belirtmek gerekir ki, kanun tasarısı zorunlu
bir sosyal güvenlik borçlanmasını öngörmemektedir.
Sistem, tümüyle, yurt dışında bulunan
veya bulunmuş olanlar ile aile bireylerinin istekleri halinde
borçlanmaları esasına dayanmaktadır.
Dolayısıyla, tasarıda, yıllardan bu
yana yurt dışındaki vatandaşlarımız
tarafından şikâyet konusu yapılan kesin
dönüş yapma ve çalışmayı
belgeleme zorunluluğu gibi şeklî şartlara
özellikle yer verilmemiştir. 

Sayın Başkan, değerli milletvekilleri;
tasarıyla yeni bir sosyal güvenlik kurumu oluşturulduğu
iddiası da doğru değildir. Tasarıda öngörülen
tüm işlemler, bu konuda uzman kuruluş olan Sosyal
Sigortalar Kurumu tarafından yapılacaktır;
ancak, primlerin ayrı bir kasada toplanması, ödemelerin
buradan yapılması ve Kasanın ayrı
bir yönetiminin bulunması gerekli görülmüştür.
Bu, hiçbir zaman yeni bir kurum kurulduğu anlamına
gelmemektedir. 

Kanun tasarısı, devlet güvencesinde
özel bir borçlanma hakkı getirmektedir. Dolayısıyla,
getirilen sistemin, ne Sosyal Sigortalar Kurumuyla ne de diğer
sosyal güvenlik kuruluşlarıyla malî bakımdan
bir ilişkisi vardır. Bu sebeple, borçlanmanın
gelecekte Sosyal Sigortalar Kurumu için bir kambur oluşturacağını
ileri sürmek mümkün değildir. 

Burada bir kere daha ifade etmek istiyorum ki, tasarı
hazırlanırken, aktuarya hesabı, her türlü
siyasî yaklaşımdan uzak bir şekilde,
konunun uzmanları tarafından yapılmıştır.
Bu çalışmalar, Bakanlığımız,
DPT ve Hazine Müsteşarlığının
teknik elemanlarınca gerçekleştirilmiştir.
Bu çerçevede, tasarı, çok uzak yılları
da kapsayan aktuaryel hesaplar yapılarak Yüce Meclise
sevk edilmiştir. Bu hesaplamalar sonucudur ki, 1 gün
karşılığı borçlanma miktarı
2,5 dolar olarak benimsenmiş, aylığa hak kazanabilmek
için 3 yıl bekleme süresi ve ayrıca,
kadınlarda 50, erkeklerde 55 yaşını
doldurmuş olma şartı getirilmiş, en az
5 bin gün borçlanma zorunlu tutulmuştur. Bu
hesaplamalarda sağlık yardımları da dikkate
alınmış, sağlık yardımlarının,
aylık bağlandıktan sonra ve yalnızca
Türkiye'de bulunulan sürelerde yapılması,
tasarıda öngörülmüş bulunmaktadır.

Sayın Başkan, değerli milletvekilleri;
bu düzenleme, bir borçlanma kanunu olmakla birlikte,
diğer borçlanma kanunları gibi değerlendirilmemelidir.
Tasarıda öngörülen borçlanma yöntemi
ile kişilerin sosyal güvenliklerinin sağlanmasına
yönelik haklar, kapitalizasyon sistemine göre ve aktüer
hesaba dayanarak tespit edilmiştir. Dolayısıyla,
buradaki borçlanma, ayrı bir sistemdir; diğer
borçlanma kanunlarında olduğu gibi, ek bir hakkın
doğmasını öngörmemektedir. Bu bakımdan,
kanunda düzenlenen borçlanma sistemiyle sağlanan
sosyal güvenlik haklarını devletçe verilen
bir promosyon olarak nitelendirmek, yanlış ve haksız
bir yaklaşımdır. 

Değerli arkadaşlarım, kanun tasarısının
diğer bir özelliği de, göçmen vatandaşlarımıza
sağladığı sosyal güvenlik hakkıdır.
Yıllardan bu yana göçmen vatandaşlarımızı
sosyal güvenlik haklarından mahrum bırakanların
bu tasarıyı eleştirmeye hakları olmaması
gerektiğine inanıyorum. 

Sosyal sigorta sistemi, takdir edilir ki, prim esasına
dayanan bir sosyal güvenlik hakkı olduğuna göre,
tasarıyla göçmen vatandaşlarımıza
tanınan borçlanma hakkı da, nitelik itibariyle,
bir sosyal sigorta hakkıdır; dolayısıyla,
karşılığında prim ödenmesi
zorunludur. Bunun dışında, göçmen
vatandaşlarımız dahi olsa, korunmaya muhtaç
olanların sorunları, diğer sosyal yardım
programları içinde değerlendirilerek, devlet
tarafından çözüme kavuşturulmaya
çalışılmaktadır. 

Kanun tasarısında getirilen düzenlemelerin,
özellikle Avrupa'da çalışan vatandaşlarımızın
var olan birtakım sosyal güvenlik haklarının
zarar görmesine sebep olması asla mümkün
değildir.

Bildiğiniz gibi, Avrupa'da çalışan
vatandaşlarımız, bulundukları ülkelerde
zorunlu sosyal sigortalar kanununa tabidir; bu sistemlere prim
ödeyerek sosyal güvenlik hakkı elde etmektedirler.
Diğer taraftan, Türkiye ile 10 Avrupa ülkesi arasında
yapılan sosyal güvenlik sözleşmeleriyle
vatandaşlarımızın sosyal güvenlikleri
sağlanmıştır. Borçlanma yoluyla,
yurt dışındaki sürelerin sosyal güvenlik
bakımından Türkiye'de değerlendirilmesi
ise, daha önce çıkarılmış
bulunan 2147 ve 3201 sayılı Kanunlarla da öngörülmüştür.


1978 yılından bu yana, bu kanunların
sağladığı borçlanma hakkından
yararlanan vatandaşlarımızdan hiçbiri,
Avrupa ülkelerinde elde ettikleri sosyal güvenlik hakları
bakımından herhangi bir zarara uğramamıştır.
Bu kanun tasarısı da, 2147 ve 3201 sayılı
Kanunlarda öngörülenlere benzer bir sistem içermektedir.
Sistem, vatandaşlarımız açısından
ek bir sosyal güvence olarak değerlendirilmelidir. Değerli
arkadaşlarım, kaldı ki, sistem, tamamen isteğe
bağlıdır. Bunun dışında,
kanun tasarısının, sosyal güvenlik sözleşmesi
yapılamamış bulunan birçok ülkede
çalışan veya çalışmış
bulunanlar ve aile bireylerine de sosyal sigorta hakkı
sağladığı dikkatten uzak tutulmamalıdır.


Değerli arkadaşlarım, mümkün
mertebe, cevaplandırılması gereken, önemli
gördüğüm hususlara konuşmamda işaret
etmeye çalıştım. Birkısım
eleştiriler, ne yazık ki, genelde, bir muhalefet
anlayışı, bir miktar seçmene selam
ve bir miktar da, belki, bu kürsüyü kullanma alışkanlığından
doğmuştur diye düşünüyorum. 

Bu duygu ve düşüncelerle -tasarı
hakkındaki eleştirileri cevaplamış olduğumu
zannediyorum- Muhterem Heyetinizi, yeniden saygıyla selamlıyor;
tasarıya, olumlu oy vererek veya vermeyerek katkıda
bulunacak Yüce Meclisin değerli üyelerine teşekkürlerimi
arz ediyorum. 

Sağ olun efendim. (RP ve DYP sıralarından
alkışlar)

BAŞKAN - Teşekkür ediyorum Sayın
Bakan.

Sayın milletvekilleri, tasarının
tümünün oylamasına geçmeden önce,
İçtüzüğümüzün 86 ncı
maddesi uyarınca, son söz talepleri vardır.

Lehte, Sayın Kâzım Arslan?..
Yok.

Sayın Memduh Büyükkılıç,
buyurun. (RP sıralarından alkışlar)

Sayın Büyükkılıç,
İçtüzüğümüz, son sözün
kısa ve öz olmasını öngörüyor;
lütfen, buna duyarlı olalım.

MEMDUH BÜYÜKKILIÇ (Kayseri) - Değerli
Başkan, değerli milletvekilleri; öncelikle, hepinizi
saygıyla selamlıyorum.

Gerçekten hayırlı olduğuna
inandığımız bir yasanın yoğun
çalışmalarının son anlarına
geldik. Başkanımızın önerisi doğrultusunda,
fazla söze bence de gerek yok. 

Vurgulayacağım iki cümle var: Birincisi,
bu yasa devlet güvencesindedir, bu yasayla kurulmuş
olan sosyal güvence devletin güvencesindedir. Elbette
ki, nimet-külfet dengesiyle, bu...

ÖNDER SAV (Ankara) - Parayı yiyeceğiz.

MEMDUH BÜYÜKKILIÇ (Devamla) - Şimdi,
tabiî, bu söylediğiniz, herhalde, size yakışmayacak
kelimeler. Türkiye Büyük Millet Meclisi çatısı
altında bulunan hiçbir arkadaşımızın,
birilerinin, devlet adına yasa yaparken "parayı
yiyecek" gibi sözler sarf etmesi, herhalde, yakışmasa
gerektir.

İSMET ÖNDER KIRLI (Balıkesir)
- Nimet-külfet olunca, doğal...

MEMDUH BÜYÜKKILIÇ (Devamla) - Kem
söz sahibine aittir.

İkincisi ve en önemli olanı; değerli
arkadaşlar, takdir edersiniz -işte, 12 500 dolar alınacak,
yok şöyle yapılacak, yok böyle yapılacak-
sanki, birilerinin cebinden metazori 12 500 doları alan
bir yasa çıkarılıyormuş gibi
bir hava estirilmeye çalışıldı.
Buna katılmak mümkün değildir. Bu yasada
yer alan şartlar gereği, bu yasaya katılmak zorunlu
değildir, isteğe bağlıdır. 

O açıdan, bu tasarının
bir an evvel yasalaşmasını bekleyen yurt dışındaki
tüm vatandaşlarımızı da buradan
saygıyla selamlıyor, hayırlı, uğurlu
olsun diyorum ve Yüce Meclisin değerli üyelerine
de saygılar sunuyorum. (RP ve DYP sıralarından
alkışlar)

BAŞKAN - Teşekkür ediyorum Sayın
Büyükkılıç.

Aleyhteki son söz, Sayın Emin Kul'un.

Buyurun Sayın Kul. (ANAP ve DSP sıralarından
alkışlar) 

EMİN KUL (İstanbul) - Teşekkür
ederim Sayın Başkan.

Sayın Başkan, sayın milletvekilleri;
kanun tasarısının tümünün
oylanmasından önce oyumun rengini belirtmek üzere,
aleyhte söz almış bulunuyorum; sizleri, bu tasarıyla
ilgili olarak son kez saygıyla selamlıyorum.

Sayın milletvekilleri, Sayın Bakanın
tasarıyla ilgili eleştirilere verdiği cevabın
tümünü eleştiriler sırasında
cevapladığımız için, muhtemelen
söyleyeceklerini bilerek cevapladığımız
için, burada tekrar cevaplamaya gerek görmüyorum.


Bu tasarı, kanaatime göre, sosyal güvenlik
sistemimizin ve sosyal güvenlik kuruluşlarımızın
temeline döşenen bir mayın niteliğindedir.
Onun içindir ki, biz, Anavatan Partisi Grubu olarak, bu
tasarının her maddesi üzerinde ciddiyetle durarak
Yüce Meclisi uyarmaya gayret ettik ve bu arada, cevap veren
birkısım arkadaşlarımıza da
demokrasi ve çoğunluk kavramının ne olduğunu
anlatmak gayretinde bulunduk. Biz, işçilerimizi ve
Sosyal Sigortalar Kurumunu, sosyal güvenlik sistemimizi yakın
bir gelecekte berhava edecek ve kısa vadede de işçilikle
ilgisi, çalışmakla ilgisi olmayan, özellikle
yağmadan pay almaları hedeflenmiş insanları
müstefit etmeye yönelik bu mayına basmamaya özen
gösterdiğimiz için bu tasarıya karşıyız.
Bu tasarı, hükümleri itibariyle, ne yurt dışındaki
ne de yurt içindeki işçileri, emeğiyle
geçinenleri, çalışanları esas
olarak hedeflemiyor. Bu tasarı, bir yönüyle kaçakçıları,
eroincileri, karapara sahiplerini, Türkiye Cumhuriyetinin
düşmanları ülke kaçkınlarını,
onların fedai ajanlarını, onların
malî destekçilerini, toplumun sırtından
geçinenleri -asalak olanları- çalışmadan
kesesine güvenip sosyal güvenlik satın almak
isteyenleri hedefleri içine alıyor; aziz göçmen
yurttaşlarımız dışında,
halen ve geçmişte, yurt dışında
ne sebeple bulunduğu belli olmayan birtakım lümpen
grupları da hedefliyor. Bu tasarı, fesat odaklarınca,
adlarına para yatırılarak sosyal güvenliğe
kavuşturulma diyetinin aldatıcı tatmini içinde
kendilerinden yıkıcı faaliyet beklenen ajanları
ve kitleleri de hedefliyor. Bu tasarı, bütün
bu saydığım unsurlara açıktır;
bunun aksini ispat etmek de mümkün değildir. Devlet,
böyle bir sosyal güvenlik anlayışını
yürürlüğe koyamaz ve koymamalıdır.


Bu tasarının kabulü halinde, sayısal
çoğunluk hukukun üstünde sayılacaktır,
Anayasanın açık hükümleri pervasızca
çiğnenecektir, sosyal güvenlik hukukunun bütün
kavramları berhava edilmiş olacaktır; özellikle,
Sosyal Sigortalar Kurumu ve dolayısıyla, onarılmaya
çalışılan sosyal güvenlik sistemi
ağır bir darbe yiyecektir; hakkın değil,
kuvvetin, yani, kaba bir çoğunluk baskıcılığının
üstün gelmesine yol verilecektir; yasama faaliyetindeki
dayatmacılığa boyun eğilmiş ve Meclisin,
âdeta, Kavaklıdere noterliğine indirgenmesine
ve bu gayretlere seyirci kalınmış olunacaktır...

TEMEL KARAMOLLAOĞLU (Sıvas) - Bu konuşma
antidemokratik; kusura bakmayın. 

EMİN KUL (Devamla) - Takıyyeci faşizan
eğilimleri cesaretlendirmiş olacaktır; böylesine
akıldışı, hukukdışı,
hesapdışı, topyekûn bilimdışı,
her maddesi yekdiğeriyle çelişkili bir metni
kanun diye kabul etmek, yasama görevini, güveni, açıkça
sarsacaktır. 

Ben, şahsen, bu mülahazalarıma
ilaveten, yeminine sadık kalmak üzere direnen bir
milletvekili olarak, asgarî, yasama görevini ihmal
ve suiistimal etmemek bakımından bu tasarıya
kırmızı oy vereceğimi, ret oyu kullanacağımı
açıklamaktan onur duyuyor, son kez dikkatlerinizi
çekerek, sizleri de ret oyu kullanmaya çağırıyor,
saygılar sunuyorum. (ANAP ve DSP sıralarından
alkışlar) 

SALİH KAPUSUZ (Kayseri) - Sayın Başkan...


BAŞKAN - Buyurun Sayın Kapusuz. 

SALİH KAPUSUZ (Kayseri) - Sayın sözcünün,
Parlamentonun şanına yakışmayan bir
ithamda bulunduğuna dikkatlerinizi çekmek istiyorum.
Burası Kavaklıdere noteri falan değildir, Türkiye
Büyük Millet Meclisidir; bir. 

İkinci olarak, bu tasarıdan istifade
etmek isteyen vatandaşları, kim olduğunu bilmeden,
şimdiden bölücülükle, kaçakçılıkla
itham etmekte de katî surette doğru değildir. 

Bu konuları, vatandaşlarımıza
bir nevi hakaret gibi kabul ediyoruz; bu sözü geri almaları
uygun olacaktır. (RP sıralarından "Bravo"
sesleri, alkışlar)

EMİN KUL (istanbul) - Geri almıyorum,
tekrarlıyorum; bu yasa tasarısı, saydığım
bu insanlara açıktır. 

BAŞKAN - Sayın Kapusuz, Sayın
Sözcü "bu tasarı, sadece, bu amaçladır"
demedi; öyle olsaydı, ben de müdahale ederdim;
"Açıktır" dediler ve bir esneklik
içerisinde, Türkiye Büyük Millet Meclisini
de rencide etmeyecek bir üslup kullandılar. (RP sıralarından
gürültüler)

TEMEL KARAMOLLAOĞLU (Sıvas) - Ama, Sayın
Başkan, çok yanlış bir şey...

BAŞKAN - Sayın milletvekilleri, tasarının
tümünün oylamasına geçmeden önce,
bir konuyu bilgilerinize sunmak istiyorum. Tasarıda, bazı
değerler rakamla ifade edilmiştir; yasa tekniği
bakımından, bunların yazıyla ifadesinin
sağlanması için, Başkanlığımız,
redaksiyon yetkisini kullanacaktır. 

Tasarının tümü açık
oylamaya tabidir.

Açık oylamanın şeklini
belirlemek üzere oylarınıza başvuracağım.

Açık oylamanın, kupaların
sıralar arasında dolaştırılması
suretiyle yapılmasını oylarınıza
sunuyorum: Kabul edenler... Kabul etmeyenler... Kabul edilmiştir.

Sayın milletvekilleri, üzülerek
-bir olaya buradan şahit olduğumuz için- bir
uyarıda bulunmak istiyorum. Mevcut bakanların sayısı
kadar vekâlet oyu ve elinde birden fazla oy pusulası
olan arkadaşlarımızın, lütfen
-onu gözleyeceğim- yalnızca bir oy pusulasını
kupalara atmalarını rica edeceğim; bazı
arkadaşlarımızın elinde birden fazla
oy pusulası var. Lütfen, bunu, tekrar etmeyelim. (RP
sıralarından "kimin var" sesleri)

MEHMET BEDRİ İNCETAHTACI (Gaziantep)
- Sayın Başkan, zaten, herkesin bir oy pusulası
var; kimseyi rencide etmeyin! 

BAŞKAN - Sayın milletvekilim, ben kimseyi
rencide etmek istemiyorum; ama, Başkanlığın
gözüne bakarak... Lütfen... Bazı arkadaşların
da biraz dikkatli olması gerekir.

Kupalar, sıralar arasında dolaştırılsın.

(Oylar toplandı)

BAŞKAN - Oyunu kullanmayan sayın milletvekili
var mı? Yok.

Kupalar kaldırılsın.

(Oyların ayırımına başlandı)

BAŞKAN - Sayın milletvekilleri, çalışmalarımıza
sayım sırasında devam edeceğiz. 

3.-Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
:132) 

BAŞKAN - Sayın milletvekilleri, Emniyet
Teşkilatı Kanununun Bir Maddesinde Değişiklik
Yapılmasına Dair 490 sayılı Kanun
Hükmünde Kararnameyle ilgili tasarının
müzakeresine başlayacağız.

Komisyon?.. Yok. 

Müzakere ertelenmiştir. 

4.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164) 

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 sayılı Kanun Hükmünde Kararnameyle
ilgili tasarının müzakerisine başlayacağız.

Komisyon?.. Yok. 

Müzakere ertelenmiştir. 

5.- 625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168) 

BAŞKAN - 625 sayılı Özel
Öğretim Kurumları Kanunu ile 222 sayılı
İlköğretim ve Eğitim Kanununun Bazı
Hükümlerinin Değiştirilmesi Hakkında
254 sayılı Kanun Hükmünde Kararname ile
625 sayılı Özel Öğretim Kurumları
Kanununun Bir Maddesinde Değişiklik Yapılmasına
Dair 326 sayılı Kanun Hükmünde Kararnameyle
ilgili tasarının müzakeresine başlayacağız.

Komisyon?.. Yok. 

Müzakere ertelenmiştir. 

6.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanunda Değişiklik
Yapılmasına İlişkin Kanun Teklifi ve
Antalya Milletvekili Deniz Baykal ve 29 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İzmir Milletvekili Metin
Öney'in Aynı Mahiyetteki Kanun Teklifleri ile İstanbul
Milletvekili Bülent Ecevit ve 7 Arkadaşının,
Amasya Milletvekili Ahmet İyimaya'nın, 2972 Sayılı
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda Değişiklik
Yapılması Hakkında Kanun Teklifleri ve İçişleri
ve Anayasa Komisyonları Raporları (2/612, 2/409,
2/453, 2/522, 2/466, 2/547) (S. Sayısı :247) (1)

BAŞKAN - Denizli Milletvekili Hasan Korkmazcan
ile siyasî parti gruplarını temsilen 10 milletvekilinin,
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanunda
Değişiklik Yapılmasına İlişkin
Kanun Teklifi ve Antalya Milletvekili Deniz Baykal ve 29 arkadaşının,
Gümüşhane Milletvekili Oltan Sungurlu ve 3 arkadaşının
ve İzmir Milletvekili Metin Öney'in aynı mahiyetteki
kanun teklifleriyle, İstanbul Milletvekili Bülent
Ecevit ve 7 arkadaşının, Amasya Milletvekili
Ahmet İyimaya'nın, 2972 sayılı Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanun ile 1580 sayılı
Belediye Kanununda Değişiklik Yapılması
Hakkında Kanun Teklifleri ve İçişleri
ve Anayasa Komisyonları raporlarının müzakeresine
başlıyoruz. 

Komisyon?.. Yerinde.

Hükümet?.. Yerinde.

Sayın milletvekilleri, Komisyon raporunun
okunup okunmaması hususunu oylarınıza sunacağım:
Komisyon raporunun okunmasını kabul edenler... Kabul
etmeyenler... Raporun okunması kabul edilmemiştir.


Sayın İyimaya, Komisyon adına
bir talebiniz var. İçtüzüğümüze
göre,  Komisyon, istediği zaman konuşabilir. Gruplardan
önce mi konuşmak istiyorsunuz, sonra mı?

ANAYASA KOMİSYONU BAŞKANI AHMET İYİMAYA
(Amasya) - Önce konuşmak istiyorum; çünkü,
açıklayıcı efendim.

BAŞKAN -Buyurun. (RP ve DYP sıralarından
alkışlar)

ANAYASA KOMİSYONU BAŞKANI AHMET İYİMAYA
(Amasya) - Teşekkür ediyorum efendim.

Sayın Başkan, değerli milletvekilleri;
sözlerime başlamadan önce, Anayasa Komisyonu ve
şahsım adına, hepinizi saygıyla selamlıyorum.


Öyle inanıyorum ki, Yüce Parlamento,
akılcı ve yönetebilir demokrasi yolunda tarihî
bir müzakere icra etmektedir. 

Türkiye'de 1963 yılından beri,
mahallî idarelerin organlarındaki boşalmalar
sebebiyle, kısa aralıklarla yerel araseçimler
yapılmaktadır. Şu anda yürürlükte
olan yasalara göre, her altı ayda bir ara mahallî
seçim yapma zorunluluğu vardır. Özellikle
belediye başkanlığı araseçimleri,
hem devlet yönetimi hem de demokrasimiz için artık
taşınamayacak bir yük halini almıştır.
Sorunun, hukuk, demokrasi ve Anayasa üçgeni içinde
bugüne kadar çözülememiş olmasını,
sergilenen çalışmalara rağmen, yasama
organının ve siyaset rolcülerinin mazeretlendiremeyecekleri
ihmalleri olarak görüyorum. 

Huzurunuza gelen teklif, belediye başkanlığının
ölüm, istifa ve benzeri sebeplerle boşalması
halinde araseçimin yapılamayacağını,
başkanın belediye meclisi tarafından seçilmesini,
yeni kurulan belediye ve illerde de mahallî idare organları
için genel yerel seçimlere kadar hiçbir seçimin
olamayacağını öngörmektedir. 

İlk bakışta, yerel demokrasiye
ve siyasal katılım prensibine, bu teklifle, ölçüsüz
bir sınırlama getirildiği eleştirisi yapılabilir;
ancak, ara belediye başkanlığı seçimi
sorunu tüm boyutlarıyla ele alındığında
ve ülke şartları içerisinde değerlendirildiğinde,
önerilen çözümün isabet ve zarureti
açığa çıkacaktır. 

Türkiye, her yıl, oniki ayın iki
ayını, ortalama 50 adet yerel birimde yapılan
belediye başkanlığı seçimleri için
harcamaktadır. Sözgelimi, 24.12.1995 tarihinde, 38
yerde, yeni kurulan belediyeler için, 8 yerde ise, boşalma
sebebiyle yerel seçimler yapılmıştır.
Bu süre içerisinde, Parlamento, örtülü
tatil yapmakta, yasama görevi askıya alınmakta,
Ankara ve siyaset birkaç beldeye taşınmaktadır.
Elde edilen seçim ve sandık verimi, makro siyaseti
bu derece işlemez kılmasının makul
ve izah edilebilir sebebi olabilir mi?! 

Bu seçimlerde de, plansız ve hedefsiz
harcamalar olmaktadır. Yılda iki defa kısmî
bir seçim ekonomisini yaşamak, ekonomik dengelere
ve gelişmeye bir olumsuz faktörü elimizle eklemek
Türkiyemizin kaderi midir?! 

Yerel araseçimlerin, gerek taahhüt ve
gerekse reel harcamalar bakımından millî ekonomiye
getirdiği yük konusunda istatistikî bir araştırmanın
bugüne kadar yapılmamış olması,
herhalde bize özgü bir lakaydîliktir. Araştırmalar,
bir ilçeyi il yapmanın millî ekonomiye maliyetinin
49 trilyon lira olduğu yönündedir. 

Ölçüsüz siyasal taahhütler,
gerçekleştirilemez vaatler, bu seçimlerin
de büyük bir iştiha ile başvurulan araçlarıdır.
Köyleri belde, beldeleri ilçe, ilçeleri il
yapan ve ömürleri, seçim günü akşamında
sona eren numaralı beyanlar, "bana rey verirseniz,
size karada, denizde ölüm yok" yollu, ecele ipotek
koyan parlak vecizeler, hemşerilerin demokrasiye ve siyasete
olan güvenlerini sarsmaktadır. Yerel demokrasi, böylesi
bir laçkalığa indirgenemeyecek kadar duru ve
anlamlı bir ortak kavramdır. 

Yerel seçimler, genel olarak yerel katılımı
ifade eder; ancak, bu katılımın ulusal düzeyde
katılım olarak yorumlanması, ara genel seçim
anlamı verilmesi, siyasal istikrarı bozucu, ülke
bazında ortaya çıkan millî iradenin
süre dolmadan tartışılmasına zemin
hazırlayıcı bir atmosfere yol açmaktadır.
Birkaç beldenin mahallî iradesini millî irade
olarak gören anlayıştaki analoji yanlışlığı
bir yana, seçimi bu denli yoğun ve zamansız
biçimde siyaset aracı kılmanın, demokrasiye,
siyasete ve yüce milletimize zarardan başka bir faydası
yoktur. Türk sistemi, seçimi, neredeyse demokrasinin
yorgun koşu atı haline getirmiş ve millete
hizmet hedefini, katılım aşırılığı
içinde kısa zamanlı sandıklara gömen
bir yapı özelliğine dönüştürmüştür.


İşimize geldiği zaman geçerli
standardın örneği olarak başvurduğumuz
kimi batılı ülkelerde bizdeki seçim
bolluğunu görmek mümkün değildir. Hollanda'da
belediye başkanı, belediye meclisinin görüşü,
valinin teklifi esas alınarak kraliyet kararnamesiyle atanmaktadır.
Belçika'da belediye başkanı, seçilmiş
organ olan belediye meclisi üyeleri içinden kral tarafından
atanmaktadır. Neuchatel Kantonunda başkan, belediye
meclisinin gizli oyuyla seçiliyor. İsveç
ve Norveç'te aynı yöntem uygulanıyor.
Fransa'da belediye başkanı, belediye meclisi tarafından
gizli oyla ve üç turu aşmayacak yöntemle
seçilmektedir. 

Yürütme organlarının, halk
veya başka bir kurul organın seçimiyle veya
atamayla oluşturulması, deney ve örnekleme metoduyla
görülmektedir ki, bir demokrasi koşulu değildir.
Seçilmemiş kişinin bakan olarak atanması,
mansup belediye başkanı, il özel idaresinin
yürütme organının seçilmemiş
bir kamu görevlisi olması -ki, bizde validir- ülkemiz
bakımından bu çerçevede hatırlanması
gereken örneklerdir.

Teklifin, yüksek kabullerinizle kanunlaşması
halinde, belediye başkanının il veya ilçe
olma amacına yönelik zorlayıcı taktik
istifaları ve her altı ayda bir tabela belediyeleri
kurma dönemi kapanacak, akılcı demokrasinin
zaferi tescil edilmiş olacaktır.

Sorunun anayasal yönü, hem tarihî
süreç içerisinde ve hem de kurumsal yaklaşımla
tarafımızdan incelenmiş, önerilen düzenlemenin
anayasal yapımıza aykırı olmadığı
akademik sonucuna ulaşılmıştır.

Anayasamızın 127 nci maddesi, mahallî
idarelerin yalnızca karar organları için
seçimi zorunlu görmektedir. Belediyenin karar organları,
encümen ve meclistir. Belediyenin yürütme organı
olan başkan için seçim, zorunlu bir koşul
olarak öngörülmemiştir. Anayasanın
127 nci maddesi, yalnızca bir organik norm olarak değil,
aynı zamanda ve belki de daha çok tanım normudur.
Tanım normlarının temel karakteri, bünyelerinde
bulunmayan unsurların kurucu nitelik taşımamalarıdır.
Esasen, hükmün bu kapsamını, yasama belgelerinde,
1961 anayasa görüşmelerinde açıkça
görmekteyiz. 

Anayasanın bu hükmünün, 1961
Anayasasının 116 ncı maddesi hükmünün
tekrarı olduğu, kurucu belgelerde müşahede
edilmektedir. Mahallî idarelerin yürütme organlarının
da seçimle oluşturulması yönündeki
Vecihi Tönük'ün değişiklik önergesi,
1961'de Komisyon ve Temsilciler Meclisi tarafından reddedilmiştir.
Seçimin yürütme organını kapsamadığı
hususu, dönemin üyesi Prof. Feyzioğlu tarafından
açıkça tasrih edilmiştir. 

Anayasanın 127/2 hükmündeki yerinden
yönetim ilkesinin yorumu yoluyla, başkan için
de seçimin öngörüldüğü anayasal
çözümüne ulaşamayız. Anayasanın
tanımlayıcı açık hükmünde,
seçimin, yalnızca karar organları için
zorunlu görülmesi karşısında, tanımlanmayan
bir kavrama, yerinden yönetim ilkesine seçim yüklemek,
anayasa koyucunun açık metne yansıyan iradesini
tanımamak olur. Ne yasama organının ve ne
de yüce anayasa yargısının, yorum yoluyla
yürürlükteki Anayasaya aykırı bir
anayasa kuralı veya yorum üretme yetkisi yoktur. Leon
Duguit, yerinden yönetim kavramının, yürütme
organını illâ seçimle oluşturmayı
kapsamadığını, atamanın da olabileceğini
büyük bir yetkinlikle ortaya koymaktadır. Kaldı
ki, çağdaş demokrasilerdeki anlayışın
ve uygulamanın bu şekilde olduğu, verilen örneklerle
açığa çıkmıştır.
Anayasanın 127/4 hükmündeki "seçilmiş
organlar" ifadesi, mahallî idareler yönünden
seçilmemiş organların da var olabileceğini
gösteren bir başka anayasal argümandır.


Varılan sonuç odur ki, sorunu düzenleyen
özel anayasa kuralı, bir ölçü norm
olarak, belediye başkanlığı için
seçimi zorunlu kılmamaktadır. Anayasamızın,
yerel idarelerin yürütme organları için
seçimi zorunlu görmemesinin yasama erki bakımından
taşıdığı anlam, Parlamentonun bu
konuda yapacağı düzenlemenin bir anayasa tahdidiyle
karşı karşıya olmadığı,
sorunun bir anayasa sorunu niteliği taşımadığıdır.


Yasama organı, çıkaracağı
yasalarda, belediye başkanının atama ile yahut
hemşeriler tarafından doğrudan doğruya salt
veya nispî çoğunluklu seçimle ya da belediye
meclisinin seçmesiyle ve hatta bunlardan başka bir
yöntemle belirlenmesini öngörebilir. Sorun, politikaya
hâkim iradenin, ülke koşullarına en uygun
yöntemi, yerindelik sınırları içinde
takdirinden ibarettir.

Önümüzdeki öneri, hâkim
siyasal iradeyi de aşan yoğunlukla ve oybirliğine
yaklaşan bir uzlaşmayla yerel ara belediye başkanlığı
seçimi yerine, bu halde, belediye meclisince başkan
seçimi çözümünü tercih etmiştir.
Yasama organı, anayasal bağlayıcılığa
ulaşmamış önceki yasalarla ve tercihleriyle
bağlı değildir. Yasama organının,
1963 yılında ara belediye başkanlığı
seçimi çözümünü öngörmesi,
uzun bir deneyimin kazandırdığı birikim
ve değişen ülke koşulları içinde
bu düzenlemeden dönülemezlik, dönülürse
geri adım atma anlamına gelmez. 

Bir büyük Türkiye'yi ve genel siyaseti,
bir dönemin Oxford'u olan Amasya'nın şirin Aydıncasına,
münbit Adanamızın Osmaniyesine, yeşil
Baframızın Çetinkayasına iki ay boyunca
hapsetme hakkımızın olmadığını
düşünüyorum. ("Bravo" sesleri,
alkışlar)

YASİN HATİBOĞLU (Çorum)
- Amasya'ya selam gönderdin yine...

AHMET İYİMAYA (Devamla) - Seçimli
ve katılımcı demokrasi büyük yara
alıyor denebilir. Kavramlara, pozitif hukukun üstünde
aşırı anlamlar verir ve romantik beklentiler
içerisine girersek, akılcı demokrasinin ve
siyasal istikrarın meyvelerini topluma sunamayız.

Anayasanın izin verdiği rasyonel yasal
düzenlemeler, bir demokrasi ödünü değil,
anayasal demokrasi gereğidir. Seçim, siyasal katılmanın
tek aracı değildir. Seçim, seçenlere,
sorunları ve çözümleri tartışma
ve belirleme imkânını değil, bu tartışmayı
yapacak kişileri saptama olanağını vermektedir.
Kaldı ki, anayasal zorunluluk olmamasına rağmen,
belediye başkanı, başlangıçta,
genel seçimle belirlenmekte, ancak özel zaruretlere
dayalı olarak ara belediye başkanlığı
seçimi veya bir tür katılım önlenmektedir.

Sonuçları, ülke genelindeki istikrarı
etkileyen böylesi lokal bir önlemin, katılımcı
ve yarışmacı demokrasiyle bağdaşmadığı
söylenemez. Gerçek yerel katılım, önerici
ve referandumlu katılımdır. Ne var ki, bu
yöntem dahi Anayasanın 127/1 hükmündeki
sarahat karşısında bir yasama takdiri sorunudur.


Mevcut öneride belediye meclisi, ikinci seçmen
niteliğini taşımaktadır. Demokratik anlatımla,
boşalma halinde, belediye başkanı çift
dereceli seçimle belirlenmektedir. "Kanunda gösterilen
seçmenler tarafından" biçimindeki Anayasa
ibaresi, kıyasla da olsa, böylelikle uygulama yeri
bulmaktadır.

Bir başka düzenlemeyle ilgili olarak Anayasa
Mahkememizin 1988 yılında verdiği iki kararı
karşısında, görüşmekte olduğumuz
teklifin, Yüksek Mahkememizin çözümlerinin
bağlayıcılığına aykırı
düştüğü ileri sürülmektedir.

Sözü geçen yüksek mahkeme kararı,
doğrudan sorunumuzla ilgili olmadıktan başka,
yine Anayasa Mahkemesince düzenlenen bir sempozyumda, birlikte
çalışma onuruna ulaştığım
değerli bilim adamı Profesör Hikmet Sami Türk
tarafından akademik temelde ayrıntılı
olarak eleştirilmiştir. Karardaki muhalefet şerhlerinde
dayanılan gerekçeler de önemlidir. 

Yüksek mahkemenin denetlediği yasa ile teklif
edilen kural aynı olmadığı için,
kararın, yasama organını bağlaması
düşünülemez. Anayasa Mahkemesinin dayandığı
gerekçeler, esasen yasama organını bağlamamaktadır;
ancak, ona ışık tutmaktadır. Yasama
organı, yargı organının dayandığı
argümanları anayasal değerde çürüterek,
gerekçe karşıtı bir düzenlemeye
rahatlıkla gidebilir. Her iki organ da -yüksek mahkememiz
de, Meclisimiz de- belli yetkinlik içerisinde anayasal
gerçeğin arayıcılarıdır.
Gerekçelerde yanılmazlık vasfını
yüksek mahkemeye veya yasama organına izafe eden görüşün
felsefî boyutundaki noksanlığı görmek
için, herhalde bilim gözlüğünü
takmaya gerek yoktur. Anayasa Mahkememiz, bu konuşmada ileri
sürülen önemli argümanları, özellikle
yürütme organının seçimle gelme
zorunluluğunu öngörmeyen yasama belgelerini, yerinden
yönetim ilkesinin başkanın seçimle belirlenmesini
içermediği yönündeki Avrupa uygulamasını
ve bununla ilgili bilimsel tanımlamaları değerlendirmemiştir.


Kaldı ki, yüksek mahkemenin kararından
bu yana, Anayasamızda ve ülke koşullarında
önemli değişiklikler olmuş, eğilim değişmeleri
yaşanmış ve henüz karşılanmayan,
cevaplandırılmamış bilimsel eleştiriler
getirilmiştir. Örneğin, her iki kararda, karar
organı-yürütme organı ayırımının
kabul görmesine ve başkanın yürütme
organı olduğunun benimsenmesine rağmen, başkanın
seçilme zorunluluğunun dayanağı olan temel
normun gösterilmemesi, önemli bir çelişkidir.
Gerek genel değişim ve gerekse temel normdaki başkalaşma
karşısında, Anayasanın yeniden okunması
ve ülke koşullarına en uygun anlamının
keşfedilmesi gerekir. Anayasa Mahkemesi kararlarının
değişmezliğini kabul ile hukukun dondurulmasını
kabul arasında, esasen, temelde hiçbir fark yoktur.
Anayasa Mahkemesi, çok daha kısa sürede yapılmasını
Anayasaya aykırı bulmasına karşın,
anayasa koyucu, milletvekili seçimlerinden bir yıl
öncesinde veya sonrasında yapılacak yerel ara
seçimleri bu seçimlerle birleştirdi. Yüksek
Mahkemenin reddettiği gerekçe, Anayasanın lafız
ve ruhuna girdi. Keza, yerel idareler seçiminin de esaslarını
oluşturan Anayasanın 67 nci maddesi, yeni değişiklikle
"yönetimde istikrar" prensibini temel kural haline
getirdi. Anayasa Mahkemesinin kararından sonra meydana
gelen bu değişiklikleri, gerek yasama organının
ve gerekse norm yargısının görmezlikten
gelmesi mümkün değildir. 

Yönetimde istikrarın bir varyantı
olarak siyasal istikrar, ideal demokrasinin sınırlarını
çizer. Katılımcı demokrasi ile akılcı
demokrasinin ülke koşulları içerisinde
denkleştirilmesini zorunlu kılar. Öte yandan,
anayasal yargı hukukunda hâkim olan prensibe göre
"norm denetiminde konuyla doğrudan ilgili anayasa kuralları
varken, dolaylı biçimde ilgili hükümlere
dayanılamaz." Kuşkusuz, bu doğrudan kural
ise Anayasanın 127/1 hükmüdür. Yerel demokrasiyi,
iki elin on parmağı sayısında belediye
başkanlığı araseçimine indirgemek
ve bu konuda oluşturulan akılcı çözümü
önlemek yerine, onun temel yapısal problemlerine yönelmek
gerekir.

Değerli arkadaşlar, gelin, merkezî
hükümetin tekelinde olan...

(Mikrofon otomatik cihaz tarafından kapatıldı)

AHMET İYİMAYA (Devamla) - Bitti Başkanım;
1 dakika...

BAŞKAN - Sayın İyimaya, lütfen
bağlayalım.

AHMET İYİMAYA (Devamla) - Bitiriyorum
Başkanım.

Gelin, merkezî hükümetin tekelinde
olan ve fakat yerel idare coğrafyasını ilgilendiren
yetkileri onlara devredelim. Yerel idareleri, merkezî kaynak
dilencisi olmaktan çıkaracak malî reformları
yapalım. Seçilmiş yerel oligarşi yerine,
kristal kadar şeffaf ve saydam belediyeler ikame edelim.
Önemli yerel sorunlarda, doğrudan, demokrasinin çağdaş
metodu olan referandumu, halk katılımını
gerçekleştirelim. 

Yumak yumak sorunların bize haykırdığı
gerçekleri, sihirli gibi görünen romantik kavramların
dar muhtevalarına kilitleme gayreti ile çözümlerden
firar etme arasında bir tavır farkı yoktur.
Genel demokrasiyi, bir filozofun ifade ettiği gibi, kötü
seçmeye, sistem bozukluğuna teslim edemeyiz. Şu
anda yapılmakta olan düzenleme, her altı ayda
bir Yüce Türk Milletinin ibretle, hayretle ve mizahî
istihza ile seyrettiği yerel araseçim komedisine Parlamento
tarafından son verilmesinden ibaret bir inisiyatif tezahürüdür.


Divanı ve sizleri saygıyla selamlıyor,
teklifin milletimize hayırlı olmasını
Allah'tan diliyorum. (DYP, RP, ANAP ve DSP sıralarından
alkışlar)

BAŞKAN - Teşekkür ediyorum Sayın
İyimaya.

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN -Gruplar adına konuşmalara
geçmeden önce, biraz önce oyladığımız,
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
oylama sonucunu açıklıyorum:

186'sı kabul, 61'i ret ve 2'si de mükerrer
olmak üzere, toplam 249 oy kullanılmıştır.
Bu durumda, tasarı kanunlaşmıştır;
hayırlı olmasını diliyorum.

6.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanunda Değişiklik
Yapılmasına İlişkin Kanun Teklifi ve
Antalya Milletvekili Deniz Baykal ve 29 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İzmir Milletvekili Metin
Öney'in Aynı Mahiyetteki Kanun Teklifleri ile İstanbul
Milletvekili Bülent Ecevit ve 7 Arkadaşının,
Amasya Milletvekili Ahmet İyimaya'nın, 2972 Sayılı
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda Değişiklik
Yapılması Hakkında Kanun Teklifleri ve İçişleri
ve Anayasa Komisyonları Raporları (2/612, 2/409,
2/453, 2/522, 2/466, 2/547) (S. Sayısı :247) (Devam)


BAŞKAN - Gruplar adına ilk söz
sırası, Demokratik Sol Partinin.

Demokratik Sol Parti Grubu adına, Sayın
Cihan Yazar; buyurun efendim. (DSP sıralarından
alkışlar)

Sayın Yazar, süreniz 20 dakikadır.

DSP GRUBU ADINA M. CİHAN YAZAR (Manisa) -
Sayın Başkanım, değerli milletvekilleri;
2972 sayılı Mahallî idareler ile Mahalle Muhtarları
ve İhtiyar Heyetleri Seçimi Hakkında Kanun
ile Belediye Kanununda Değişiklik Yapılması
Hakkında Kanun Teklifleriyle ilgili olarak Demokratik Sol
Partinin görüşlerini açıklamak üzere
söz almış bulunmaktayım. Yüce Heyetinizi
saygıyla selamlıyorum. 

Değerli milletvekilleri, Anayasada sadece mahallî
idarelerin karar organları için seçim zorunluluğu
bulunduğu dolayısıyla, belediye başkanlığının
yürütme organı olması nedeniyle, böyle
bir zorunluluğun bulunmadığı ve bunu teyit
eden Anayasa Mahkemesi kararları olduğu, bu sebeple,
belediye başkanlığındaki boşalmalarda
ara seçimlerin kaldırılmasının
bir sakınca doğurmayacağı, bu halde iki
dereceli seçim düzeni getirildiği ve belediye
meclisinin, başkanlık makamının boşalması
halinde, ikinci seçmen görevini üstleneceği
ifade edilmiştir. 

1963 yılından önce de, belediye
başkanlarının, belediye meclislerince, kendi
üyeleri arasından seçildikleri ve durumun,
Anayasanın mevcut düzenlemesine uygun olacağı
hatırlanmalıdır. 

Değerli milletvekilleri, mahallî idareler
ara seçimlerinin sık aralıklarla yapılmasının,
ekonomik olarak, ülkenin kaldıramayacağı
büyük yükler getirdiği bir gerçektir.
8 Nisan 1990 tarihinden itibaren, her yılın haziran
ayının ilk haftası ve kasım ayında
olmak üzere, tam 38 kez yerel ara seçim yapılmıştır.
Hepinizin ve tüm kamuoyunun yakından izlediği
bu yerel ara seçimlerde, iktidar partileri, en ufak beldelerde
dahi, tüm imkânları seferber etmekten çekinmemekte
ve ülkeyi büyük maddî sıkıntılar
içerisine sürüklemektedirler. Gözlemlerimiz
o kadar açık ve net olmuştur ki, seçim
yapılacak mahallelerde, yol kenarlarında telefon
kabloları, elektrik direkleri, kanalizasyon büzleri,
su boruları, dozer ve greyderleri görmek doğal
hale gelmiştir. 

Bilinçsizce, alelacele açılan
imar yolları, çamur zemin üzerinde yapılan
asfalt çalışmaları, zamanında
bilinçli olarak kullanılabilse, birçok belde
ve ilçenin senelerce özlemle beklediği yatırımları
gerçekleştirebilir ölçüdedir. 

Mahallî idareler ara seçimleri, ülkeyi
bir genel seçim havasına sokmakta ve âdeta
bir güven oylamasına dönüşmektedir.
Bu durum, ölçüsüz seçim yatırımlarını
gündeme getirdiği gibi, Türkiye Büyük
Millet Meclisinin çalışmalarını
da olumsuz yönde etkilemekte ve değerli milletvekillerini
çok zor durumlara sürüklemektedir. 

1990 yılından bugüne kadar 38
ara yerel seçim yapıldığı göz
önüne alınırsa, ara seçimlere,
bakan ve milletvekillerinin hatta, başbakanların,
doğal olarak, seçim bölgelerindeki çalışmalara
katılmalarının Meclis çalışmalarını
ne derecede olumsuz etkileyeceğini takdirlerinize sunuyorum.


Kanun teklifinin kabulü neticesinde, yeni siyasî
vaatlerle, il ve ilçe kurulması yönündeki
taleplerin azalacağına ve bu konuda, alt komisyonda
alınan kararların daha sağlıklı
uygulanacağına güvenimiz sonsuzdur. 

Değerli milletvekilleri, 1580 sayılı
Kanunun 93 üncü maddesinde yapılan değişikliğe
göre, belediye başkanlarının, ölüm,
istifa veya görevden uzaklaştırıldıkları
hallerde, belediye meclisi, valinin talebi üzerine, on gün
içerisinde toplanır; bu toplantıda, Meclis,
katılanların salt çoğunluğunun gizli
oyuyla ve kendi üyeleri arasından bir başkan,
başkanın görevden uzaklaştırılması
halinde ise bir başkanvekili seçer; yeni seçilen
başkanın görev süresi, yerine seçildiği
başkanın görev süresi kadardır ve
başkanın tüm yetkilerini haizdir; başkanvekili,
yeni başkan seçilinceye ve görevden uzaklaştırılmış
olan başkan görevine dönünceye kadar görev
yapar. 

Bu arada, önemli bir konuyu gündeme getirmek
istiyorum: Seçilmiş organların görevden
alınabilmeleri demokratiklik ilkesine aykırıdır.
Geçici olsa bile, bu yetkinin bir siyasî makama -İçişleri
Bakanlığına- tanınması sakıncalıdır.
Gerçek düzenleme, bakanın istemi üzerine
idarî yargı mercilerinin bu geçici yetkiyi
kullanmalarıdır. 

Kanun teklifinin 3 üncü maddesiyle, 1580
sayılı Kanunun 12 nci maddesi değiştirilerek;
belediye sınırlarının belirlenmesi,
sınır uyuşmazlıklarının
çözülmesi, beldelerin ve şubelerin oluşumu,
yapılan yeni düzenlemeyle uyumlu hale getirilmiştir.


Değerli millletvekilleri, Demokratik Sol Parti,
yukarıda arz etmeye çalıştığım
olumsuz nedenler, eşitlik ilkesine aykırı
yetki kullanılması, ülkeyi büyük
ekonomik zorluklar içerisine çeken seçim
yatırımları ve en önemlisi, demokratik
olduğuna inanmadığımız seçimlerden
dolayı, bilindiği gibi, mahallî idareler ara
seçimlerine katılmamaktadır. 

Demokratik Sol Partinin, mahallî idareler ara
seçimlerine katılmaması gayet doğaldır.
Dürüst bir adayın, güçlü iktidarın
tüm maddî gücüne karşı seçim
kazanması çok güçtür. Demokratik
Sol Parti, bu eşitsizliği, sadece kendi adayı
için değil, her zaman ve her yerde olduğu gibi,
tüm adaylar için savunmaktadır. (DSP sıralarından
alkışlar)

Sayın Başkan, değerli milletvekilleri;
Genel Başkanımız Sayın Bülent
Ecevit'in ve diğer siyasî partilerin sayın temsilcilerinin
verdiği, 2972 Sayılı Mahallî İdareler
ile Mahalle Muhtarlıkları ve İhtiyar Heyetleri
Seçimi Hakkında Kanun ile 1580 Sayılı
Belediye Kanununda Değişiklik Yapılması
Hakkında Kanun Teklifleri kabul edilirse, Demokratik Sol
Partinin, kurulacak olan yeni beldelerle ilgili bazı önerilerini
açıklamak istiyorum. 

Mahallî idare birimlerinde, yurdumuzda en büyük
sorun yeni kurulan beldelerde yaşanmaktadır. 

Bilindiği üzere, bir yeni beldenin teşekkülü
referandum, il genel meclisi kararı, İçişleri
Bakanlığının olumlu görüşü,
Danıştay kararı ve üçlü kararnameyle
oluşur ve Resmî Gazetede yayımlanır.
1580 sayılı Belediye Kanunundaki mahallî idareler
ile ilgili reform çalışmaları tamamlanmış;
fakat, henüz komisyonlara, dolayısıyla da Yüce
Meclisin huzuruna gelememiştir. 

Bu reformlardan biri de, 7469 sayılı
Kanunun 1 inci maddesi ile değişik 7 nci maddesinde
yer alan "500 ve 2 500 metre mesafeler" 5 000 metre,
"2 000 nüfus" 5 000 nüfus olarak öngörülmüştür.
Eğer bu değişiklik zamanında gerçekleştirilirse,
yeni kurulacak beldeler sayısında önemli bir
azalma olacak ve hizmet anlayışı daha gerçekçi
olarak uygulanacaktır. 

Mahallî idarelerin etkin ve verimli çalışmalarını
sağlamak üzere, Mahallî İdareler Araştırma-Eğitim
ve Geliştirme Enstitüsü kurulmuştur. İstanbul'da,
Marmara Üniversitesinde, Mahallî İdareler Yüksekokulu
faaliyetlerini sürdürmektedir. 

Yeni kurulan beldeler, bildiğiniz gibi, hiçbir
altyapıya sahip değildir; ne bir belediye binası
ne de yetişmiş elemanı vardır; hatta,
ihdas edilen kadroları dahi sınırlandırılmaktadır.
Bu konuda, Resmî Gazetede yayımlanan beldelerin oluşumundan
sonra, İçişleri Bakanlığı,
talimat olarak, İller Bankasındaki parayı
bloke ettirmek durumunda olmalıdır. Bakanlığın
tip projeleriyle hazırlanan belediye binalarının,
bu beldelere teslim edilmesinin çok yararlı olacağı
kanısındayım. 

Her ne kadar, 5442 sayılı İl
İdaresi Kanununun 9 uncu maddesinin (f) fıkrası,
valilere, ihtiyaç halinde personel görevlendirme yetkisini
veriyor ise de, bundan, hiçbir zaman olumlu bir sonuç
alınamamıştır. Bu yüzden, yeni
kurulacak beldelerde, Mahallî idareler Eğitim-Araştırma
ve Geliştirme Enstitüsüyle koordineli çalışma
temin edilmeli ve Mahallî İdareler Yüksekokulu
mezunlarına öncelik tanınmalıdır.
İçişleri Bakanlığı, tahsis
edilen kadrolarda kısıtlama yapmamalıdır.


21 inci Yüzyıla girerken, güçlü,
demokratik, katılımcı, özerk, merkezî
vesayetten arınmış bir belediye özlemiyle,
Demokratik Sol Parti Grubu adına, hepinizi saygıyla
selamlıyorum. (DSP sıralarından alkışlar)

BAŞKAN - Teşekkür ediyorum Sayın
Yazar.

Gruplar adına ikinci konuşma, Anavatan
Partisi Grubunun.

Sayın Metin Öney, buyurun.

Sayın Öney, süreniz 20 dakikadır.

ANAP GRUBU ADINA METİN ÖNEY (İzmir)
- Sayın Başkan, muhterem milletvekilleri; Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanun ile 1580 Sayılı
Belediye Kanununda Değişiklik Yapılması
Hakkında Kanun Teklifi üzerinde, Anavatan Partisi
Grubu adına, görüşlerimizi arz etmek üzere
söz almış bulunuyorum; bu vesileyle, Yüksek
Heyetinizi saygıyla selamlıyorum.

Bilindiği gibi, seçim, demokratik rejimin
en önemli kurumlarındandır. Nasıl ki,
iktidar bütün rejimlerde, muhalefet sadece demokratik
rejimlerde mevcuttur; gizli oy açık tasnifle yapılan
seçimler de sadece demokratik rejimlerde mevcuttur. Bu
itibarla, seçime karşı olmak diye bir düşünce
kesinlikle söz konusu olamaz; ancak, takdir edersiniz ki,
her şeyin fazlası, noksan gibidir. Bu itibarla, Türkiye'de,
senede iki kez yerel ara seçimlerin yapılması,
bu seçimlerin birçok sakıncayı da
beraberinde getirmesine yol açmaktadır.

Sayın Başkan, değerli milletvekilleri;
ben, aynı zamanda, teklif sahiplerinden de biriyim. Gerçekten,
3 Kasım seçimlerinden önce, İzmir Çırpı
Beldesinde de seçim vardı ve o belde, yanılmıyorsam,
1 030 seçmene sahipti. Seçimden önceki bir
gün, uçakta, çok sayıda ve değişik
partiye mensup milletvekili arkadaşımla birlikte
Çırpı'ya giderken, herkesin birbirine tebessümle
baktığına tanık oldum. Sonunda, sen de
mi İzmir'e, sen de mi İzmir'e, sen de mi İzmir'e
derken, hemen hemen bir uçak dolusu milletvekilinin, 1
030 veya 1 050 seçmenli bir beldeye hareket ettiğini
de orada müşahede ettim ve orada, yine, bütün
arkadaşlar arasında, artık ara seçimlerin
yapılmaması gerektiği noktasında, uçak
içerisinde âdeta bir konsensüs sağlanmış
oldu. Bu duyguyla döndüğümde, arkadaşlarımla
da müzakere ederek, böyle bir kanun teklifi verilmesinde
zaruret gördüğümüzü ifade etmek istiyorum.

Şimdi, önümüzdeki haziran ayında,
yine, yanılmıyorsam elliye yakın yerde ara
seçimler yapılacaktır ve o ara seçimler
-eğer bu teklif kanunlaşmazsa- biraz sonra Yüksek
Heyetinize arz edeceğim sakıncaları beraberinde
getirecektir ve 15 Nisandan itibaren, şimdi maddeler halinde
arz etmeye çalışacağım sakıncaları,
maalesef, hep beraber yaşayacağız. Bu itibarla,
teklifin kanunlaşması, bu sakıncaların
da ortadan kalkmasını sağlayacaktır.

Gerçekten, kasım ve haziran aylarında
bu seçimlerin yapılması, düşünün
ki, Meclisin de çalışma dönemlerine rastlaması
itibariyle, önemli ölçüde, yasama faaliyetlerinin
otomatikman tatile girmesi sonucunu doğurmaktadır.

Bir başka husus... Devlete ciddî bir
biçimde maddî yük yüklemektedir. Değerli
milletvekilleri, en tabiî taleplerimiz bile -bütün
iktidarlar için söylüyorum- ya planda yok ya
programda yok ya da tahsisat yok diye reddedilirken, eğer,
yerel seçimler kapıdaysa kesenin ağzı
açılmaktadır. O zaman ne plan ne program
ne de tahsisat düşünen kalmaktadır.

Bir başka konu... Dozerler, kamyonlar, kepçeler
seferber olmakta, seçimin sonucuna göre de, bazen,
o kepçe, o dozer veya o kamyon seçim mahallinde
ya unutulmakta ya da orada kalmaktadır veya bozulmaktadır.

Bir başka konu... Partilerde âdeta bir
seferberlik ilan edilmektedir. Bu seferberlik, Meclis çalışmalarını
da önemli ölçüde aksatmaktadır. Yine
-tabiatıyla, kullanılan tabiri burada doğru
bulmuyorum- il ve ilçe teklifleri, vaatleri de Türkiye'yi
ciddî bir sorunla karşı karşıya
bırakmaktadır. Kanaatim odur ki, il ve ilçe
yapma hususundaki kanunun da gözden geçirilmesi ve
ciddî bir biçimde ele alınması gerekir.
Bu il ve ilçelerin sonraki durumlarına da hemen
her arkadaşımız tanık olmaktadır.
Mesela, son dönemlerde il ve ilçe yapılan yerlere,
çeşitli sebeplerle ve çeşitli partilere
mensup milletvekili arkadaşlarımızla ziyaretlerde
bulundum. Henüz, hiçbirinin -geçmişte
yapılanlar da dahil- mahkemeleri yoktur, millî eğitimle
ilgili doğru dürüst binaları yoktur, tapu
daireleri yoktur. Netice itibariyle, devletin ana kurum ve kuruluşlarının,
o il ve ilçelerde oluşmadığını
üzüntüyle müşahede ettim. 

Sayın Başkan, değerli arkadaşlarım;
bir başka önemli konu, ki, belki hepsinden daha önemli...
 Siyasî huzuru da bozmaktadır; yani, ara yerel seçimler,
siyasî spekülasyonlara yol açmakta, zaten, zaman
zaman çok ciddî sıkıntılarla
karşılaştığımız siyasal
barışı önemli ölçüde
bozmaya yol açmaktadır. Şimdi, bir sayım
yapılsa, Türkiye'nin 40 milyona yakın seçmeni
olduğunu zannediyorum. 40 milyon seçmeni olan bir ülkede,
10 bin, 20 bin, 50 bin, 100 bin seçmenin iştirak
edeceği seçimlerle, sonuç istihsal etmek, herhalde
doğru bir netice olmasa gerektir; ama, buna rağmen, birinci
parti ben oldum, ikinci parti sen oldun, sen değil ben öndeydim
tartışmaları, bir seçimden âdeta
öteki seçime kadar devam etmektedir. Yine, bu teklifler
kanunlaşmazsa, hazirandan sonra bu tartışmalara
da hazır olalım demektir. 

İşte, sonuç olarak, devlete getirdiği
yük, siyasî barışı bozması,
siyasî rüşvete yol açması, hadsiz
hesapsız vaatler, planda, programda, tahsisatta olup olmadığına
bakılmaksızın yapılan yatırımlar
ve nihayet demokratik rejimin -sözümün başında
ifade ettiğim gibi- çok önemli bir kurum ve kuruluşu
olan seçimin âdeta yozlaşması, araseçimlerin
kaldırılmasını zarurî kılmaktadır.


Anayasaya uygunluk meselesini, Anayasa Komisyonu
Başkanımız değerli meslektaşım
Sayın İyimaya, açık bir biçimde
ortaya koymuştur; iki dereceli seçim, demokratik
rejimlerin önemli kurumlarındandır. Netice
itibariyle, hem Anayasaya uygunluk hem de zaruret sebebiyle, teklifin
kanunlaşmasını, Anavatan Partisi olarak desteklediğimizi
ifade ediyor; Yüce Heyeti saygıyla selamlıyorum.
(ANAP ve DSP sıralarından alkışlar)

BAŞKAN - Teşekkür ediyorum Sayın
Öney.

Cumhuriyet Halk Partisi Grubu adına, Sayın
Seyfi Oktay; buyurun efendim. (CHP sıralarından
alkışlar)

Sayın Oktay, konuşma süreniz 20
dakikadır.

CHP GRUBU ADINA M.SEYFİ OKTAY (Ankara) - Sayın
Başkan, değerli milletvekilleri; görüşülmekte
olan yerel yönetimlerle ilgili teklifler ve komisyon raporları
üzerinde, Cumhuriyet Halk Partisi Grubunun görüşlerini
sunmak üzere huzurlarınızdayım; Yüce
Meclisi saygıyla selamlıyorum.

Değerli arkadaşlarım, anayasa değişikliğini
yasaya intikal ettiren bir hükmü ayrık tutulursa,
bu teklifle gerçekleştirilmek istenilen husus, özetle
ifade edecek olursak, yerel yönetim araseçimlerinin
bütünüyle kaldırılmasıdır.
Uygulamada, çok az rastlanan bazı boşalma
halleri dışında, yerel yönetim ara seçimlerinin
bütünüyle kaldırılması istenmektedir.
Bundan önce, 1988 yılında da, ara yerel yönetim
seçimlerini kısıtlayan, daha az sayıda
ara yerel seçim yapılmasını sağlayan
bir düzenleme yapılmıştı; ama,
o zaman, Anayasa Mahkemesi, yerel yönetim ara seçimlerinin
belli sürelerde ve sınırlı sayıda
yapılmasını, belli ve kısa bir süre
de olsa ertelenmesini Anayasaya aykırı buldu ve
yasayı iptal etti. Anayasa Mahkemesince iptal edilen bu
yasanın da, görüşülmekte olan teklifin
de açık ve gizli tüm gerekçeleri aynı
gerekçelerdir. Bu gerekçeler -biraz önce konuşmacılar
da belirttiler- özetle şunlardan ibarettir: Mahallî
seçimlerin sık aralıklarla yapılması
ekonomik yük oluşturuyor. Mahallî ara seçimler,
genel seçim havasına dönüşüyor.
Bu seçimler, bir güven oylaması olarak değerlendiriliyor;
bu nedenle de ölçüsüz seçim yatırımları
gündeme geliyor; ülke, zaman ve kaynak israf ediyor.
Türkiye Büyük Millet Meclisi çalışmaları
olumsuz etkileniyor. Tüm gerekçeler özetle bunlardan
ibaret olsa gerektir. 

Görülüyor ki, bu gerekçelerdeki
sakıncalar, aslında, iktidarlardan kaynaklanan,
çoğunlukla iktidarlardan kaynaklanan sakıncalar.
Anayasa Mahkemesi, bu gerekçelere karşın bu
yasayı iptal etti. Anayasa Mahkemesi, hukuksal nedenleri,
demokratik nedenleri daha önde tuttu ve onları daha
çok önemsedi; hukuku, demokrasiyi, pratikteki birtakım
yararlara tercih etti. Zira, en büyük yarar hukukun
üstünlüğünü, demokrasinin işlemesini
sağlamak suretiyle gerçekleştirilebilir. 

Bakınız, Anayasanın 153 üncü
maddesinin son fıkrasını sizlere bir kez
daha hatırlatayım: "Anayasa Mahkemesi kararları
Resmî Gazetede hemen yayımlanır ve yasama,
yürütme ve yargı organlarını, idare
makamlarını, gerçek ve tüzelkişileri
bağlar."

Görüyoruz ki, Anayasa Mahkemesi kararları,
bir Anayasa emri ve gereği olarak, yasama organı da
dahil herkesi bağlıyor. Yargı kararlarının
bağlayıcılığı, hukukun üstünlüğünü
sağlayan temel bir esastır. Yargı kararlarına
uyulmazsa, hukukun üstünlüğü, hukuk devleti
nasıl gerçekleştirilecektir? Anayasamız,
Anayasa Mahkemesi kararlarının gerekçesi
yazılmadan açıklanamayacağını
öngörmektedir. Bu hüküm gösteriyor ki,
Anayasa Mahkemesi karar gerekçeleri, hüküm bölümüyle
bir bütün oluşturmaktadır; yani, karar,
gerekçeye sıkı bir şekilde dayalı
olarak anlam kazanmaktadır. Bir başka deyişle,
gerekçe de, aynen hüküm gibi geçerli ve
bağlayıcıdır. Anayasanın bu hükmünün
bir başka biçimde yorumlanması mümkün
değildir. 

Komisyonda gördüm ki, birkısım
üye arkadaşlarım, Anayasa Mahkemesi kararının
gerekçesini ele alıyor, tartışıyor,
bu gerekçenin Anayasa karşısında uygun
düşmediğini iddia ediyorlar. Buna dayalı
olarak da, Anayasa Mahkemesi kararına karşın,
karara aykırı yeni düzenleme yapabileceklerini
ifade ediyorlar. Bu mantığın, bu yöntemin
geçerli görülmesi halinde, artık Anayasa
Mahkemesi kararlarının bağlayıcılığından
söz etmek olası mıdır değerli arkadaşlarım?
Bu anlayışla, tüm Anayasa Mahkemesi kararlarının
bağlayıcılığı yok sayılabilir.


Değerli arkadaşlarım, günlük
siyasal olayların akışına göre,
belli pratik yarar ve amaçları gerçekleştirmek
için temel hak ve özgürlükler ile demokrasinin
temel kurumları ve kurallarıyla oynamak, hukuksal
güvenceyi yıkabileceği gibi, hukukun üstünlüğü
ilkesine de ters düşer. Demokrasilerde ulusal iradenin
bir göstergesi olan siyasal çoğunluk, kendisini
hukuka bağlı saymıyor ve hukukun sayısal
çoğunluktan da üstün olduğunu benimsemiyorsa,
bu çoğunluğun, hukuku ve demokrasiyi yıkan
kaba güç durumuna düşmesi kaçınılmazdır.
Siyasal çoğunluğun her şeyi yapabileceğini
sanmak, demokrasi için en büyük sakıncayı
oluşturur. Yüce Meclisi zor durumlara sokmaya, sanıyorum,
hiç kimsenin hakkı olmasa gerektir.

Bir başka görüş de şudur:
1988 yılındaki Anayasa Mahkemesi  kararından
sonra Anayasa değişikliği gerçekleşti;
ilgili Anayasa maddeleri değişti, seçim hükmü
de değişti; o nedenle, Anayasa Mahkemesi kararına
aykırı düşen bir düzenleme yapmakta
bir sakınca yoktur denmektedir. Bir defa şunu açıklıkla
ifade edeyim ki, anayasa değişikliği, özellikle
yerel yönetim seçimleri açısından
Anayasa Mahkemesi kararını pekiştiren ve tartışmasız
bir konuma getiren doğrultuda olmuştur. Anayasadaki
değişiklik, seçimlerin ertelenmesinin istisnasını
düzenliyor. 

Bakınız, değişiklik ne diyor:
"Milletvekili genel veya araseçiminden önceki
veya sonraki bir yıl içinde yapılması
gereken mahallî idareler organlarına veya bu organların
üyelerine ilişkin genel veya araseçimler, milletvekili
genel veya araseçimleriyle birlikte yapılır."
Bunun anlamı şudur: Yerel araseçimleri ancak
bir koşulda erteleyebilirsiniz; bunun dışındaki
herhangi bir nedene dayalı olarak yerel araseçimleri
erteleyemezsiniz. Böylece, genel kuralın istisnası,
doğrudan doğruya, Anayasa tarafından saptanmıştır.
Bu değişikliğin neresinden yararlanarak Anayasa
Mahkemesi kararını gözardı edeceksiniz?
Diğer taraftan, seçimlerle ilgili yeni Anayasa hükmünü
nasıl yorumlayacaksınız da, seçimlerin
kısıtlanmasını, siyasal katılımın
engellenmesini sağlayacak yeni düzenleme yapacaksınız?
Bunları anlamak çok zor değerli arkadaşlarım.

Bakınız, 1988 tarihli Anayasa Mahkemesi
kararı çok kapsamlı olup, bugün ileri
sürülen argümanların hemen hepsini yanıtlamaktadır,
hepsini içermektedir. Anılan Anayasa Mahkemesi kararının
gerekçesinden belli bir bölümü aynen sunuyorum:
"Yapılan bu son değişiklikle, yerel yönetim
araseçimlerinin Türkiye Büyük Millet Meclisi
araseçimlerine benzetilmeye çalışıldığı
öngörülmektedir. Anayasa koyucu, Türkiye Büyük
Millet Meclisi araseçimlerine bazı sınırlamalar
getirmişse de, 127 nci maddede yerel yönetimlerle ilgili
olarak bu tür sınırlamalar öngörülmemiş
olduğundan, bunlar yönünden Anayasanın 13
üncü maddesinde yer alan neden dışında
herhangi bir nedenle sınırlama yapılması
olanaksızdır. 

Öte yandan, yapıları bakımından,
Türkiye Büyük Millet Meclisi ile yerel yönetimler
birbirine benzememektedirler. Gerçekten, Türkiye Büyük
Millet Meclisi üyelerinde boşalma olduğu takdirde,
Türkiye Büyük Millet Meclisi üyeleri tüm
milleti temsil ettiklerinden bu durum demokratik yönetim
bakımından büyük bir sakınca oluşturmamakta,
daha çok siyasî partiler arasındaki dengeyi
etkilemektedir. Oysa yerel yönetimlerdeki boşalmanın
hemen doldurulmaması, demokratik katılımın
uzunca bir süre kesintiye uğraması sonucunu doğurmaktadır.
Bunun, Anayasanın 127 nci maddesinin birinci ve ikinci
fıkrasında hükme bağlanan yerinden yönetim
ilkesine açık bir aykırılık
oluşturulduğunda duraksamaya yer yoktur. 

İncelenen kural, çağdaş Batı
demokrasilerinin en güçlü niteliği olan katılımcılığın
sürekli biçimde etkin olma öğesini önemli
ölçüde zedeleyerek, bireyleri ve toplumu, kamu
işlerinde söz sahibi olmaktan uzaklaştırmaktadır.
Boşalan organ, her zaman seçilmemiş üyelerle
değil -biraz önce iddialar vardı, çok önemli
bir nokta bu- seçilmiş üyelerle de doldurulsa,
hukuksal sakınca giderilmiş olmaz. Önemli olan
boşalan yerlerin seçilmiş kişilerce rastgele
doldurulması değil, seçmenin o yer için
seçtiği kimseler tarafından doldurulmasıdır.
Bu nedenle, yerel yönetimlerin araseçimleri için
organlarda ne zaman boşalma olduğuna bakılmaksızın,
genel nitelikte bir seçim tarihi saptanması Anayasanın
127 nci maddesinin ikinci fıkrasına uygun düşmez,
uygun görülemez.  Öte yandan araseçim tarihinin
boşalmanın olduğu yıla değil, onu
izleyen yıla kaydırılması -ki bir
yıl kaydırma söz konusuydu o yasada- 2972 sayılı
Yasanın 29 uncu maddesinde sayılan nedenlerle yerel
yönetim organlarında boşalma olması durumunda
bu boşluğun on ilâ yirmiiki ay doldurulamaması
seçim yapılacak yılın genel seçimlerden
bir yıl önceye rastlaması durumunda ise, bu
sürenin otuzdört aya kadar çıkabilmesi,
makul kabul edilebilir ölçüleri aşarak
seçme ve seçilme hakkının demokratik
toplum düzeninin gerekleriyle bağdaşmayacak biçimde
sınırlanmasına yol açacak boyuttadır.


Yeni düzenlemedeki amacın ne olduğu
anlaşılamamakla birlikte -bugünkü gerekçelere
de atıf yapıyor- eğer, amaç, kamuoyunda
sık sık seçim tartışmalarına
yol açılmaması ise, getirilen sınırlama
bu amacı aşmakta, siyasî hakların özüne
dokunur bir nitelik kazanmaktadır. Kaldı ki, böyle
bir amacın kamu yararı düşüncesine
dayalı olduğu da söz götürür; çünkü,
çağdaş demokrasilerde amaç, halkın
kamu işlerindeki etkinliğinin sağlanabilmesi için
katılımın azaltılması değil
artırılmasıdır. Ayrıca, ülkenin
yalnız birkaç il ve ilçesinde ve farklı
zamanlarda yapılacak olan yerel ara seçimin, bütün
ülke düzeyinde seçim tartışmasına
neden olabileceği, bir varsayımdan öteye geçemez.
Ülkemizde, 1963 yılında bu yana, yerel ara
seçimler, boşalmayı izleyen kısa bir
hazırlık döneminden sonra hemen yapılagelmiş
ve yerinden yönetim ilkesinin dayanağını
oluşturan demokratiklik öğesinden ödün
verilmemiştir. Şimdi, bu gelenekten geriye dönüş
düşünülemez. 

Tüm yasaların genel amacının
kamu yararı olduğu bilinen bir gerçektir. Oysa,
yeni düzenlemenin daha çok siyasal nedenlere dayandığı,
demokratik katılımı en aza indirmek amacını
taşıdığı anlaşılmaktadır.
Bilindiği gibi, yerinden yönetim ilkesi yönünden
kamu yararı, ancak halkın katılımının
ve bu yolla etkinliğinin artırılmasıyla
gerçekleştirilebilir. Bu amaca ters düşen
ve yasama belgelerinde de bu amaçtan ödün verilmesini
haklı gösterecek bir gerekçe yer almayan dava
konusunu düzenlemenin, amaç ögesi bakımından
da Anayasaya uygunluğu savunulamaz. 

Yeni düzenlemenin, 27.6.1984 tarihli ve 3030
sayılı Yasaya bağlı organlardaki boşalma
durumlarında araseçim yapılmayacağına
ilişkin kuralı da, bazı anayasal sakıncaları
birlikte getirmektedir. Gerçekten, 3030 sayılı
Yasaya bağlı organlar kapsamına, yukarıda
belirtilen nedenlerle ilçe belediyelerinin organları
da girdiğinden, bu organların hiçbirinde beş
yıla varacak bir süre ara seçim yapılamayacaktır.
Bunun sonucu olarak, anılan organlarda herhangi bir nedenle
görevin sona ermesiyle doğacak boşluk, ya belediye
başkanlığının boşalmasında
olduğu gibi belediye meclisi üyelerinden biri ya da meclislerin
feshinde olduğu gibi, atanmış kişilerce
doldurulacaktır. Bu durumun dönem başında
ortaya çıkmasında, anılan belediyelerde
organların halk tarafından oluşturulmasını
zorunlu kılan yerinden yönetim ilkesinin ne denli
gerçekleşmiş sayılabileceği ya da
bir yerinden yönetim biriminin varlığı
tartışılır olacaktır. Ayrıca,
bundan, Anayasanın 67 nci maddesinde düzenlenen seçme
ve seçilme hakkının da büyük ölçüde
zarar göreceği kuşkusuzdur. Öte yandan, anılan
hükümle, seçmen iradesine, seçme ve seçilme
hakkına getirilen sınırlama, demokratik toplum
düzeninin gerekleriyle bağdaşır nitelikte
kabul edilemeyeceğinden, Anayasanın 13 üncü
maddesine de aykırılık söz konusu olmaktadır.


Dava konusu düzenlemenin, mahallî idarelerin
genel seçimlerine bir yıl kala, her ne surette olursa
olsun, ara mahallî idarelerin seçimleri yapılamayacağına
ilişkin kuralı da, Anayasanın 127 nci, 67
nci ve 13 üncü maddelerine aykırı bulunmaktadır.
Zira, Anayasanın 127 nci maddesinde, yerel yönetim
seçimlerinin 67 nci maddedeki esaslara göre beş
yılda bir yapılacağı ilkesi dışında
bir düzenlemeye yer verilmemiştir. Yerel yönetim
organlarında meydana gelebilecek boşalmaların
nasıl doldurulacağı konusu Anayasada bir esasa
bağlanmadığından, sorunun 127 nci maddede
öngörülen yerinden yönetim ilkesine göre
çözümlenmesi gerekecektir. 

Yerinden yönetim ilkesinde esas, halkın
katılımının sağlanması
olduğundan, bunun doğal sonucu, organlardaki boşalmanın
zaman geçirilmeden doldurulmasıdır. İncelenmekte
olan kural bunu engellemekle; yerinden yönetim ilkesine bir
sınır getirilmiş olmaktadır. Böyle
bir sınırlamanın, Anayasanın 13 üncü
maddesi dışındaki bir nedene dayanarak yapılabilmesi
olanaksızdır. 13 üncü maddedeki nedenlerden,
kamu yararı dışında kalanların
konuya uygulanabilirliği söz konusu değildir; ancak,
genel seçimlere bir yıl kala, yerel ara seçimlerin
yasaklanmasında, yerel yönetimlerin özelliği
göz önünde bulundurulacak olursa, kamu yararı
değil, tersine zararı bulunduğu kolayca anlaşılır.
Bu bakımdan, getirilen sınırlamanın,
Anayasanın 127 nci, 67 nci ve 13 üncü maddelerine
aykırı olduğu sonucuna varılmıştır.

Daha önce de belirtildiği gibi, siyasî
haklar, hukuk devleti ilkesinin temel taşlarından
birini oluşturduğundan, bunlara aykırılık,
hukuk devleti ilkesine ve dolayısıyla, Anayasanın
5 inci maddesinde düzenlenen devletin, cumhuriyeti ve demokrasiyi
koruma amacına da zarar verecektir. Bu nedenle, anılan
maddelere, dolaylı da olsa bir aykırılığın
varlığını kabul etmek gerekir. 

Değerli arkadaşlarım, şu ileri
sürülen gerekçelerden hangisini karşılamıyor
şu gerekçe?!. Bu kadar açık bir gerekçe
karşısında, nasıl olacak da Yüce
Meclis, Anayasaya aykırılığı bu
kadar açık, net olan bir teklifi yasalaştıracaktır;
ben şahsen düşünemiyorum. 

Düşünün ki, bu gerekçe,
yerel ara seçimlerin belli zamanlarda yapılması,
bir başka ifadeyle yerel ara seçimlerin sayısının
azaltılmasına ilişkindir, yani Anayasa Mahkemesi,
yerel ara seçimlerin sayılarının azaltılmasına,
bu açık gerekçeyle, Anayasaya aykırılığı
ortaya koyarken, Yüce Meclis, nasıl olur da, yerel
ara seçimlerin tümden ortadan kaldırılmasını
yasalaştırabilir. 

Gerekçede görülüyor ki, Anayasa
Mahkemesi özellikle siyasal katılımı
önemsemiştir. Siyasal katılımın
demokrasiyi yaşam biçimine dönüştüren,
demokrasiye anlam ve içerik kazandıran olmazsa olmaz
demokratik bir müessesidir. Bir başka ifadeyle, demokrasiyi
saksıda çiçek olmaktan çıkaran
müessesedir siyasal katılım. Türkiye Büyük
Millet Meclisine yakışan, siyasal katılımı
şu veya bu gerekçeyle kısıtlamak, daraltmak
değil, olabildiğince genişletmektir. 

Geçmişte, muhafazakâr partilerimiz,
siyasal katılımın genişlemesinden çok
kuşku duyarlardı, o nedenle de, siyasal katılımı
hep daraltmaya gayret gösterirlerdi; ama, daha sonra görülmüştür
ki, kaygıları, kuşkuları hep boşa
çıkmıştır. 

Değerli arkadaşlarım, demokrasi,
siyasal katılım, hele hele seçim, öyle
korkulacak şeyler değildir, tam tersine her türlü
musibetin panzehiridir. Gelin, birtakım gerekçelerle
seçimlerden kaçmayalım, halkın demokratik
katılımını kısıtlamayalım.


Yüce Meclisi saygıyla selamlıyorum.
(CHP sıralarından alkışlar) 

BAŞKAN - Teşekkür ediyorum Sayın
Oktay. 

Refah Partisi Grubu adına, Sayın Veysel
Candan; buyurun efendim. (RP sıralarından alkışlar)


RP GRUBU ADINA VEYSEL CANDAN (Konya) - Sayın
Başkan, değerli milletvekilleri; Denizli Milletvekili
Hasan Korkmazcan ile Siyasî Parti Gruplarını
Temsilen 10 Milletvekilinin, Mahallî İdareler ile
Mahalle Muhtarlıkları ve İhtiyar Heyetleri
Seçimi Hakkında Kanunda Değişiklik Yapılmasına
İlişkin Kanun Teklifi ve Antalya Milletvekili Deniz
Baykal ve 29 arkadaşının; Gümüşhane
Milletvekili M. Oltan Sungurlu ve 3 arkadaşının
ve İzmir Milletvekili Metin Öney'in Aynı Mahiyetteki
Kanun Teklifleri ile İstanbul Milletvekili Bülent
Ecevit ve 7 arkadaşının; Amasya Milletvekili
Ahmet İyimaya'nın, 2972 Sayılı Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanun ile 1580 Sayılı
Belediye Kanununda Değişiklik Yapılması
Hakkında Kanun Teklifleri üzerinde Refah Partisi Grubu
adına söz almış bulunuyorum; Yüce
Heyetinizi saygıyla selamlıyorum. 

Bu kanun tekliflerini veren arkadaşlarımızı
saymamın nedeni, bu tekliflerin içerisinde Refah
Partisinin isminin olmayışıdır; ama,
burada baktığımız zaman, genelde bütün
gruplar iştirak ettiğine göre, Refah Partisi bu
kanun tekliflerinde uzlaşmacı bir tutum izleyecektir
ve müzakereler sonunda ülke menfaatları doğrultusunda,
inşallah bir karar alınacaktır. Ancak, şunu
hemen ifade edeyim: Kanun tekliflerini çok özet ve
anlaşılır hale getirerek birtakım tespitler
yapmak istiyorum, konunun anlaşılması için.


Hatırlanacağı üzere 26 Temmuz
1995'te mahallî idareler ve organlarının seçimiyle
ilgili Anayasanın 127 nci maddesi değiştirilmiştir.
Bu maddede şöyle değişiklik yapılmıştı:
"Milletvekili genel ve ara seçiminden önce veya
sonra bir yıl içinde yapılması gereken
mahallî idareler seçimi milletvekili genel veya ara
seçimleriyle birlikte yapılır." Yani,
beş yıla... Burada bir istisna getirilmişti.
Bu getirilen kanun teklifleri de Anayasaya uyum olarak yorumlanmaktadır.


Şimdi, CHP sözcüsü arkadaşım,
burada, Anayasaya aykırılık noktasından
kendilerine göre birçok gerekçe getirdiler.
Anayasayı da Yüce Meclis hazırlar, ciddî
manada teklifleri tetkik edilir; eğer, gerekirse Anayasada
da o maddeler değiştirilir. Yani, hiçbir şeyi
dağıtma... Anayasa da değişmez mantığıyla
hareket etmek mümkün değil. Kaldı ki, DSP
sözcüsü arkadaşımın ifade ettiği
gibi "mahallî ara seçimlerde adalet yerini bulmuyor.
Biz, onun için seçimlere girmiyoruz" deniliyor.
Muhalefette, DSP gibi bir partiyi birtakım sıkıntalara
sokuyor ise, bunda bir sıkıntı, bir açmaz
var demektir. İnşallah Yüce Heyetiniz bunu aşacaktır.


Efendim, şimdi, bir belediye başkanlığı
boşaldığı zaman ne yapıyoruz -bir
belediye başkanı istifa ediyor veya ayrılıyor-
mevcut kanuna göre, on gün içerisinde mülkî
amir belediye meclisine bir yazı yazıyor ve belediye
meclisi on gün içerisinde bir toplantı yapıyor,
salt çoğunlukla üyelerinin içerisinden
birini seçiyor. Şimdi, burada, CHP'li arkadaşım
iddia etti, atanmış... Atanmış değil
ki!.. Vatandaş, reyini verirken mutlaka belediye meclis
üyelerine de bakıyor -tahsillerine bakıyor,
kariyerlerine bakıyor- öyle rey veriyor. O bakımdan,
burada "atanmış" ifadesini kullanmamak
lazım. Belediye meclisleri de kendi listelerine ayrı
oy alırlar, belediye başkanları da ayrı
oy alırlar. O bakımdan, onu kabul etmek maalesef
mümkün değil.

2 nci madde de seçim işleriyle ilgili
olarak, iptalini, boşalma noktalarını ifade
ediyor; yani, oy sayımında birtakım sıkıntılar
oldu, şikâyetler oldu, belediye başkanlığı
seçimi iptal edildi. 

İki; belediye meclisi veya il genel meclisinin
feshi... Bunun neden feshedileceği kanunda açık
olarak vardır; başka bir yerde toplantı yapmıştır,
belediye meclisinde siyasî konular tartışılmıştır,
bu sebeple feshedilebilir. 

Üç; meclis üye tam sayısının
yarıdan aşağıya düşmesi, belediye
meclisi üyelerinin toplu istifalarıdır. 

Yeni belediye ve il kurulması; bu, çok
mühim bir husus. Bu kanunla böyle sık sık
seçime gittiğimiz zaman, maalesef -işte Osmaniye
örneğinde de gördüğümüz gibi-
genelde, altyapısı olmayan yerlerde hemen ilçe
talepleri, arkasından il talepleri gelmektedir. Bu talepler
geldikten sonra, partilerarası -biraz açık
ve net konuşmak lazım- siyasî rekabetle bu
il talepleri bu Meclisten, maalesef geçmektedir; ama, şu
anda birçok eksiklikleri de vardır. 

2 nci maddede "belediye başkanlığının
herhangi bir sebeple -ölüm veya istifayla- boşalması
halinde, mülkî amir tarafından otuz gün
içerisinde -yani, on gün, otuz gün oluyor- il
seçim kuruluna bildirilir; seçim yapılmasına
karar verilir, ilan edilir ve iki yıl sonra haziran ayının
ilk pazar günü seçim yapılır"
denilmektedir. 

Şimdi, burada mahzurları var mı,
nedir?.. Sık sık seçim yapmamak mı
lazım; evet, bu doğrudur. CHP sözcüsü
arkadaşım "seçimden kaçmayın,
seçimden kaçmak iyi değildir, demokratik sistemlerde
seçim..." dedi. Burada, kanun tekliflerini getiren
arkadaşlarımın metinlerini okudum, komisyon
kararlarını da okudum, hiçbirinde "seçimden
kaçalım, yapmayalım" diyen teklif yok;
ama, bu iş 6 ayda yapılıyorsa, bu iş
1 yılda da yapılabilir demektir. İşte,
Parlamento, zannediyorum, belki de bu kanunda ortak bir görüş
belirtecek. Bütün metinleri inceledim ve şu noktaya
vardım: Gruplar arasında veya ayrı ayrı
verilen tekliflerde, sadece, uzatma süresinde bir anlaşmazlık
var; yani, o giderildiği zaman, ortak bir tarih tespit edildiği
zaman, öyle zannediyorum ki, bu iş çözülecektir.


Konuşmacı arkadaşlarım
"seçim ekonomisi yapılıyor" dediler
ve doğrudur. Belediye başkanlığından
geldiğim için biliyorum; personel alım vaatleri
yapılır, lüzumsuz yatırımlar
yapılır, o belediye Hükümete aitse Köy
Hizmetleri, Karayolları araçları oraya gider,
hatta, orada seçim olup olmadığını
o sarı araçlardan bilebilirsiniz; greyderler, dozerlerle
dolar, orada tanıyabilirsiniz. O bakımdan, devlete
birtakım malî yük getirilmektedir. Seçim,
istikrarın güvencesi olacağı yerde, maalesef,
sık sık seçim, istikrarsızlığın
güvencesi oluyor; seçim müessesesi, bu arada
da, saygınlığını, maalesef, yitiriyor.
Ayrıca, milletvekilleri bölgelerine dağılıyor,
siyasî husumet, siyasî rekabet, genel seçim
havası ve alınan neticeleri de her parti, kendine
göre, birtakım puanlamalarla ekranlardan dile getiriyorlar.


Burada, komisyon raporlarında gördüğüm
birtakım tenkitlere de kısa cevaplar vermek istiyorum.
Raporda muhalefet şerhi koyan, öyle zannediyorum CHP'li
arkadaşlarımız "demokrasi sürekli
katılımdır, demokraside seçimi sakıncalı
gören ve gösteren bir anlayış kabul edilemez"
diyorlar. Muhalefet görüşüne katılıyoruz,
burada birtakım haklılık olan hususlar vardır;
ancak "tüm yasaların genel amacı kamu
yararıdır" diyorlar, tehirde de kamu yararı
hesaplanıyor; yani, lehte ve aleyhte birtakım bilgiler
ortaya aktarılıyor, hangisi akılcıysa,
onu yapmak daha uygundur diye düşünüyorum.


"Seçimi engelleme, gecikme, erteleme
ve uzun süre seçim olmaması, halkın
katılımını önler; atamalarla
doldurmak, demokrasi işleyişini önlemektedir"
deniliyor. Demin de ifade ettim, atamalarla değil, seçilmişlerle
doldurulmaktadır. 

"Makul ve makbul süreleri aştığı
için bu teklif kanunlaşsa bile Anayasa Mahkemesi
iptal eder" deniliyor. Belirli bir sürede anlaşılacağına
göre, bu iddia da doğru değildir. 

"Boşalan belediye başkanlığı
için seçim yetkisini ve hakkını halktan
alıp belediye meclisine verilen bir düzenleme, Anayasaya
aykırıdır" deniliyor. Halbuki "belediye
meclisleri de seçimle gelmektedir" diye ifade ettim.

Şimdi, burada, rasgele "seçimden
kaçmak" diye telaffuz etmek yerine -bu Parlamento
da seçimle geldiğine göre- esas olan, ülke
menfaatlarına, mevsim şartlarına riayet edilerek,
doğru olan bir seçim yapmak, zannediyorum ki en doğru
hareket olacaktır diye düşünüyorum.

Netice itibariyle, Refah Partisi sözcüsü
olarak, ben, özellikle konsensüsle, anlaşmayla,
bir tarih tespitiyle bu teklifin çıkarılmasında
ülke menfaatları olduğu kanaatindeyim.

Yüce Heyetinizi saygıyla selamlıyorum.
(Alkışlar)

BAŞKAN - Teşekkür ediyorum.

Doğru Yol Partisi Grubu adına, Sayın
Necati Çetinkaya; buyurun efendim. 

DYP GRUBU ADINA M. NECATİ ÇETİNKAYA
(Konya) - Sayın Başkan, Yüce Meclisin değerli
üyeleri; konuşmama başlamadan önce, Doğru
Yol Partisi Grubu ve şahsım adına hepinizi
saygıyla selamlıyorum.

Değerli arkadaşlar, benden önce, hazırlanan
teklifin lehinde konuşan arkadaşlara huzurlarınızda
teşekkür ediyorum; çünkü, hakikaten,
8 Nisan 1990'dan bugüne kadar 38 sefer mahallî idareler
seçimi olmuş. Tatbikattan gelen bir arkadaşınız
olarak, ülkenin neresinde olursa olsun, herhangi bir mahallî
idare seçiminin yapılması, ülkeyi, hizmette
fevkalade zaman kaybına, maddî israfın alabildiğine
artırılmasına, enflasyonist ekonomilerde,
ekonominin fevkalade büyük etki altında tutulmasına,
menfî yönden etkilenmesine ve dolayısıyla
ülkenin, lüzumsuz yere, sık sık -senede
birkaç sefer- seçim sathı mailine girmesine
sebep olmaktadır. Esas itibariyle, seçimler, demokrasinin
en önemli, vazgeçilmez unsurları niteliğindedir;
ama, siz, bu şekilde, senede birkaç sefer seçimlere
giderseniz, o zaman, demokrasinin müspet manadaki unrusunu
bir tarafa bırakmış ve maalesef, demokratik
fazileti de nisbeten etkilemiş olursunuz. O sebepledir ki,
ülkenin, ekonomik yönden ivmesinin, trendin daha da
yukarıya tırmanması istikrara muzaftır.
İstikrar olmayan bir ortamda sağlıklı
bir ekonomiden bahsetmek de mümkün değildir. Öyleyse
ne yapmak lazım? Zaten, Grubumuz, lehte oy kullanacaktır
ve destekleyecektir. Bence, hazırlanan tasarı, fevkalade
isabet kaydetmektedir. Ülkenin, partilerin ve de insanlarımızın,
lüzumsuz yere, senede birkaç sefer topyekûn
seçim havasına sokularak, meşguliyetine ve
insanlarımızın da zamanlarının
işgaline ve rahatsız olmasına sebep teşkil
eden bu durumu da ortadan kaldıracağız.

Bakınız, İçişleri
Komisyonu Başkanlığı olarak, bize gelen
birçok mesajlar var. İl olma pozisyonunda olan ve
bize müracaat eden, Meclise müracaat eden bazı
ilçelerimizin belediye başkan ve meclis üyeleri,
sırf il olmak için, yaklaşan haziran seçimlerinde
topyekûn istifa etmek durumunda ve hepsi buna hazırlanmış
durumda. Arkadaşlar, bu ülke, bu sıkıntıyı
çekemez. O sebepledir ki, geliniz doğru olan yolda
birleşelim ve Trafik Kanununda olduğu gibi konsensüs
sağlayalım. (DYP sıralarından "Bravo"
sesleri, alkışlar) Ben öyle inanıyorum
ki, Cumhuriyet Halk Partisi de, bu konuda gereken konsensüste,
yerini alacaktır.

Böylelikle, esas itibariyle, önümüzde,
belediyelerle ilgili yapılacak hizmet nedir; yerel yönetim
reform paketini hazırlıyoruz ve inşallah,
kısa zamanda bu Meclisin önüne getireceğiz.
Bu Meclis, o yerel yönetim reformu niteliğinde olan düzenlemelerle,
merkezî idarenin yetkilerini  tamamen yerel yönetimlere
devrederek onların sağlam bir şekilde ayakta
kalmasını ve kaynak imkânlarının
mahallinde teminini sağlayacak; karar verme mekanizması
bizzat mahallinde olacak ve gerçek demokrasi, işte
o zaman tecelli edecektir; geliniz, bunda birleşelim. (DYP
sıralarından "Bravo" sesleri, alkışlar;
RP sıralarından alkışlar) İnşallah,
yerel yönetim reformu niteliğinde olacak bu kanun paketini,
yasa paketini, reform paketini, bir an önce, bu Meclis gerçekleştirecektir.


Bu duygularla, şimdiden, ertelenecek olan bu
seçimlerin ve çıkacak olan bu kanunun, memleketimize,
milletimize ve Türk demokrasisine hayırlı olmasını
diliyor, hepinize saygılar sunuyorum. (DYP ve RP sıralarından
alkışlar)

BAŞKAN - Teşekkür ediyorum Sayın
Çetinkaya.

Teklifin tümü üzerinde gruplar adına
konuşmalar tamamlanmıştır.

Şahsı adına, Sayın Esat
Bütün?.. Konuşmuyorsunuz.

Sayın Hikmet Sami Türk?.. Konuşmuyorsunuz.

Teklifin maddelerine geçilmesini oylarınıza
sunuyorum: Kabul edenler.. Kabul etmeyenler... Maddelere geçilmesi
kabul edilmiştir.

1 inci maddeyi okutuyorum: 

Mahallî İdareler ile Mahalle
Muhtarlıkları ve İhtiyar Heyetleri Seçimi
Hakkında Kanun ile Belediye Kanununda Değişiklik
Yapılması Hakkında Kanun Teklifi

MADDE 1. - 18.1.1984 tarihli ve 2972 sayılı
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanunun
8 inci maddesinin ikinci fıkrası, aşağıdaki
şekilde değiştirilmiş ve maddeye bu fıkradan
sonra gelmek üzere iki fıkra eklenmiştir.

"Ancak, milletvekili genel veya ara seçiminden
önceki veya sonraki bir yıl içinde yapılması
gereken mahallî idareler organlarına veya bu organların
üyeliklerine ilişkin genel veya ara seçimler
milletvekili genel veya ara seçimleriyle birlikte yapılır."

"Yeni kurulan belediyelerin ilk belediye başkan
ve belediye meclisi üyeleri seçimleri ile yeni kurulan
illerde il genel meclisi üyeleri seçimi, yukarıdaki
fıkralarda belirtilen ilk genel mahallî idareler
seçimleri ile birlikte yapılır."

"Mahallî idareler seçiminin savaş
hali nedeniyle bir yıla kadar ertelenmesi kanunla düzenlenir."

BAŞKAN - Madde üzerinde söz talebi?..
Yok.

Önerge yok.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

2 nci maddeyi okutuyorum:

MADDE 2. - 2972 sayılı Kanunun 29 uncu
maddesinin birinci fıkrasının (d) bendi yürürlükten
kaldırılmış ve aynı maddenin
ikinci fıkrası aşağıdaki şekilde
değiştirilmiştir.

"a, b, c bentlerinde yazılı hallerde
bu ilandan sonra gelen 60 ıncı günü takip
eden ilk pazar günü oy verme günüdür.
Ancak, mahallî idareler genel seçimine bir yıldan
az bir süre kalmış ise mahallî idareler
ara seçimi yapılmaz."

BAŞKAN - Madde üzerinde söz talebi?..
Yok.

Önerge yok.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

3 üncü maddeyi okutuyorum:

MADDE 3. - 3.4.1930 tarihli ve 1580 sayılı
Belediye Kanununun 12 nci maddesi aşağıdaki şekilde
değiştirilmiştir.

Madde 12. - 4 üncü, 5 inci, 6 ncı,
7 nci ve 10 uncu maddelerde bildirilen kararlar, katileşme
tarihini takip eden yılın 1 Ocak gününden
itibaren tatbik olunur. Ancak yeni belediye kurulması halinde
yukarıdaki hükümler, ilk genel mahallî
idareler seçimlerinin yapılacağı yılın
1 Ocak gününden itibaren tatbik olunur. Tatbikinden
en az bir ay evvel mahallin en büyük mülkî
amiri tarafından gazetelerle ve diğer vasıtalarla
ilan olunur.

BAŞKAN - Madde üzerinde söz talebi?..
Yok.

Önerge yok.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

4 üncü maddeyi okutuyorum: 

MADDE 4. - 1580 sayılı Kanunun 93 üncü
maddesi aşağıdaki şekilde değiştirilmiştir.

Madde 93. - Belediye başkanının
izin, hastalık veya görevle, görev yerinden ayrılması
hallerinde, başkan kendisine bu süre içinde
vekâlet etmek üzere bir meclis üyesini başkanvekili
olarak görevlendirir.

Belediye başkanlığının
boşaldığı veya başkanın görevden
uzaklaştırıldığı hallerde,
belediye meclisinin on gün içinde toplanması
vali tarafından sağlanır. Bu toplantıda
Meclis, katılanların, salt çoğunluğunun
gizli oyuyla ve kendi üyeleri arasından, belediye
başkanlığının boşalması
halinde bir başkan, başkanın görevden
uzaklaştırılması halinde ise bir başkanvekili
seçer. Yeni seçilen başkanın görev
süresi, yerine seçildiği başkanın
görev süresi kadardır; başkanvekili, yeni
başkan seçilinceye veya görevden uzaklaştırılmış
olan başkan görevine dönünceye kadar görev
yapar.

Belediyelerin seçilmiş organları
veya bu organların üyeleri hakkında görevleri
ile ilgili bir suç sebebi ile soruşturma veya kovuşturma
açılması halinde, İçişleri
Bakanı geçici bir tedbir olarak, kesin hükme
kadar bu organları veya organların üyelerini
görevden uzaklaştırabilir.

Belediye başkanının, görevini
mazeretsiz ve kesintisiz olarak 20 günden fazla terk etmesi
ve bu durumun mahallin en büyük mülkî amirince
tespit edilmesi ve İçişleri Bakanlığına
bildirilmesi üzerine idarî yargı tarafından
bir ay içinde verilecek kararla belediye başkanı
başkanlıktan düşürülür.

BAŞKAN - Madde üzerinde, şahsı
adına Sayın Hikmet Sami Türk'ün söz
talebi var. 

HİKMET SAMİ TÜRK (Trabzon) - Vazgeçtim
Sayın Başkan.

BAŞKAN - Sayın Türk, söz talebinden
vazgeçiyor. 

Madde üzerinde bir önerge vardır;
okutuyorum:

Türkiye Büyük Millet Meclisi
Başkanlığına

247 sıra sayılı kanun teklifinin
4 üncü maddesiyle değiştirilen 1580 sayılı
Kanunun 93 üncü maddesine kenar başlığı
olarak "Başkanvekili geçici görevlendirme
ve yeni başkan seçimi" ibaresinin konulmasını
saygıyla arz ederiz. 

 Ahmet İyimaya Oltan Sungurlu  

 Amasya Gümüşhane

 Mehmet Ali Şahin Seyfi Oktay

 İstanbul Ankara

Hikmet Sami Türk

Trabzon

BAŞKAN - Sayın Komisyon, önergeye
katılıyor musunuz?

ANAYASA KOMİSYONU BAŞKANI AHMET İYİMAYA
(Amasya) - Nisap imkânsızlığı sebebiyle
katılamıyoruz, prensipte katılıyoruz
efendim. 

BAŞKAN - Sayın Hükümet?..

DEVLET BAKANI NEVZAT ERCAN (Sakarya) - Katılıyoruz
efendim.

BAŞKAN - Sayın Hükümet önergeye
katılıyor; Komisyon, nisap nedeniyle katılamıyor.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Maddeyi, kabul edilen önerge yönündeki
değişik şekliyle oylarınıza sunuyorum:
Kabul edenler... Kabul etmeyenler... Madde kabul edilmiştir.

Sayın milletvekilleri, yasa teklifinin tümü
üzerindeki işlemlerimiz bitecek gibidir; bu nedenle,
çalışma süremizin bu teklifin tümünün
bitimine kadar uzatılmasını oylarınıza
sunuyorum: Kabul edenler... Kabul etmeyenler... Kabul edilmiştir.

Bir geçici madde ilavesi yönünde
önerge vardır; okutuyorum:

Türkiye Büyük Millet Meclisi
Başkanlığına

247 sıra sayılı kanun teklifine
aşağıdaki maddenin "Geçici Madde
1" olarak eklenmesini arz ve teklif ederiz.

Saygılarımızla. 

 Hikmet Sami Türk Ahmet İyimaya  

 Trabzon Amasya

 M.Seyfi Oktay Mehmet Ali Şahin

 Ankara  İstanbul 

Mahmut Oltan Sungurlu

Gümüşhane

"GEÇİCİ MADDE 1.- Subay
ve astsubaylar hariç olmak üzere, 1 inci maddenin
ikinci fıkrasında ve 2 nci madde ile ilga edilen
2972 sayılı Kanunun 29 uncu maddesinin (d) bendinde
öngörülen seçimler için aday veya
aday adayı olan devlet memurları ile diğer kamu
görevlileri, aday veya aday adaylığından
istifa etmeleri veya bu sıfatlarının herhangi
bir nedenle düşmesi hallerinde, bu kanunun yayımından
itibaren 1 ay içinde müracaat etmeleri kaydıyla,
eski görevlerine veya kazanılmış hak
aylık derecelerindeki başka bir göreve dönebilirler."

BAŞKAN - Sayın Komisyon, önergeye
katılıyor musunuz?

ANAYASA KOMİSYONU BAŞKANI AHMET İYİMAYA
(Amasya) - Sayın Başkanım, nisap imkânsızlığı
sebebiyle katılamıyoruz; ancak, geçici madde,
1 adet olduğu için, teknik olarak numara vermemize
gerek yok.

BAŞKAN - Sayın Hükümet?..

DEVLET BAKANI NEVZAT ERCAN (Sakarya) - Katılıyoruz
efendim.

BAŞKAN - Hükümet önergeye katılıyor;
Komisyon nisap nedeniyle katılamadığını
beyan etti. 

Önergeyi oylarınıza sunuyorum:
Kabul edenler... Kabul etmeyenler... Kabul edilmiştir. 

5 inci maddeyi okutuyorum:

MADDE 5.- Bu Kanun yayımı tarihinde
yürürlüğe girer.

BAŞKAN - Madde üzerinde söz talebi?..
Yok. 

Önerge yok. 

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

6 ncı maddeyi okutuyorum:

MADDE 6.- Bu Kanun hükümlerini Bakanlar
Kurulu yürütür. 

BAŞKAN - Madde üzerinde söz talebi?..Yok.


Önerge yok. 

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 

Kanun teklifinin  tümü üzerinde son
söz talebi?.. Yok

Kanun teklifinin bütününü oylarınıza
sunuyorum: Kabul edenler... Kabul etmenler... Kabul edilmiştir.
Böylece, teklif kanunlaşmıştır;
hayırlı olmasını diliyorum. (Alkışlar)


Sayın milletvekilleri, Refah Partisinin Süleyman
Mercümek'le bağlantıları ve maddî
ilişkileri konusundaki Meclis Araştırması
Komisyonu raporuyla diğer denetim konularını
görüşmek için 25 Mart 1997 Salı
günü saat 15.00'te toplanmak üzere, birleşimi
kapatıyorum. 


Kapanma Saati : 23.00



VII. - SORULAR VE CEVAPLAR

A)YAZILI SORULAR VE CEVAPLARI

1. - Kırıkkale Milletvekili Kemal
Albayrak'ın, Kırıkkale kapalı spor
salonu ve yüzme havuzu inşaatına ilişkin
sorusu ve Devlet Bakanı Bahattin Şeker'in yazılı
cevabı (7/2123)

19.2.1997

Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Sayın Bahattin Şeker tarafından
yazılı olarak cevaplandırılmasının
teminini arz ederim.

  Kemal Albayrak

  Kırıkkale

Soru 1. Kırıkkale kapalı spor
salonunun ve yüzme havuzu inşaatının
büyük bir bölümü tamamlanmış
olmasına rağmen hizmete geçmediğinden hemşerilerimizin
mağduriyetine sebebiyet vermektedir. Söz konusu inşaatların
biran önce bitirilip mağduriyetin giderilmesi konusunda
herhangi bir çalışma var mıdır?

Soru 2. Kapalı Spor Salonu ve Yüzme Havuzu
inşaatı ne zaman bitirilecektir?

 T.C.

 Devlet Bakanlığı

 Sayı : B.02.0.019.0.00.00.00.-00702  19.3.1997

Konu : 7/2123-5457 Esas No.lu 

           Yazılı Soru Önergesi.

Türkiye BüyükMillet Meclisi
Başkanlığına

İlgi : 27.3.1997 tarih ve A.01.0.GNS.0.10.00.02-7/2123-5457/15364
sayılı yazınız.

Kırıkkale Milletvekili Kemal Albayrak'ın
7/2123-5457 Esas No.lu Yazılı Soru Önergelerine
verilen cevaplar ekte sunulmaktadır.

Bilgilerinize arz ederim.

  Bahattin Şeker

  Devlet Bakanı

Kırıkkale Milletvekili Kemal
Albayrak'ın 7/2123-5457 EsasNo.lu Yazılı
Soru Önergesi Cevabı

Soru 1. Kırıkkale kapalı spor
salonunun ve yüzme havuzu inşaatının
büyük bir bölümü tamamlanmış
olmasına rağmen hizmete geçmediğinden hemşerilerimizin
mağduriyetine sebebiyet vermektedir. Söz konusu inşaatların
biran önce bitirilip mağduriyetin giderilmesi konusunda
herhangi bir çalışma var mıdır?

Cevap 1. Kırıkkale/Merkez antreman
spor salonu inşaatı 1997 yılında bitirilecektir.

Soru 2. Kapalı Spor Salonu ve Yüzme Havuzu
inşaatı ne zaman bitirilecektir?

Cevap 2. Kırıkkale/Merkez kapalı
yüzme havuzu inşaatının, 1997 yılı
yatırım programına göre, 1999 yılında
bitirilmesi planlanmıştır.

2. - Kütahya Milletvekili EminKaraa'nın,
Kütahya Bağ-Kur Müdürlüğünün
eczacı ihtiyacına ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/2144)

Türkiye Büyük Millet Meclisi
Başkanlığına

Aşağıdaki sorularımın
Çalışma ve Sosyal Güvenlik Bakanı
Sayın Necati Çelik tarafından yazılı
olarak cevaplandırılmasını saygılarımla
arz ederim.

  18.2.1997

  Emin Karaa

  Kütahya

Kütahya Bağ-Kur Müdürlüğünde
aylardır eczacı kadrosu boş bulunmaktadır.
Esasen Eskişehir Bağ-Kur Müdürlüğünde
beş eczacı, Afyon Bağ-Kur Müdürlüğünde
üç eczacı varken, Kütahya Bağ-Kur
Müdürlüğünde bir eczacının
olması mantığını anlamakta güçlük
çekerken, bu defa bu eczacı da ayrılmış
ve Kütahya Müdürlüğümüzde hiç
eczacı kalmamıştır. Ne yazık
ki; dokuz aydır kurum tarafından geçici dahi
olsa eczacıların gönderilmemesi ve bu konuda
yapmış olduğum başvurulara olumlu cevap
alamamam bu soru önergesinin verilmesine neden olmuştur.
Bu durumdan şikâyetçi olan Kütahya'lı
eczacılar Bağ-Kur'la anlaşma yapmaya yanaşmamışlar
aylarca süren temaslardan sonra kendileri ile Bağ-Kur
arasında anlaşma sağlanabilmiştir. Ancak
müdürlüğünüzde eczacı olmaması
yüzünden faturaların kısmen Eskişehir'e
kısmenAnkara'ya incelemeye gitmesi nedeniyle ve bu incelemenin
aylardır sürüyor olması karşısında
ilaç paraları zamanında ödenememektedir.

Anlaşılan odur ki; yeni dönemde
eczacılar tekrar, bedeli mükabilinde Bağ-Kur'lulara
ilaç vereceklerdir ki bu durumda vatandaş çok
büyük mağduriyete uğrayacaktır. Bundan
dokuz ay önce Bağ-Kur'lular tarafından müdürlüğe
ibraz edilen binlerce faturanın bedeli hâlâ
kendilerine ödenmemiştir. Bu durum karşısında
:

Soru 1. İllerdeki Bağ-Kur müdürlüklerine
eczacı tayininin kriterleri nelerdir?

Örneğin; Eskişehir'de beş eczacı,
Afyon'da üç eczacınız görev yapmaktayken,
Kütahya'da neden bir eczacınız vardır?(Bugün
oda yoktur)

Soru 2. Kütahya Bağ-Kur Müdürlüğünün
ihtiyacı olan eczacıların tayini ne zaman
yapılacaktır?

Soru 3. Mevcut olumsuzluklar yüzünden Kütahya
Bağ-Kur Müdürlüğünde aylardır
birikmiş olan ilaç faturalarının kontrol
edilerek bedellerinin hemen ödenmesi için acilen bir
önlem almayı düşünüyor musunuz?

 T.C.

 Çalışma ve SosyalGüvenlikBakanlığı

 Sosyal Güvenlik Kuruluşları Genel
Müdürlüğü

 Sayı : B.13.0.SGK.0.13.00.01/1911  20.3.1997

Konu : Yazılı Soru Önergesi 

Türkiye Büyük Millet Meclisi
Başkanlığına

İlgi : 3.3.1997 tarih ve A.01.GNS.0.10.00.02.7/2144-5499/15584
sayılı yazınız.

Kütahya Milletvekili EminKaraa tarafından
hazırlanan "Bağ-Kur Kütahya İl Müdürlüğünün
eczacı ihtiyacına ilişkin" 7/2144 EsasNo'lu
yazılı soru önergesi Bakanlığımca
incelenmiştir.

Bağ-Kur Genel Müdürlüğünde
açık bulunan eczacı kadrolarına atamalar
657 sayılı Devlet Memurları Kanununun ilgili
maddelerine göre sınav açılarak açıktan
atama yoluyla yapılmaktadır. Bunun yanında
naklen atanma talebinde bulunan eczacıların talepleri
yerine getirilmektedir. Ancak, Kütahya İl Müdürlüğü
eczacı kadrosu için naklen atanma talebinde bulunulmamıştır.
Eskişehir İl Müdürlüğünde
bugün için 6 adet eczacı görev yapmaktadır.
Bunlardan 4 adedi il müdürlüğü kadrosunda
olup diğer 2'si eş durumundan görevlendirme şeklindedir.
Bu nedenle Kütahya İl Müdürlüğünün
reçete kontrolleri Eskişehir İl Müdürlüğünde
görev yapan eczacılar tarafından yürütülmektedir.

Bağ-Kur'un taşra teşkilatının
251 eczacı kadrosundan 146 adeti boş bulunmaktadır.
Sözkonusu kadrolara 1996 yılında açıktan
atama izni istenilmiş ancak, bu talep uygun görülmediği
için atama yapılamamıştır.1997
yılında açıktan atama yapılabilmesi
için Devlet Personel Başkanlığının
19.3.1996 tarih ve B.02.21.DPB.0.10/2393 sayılı
yazısı doğrultusunda 14.1.1997 tarih ve 540
sayılı yazı ile açıktan yeniden
atama izni istenilmiş olup henüz netice alınamamıştır.
Alınacak izin çerçevesinde Kütahya İl
Müdürlüğünün eczacı ihtiyacı
en kısa zamanda giderilecektir. Ayrıca başka
bir Kurumdan nakil talebinde bulunan 1 adet eczacının
 ataması en kısa zamanda gerçekleştirilecektir.

Bağ-Kur Kütahya İl Müdürlüğünde
mevcut eczacı kadrosunun boş olması sebebiyle
Ağustos 1996 tarihinden itibaren biriken reçeteler,
kontrol edilmek üzere Bağ-Kur Genel Müdürlüğünün
18.12.1996 tarih 270389 sayılı talimatı doğrultusunda
Eskişehir İl Müdürlüğüne
gönderilmektedir.

1996 yılı eczane protokol hükümleri
gereğince anılan reçetelere ait bedeller avans
olarak 45 günde % 85, Ocak 1997 itibariyle de kalan % 15
şeklinde kontrolsüz olarak ödenmiştir. (1997
yılı protokol hükümleri doğrultusuda
düzenlenen Ocak-Şubat 1997 reçeteleri bu ödeme
planının dışındadır.)

Bilgilerinize arz ederim.

  Necati Çelik

  Çalışma ve SosyalGüvenlik
Bakanı

3. - Bartın Milletvekili Cafer Tufan Yazıcıoğlu'nun,
Bartın Kurucaşile İlçesi Meydan Köyünün
orman köyü kapsamına alınmama nedenine
ilişkin sorusu ve Orman Bakanı M. Halit Dağlı'nın
yazılı cevabı (7/2149)

Türkiye BüyükMillet Meclisi
Başkanlığına

Aşağıdaki sorumun OrmanBakanı
Sayın HalitDağlı tarafından yazılı
olarak cevaplandırılmasını saygılarımla
arz ve talep ederim.

  20.2.1997

  Cafer Tufan Yazıcıoğlu

  Bartın

Soru : Bartınİli Kurucaşile İlçesi
Meydan Köyü, köy hudutları dahilinde Orman
olmasına rağmen niçin orman köyü değildir?

 T.C.

 Orman Bakanlığı

 Araştırma Planlama ve Koordinasyon
Kurulu 

 Başkanlığı Koordinasyon
ve Mevzuat Dairesi Başkanlığı  20.3.1997

Sayı : KM.1.SOR./174-874

Konu : Sn. Cafer Tufan Yazıcıoğlu'nun

           Yazılı Soru Önergesi

Türkiye BüyükMillet Meclisi
Başkanlığına

(Kanunlar ve Kararlar Dairesi Başkanlığı)

İlgi : Türkiye Büyük Millet
Meclisi Başkanlığının 3.3.1997
tarih ve A.01.0.GNS.0.10.00.02-7/2149-5504/15589 Sayılı
Yazısı.

İlgi yazı ekinde alınan Bartın
Milletvekili Sayın Cafer Tufan Yazıcıoğlu'nun
"Bartın-Kurucaşile Meydan Köyünün
orman köyü kapsamına alınmama nedenine
ilişkin yazılı soru önergesi" Bakanlığımızca
incelenmiş olup, cevabî yazımız ilişikte
gönderilmektedir.

Arz ederim.

  M. Halit Dağlı

  Orman Bakanı

Bartın Milletvekili Sayın Cafer
Tufan Yazıcıoğlu'nun 7/2149 EsasNo.lu "Bartın-Kurucaşile-Meydan
Köyünün OrmanKöyü Kapsamına Alınmama
Nedenine İlişkin Yazılı Soru 

Önergesi" Hakkında Orman
Bakanlığının Cevabı

Herhangi bir köyün ormanla ilişkisi
6831 Sayılı Orman Kanunu ve buna dayanılarak
hazırlanan 280 sayılı tebliğ esaslarına
göre belirlenmektedir.

Bartın-Kurucaşile-Meydan Köyünün
köy muhtarının da katılımı
ve imzası ile tespit edilen mülki hudutları
içerisinde devlet ormanı bulunduğu ancak verimi
yeterli olmadığından 6831 sayılı
Orman Kanununun 32 nci maddesi kapsamına girdiği ve
kanunî haklardan bu madde kapsamında faydalandırıldığı
tespit edilmiştir.

4. - Bartın Milletvekili Cafer Tufan Yazıcıoğlu'nun,
ziraat mühendisi istihdamı için bir sınav
yapılıp yapılmayacağına ilişkin
sorusu ve Tarım ve Köyişleri Bakanı Musa
Demirci'nin yazılı cevabı (7/2150)

Türkiye Büyük Millet Meclisi
Başkanlığına

Aşağıdaki sorumun Tarım ve
Köyişleri Bakanı Sayın Musa Demirci tarafından
yazılı olarak cevaplandırılmasını
saygılarımla arz ve talep ederim.

  20.2.1997

  Cafer Tufan Yazıcıoğlu

  Bartın

Soru : Bakanlığınızda Ziraat
Mühendisi açığı var  mı?
Açık var ise 1997 yılında ZiraatMühendisi
alımı için sınav yapılacak
mı?

 T.C.

 Tarım ve Köyişleri Bakanlığı

 Araştırma,Planlama ve Koordinasyon

 Kurulu Başkanlığı

 Sayı : KDD-BŞV.2.01.656-19445  19.3.1997

Konu : Tufan Yazıcıoğlu'nun Soru
Önergesi

Türkiye BüyükMillet Meclisi
Başkanlığına

İlgi : 3 Mart 1997 gün ve KAN.KAR.MD.A.01.0.GNS.0.10.00.02-7/2150-5505/15590
sayılı yazınız.

İlgide kayıtlı yazınızda
Bartın Milletvekili Sayın Cafer Tufan Yazıcıoğlu'nun
Bakanlığımızda Ziraat Mühendisi
açığı bulunup bulunmadığı
konulu soru önergesi incelenmiştir. Bakanlığımız
5. bölge illerinde, Araştırma Enstitüsü
Müdürlüklerinde, Üretme İstasyonu Müdürlüklerinde
ve İl Kontrol Laboratuvar Müdürlüklerinde
Ziraat Mühendisi ve Veteriner Hekim unvanlı personele
ihtiyaç duyulmaktadır. İhtiyaç karşılayacak
sayıda boş kadromuz olmadığından
16.10.1996 gün ve K/113-13769-28654 sayılı
yazımızla Başbakanlık Devlet Personel
Dairesi Başkanlığı ve Maliye Bakanlığı'ndan
2250 adet Ziraat Mühendisi, 1195 adet veteriner hekim olmak
üzere toplam 3445 adet kadro ihdası talebinde bulunulmuştur.
Talep edilen kadrolar Bakanlığımıza ihdas
edildiğinde bu kadrolara atama yapılacaktır.

Bilgilerinize arz ederim.

  Musa Demirci

  Tarım ve Köyişleri Bakanı

5. - İzmir Milletvekili MetinÖney'in,
Kaçkar Dağı Millî Park Alanının
genişletilip genişletilmeyeceğine ilişkin
sorusu ve Orman Bakanı M. HalitDağlı'nın
yazılı cevabı (7/2163)

Türkiye Büyük Millet Meclisi
Başkanlığına

Aşağıdaki sorularımın
Sayın OrmanBakanı tarafından yazılı
olarak cevaplandırılmasını istiyorum.

Gereğini arz ederim.

Saygılarımla.

  Metin Öney

  İzmir

Soru 1. 1994 yılında millî park
ilan edilen Kaçkar 51 000 hektarlık bir alanı
kapsıyor. Oysa bir millî park o bölgedeki en
az bir ekosistemi kapsaması gerekmektedir. Bu aynı
zamanda Türkiye'nin üyesi olduğu Milletlerarası
Tabiat ve Tabiat Varlıklarını Koruma Birliği
(IUCN)'nın belirlediği bir şarttır. Bir
ekosistemin ancak beşte birini kapsayan Kaçkar Dağı
Millî Parkı'nın kapsadığı
alanı bu kurala uygun olarak genişletilmesi düşünülüyor
mu?

Soru 2. Millî parkların en önemli
amaçlarından olan geleneksel yaşamın
korunmasına dair çalışmalar yapılıyor
mu? Geleneksel ahşap yapılar yerine sağlıksız
olan; o iklimde romatizma ve eklem hastalıklarına
yol açan betonarme yapılara yönelimin önüne
geçilmesi için ne gibi çalışmalar
yapıyorsunuz?

Soru 3. Millî Parklar Kanununun 14/e maddesi
"millî parklara kesin bir zorunluluk olmadıkça
her ne surette olursa olsun hiç bir tesis ve yapı
kurulamaz veya mevcut yerleşim sahaları dışında
bu yerler iskân edilemez" hükmünü getiriyor.
Ancak, park içinde Karayolları Genel Müdürlüğü'nün
yol açmak için kurduğu istasyon konaklama tesisine
çevrilmiş, Rize İl idaresi'nin yaptıracağı
konutların temeli atılmıştır.
Park içinde başlayan bu yapılaşmayı
önleyici ne gibi çalışmalarınız
var?

Soru 4. Yöre halkının istememesine
rağmen millî park içine yol yapılması
doğru mudur? Avrupa'daki parklarda doğa yürüyüşleri
için patikalar düzenlenirken Kaçkar'da geniş
yollar açılması dağ turizmini engelleyici
bir durum değil midir? Ayrıca yol yapımı
için binlerce ağaç kesiliyor, doğaya ve
su kaynaklarına zarar veriliyor. Doğa tahribatının
önlenmesi için ne gibi çalışmalar
yapıyorsunuz?

 T.C.

 Orman Bakanlığı

 Araştırma Planlama ve Koordinasyon
Kurulu 

 Başkanlığı Koordinasyon
ve Mevzuat Dairesi Başkanlığı  20.3.1997

Sayı : KM.1.SOR./175-875

Konu : Sn. Metin Öney'in

           Yazılı Soru Önergesi

Türkiye BüyükMillet Meclisi
Başkanlığına

(Kanunlar ve Kararlar Dairesi Başkanlığı)

İlgi : Türkiye Büyük Millet
Meclisi Başkanlığının 3.3.1997
tarih ve A.01.0.GNS.0.10.00.02-7/2163-5529/15652 sayılı
yazısı.

İlgi yazı ekinde alınan İzmir
Milletvekili Sayın Metin Öney'in "Kaçkar
Dağı Millî Park alanının genişletilip
genişletilmeyeceğine ilişkin yazılı
soru önergesi" Bakanlığımızca
incelenmiş olup, cevabî yazımız ilişikte
gönderilmiştir.

Arz ederim.

  M. Halit Dağlı

  OrmanBakanı

İzmirMilletvekili Sayın Metin
Öney'in 7/2163 Esas No.lu "Kaçkar Dağı
Millî Park Alanının Genişletilip Genişletilmeyeceğine
İlişkin Yazılı Soru Önergesi"
Hakkında

Orman Bakanlığının
Cevabı

1. Kaçkar Dağları 31.8.1994 tarihinde
BakanlarKurulu Kararıyla "Millî Park" olarak
ilan edilmiştir. Hali hazırda ilan edilen Millî
Park içerisinde OrmanEkosistemi, Akarsu Ekosistemi, Periglasiyal
Ekosistem ve Buzul Ekosisteminin en güzel ve orijinal örnekleri
bulunmaktadır. Ayrıca Kaçkar Dağları
51 550 Ha. alanı ile de ülkemiz ölçeğinde
büyük millî parklarımızdan birisidir.
Bakanlığımızca; 1996 yılı
içerisinde Kaçkar Dağları Millî
Parkı ile Artvin İli sınırları
dahilindeki Hatila Vadisi Millî Parkı'nın
birleştirilerek ülkemizin en büyük millî
parkını tesis etme çalışmaları
başlatılmış ve bu çalışmalar
çerçevesinde, bu iki Millî Park arasında
kalan Altıparmak Dağlarının etüdleri
yapılmıştır. Söz konusu alan yapılan
ön etüd çalışmalarına göre
yaklaşık 150 000 Ha. civarında olacaktır.
Bu büyüklükteki alanın millî park
olarak tefriki, tesisi ve planlanması doğaldır
ki önemli miktarda finansmanı gerektirmektedir. Bu
amaçla 1997 yılı içerisinde Avrupa
Topluluğu'nun "Life" programına Kaçkar
Dağları ile ilgili bir proje teklif edilmiştir.
Halen bu projenin çalışmaları devam
etmektedir.

2. 2873 sayılı Millî Parklar
Kanununa göre ilan edilen millî parkların öncelikle
"Koruma Planının (master plan)" hazırlanması
ve yürürlüğe konulması gerekmektedir.
Koruma planı hazırlanıncaya kadar ilgili
millî parkı, ilan edildiği günkü haliyle
muhafaza etmek yasal bir zorunluluktur. KaçkarDağları
Millî Parkı ilan edildikten sonra ilgili bütün
kamu ve özel kurum ve kuruluşlara Millî Park'ın
koruma planı hazırlanıncaya kadar her türlü
yapılaşmanın yasaklandığı,
mevcut arazi kullanımının önceki koşullarda
devam edeceği konularında emir yazılmıştır.
Bu görev de öncelikle Bakanlığımız
taşra birimlerine verilmiştir. Bakanlığımız
taşra birimi halen bu görevi mevcut imkânlar
ölçüsünde en iyi bir şekilde yerine
getirmeye çalışmaktadır. Life Projesi
çerçevesinde Kaçkar Dağları Millî
Parkı'nın master plan çalışmalarına
1997 yılı içerisinde başlanacak ve
en kısa sürede tamamlanacaktır.

3. Millî Park içerisindeki Ayder Yayla
yerleşiminde bulunan Karayolları GenelMüdürlüğü'ne
ait istasyon saha Millî Park ilanından önce
tesis edilmiştir.

4. Millî Park içerisinde yeni açılmış
herhangi bir yol bulunmamaktadır. Sadece mevcut bazı
yolların niteliklerinin iyileştirilmesi yönünde
bir çalışma söz konusudur. Bu durum yöre
halkının ulaşım imkânlarının
iyileştirilmesi amacını gütmekte olup,
oldukça sınırlı bir çalışmayı
kapsamıştır.


Yurtdışında Bulunanların
Sosyal Güvenlikleri Hakkında Borçlanma Kanun
Tasarısına     verilen oların sonucu :

 Kanunlaşmıştır.

 Üye Sayısı : 550

 Kullanılan Oy : 249

 Kabul Edenler : 186

 Reddedenler : 61

 Çekimser : -

 Mükerrer Oylar : 2

 Geçersiz Oy : -

 Katılmayanlar : 302

 AçıkÜyelik : 1

(Kabul Edenler)

ADANA

Yakup Budak

Sıtkı Cengil

İ.Cevher Cevheri

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

AĞRI

M. Sıddık Altay

Celal Esin

M. Ziyattin Tokar

AKSARAY

Mehmet Altınsoy

Murtaza Özkanlı

AMASYA

Ahmet İyimaya

Cemalettin Lafcı

ANKARA

Saffet Arıkan Bedük

Hasan Hüseyin Ceylan

Ömer Ekinci

Mehmet Gölhan

Ahmet Tekdal

Rıza Ulucak

Ersönmez Yarbay

ANTALYA

Arif Ahmet Denizolgun

Hayri Doğan

ARTVİN

Hasan Ekinci

AYDIN

Muhammet Polat

BALIKESİR

Ahmet Bilgiç

İsmail Özgün

BATMAN

Alaattin Sever Aydın

Musa Okçu

BAYBURT

Suat Pamukçu

BİLECİK

Bahattin Şeker

BİNGÖL

Hüsamettin Korkutata

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

MehmetAltan Karapaşaoğlu

Ali Osman Sönmez

Turhan Tayan

ÇANKIRI

İsmail Coşar

ÇORUM

Mehmet Aykaç

Zülfikar Gazi

Yasin Hatiboğlu

DENİZLİ

Mehmet Gözlükaya

Ramazan Yenidede

DİYARBAKIR

Ferit Bora

M. Salim Ensarioğlu

Sacit Günbey

Ömer Vehbi Hatipoğlu

Yakup Hatipoğlu

ELAZIĞ

Ömer Naimi Barım

Hasan Belhan

Ahmet Cemil Tunç

ERZİNCAN

Tevhit Karakaya

ERZURUM

Lütfü Esengün

Abdulilah Fırat

İsmail Köse

ÖmerÖzyılmaz

Aslan Polat

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

MehmetBedri İncetahtacı

GİRESUN

Turhan Alçelik

HAKKÂRİ

Mustafa Zeydan

HATAY

Süleyman Metin Kalkan

Mehmet Sılay

ISPARTA

Mustafa Köylü

İÇEL

Mehmet Emin Aydınbaş

Saffet Benli

İSTANBUL

Meral Akşener

Yıldırım Aktuna

Tayyar Altıkulaç

Azmi Ateş

Mustafa Baş

Mukadder Başeğmez

Gürcan Dağdaş

Süleyman Arif Emre

Ekrem Erdem

Mehmet Fuat Fırat

Metin Işık

İsmail Kahraman

Hüseyin Kansu

Ali Oğuz

Osman Yumakoğulları

Bahattin Yücel

Namık Kemal Zeybek

İZMİR

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

AhmetDökülmez

Mustafa Kamalak

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

KASTAMONU

Fethi Acar

Haluk Yıldız

KAYSERİ

Memduh Büyükkılıç

Abdullah Gül

Nurettin Kaldırımcı

SabihKapusuz

KIRIKKALE

Kemal Albayrak

Hacı Filiz

Mikail Korkmaz

KIRŞEHİR

Ömer Demir

KİLİS

Mustafa Kemal Ateş

KOCAELİ

Necati Çelik

Şevket Kazan

Osman Pepe

KONYA

HüseyinArı

Veysel Candan

Necati Çetinkaya

Abdullah Gencer

Ali Günaydın

Teoman Rıza Güneri

Hasan HüseyinÖz

Lütfi Yalman

Mehmet Ali Yavuz

KÜTAHYA

Ahmet Derin

Metin Perli

MALATYA

Oğuzhan Asiltürk

Yaşar Canbay

Fikret Karabekmez

MANİSA

Rıza Akçalı

Bülent Arınç

Yahya Uslu

MARDİN

Fehim Adak

MUĞLA

İrfettin Akar

Enis Yalım Erez

MUŞ

Necmettin Dede

Nedim İlci

Sabahattin Yıldız

NEVŞEHİR

Mehmet Elkatmış

NİĞDE

Doğan Baran

Mehmet SalihKatırcıoğlu

Ergun Özkan

ORDU

Hüseyin Olgun Akın

Mustafa HasanÖz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Mehmet Emin Aydın

SIVAS

Musa Demirci

TahsinIrmak

Temel Karamollaoğlu

Abdüllatif Şener

ŞANLIURFA

Necmettin Cevheri

İbrahim HalilÇelik

Zülfükâr İzol

Ahmet Karavar

Abdülkadir Öncel

M. Fevzi Şıhanlıoğlu

TOKAT

Abdullah Arslan

Ali Şevki Erek

Ahmet Fevzi İnceöz

Bekir Sobacı

TRABZON

Kemalettin Göktaş

Şeref Malkoç

İsmail İlhan Sungur

TUNCELİ

Kamer Genç

VAN

Maliki Ejder Arvas

Fethullah Erbaş

Şaban Şevli

YALOVA

Cevdet Aydın

YOZGAT

İlyas Arslan

Kazım Arslan

Abdullah Örnek

ZONGULDAK

Necmettin Aydın

Ömer Barutçu

(Reddedenler)

ANKARA

Yılmaz Ateş

M. Seyfi Oktay

Önder Sav

Aydın Tümen

Hikmet Uluğbay

ANTALYA

Metin Şahin

ARTVİN

Metin Arifağaoğlu

AYDIN

M.Fatih Atay

İsmet Sezgin

BALIKESİR

Safa Giray

Mustafa Güven Karahan

İ. Önder Kırlı

BOLU

Mustafa Karslıoğlu

BURDUR

Yusuf Ekinci

BURSA

Hayati Korkmaz

ESKİŞEHİR

Necati Albay

Mahmut Erdir

GAZİANTAP

Mustafa Yılmaz

HATAY

Ali Günay

Nihat Matkap

İÇEL

Oya Araslı

İSTANBUL

Ziya Aktaş

Mehmet Aydın

Nami Çağan

Bülent Ecevit

Osman Kılıç

Emin Kul

Mehmet Moğultay

H. Hüsamettin Özkan

Zekeriya Temizel

İZMİR

Ali Rıza Bodur

Sabri Ergül

Şükrü Sina Gürel

MetinÖney

Ahmet Piriştina

KAHRAMANMARAŞ

Esat Bütün

Ali Şahin

KARABÜK

Erol Karan

KARS

Çetin Bilgir

KASTAMONU

Murat Başesgioğlu

Hadi Dilekçi

KIRKLARELİ

Necdet Tekin

KOCAELİ

Halil Çalık

KONYA

Abdullah Turan Bilge

Nezir Büyükcengiz

KÜTAHYA

Emin Karaa

MALATYA

Miraç Akdoğan

AyhanFırat

MANİSA

Hasan Gülay

Cihan Yazar

MARDİN

Ömer Ertaş

MUĞLA

Zeki Çakıroğlu

SAKARYA

Teoman Akgür

SAMSUN

Ayhan Gürel

Yalçın Gürtan

SİNOP

Metin Bostancıoğlu

ŞANLIURFA

Eyyüp Cenap Gülpınar

TOKAT

Şahin Ulusoy

TRABZON

Hikmet Sami Türk

UŞAK

Yıldırım Aktürk

Mehmet YaşarÜnal

(Mükerrer Oylar)

 KONYA

 Nezir Büyükcengiz (Red)

MANİSA

Yahya Uslu (Kabul)

(Oya Katılmayanlar)

ADANA

Cevdet Akçalı

Uğur Aksöz

İmren Aykut

İbrahim YavuzBildik

M.Ali Bilici

Mehmet Büyükyılmaz

Erol Çevikçe

M.Halit Dağlı(B.)

Tuncay Karaytuğ

Orhan Kavuncu

Mustafa Küpeli

Arif Sezer

ADIYAMAN

MahmutBozkurt

CelalTopkan

AFYON

H. İbrahim Özsoy

Yaman Törüner

Kubilay Uygun

Nuri Yabuz

AĞRI

Cemil Erhan

YaşarEryılmaz

AKSARAY

Nevzat Köse

Sadi Somuncuoğlu

AMASYA

AslanAli Hatipoğlu

Haydar Oymak

ANKARA

İlhan Aküzüm

Nejat Arseven

Ahmet Bilge

Gökhan Çapoğlu

Cemil Çiçek

Ali Dinçer

MehmetEkici

Eşref Erdem

ÜnalErkan

Agah OktayGüner

HalisUluç Gürkan (Bşk. V.)

Şaban Karataş

İrfan Köksalan

Mehmet Sağdıç

Yücel Seçkiner (İd.A.)

İlker Tuncay

ANTALYA

Deniz Baykal

Osman Berberoğlu

Emre Gönensay

İbrahim Gürdal

BekirKumbul

Sami Küçükbaşkan

Yusuf Öztop

ARDAHAN

İsmet Atalay

SaffetKaya

ARTVİN

Süleyman Hatinoğlu

AYDIN

Cengiz Altınkaya

Ali Rıza Gönül

Nahit Menteşe

Sema Pişkinsüt

YükselYalova

BALIKESİR

Abdülbaki Ataç

Tamer Kamber

Hüsnü Sıvalıoğlo

İlyas Yılmazyıldız

BARTIN

Zeki Çakan

Köksal Toptan

Cafer Tufan Yazıcıoğlu

BATMAN

Ataullah Hamidi

Faris Özdemir

BAYBURT

Ülkü Güney

BİLECİK

Şerif Çim

BİNGÖL

Kazım Ataoğlu

Mahmut Sönmez

BİTLİS

Edip Safder Gaydalı

Kamran İnan

BOLU

Avni Akyol

Abbasİnceayan

BURDUR

Kazım Üstüner

BURSA

Yüksel Aksu

Ali Rahmi Beyreli

Abdülkadir Cenkçiler

Cavit Çağlar

İlhan Kesici

Cemal Külahlı

Feridun Pehlivan

Yahya Şimşek

Ertuğrul Yalçınbayır

İbrahim Yazıcı

ÇANAKKALE

Hikmet Aydın

Mustafa Cumhur Ersümer

AhmetKüçük

Nevfel Şahin

A. Hamdi Üçpınarlar

ÇANKIRI

Mete Bülgün

Ahmet Uyanık

ÇORUM

BekirAksoy(B.)

Hasan Çağlayan

Ali Haydar Şahin

DENİZLİ

M.Kemal Aykurt

Hilmi Develi

Adnan Keskin

Hasan Korkmazcan (Bşk. V.)

Haluk Müftüler

DİYARBAKIR

AbdülkadirAksu

Muzaffer Arslan

Seyyit Haşim Haşimi

Sebgetullah Seydaoğlu

Salih Sümer

EDİRNE

Ümran Akkan

Evren Bulut

Mustafa İlimen

Erdal Kesebir

ELAZIĞ

Mehmet Ağar

Cihan Paçacı

ERZİNCAN

Mustafa Kul

Naci Terzi

Mustafa Yıldız

ERZURUM

Zeki Ertugay

Necati Güllülü

Şinasi Yavuz

ESKİŞEHİR

Mustafa Balcılar

İbrahim Yaşar Dedelek

GAZİANTEP

Mehmet Batallı

HikmetÇetin

Ali Ilıksoy

Mustafa R. Taşar

Ünal Yaşar 

GİRESUN

Burhan Kara

YavuzKöymen

Ergun Özdemir

Rasim Zaimoğlu

GÜMÜŞHANE

Lütfi Doğan

MahmutOltan Sungurlu

HAKKÂRİ

Naim Geylani

HATAY

Abdulkadir Akgöl

Fuat Çay

Levent Mıstıkoğlu

Atila Sav

Ali Uyar

Hüseyin Yayla

IĞDIR

Adil Aşırım

Şamil Ayrım

ISPARTA

Ömer Bilgin

A.Aykon Doğan

Erkan Mumcu

Halil Yıldız

İÇEL

Fevzi Arıcı

HalilCin

Ali Er

Abdülbaki Gökçel

Turhan Güven

D.Fikri Sağlar

Mustafa İstemihan Talay

Ayfer Yılmaz(B.)

Rüştü Kazım Yücelen

İSTANBUL

Bülent Akarcalı

Sedat Aloğlu

Ahat Andican

Refik Aras

AliCoşkun

Tansu Çiller (B.)

H. Hüsnü Doğan

Halit Dumankaya

Hasan Tekin Enerem

Algan Hacaloğlu

Cefi Jozef Kamhi

Ercan Karakaş

Yılmaz Karakoyunlu

M.Cavit Kavak

Ahmet Güryüz Ketenci

Hayri Kozakçıoğlu

MehmetTahir Köse

Göksal Küçükali

AydınMenderes

NecdetMenzir

Yusuf Namoğlu

Altan Öymen

KorkutÖzal

Ali Talip Özdemir

Yusuf Pamuk

Mehmet Cevdet Selvi

Mehmet Sevigen

Mehmet Ali Şahin

Ahmet Tan

Güneş Taner

Bülent Tanla

Erdoğan Toprak

Ali Topuz

Şadan Tuzcu

Bahri Zengin

İZMİR

Veli Aksoy

Turhan Arınç

Işın Çelebi

Hasan Denizkurdu

İ.Kaya Erdem

Aydın Güven Gürkan

Gencay Gürün

Birgen Keleş

Mehmet Köstepen

Atilla Mutman

Rüşdü Saracoğlu

Rıfat Serdaroğlu

Süha Tanık

Hakan Tartan

Zerrin Yeniceli

KAHRAMANMARAŞ

Ali Doğan

MehmetSağlam (B.)

KARABÜK

Şinasi Altıner

KARAMAN

Fikret Ünlü

KARS

Y. Selahattin Beyribey

Zeki Karabayır

KASTAMONU

Nurhan Tekinel

KAYSERİ

İsmail Cem

Osman Çilsal

Ayvaz Gökdemir

Recep Kırış

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

A. Sezal Özbek

Cemal Özbilen

KIRŞEHİR

Cafer Güneş

KİLİS

Doğan Güreş

KOCAELİ

Bülent Atasayan

İsmail Kalkandelen

Onur Kumbaracıbaşı

Hayrettin Uzun

BekirYurdagül

KONYA

Ahmet Alkan

Remzi Çetin

Necmettin Erbakan (Başbakan)

Mehmet Keçeciler

Mustafa Ünaldı

KÜTAHYA

Mustafa Kalemli (Başkan)

İsmail Karakuyu

Mehmet Korkmaz

MALATYA

Metin Emiroğlu

M. Recai Kutan(B.)

MANİSA

Abdullah Akarsu

TevfikDiker

Ayseli Göksoy

Sümer Oral

Ekrem Pakdemirli

Erdoğan Yetenç

MARDİN

Muzaffer Arıkan

Süleyman Çelebi

Mahmut Duyan

Hüseyin Yıldız

MUĞLA

Muğla Lale Aytaman

Mustafa Dedeoğlu

Fikret Uzunhasan

MUŞ

Erkan Kemaloğlu

NEVŞEHİR

AbdülkadirBaş

EsatKıratlıoğlu

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Murat Karayalçın

Biltekin Özdemir

Adem Yıldız

SİİRT

AhmetNurettin Aydın

Nizamettin Sevgili

SİNOP

Kadir Bozkurt 

Yaşar Topçu

SIVAS

MahmutIşık

Nevzat Yanmaz

Muhsin Yazıcıoğlu

ŞANLIURFA

Sedat Edip Bucak

Seyit Eyyüpoğlu

ŞIRNAK

Bayar Ökten 

MehmetTatar

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Nihan İlgün

Hasan Peker

Enis Sülün

TOKAT

Hanefi Çelik

Metin Gürdere

TRABZON

Eyüp Aşık

Yusuf Bahadır

Ali Kemal Başaran

İbrahimÇebi

TUNCELİ

Orhan Veli Yıldırım

UŞAK

Hasan Karakaya

VAN

Mustafa Bayram

Şerif Bedirhanoğlu

Mahmut Yılbaş

YALOVA

YaşarOkuyan

YOZGAT 

Yusuf Bacanlı

Lütfullah Kayalar

İsmail Durak Ünlü

ZONGULDAK

Veysel Atasoy

Tahsin Boray Baycık

Hasan Gemici

Osman Mümtaz Soysal

(Açık Üyelik)

KIRŞEHİR

TUTANAĞIN SONU





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












