



TBMM Tutanak Müdürlüðü




, 
 TÜRKİYE BÜYÜK MİLLET MECLİSİ
 TUTANAK DERGİSİ

 95’inci
Birleşim
 27
Haziran 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Emine Zeybek’in, 28 Haziran İzmit’in düşman
işgalinden kurtuluşunun 98’inci yıl dönümüne ilişkin gündem dışı konuşması
2.- Denizli Milletvekili Yasin Öztürk’ün, 20 Mart Acıpayam depremi
nedeniyle vatandaşların yaşadığı sorunlara ilişkin gündem dışı konuşması
3.- İstanbul Milletvekili Nazır Cihangir İslam’ın, 23 Haziran İstanbul
Büyükşehir Belediye Başkanlığı seçimi sonucunun demokrasi açısından
değerlendirmesinin yapılmasına ilişkin gündem dışı konuşması

IV.- AÇIKLAMALAR
1.- İzmir Milletvekili Mehmet Ali Çelebi’nin, 26-30 Haziran Özel
Güvenlik Görevlileri Haftası’na ilişkin açıklaması
2.- Mersin Milletvekili Hacı Özkan’ın, İŞKUR’un üniversite öğrencilerine
yönelik Sosyal Çalışma Programı’na ilişkin açıklaması
3.- Kütahya Milletvekili Ali Fazıl Kasap’ın, Kütahya ilinin sorunlarına
ve “Belki zulüm bizdense ben bizden değilim.” sözü vesileyle Rachel Corrie’yi
andığına ilişkin açıklaması
4.- Uşak Milletvekili Özkan Yalım’ın, 2019 yılı sonuna kadar 31 Mart ve
23 Haziran seçimleri öncesinde olduğu gibi akaryakıta gelen zamların ÖTV’den
karşılanmasını talep ettiklerine ilişkin açıklaması
5.- Gaziantep Milletvekili İmam Hüseyin Filiz’in, Gaziantep ili
Perilikaya Mahallesi Abdulkadir Yüksel Devlet Hastanesiyle ilgili basında yer
alan haberlere ve 27 Haziran Gaziantep Üniversitesinin kuruluşunun 32’nci yıl
dönümünü kutladığına ilişkin açıklaması
6.- Niğde Milletvekili Ömer Fethi Gürer’in, işçinin, çiftçinin ve
emeklinin alım gücünün düşmesinden etkilenen esnafın sorunlarının
giderilebilmesi için düzenlemeler yapılması gerektiğine ilişkin açıklaması
7.- Aksaray Milletvekili Ayhan Erel’in, Zeytin Dalı Herekâtı bölgesinde
şehit düşen Uzman Onbaşı Mikail Candan’a Allah’tan rahmet dilediğine ve Mikâil
Candan adının Bağlıkaya beldesindeki ilköğretim okuluna verilmesini talep
ettiğine ilişkin açıklaması
8.- İstanbul Milletvekili Ali Kenanoğlu’nun, 2 Temmuz Sivas Madımak
katliamının 26’ncı yıl dönümü vesilesiyle Madımak Otelinin ibret müzesi
olmasını Alevilerin ve katliam mağdurlarının talep ettiğine ilişkin açıklaması
9.- Nevşehir Milletvekili Faruk Sarıaslan’ın, 6000 sayılı Kanun uyarınca
sivil memurluğa geçirilerek sivil memur statüsünde emekli edilen uzman
erbaşların mağduriyitenin giderilmesi gerektiğine ilişkin açıklaması
10.- Kahramanmaraş Milletvekili İmran Kılıç’ın, herkesi milyonlarca uğur
böceğini barındırarak doğa turizmi açısından dikkatleri üzerine çeken Uludaz
Tepesi’ni görmeye davet ettiğine ilişkin açıklaması
11.- Kahramanmaraş Milletvekili Sefer Aycan’ın, üniversite mezunu
gençlerin KYK borçlarını ödeyebilmesi için faiz yükünden kurtarılması
gerektiğine ilişkin açıklaması
12.- Eskişehir Milletvekili Utku Çakırözer’in, Basın Kartı
Yönetmeliği’nin basın ve ifade özgürlüğünü kısıtlamanın aracı hâline getirildiğine
ilişkin açıklaması
13.- Bursa Milletvekili Erkan Aydın’ın, İSMEK’te part-time çalışan
öğretmenlerin sözleşmesinin yenilenmediğine ve İstanbul Büyükşehir
Belediyesinde derebeylik kuranları uyardıklarına ilişkin açıklaması
14.- Hatay Milletvekili Sabahat Özgürsoy Çelik’in, Fatih’ten sonra
ikinci sondaj gemisi Yavuz’u Akdeniz’e göreve uğurlamanın gururunu
yaşadıklarına ilişkin açıklaması
15.- Ordu Milletvekili Mustafa Adıgüzel’in, Tarım ve Orman Bakanı Bekir
Pakdemirli’nin 10 Nisan 2019 tarihinde Ordu ilinde gerçekleştirilen
Fındık Çalıştayı’nda verdiği sözleri tutmasını beklediklerine ilişkin
açıklaması
16.- Gaziantep Milletvekili Ali Muhittin Taşdoğan’ın, olumsuz iklim
koşullarının tarımsal üretimde verimliliğin düşmesine sebep olduğuna ve Antep
fıstığı üreticisinin desteklenmesi gerektiğine ilişkin açıklaması
17.- Trabzon Milletvekili Bahar Ayvazoğlu’nun, şehit Eren Bülbül'ün
anısına THY’nin rüya uçağına "Maçka" isminin verildiğine ilişkin
açıklaması
18.- Mersin Milletvekili Olcay Kılavuz’un, Hakk’ın rahmetine kavuşan
Nihat Çetinkaya’ya Allah’tan rahmet dilediğine ve şehit Eren Bülbül'ün anısına
THY’nin rüya uçağına "Maçka" isminin verildiğine ilişkin açıklaması
19.- Adıyaman Milletvekili Abdurrahman Tutdere’nin, Adıyaman ili Kömür
beldesinde bulunan lise binasının yetersizliği nedeniyle yaşanan mağduriyetin
giderilebilmesi için Millî Eğitim Bakanlığı ile Adıyaman Valiliğini göreve
davet ettiğine ilişkin açıklaması
20.- İzmir Milletvekili Murat Çepni’nin, 10 Ekim Ankara Garı katliamında
yaşamını yitirenler adına yapılan anıtın saldırıya uğradığına, katillerin ve
onları koruyanların hesap vermekten kurtulamayacağına ilişkin açıklaması
21.- Balıkesir Milletvekili İsmail Ok’un, seçim zamanında verilen
sözlerin tutularak Balıkesir Büyükşehir Belediyesi çalışanlarının mağdur
edilmemesi gerektiğine ve Belediyeyi iflas noktasına getiren yönetimi
kınadığına ilişkin açıklaması
22.- İstanbul Milletvekili Yavuz Ağıralioğlu’nun, TRT’nin eşit mesafede
yayın yapabilmesi, herkese söz hakkı tanıyabilmesi ve Türk milletinin
hassasiyetlerine ihtimam gösterecek ciddiyeti taşıyabilmesi gerektiğine ilişkin
açıklaması
23.- Sakarya Milletvekili Muhammed Levent Bülbül’ün, Türkiye'nin
egemenlik haklarına yönelik saldırılar ile siyasi oyunların olduğuna, Doğu
Akdeniz’de Türkiye’nin ve Kıbrıs Türklerinin haklarının yok sayılmaya çalışıldığına,
Bahreyn’de gerçekleştirilen “yüzyılın anlaşması” olarak ifade edilen planın
Filistinlilerin ve Filistin yönetiminin dışında yürütüldüğüne ilişkin
açıklaması
24.- İstanbul Milletvekili Hakkı Saruhan Oluç’un, Türkiye’de milyonlarca
insanın açlık ve yoksulluk sınırı altında yaşadığına, dünya Türkiye'deki
ekonomik krizi konuşurken Hazine ve Maliye Bakanı Berat Albayrak’ın verecek
cevabının olmadığına, Urfa’nın operasyon merkezi hâline getirildiğine,
işkenceci ve baskıcı mantığın uygulamaları sürdüğü müddetçe ne ekonomik krizin
aşılabileceğine ne siyasi alanda demokratikleşmenin gerçekleştirilebileceğine
ne de hukukun üstünlüğünün sağlanabileceğine ilişkin açıklaması
25.- Manisa Milletvekili Özgür Özel’in, 27 Haziran Ceyhan depreminin
21’inci yıl dönümüne, Parlamentonun inisiyatif alarak başta İstanbul olmak
üzere tüm Türkiye’de depreme karşı hazırlıkların yapılması gerektiğine,
Cumhuriyet Halk Partisi Grubu olarak, İstanbul İttifakı olarak 28 Haziran Cuma
günü hâkim karşısına çıkacak olan CHP İstanbul İl Başkanı Canan Kaftancıoğlu’na
sahip çıkacaklarına ilişkin açıklaması 
26.- Tokat Milletvekili Özlem Zengin’in, Ankara Emniyet Müdürlüğünde
cebir ve darbın yaşandığına dair herhangi bir izin olmadığının doktor
raporlarında belirtildiğine ve İnsan Haklarını İnceleme Komisyonu Başkanı Hakan
Çavuşoğlu’nun konuyla ilgili bilgilendirme toplantısı yapacağına, İstanbul
Milletvekili Nazır Cihangir İslam’ın yaptığı gündem dışı konuşmasındaki bazı
ifadelerine ilişkin açıklaması
27.- Millî Eğitim, Kültür, Gençlik ve Spor Komisyonu Başkanı Emrullah
İşler’in, Adana Milletvekili İsmail Koncuk’un 90 sıra sayılı Kanun Teklifi’nin
ikinci bölümü üzerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
28.- Düzce Milletvekili Ümit Yılmaz’ın, Düzce ili Akçakoca ilçesinde
28-30 Haziran tarihleri arasında yapılacak olan 17’nci Kültür, Turizm ve Fındık
Festivali’ne ilişkin açıklaması
29.- Adana Milletvekili Ayşe Sibel Ersoy’un, Adana Büyükşehir
Belediyesinde çalışan personelin sözleşmesinin feshedileceği iddialarına
ilişkin açıklaması 
30.- Ankara Milletvekili Servet Ünsal’ın, yanlış politikalar nedeniyle
dibe vuran sağlık ve sigorta sisteminin hizmet, kalite, süreklilik ve
verimlilik temelinde yeniden düzenlenmesi gerektiğine ilişkin açıklaması
31.- Balıkesir Milletvekili Yavuz Subaşı’nın, Balıkesir Milletvekili
İsmail Ok’un Genel Kurulu yanlış bilgilendirdiğine ilişkin açıklaması
32.- Afyonkarahisar Milletvekili Burcu Köksal’ın, Tarım ve Orman
Bakanlığına bağlı olarak çalışan orman işçilerinin bütçe olmadığı gerekçesiyle
işsiz bırakıldığına ilişkin açıklaması 
33.- Niğde Milletvekili Ömer Fethi Gürer’in, 27 Haziran Sözcü
gazetesinin kuruluşunun 12’nci yıl dönümünü kutladığına ilişkin açıklaması
34.- Malatya Milletvekili Veli Ağbaba’nın, TRT Genel Müdürü İbrahim
Eren’in MİT Müsteşarı yapılmasını önerdiğine ilişkin açıklaması
35.- Ankara Milletvekili Filiz Kerestecioğlu Demir’in, Polis
Akademisinin yayımladığı “Dünyada ve Türkiye'de Kadın Cinayetleri, Verileri ve
Analizler” adlı rapora ilişkin açıklaması
36.- Iğdır Milletvekili Habip Eksik’in, Iğdır Valiliğine bağlı Göç
İdaresi Genel Müdürlüğü Geri Gönderme Merkezinde ortaya çıkan verem vakalarıyla
ilgili Iğdır halkının açıklama yapılmasını beklediğine ilişkin açıklaması
37.- Şanlıurfa Milletvekili Ömer Öcalan’ın, Şanlıurfa ili Bozova ilçesi
Yaslıca Mahallesi’nde husumetli aileler arasında çıkan silahlı kavgada can
kaybı yaşandığına, vatandaşların elindeki silahların toplatılması ve heyelan
nedeniyle kapanan Birecik-Halfeti yolunun açılarak mağduriyetin giderilmesi
gerektiğine ilişkin açıklaması 
38.- Aksaray Milletvekili Ramazan Kaşlı’nın, Zeytin Dalı Herekâtı
bölgesinde şehit düşen Uzman Onbaşı Mikail Candan’a Allah’tan rahmet dilediğine
ilişkin açıklaması
39.- Ordu Milletvekili Cemal Enginyurt’un, kamudaki sözleşmeli 4/B’liler
ile ücretli öğretmenlerin kadro beklediğine ilişkin açıklaması
40.- İstanbul Milletvekili Nazır Cihangir İslam’ın, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması 
41.- Ordu Milletvekili Mustafa Adıgüzel’in, glikoz şurubundan sahte bal
üretiminin had safhaya ulaştığına, çıkarılacak mevzuatla sıkı denetimin
sağlanarak doğal bal üretiminin teşvik edilmesi gerektiğine ilişkin açıklaması
42.- Ankara Milletvekili Servet Ünsal’ın, Ankara Büyükşehir Belediyesine
bağlı Halk Ekmek AŞ’de yaşanan skandala ve yolsuzluk yapanların hukuken
bedelini ödemesi gerektiğine ilişkin açıklaması
43.- Manisa Milletvekili Özgür Özel’in, 27 Haziran eczacı Neşe
Gülersoy’u şehit edilişinin 40’ıncı yılında rahmetle andığına ilişkin
açıklaması 
44.- Sakarya Milletvekili Muhammed Levent Bülbül’ün, İstanbul
Milletvekili Yavuz Ağıralioğlu’nun görüşülmekte olan 90 sıra sayılı Kanun
Teklifi’nin 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
45.- Tokat Milletvekili Özlem Zengin’in, İstanbul Milletvekili Yavuz
Ağıralioğlu’nun görüşülmekte olan 90 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine,
kırmızı bültenle aranan kişiye TRT’nin mikrofon uzatamayacağına ve konunun
takipçisi olacaklarına ilişkin açıklaması
46.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
47.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
48.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin tekraren açıklaması
49.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
50.- İstanbul Milletvekili Yavuz Ağıralioğlu’nun, Tokat Milletvekili
Özlem Zengin’in yaptığı açıklamasındaki bazı ifadelerine ve devletin
kurumlarına itibarı örselememek gerektiğine ilişkin açıklaması
51.- Mersin Milletvekili Fatma Kurtulan’ın, ülkenin ihtiyacının barışı
tesis etmek ve demokratik anayasa yapmak olduğuna ilişkin açıklaması
52.- Manisa Milletvekili Özgür Özel’in, hatırlatılacak, söylenilecek ve
ortalama ahlaktaki bir siyasetin utanacağı çok şey olduğuna ilişkin açıklaması
53.- Tokat Milletvekili Özlem Zengin’in, inanmadığı hiçbir şeyi
söylemediğine ve önemli olanın beyan olduğuna ilişkin açıklaması
54.- Mersin Milletvekili Fatma Kurtulan’ın, İstanbul Milletvekili Yavuz
Ağıralioğlu’nun görüşülmekte olan 90 sıra sayılı Kanun Teklifi’nin 12’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
55.- Manisa Milletvekili Erkan Akçay’ın, 25 Haziran eczacı Cemil
Çöllü’yü şehit edilişinin 40’ıncı yıl dönümünde, 27 Mayıs eski Gümrük ve Tekel
Bakanı Gün Sazak’ı şehit edilişinin 39’uncu yıl dönümünde ve görevleri başında
saldırıya uğrayarak şehit edilen MHP il, ilçe ve belediye başkanlarını rahmetle
andığına ilişkin açıklaması
56.- Gaziantep Milletvekili İmam Hüseyin Filiz’in, tematik liselerin
kurulup kurulmayacağını ve Gaziantep ilinde de kurulmasının düşünülüp
düşünülmediğini Millî Eğitim Bakanlığı yetkililerinden öğrenmek istediğine
ilişkin açıklaması
57.- Ankara Milletvekili Filiz Kerestecioğlu Demir’in, ekonomik kriz
nedeniyle Millî Eğitim Bakanlığı bütçesinde kesintiler yapılırken, öğretmenler
atama beklerken, çocuklar kaynak yetersizliği nedeniyle kaliteli eğitim
alamazken misyonerlik faaliyetleri, emperyalist hayaller için mi para
harcandığını öğrenmek istediklerine ilişkin açıklaması
58.- Antalya Milletvekili Feridun Bahşi’nin, Hakk’ın rahmetine kavuşan
ülkücü hareketin yolbaşçılarından Nihat Çetinkaya’ya Allah’tan rahmet
dilediğine ilişkin açıklaması
59.- Ankara Milletvekili Servet Ünsal’ın, yurttaşlarımızın insanca
yaşayabildiği, emeğinin karşılığını alabildiği ekonomik yapı için adımlar
atılması gerektiğine ilişkin açıklaması
60.- Tokat Milletvekili Özlem Zengin’in, Balıkesir Milletvekili İsmail
Ok’un görüşülmekte olan 90 sıra sayılı Kanun Teklifi’nin 15’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
61.- Balıkesir Milletvekili İsmail Ok’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
62.- Tokat Milletvekili Özlem Zengin’in, Kütahya Milletvekili Ali Fazıl
Kasap’ın görüşülmekte olan 90 sıra sayılı Kanun Teklifi’nin 17’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
63.- Sakarya Milletvekili Muhammed Levent Bülbül’ün, Ankara Milletvekili
Yıldırım Kaya’nın görüşülmekte olan 90 sıra sayılı Kanun Teklifi’yle ilgili
oyunun rengini belli etmek üzere aleyhte yaptığı konuşmasındaki bazı
ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, standardı
tutturmak ve itirazları önlemek amacıyla belirlediği konuşma sürelerine
uyulması konusunda grup başkan vekillerinden anlayış beklediğine ilişkin
konuşması

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) 
27 Haziran 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: Rümeysa KADAK (İstanbul), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 95’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, İzmit’in kurtuluşu münasebetiyle konuşma yapmak isteyen Kocaeli
Milletvekili Emine Zeybek’e aittir.
Buyurun
Sayın Zeybek. (AK PARTİ sıralarından alkışlar) 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Emine Zeybek’in, 28 Haziran İzmit’in düşman
işgalinden kurtuluşunun 98’inci yıl dönümüne ilişkin gündem dışı konuşması
EMİNE
ZEYBEK (Kocaeli) – Sayın Başkan, değerli milletvekilleri; 28 Haziran İzmit’in
düşman işgalinden kurtuluşu hakkında söz almış bulunmaktayım. Gazi Meclisimizi
ve bizi izleyen vatandaşlarımızı saygıyla selamlıyorum.
Tarih
boyunca birçok medeniyete ev sahipliği yapan ilimiz, Orhan Gazi zamanında ünlü
Türk komutanlarımızdan biri olan Akça Koca tarafından fethedilmiştir. Mondros
Mütarekesi’nin ardından İngilizler İstanbul’u işgal ettikten kısa bir süre
sonra, 26 Nisan 1920 tarihinde İzmit’i de resmen işgal ettiler. İngilizler bu
dönemde, Kuvayımilliye’ye yardım ettikleri gerekçesiyle İzmit’in ileri
gelenlerini tutukladılar; Tabakhane Mahallesi halkını İzmit’in dışına sürdüler;
“Eşek Meydanı” denen yerde, köylerine dönmekte olan insanları öldürdüler; ölüm
cezası verdikleri kişileri halkın gözü önünde kurşuna dizdiler; Kuvayımilliye
direnişini kırmak için İzmit’i bombardımana tuttular.
27
Ekim 1920 tarihinde Yunanlılar da İzmit’i işgal etti ve bir süre sonra
İzmit’ten İngilizler tamamen çekilip, çekildikleri yerleri Yunanlılara
bıraktılar. Yağma ve katliamlar doruk noktasına ulaşmıştı. Büyük Millet
Meclisine bilgi veren Dâhiliye Vekili, o dönemki İçişleri Bakanı Ali Fethi Bey,
bu korkunç gerçeğin rakamlarını dile getirmiştir; İzmit, Adapazarı, Karamürsel,
Kandıra, Yalova, İznik ve çevresinde Yunan askerleri, Rum ve Ermeni çeteleri
toplam 1.194 kişiyi şehit etmiş, 151 kişiyi yaralamıştır. Ayrıca, çok sayıda
esir ve kayıplarımızın olduğunu vurgulamıştır.
Bu
topraklar, adı bilinmeyen yüzlerce kahraman çıkardı. Yahya Kaptan, Kara Fatma
(namıdiğer Fatma Seher Hanım) Ahmet Fuat Bey ve İpsiz Recep Emice gibi
kahramanlarımızı saygıyla anıyor, İzmit’in düşman işgalinden kurtuluşunu
kutluyor, bugünlere gelmemize vesile olan, başta Gazi Mustafa Kemal Atatürk
olmak üzere silah arkadaşlarını ve aziz şehitlerimizi, ayrıca, ebediyete
intikal etmiş olan gazilerimizi bir kez daha dualarla anıyorum. (CHP
sıralarından alkışlar) 
Sayın
Başkan, değerli milletvekilleri; Kocaeli ilimiz, Avrupa’yı Asya ve Orta
Doğu’ya, İstanbul’u Anadolu’ya bağlayan önemli bir stratejik konumdadır.
Yüzölçümü bakımından ülkemizin en küçük 6’ncı ili olmasına rağmen genel bütçe
ve vergi gelirleri açısından devlet bütçesine en çok katkı yapan 5 ilden
biridir. Yalnızca Türkiye için değil, dünya için de önemli bir örnektir.
Kocaeli, bünyesinde barındırdığı 400 adet birinci sınıf, yaklaşık 7 bin adet
ikinci ve üçüncü sınıf gayrisıhhi müessese ve kurulan ve kuruluş çalışmaları
devam eden 16 adet OSB’si ve 4 adet teknoparkıyla bir sanayi kenti. 2
üniversitesi, TÜBİTAK Marmara Araştırma Merkezi, Türkiye Sanayi Sevk ve İdare
Enstitüsü ve Bilişim Vadisiyle bir bilim kenti. 
Kocaeli,
Karadeniz ve Marmara Denizi’ne olan kıyıları, İstanbul metropolüne olan
yakınlığı, tarihî eserleri, müzeleri, Mimar Sinan’ın eseri olan camileri, saat
kulesi, doğal güzellikleri, plajları, yaylaları, trekking parkurları, Seka
Park’ı, Kocaeli Fuarı, Uluslararası İnterteks Fuarı, Kartepe Kayak Merkezi,
mesire alanları, Sapanca Gölü, çok sayıda tabiat parkı, Darıca Faruk Yalçın
Hayvanlar Âlemi ve Botanik Bahçesi, Harikalar Sahili, alışveriş merkezleri,
kültür merkezleri, Gölkay Parkı, alternatif turizm çeşitlerine imkân sunan
nitelikli turizm tesisleri, sahillerinde bulunan balık lokantaları, dünyaca
tanınan Hereke halıları, kente özgü pişmaniyesi, Karamürsel sepeti, Kandıra
bezi, Çenesuyu, Eşme ayvası ve birçok kültür ve turizm değerleriyle ticaret, sanayi,
bilim, kültür, turizm ve sanat açısından marka bir şehir konumundadır. 
On
beş yıl öncesine kadar Kocaeli’den geçerken Körfez’in kokusundan burunların
tıkandığı gri şehirden bugün mavi bayraklı plajlarında denize girilen,
Karamürsel’den Hereke’ye kadar sahil boyu yürüyüş ve bisiklet yollarının
bulunduğu, yeşil ile mavinin buluştuğu bir şehirden bahsediyoruz. 
Kocaeli’nin
çehresini değiştiren, marka şehir hâline getiren Kocaeli Büyükşehir Belediyesi
ve ilçe belediyelerimize hizmetlerinden dolayı teşekkür ediyorum. 
Her
yönüyle hayran kalacağınız Kocaeli’mize siz değerli milletvekillerimizi ve
halkımızı davet ediyor, Genel Kurulu saygıyla selamlıyorum. (AK PARTİ
sıralarından alkışlar) 
VELİ
AĞBABA (Malatya) – Vekilim, Fatma Hürriyet Kaplan’ı da kutla bir.
BAŞKAN
– Teşekkürler Sayın Zeybek. 
Gündem
dışı ikinci konuşma, Acıpayam depremi nedeniyle vatandaşlarımızın yaşadığı ve
devam eden sorunları hakkında söz isteyen Denizli Milletvekili Yasin Öztürk’e
aittir. 
Buyurun
Sayın Öztürk. (İYİ PARTİ sıralarından alkışlar) 
Süreniz
beş dakikadır. 
2.- Denizli Milletvekili Yasin Öztürk’ün, 20 Mart Acıpayam depremi
nedeniyle vatandaşların yaşadığı sorunlara ilişkin gündem dışı konuşması
YASİN
ÖZTÜRK (Denizli) – Sayın Başkan, değerli milletvekilleri; adı üzerinde, gündem
dışı söz aldım. Belki ülke ve Meclisimizin bu gündem yoğunluğunda gündem dışı
ama memleketimizin güzel ilçesi Acıpayam’da hâlâ gündemde olan bir konuya
değinmek için, Acıpayam depremi nedeniyle, vatandaşlarımızın yaşadığı devam
eden sorunlarıyla ilgili önemli bir konu. Yüce heyetinizi ve depremden zarar
gören hemşehrilerimi saygıyla selamlıyorum.
Bildiğiniz
gibi, Denizli’nin Acıpayam ilçesi 20 Martta meydana gelen 5,5 şiddetindeki
depremle sarsıldı. Allah’a şükür, depremde can kaybımız yok ama -kesin hasar
tespitlerine göre- 1.246 adet konutta ağır hasar, toplamdaysa 2.309 adet
taşınmazda hasar tespiti yapılmıştır. Tam da 31 Mart seçimlerinden on bir gün
önce meydana gelen deprem nedeniyle, sağ olsunlar, devlet büyüklerimiz “Geçmiş
olsun.” demek ve hasarı yerinde tespit üzere bölgeyi ziyaret ettiler. Ben de
buradan bölgemizi teşrif eden sayın bakanlara hemşehrilerim adına
teşekkürlerimi bildirmek isterim. Ancak keşke deprem hasarları, yaraları
“Geçmiş olsun.” ve “Teşekkür ederim.” hassasiyetiyle çözülebilecek kadar kolay
olsaydı ve vatandaşlarımızın depremden kaynaklı sorunları bölgeyi ziyaret eden
bakanların verdiği sözlerle birlikte seçimlere malzeme olmasaydı. Depremin
ardından belki seçim, belki depremin halkın üzerinde yarattığı moral
bozukluğunu hafifletmek adına AFAD, Acıpayam’ın afet bölgesi ilan edilmesine
karar verdi. Denizli Valiliğimiz de 5 Nisanda bir açıklama yaparak bölgenin
İçişleri Bakanlığı tarafından “genel hayata etkililik” kapsamına alındığını
duyurdu. Buraya kadar her şey normal ve olması gerektiği gibi ancak sonrasında
yaşananlar ne mevzuata uygun bir şekilde ilerliyor ne de çözüm bulunuyor. Vali
bir şehirdeki en büyük mülki amirdir ve valinin verdiği söze halk şahsının sözü
diye değil, devlet babanın sözü diye bakar. Dolayısıyla valileri de
itibarsızlaştırıyorsunuz. 7269 sayılı Kanun, afetlerden etkilenen yerleşkelerin
o yerin genel hayata etkililiği, afete maruz bölgelerin tespiti ile bu
bölgelerde yapılacak yerleşme ve yapılaşmalarda uyulması gereken koşulları
belirlemekte ve esaslarını hükme bağlamakta. 4123 sayılı Kanun’sa, tabii afet
nedeniyle meydana gelen hasar ve tahribata ilişkin hizmetlerin yürütülmesini
düzenlemekte. Kanunun aslında özeti şu: Devlet herhangi bir afete maruz kalan
vatandaşını afet bölgesi ilan ederek korur, mağdur etmez, yaralarını sarar.
Kanun da bizim altına imza attığımız devlet sözümüz. Eski usulde, kararı
Bakanlar Kurulu alır, Cumhurbaşkanı onaylar ve Resmî Gazete’de yayımlanırdı.
Şimdi ise Cumhurbaşkanlığı kararnamesi yeterli olacaktır. “Yeterli olacaktır.”
diye özellikle diyorum, bürokrasinin azalması ve hizmetin hızlandırılması
gerekçesiyle bu yapıya geçilmiş ve kanunda yapılan bütün düzenlemelerle yürütme
görevi Cumhurbaşkanına verilmiştir ancak Cumhurbaşkanlığı kararnamesi
imzalanmamıştır ama sözde afet bölgesi ilan edilen Acıpayam hâlâ esasen afet
bölgesi sayılmamıştır. Ayrıca, depremden sonra bakanlarımızın vatandaşlara
verdiği sözler de tutulmamıştır çünkü afet bölgesi ilan edilmesiyle birlikte
esnafın Halk Bankasına olan borçlarının ertelenmesi gerekirdi, ertelenmemiştir;
SGK, vergi, kredi, esnaf kefalet borçlarının ertelenmesi gerekirdi,
ertelenmemiştir. Bölge tarım bölgesidir, Ziraat Bankası, TİGEM ve tarım kredi
kooperatiflerine olan mevcut borçların üç yıl süreyle ertelenmesi gerekirdi,
ertelenmemiştir. 657 sayılı Kanun’a tabi personele fazla çalışma ücretinin 2
katını geçmemek kaydıyla fazla çalışma ücreti verilmesi gerekirdi,
verilmemiştir. Belediyenin tabii afet nedeniyle toplayamadığı emlak vergisi
dâhil, açık gidermek amacıyla yardım yapılmış mıdır? Yapılmamıştır. Toplu konut
projelerinin üç ay içinde hazırlanacağını, mağdur olan vatandaşların ev sahibi
olacağını büyük müjde gibi veren siyasiler verdikleri sözleri unutmuşlardır.
Velhasıl, afet bölgesi ilanıyla devlet sözü yerine getirilmemiştir. Ne
yapılmıştır, onu da söyleyeyim: Sadece göz boyanmıştır. 
Çözülebilecek
çok küçük bir sorun bile vatandaşlarımız için eziyet hâline gelmiştir. Örneğin,
yıkım kararı alınan bir binada elektrik, su gibi aboneliklerin iptali için
DASK’ı olanlardan DASK tahliye raporu istiyor ama AFAD da belediye de özel
elektrik şirketi de “Böyle bir rapor veremeyiz.” diye vatandaşı iki arada bir
derede bırakıyor. 8/8 hasarı olan yapılar yıkıldı ancak 8/6 hasarlı yapıların
hâlâ yıkımı yapılmadı. 
Acıpayam
Sosyal Yardımlaşma ve Dayanışma Vakfı hesabına takdiri vakfa bırakılmak üzere
200 bin TL’nin üzerinde serbest tahsis olmak üzere toplam 1 milyon 400 bin lira
kaynak aktarılmıştır. Artçı sarsıntıların devam etmesi nedeniyle Acıpayam
Kaymakamlığı ilgili bakanlığa bir yazı yazarak bu paranın temel ihtiyaçların
karşılanmasına bile yetmeyeceğini bildirerek 2 milyon 500 bin ek kaynak
talebinde bulunmuştur ancak yazıyla yapılan talep yazılı cevapla fon tarafından
reddedilmiştir. Afet Kanunu’na atıf yapılan ilgili bakanlıkların kanun ve
yönetmeliklerinin birçoğunda…
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi tamamlayın Sayın Öztürk.
YASİN
ÖZTÜRK (Devamla) - …afet tarihinden itibaren üç ay içinde müracaattan
bahsedilmektedir ve üç aylık süre doldu. 
Bu
arada, rahmetli Denizli Milletvekilimiz Kazım Arslan Bey’in verdiği son kanun
teklifi Acıpayam depremiyle ilgili afet bölgesi ilan edilmesi üzerineydi. En
azından rahmetli milletvekilimizin vasiyeti olarak görüp bu konuyu bir an evvel
gündeme alalım.
Vatandaşlarımızın
artık siyasilerden bir tek talebi vardır: Ya bize verdiğiniz sözleri yerine
getirin ya da kesin bir dille afet bölgesi yapıp yapmayacağınızı netleştirin ki
devlet babadan umudumuzu kesip kendi çabalarımızla yaralarımızı kendimiz
saralım.
Bu
arada dikkate alınır mı bilinmez ama Acıpayamlı gençlerin de ayrıca bir talebi
var. Acıpayam’da deprem sonrası okullar bir ay tatil oldu, özellikle
üniversiteye hazırlanan öğrenciler hem depremin verdiği moral bozukluğu hem de
okulların kapanması nedeniyle sınava yeterince hazırlanmadı. Bu nedenle,
Acıpayamlı öğrenciler kendilerinin ek puanla desteklenmesini talep ediyor.
Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Teşekkürler Sayın Öztürk.
Gündem
dışı üçüncü konuşma, 23 Haziran İstanbul seçimlerinin demokrasi açısından
değerlendirmesiyle ilgili olarak söz isteyen İstanbul Milletvekili Nazır
Cihangir İslam’a aittir.
Buyurun
Sayın İslam. (CHP sıralarından alkışlar)
Süreniz
beş dakikadır.
3.- İstanbul Milletvekili Nazır Cihangir İslam’ın, 23 Haziran İstanbul
Büyükşehir Belediye Başkanlığı seçimi sonucunun demokrasi açısından
değerlendirmesinin yapılmasına ilişkin gündem dışı konuşması
NAZIR
CİHANGİR İSLAM (İstanbul) – Sayın Başkan, değerli milletvekili arkadaşlarım bundan
iki yıl önce yine bugünlerde Sayın Kemal Kılıçdaroğlu’nun başlattığı “adalet
yürüyüşü”ne hep birlikte katılmıştık ve bütün parkuru da ben kendileriyle
birlikte yürümüştüm. Bu milletin yüzde 85’inin tasvibini gördük. Bize “Adalet
yollarda aranmaz.” dendi, “Spor yapıyorsunuz.” dendi, kampımıza gübre döküldü,
yollarımıza mermi bırakıldı, tehdit edildik, hakarete uğradık ama yine de tek
sloganımız “Hak, hukuk ve adalet” oldu. (CHP sıralarından alkışlar)
Şunu
sormuştunuz: “Ee, sonra ne olacak? Yani bunun gerisi ne?” İşte bunun gerisi ve
bunun cevaplarından bir tanesi de son İstanbul seçimidir arkadaşlar,
tekrarlanan İstanbul Büyükşehir Belediye Başkanlığı seçimidir. 
Ben,
buradan, adaleti ayakta tutan aziz milletimize şükranlarımı sunuyorum. 
Çok
değerli arkadaşlar, hak, hukuk ve adalet anlayışının somut şekli çoğulcu
demokrasidir. Hepinizin bildiği gibi, insan haklarının güvence altına alındığı,
hukuk devletinin işlerlikte olduğu, şeffaf bir yönetimin işbaşında olduğu,
hesabın sorulabildiği ve hesabın tereddütsüz verildiği bir ortamda dürüst ve
özgür seçimlerle yönetimin belirlenmesi çoğulcu demokrasidir. Bu şartların
hepsi tek tek gerek şart olmakla birlikte, ancak ve ancak bunların hepsi
birlikte olduğunda, biz, çoğulcu demokrasi için yeter şartı bulabiliriz. 
Değerli
arkadaşlarım, bizler ilk seçimlerimizi, ciddi seçimlerimizi 1840’larda yaptık.
Mahalle meclislerini seçtik ve bu mahalle meclisleri, mali, idari ve asayişle
ilgili sorunlara el atıyordu, onlara çözüm üretiyordu. Yani seçimler, siyasi
tarihimiz boyunca süregelen vesayet anlayışı karşısında halkımız için daima bir
sığınak olmuştur. 
Sevgili
AK PARTİ’liler, seçimler sizin de içinden neşet ettiğiniz sessiz yığınların
taleplerinin ve siyasetinin meşruiyet zemini oldu ama şu son seçimde, aziz
millet, önce 13.500 oyla kulağınızı çekti, almadınız, bu sefer 806 bin oyla
-çok özür dilerim- ense kökünüze bir tokat patlattı. 
Değerli
arkadaşlar, 31 Mart seçimlerinin iptali, sessiz yığınlara, bu adil ve güzel
geleneğe ve seçimler tarihimize yapılan -kibarca söylüyorum- en büyük
sadakatsizliktir. 
Değerli
arkadaşlarım, aziz milletimizin emaneten verdiği mührü doğru kullanmadığınız
için, millet, bu mührü, hem Sayın Cumhurbaşkanının hem sizlerin hem de Yüksek
Seçim Kurulunun elinden aldı ve millet, bu mührü son seçimde kendisi bastı,
Sayın İmamoğlu’nun Başkanlığını onayladı. 
Değerli
arkadaşlarım, evet, bu millet daima kritik noktalarda kaderimize el koymuş ve
doğru olanı yapmıştır. Bundan hepimiz dersimizi almak durumundayız. Cezanızı
millet kesmiştir. 
Ceza
deyince aklıma “rap” sanatçısı Ceza geldi, bir de Mercan Dede. “800” adlı çok
güzel bir parçaları var. Parçanın adı neden 800 anlayamadım ama korkunç bir
kombinasyon, sufi müzik ile “rap”in birleştiği bir kombinasyon. Belki de şu
yüzden 800 ismini alıyor: Bir defa dinlediniz mi 800 defa dinleme riskini âdeta
üstlenmiş oluyorsunuz.
Sayın
Başkan, ben, rap sanatçısı Ceza’nın ve Mercan Dede’nin davet edilmesini sizden
istirham ediyorum, bunu Başkanlık Divanına iletiniz. Ama 600’ümüzün birden
onları dinlemesini talep ediyorum. Aslında ilmin ve sanatın ayağına gidilir,
ilim ve sanat ayağa çağrılmaz; bu terbiyeyi almış birisiyim ama en azından
güvenlik endişesini anlatırsak belki gelip, lütfedip burada hepimize bir konser
verebilirler.
BAŞKAN
– Bu talebi iletin Sayın İslam, ben de destek olayım. (CHP sıralarından
alkışlar)
NAZIR
CİHANGİR İSLAM (Devamla) – Sağ olun efendim.
Çünkü
şunu diyor değerli arkadaşlarım: “Şu koskoca âlemde yalnız bir kulum.” Ve şöyle
bitiriyor: “İrfan gönül almaktır seferin bitmeden.” İşte bu yüzden bu insanları
çok seviyorum.
MELİHA
AKYOL (Yalova) – Emredersiniz kadı efendi!
NAZIR
CİHANGİR İSLAM (Devamla) – Dinleyiniz. Sizden sadece ve sadece dinlemenizi
istirham ediyorum.
Sayın
Başkan, aslında konuşmamın en güzel yerine geldim ama sürem bitti, bana ilave…
(Mikrofon
otomatik cihaz tarafından kapatıldı) 
BAŞKAN
– Bir dakika daha süre ilave ediyorum Sayın İslam, buyurun.
NAZIR
CİHANGİR İSLAM (Devamla) – Değerli arkadaşlarım, size sesleniyorum: Yalnızız.
Şu açıdan yalnızız: Öyle bir ulemamız veya ulema denilen kitle var ki
-sahihlerini tenzih ederim- öyle mürşit geçinenler var ki sultan sofrasına
oturup insanlara zulmü desteklemeye davet ediyor; bu yüzden yalnızız.
Moralinizi
bozmayın, bu ahir zamanda birbirimize tutunarak, birbirimizin el feneri olarak
yolumuza devam edeceğiz. Ama önemli olan, zulme destek vermemek ve sultan
sofrasına oturmamak. Oturanların da sözüne itibar etmemeli. Eğer bana
inanmıyorsanız Ebu Hanife’yi dinleyin, İmam Şafii’yi dinleyin ve İmam Cafer’i
dinleyin.
Değerli
arkadaşlarım, yine geçen sene son konuşmalardan biri değil, son konuşma bana
nasip olmuştu.
(Mikrofon
otomatik cihaz tarafından kapatıldı) 
NAZIR
CİHANGİR İSLAM (Devamla) – Toparlayabilir miyim?
BAŞKAN
– Sayın İslam, bir dakika daha süre vereceğim, şunun için: Bugün bir dakikadan
fazla ek süre vermeyeceğim ama Mecliste grubu bulunmayan partilerin
milletvekillerinin konuşma imkânları sınırlı, o nedenle kendilerine bazı
kolaylıklar sağlanması gerektiğini düşünüyorum. O nedenle bir dakika daha süre
veriyorum Sayın İslam. (CHP sıralarından alkışlar)
Buyurun.

NAZIR
CİHANGİR İSLAM (Devamla) – Çok teşekkür ederim, sağ olun efendim.
Evet,
son konuşmayı yapmıştım ve bütün iyi niyetimle “Arkadaşlar dağlara çıkın
düşünün.” demiştim. İyidir dağlara çıkmak, düşünmek. Bunu yineliyorum. Beni
davet ederseniz gelirim, birlikte düşünürüz, birlikte konuşuruz, birlikte
dertleşiriz. Ama şunu görüyorum ki: Hiç ders alınmamış.
Değerli
arkadaşlarım, bakın, tek bir insana bütün ülkenin yetkisini veriyoruz, bu
Meclisin yetkilerini sınırlandırıyoruz ama belediye başkanlarının yetkilerini
âdeta belediye meclislerinde tırpanlamaya çalışıyoruz. Bunlar eski siyaset.
Bunlardan vazgeçmeniz gerekiyor ama görünen o ki muhtemelen dinlemeyeceksiniz,
muhtemelen vazgeçmeyeceksiniz. Gideceksiniz diyordum, bana kızıyordunuz ama
artık gidiyorsunuz, göç başladı. Değerli arkadaşlarım, gidiyor olduğunuz
ortada. 
(Mikrofon
otomatik cihaz tarafından kapatıldı) 
NAZIR
CİHANGİR İSLAM (Devamla) – Yalnız ve yalnız şunu hatırlatmak istiyorum: Bu
gidiş ani ve sarsıntılı mı olacak, yoksa intibak etmenize vesile mi olacak,
buna da millet karar verecek.
Hepinize
saygılarımı sunuyorum, sağ olun. (CHP sıralarından alkışlar) 
BAŞKAN
– Teşekkürler Sayın İslam.
Değerli
milletvekilleri, şimdi sisteme giren ilk 20 milletvekiline yerlerinden birer
dakika süreyle söz vereceğim, daha sonra grup başkan vekillerinin söz
taleplerini karşılayacağım.
Sayın
Çelebi…
IV.- AÇIKLAMALAR
1.- İzmir Milletvekili Mehmet Ali Çelebi’nin, 26-30 Haziran Özel
Güvenlik Görevlileri Haftası’na ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Özel
Güvenlik Haftası’ndayız. Sayıları 320 bine varan özel güvenlik camiasını
kutluyorum. Onlar, saldırı ve saldırganların ilk hedefindeler, tehlikeli iş
sınıfındalar, özlük hakları iyileştirilmelidir. 5188 sayılı Kanun’da özlük
hakları yer almamaktadır, düzenlenmelidir. Yaptıkları iş küçümsenmektedir,
saygı görmemekteler. Yöneticileri zaman zaman kanunun verdiği yetkiyi aşan
emirler vermektedir. Hem vatandaşla karşı karşıya gelmekte hem de sorun çıkarsa
sorumlu olmaktalar. Adli vaka meydana gelirse güvenlikçilerimize yeterli destek
verilmemektedir. Kadrolu güvenlik görevlilerine avukat desteği var, taşerona
bağlıysa yok. Ekipman yetersizliği nedeniyle mevsimsel etkilere karşı
korunmasızlar. Farklı işlerde çalıştırılmaktalar. Kolluk kuvvetlerinin en büyük
destekçisi özel güvenlikçilerimizi unutmayalım diyorum. Onların deyişiyle “Özel
güvenlik her yerde, görmezden gelme.”
Teşekkürler.

BAŞKAN
– Sayın Özkan…
2.- Mersin Milletvekili Hacı Özkan’ın, İŞKUR’un üniversite öğrencilerine
yönelik Sosyal Çalışma Programı’na ilişkin açıklaması
HACI
ÖZKAN (Mersin) – Teşekkürler Sayın Başkan.
Üniversite
öğrencilerinin çalışma hayatıyla tanışmalarını sağlamak ve onlara çalışma
disiplini kazandırmak maksadıyla düzenlenecek sosyal çalışma programları
başvuruları 25 Haziranda başladı ve dört gün sürecek. Gençlerimizi geleceğe
hazırlamayı hedefleyen program, yeni aktif iş gücü piyasası araçlarından biri
olacak. Bu program sayesinde gençlerimiz sosyal sorumluluk bilinçlerini artırıp
yaz tatillerini verimli bir şekilde değerlendirecekler. Ayrıca, cep
harçlıklarını çıkaracaklar ve emekliliklerine sayılacak sigortaları yapılacak.
Takım içinde çalışma, organize olabilme, iletişim kurabilme gibi sosyal
bilinçlerini geliştirecek ve mezun olduktan sonra gençlerimizin iş hayatına
girişlerini kolaylaştıracak. 
Projenin
gerçekleştirilmesinde büyük emeği olan Aile, Çalışma ve Sosyal Hizmetler
Bakanımıza teşekkür ediyor, gençlerimizin programlarının hayırlı olmasını
diliyor, Genel Kurulu saygıyla selamlıyorum. 
BAŞKAN
– Sayın Kasap…
3.- Kütahya Milletvekili Ali Fazıl Kasap’ın, Kütahya ilinin sorunlarına
ve “Belki zulüm bizdense ben bizden değilim.” sözü vesileyle Rachel Corrie’yi
andığına ilişkin açıklaması
ALİ
FAZIL KASAP (Kütahya) – Teşekkürler Sayın Başkanım.
Her
yere yol yapıldı ama Kütahya unutuldu, yüzde 65-70 oranında oy veren Kütahya’yı
unuttunuz. Simav yolu, Domaniç yolu, Emet-Tavşanlı yolu, Emet-Hisarcık-Gölcük
yolu, Balıkesir yolu; hepsine ya başlanmadı ya yarım kaldı. Hızlı tren vadedilmişti,
yalan oldu, çok hızlı geçtiği için geçti gitti. Şehir hastanesi hâlâ
yapılamadı, doktorsuz ilçe hastaneleri mevcut. En son seçimde Kütahya’da
kaybettiniz, belediyeyi yerel seçimlerde kaybettiniz. Bir sonraki seçimde daha
ciddi bir ceza kesilecek kanaatindeyim. “Zulüm bizdense ben bizden değilim.”
sözü belki size bir şeyler hatırlatıyordur. Bu vesileyle Rachel Corrie’yi de
tekrar anıyorum.
Teşekkürler.

BAŞKAN
– Sayın Yalım…
4.- Uşak Milletvekili Özkan Yalım’ın, 2019 yılı sonuna kadar 31 Mart ve 23
Haziran seçimleri öncesinde olduğu gibi akaryakıta gelen zamların ÖTV’den
karşılanmasını talep ettiklerine ilişkin açıklaması
ÖZKAN
YALIM (Uşak) – Teşekkür ediyorum Sayın Başkan.
Sayın
Başkan, çok değerli milletvekili arkadaşlarımız; bizi izleyen tüm vatandaşlarımıza
seslenmek istiyorum: 31 Mart ve 23 Haziran seçimleri öncesi Enerji Bakanlığı ve
Maliye Bakanlığı akaryakıta gelen tüm zamları ÖTV’den karşılıyordu. Seçim
bittikten bir gün sonra motorine 22 kuruşluk zam yapıldı. Ekonominin bu kadar
kötü olduğu bir ortamda milletimiz çok zor durumdadır. Hem ticaretle uğraşan
vatandaşlarımız hem de tüm vatandaşlarımız bu zammın karşısında çok daha fazla
ezilecektir. Ekonominin daha da kötüye gitmemesi, piyasaların kilitlenmemesi
adına bu tarihten itibaren, en azından 2019 yılı sonuna kadar akaryakıta gelen
zamların tekrar ÖTV’den karşılanmasıyla ilgili gerekli talebimizi sunuyorum.
Teşekkür
ederim.
BAŞKAN
– Sayın Filiz…
5.- Gaziantep Milletvekili İmam Hüseyin Filiz’in, Gaziantep ili
Perilikaya Mahallesi Abdulkadir Yüksel Devlet Hastanesiyle ilgili basında yer
alan haberlere ve 27 Haziran Gaziantep Üniversitesinin kuruluşunun 32’nci yıl
dönümünü kutladığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Sağlık
Bakanlığına sormak istiyorum: Gaziantep’te Perilikaya semtinde yapılan 300
yatak kapasiteli Abdülkadir Yüksel Devlet Hastanesiyle ilgili olarak basında
yer alan haberlere göre, 14 Mayıs 2018 tarihinde geçici kabulün yapıldığı ancak
kesin kabulün niçin yapılmadığı konusunda kafalarda sorular oluşmaktadır.
Jeoloji Mühendisleri Odasının raporuna göre, yapılan zemin etütlerinde 2,5
metre ile 5 metre arasında değişen seviyelerde yer altı suyunun olduğu, A blok
altında kazık temel uygulandığı, drenaj sisteminin doğru yapılmadığı, yer altı
suyu içeriğinde kimyasal tuzların tespit edildiği, bunun da yapı güvenliği
açısından çok önemli olduğu vurgulanmıştır. Arsa durumu bilinmesine rağmen yer
seçimini yanlış yapanlar, dolayısıyla maliyetleri artıranlar yani devleti
zarara uğratanlar hakkında gereği yapılmalıdır.
Bugün
27 Haziran. İki dönem rektörlüğünü yaptığım Gaziantep Üniversitesinin
kuruluşunun 32’nci yıl dönümü; kutluyor ve başarılar diliyorum.
Genel
Kurula saygılar sunarım.
BAŞKAN
– Sayın Gürer…
6.- Niğde Milletvekili Ömer Fethi Gürer’in, işçinin, çiftçinin ve
emeklinin alım gücünün düşmesinden etkilenen esnafın sorunlarının
giderilebilmesi için düzenlemeler yapılması gerektiğine ilişkin açıklaması
ÖMER
FETHİ GÜRER (Niğde) – İşçinin, çiftçinin, emeklinin alım gücünün düşmesi esnaflarımızı
doğrudan etkilemektedir, ticaret daralmıştır. AVM’lerin kent merkezlerinde
artması küçük esnafı zora sokmuştur. O yetmezmiş gibi halkın alım gücünün
düşmesi esnafa kepenk kapattırmaktadır. Esnaf, emekli olabilmede de sorun
yaşamaktadır. 2000 yılından önce oda ve vergi kaydıyla iş yeri olan esnaflar
BAĞ-KUR kaydı yoksa emekli olamamaktadır. Geriye dönük borçlanma yoluyla esnafa
emeklilik yolu açılmalıdır. Geçmişte bu konuda düzenlemeler yapılmışsa da
farklı nedenlerle ödeyemeyen esnaflar için bir kez daha bu yol açılmalı ve
esnafın emekli olması için gerekli destek verilmelidir. Bir yıllık yapılandırma
süreciyle emekliliğin esnafa bir hak olarak yeniden tanınması bu mağduriyetleri
giderecektir.
Ayrıca,
esnafların ödemekte oldukları primlerin yüksekliği nedeniyle yaşadıkları
sıkıntılar vardır. Ülkemizde her kesimin artan sorunları yanında esnaflar için
de yapılması gereken düzenlemelerin bir an önce yapılması…
(Mikrofon
otomatik cihaz tarafından kapatıldı)
BAŞKAN
– Sayın Erel…
7.- Aksaray Milletvekili Ayhan Erel’in, Zeytin Dalı Herekâtı bölgesinde
şehit düşen Uzman Onbaşı Mikail Candan’a Allah’tan rahmet dilediğine ve Mikâil
Candan adının Bağlıkaya beldesindeki ilköğretim okuluna verilmesini talep
ettiğine ilişkin açıklaması
AYHAN
EREL (Aksaray) – “Şehit olmadan önce babasını arayıp helallik isteyen, gözünü
kırpmadan vatan hainlerinin karşısına dikilen yiğitler! Karlı dağları kanıyla
yıkayan Mehmetçik! Evladını kaybeden ama kendini kaybetmemek için başını dik
tutan, derin acısıyla beraber gurur dolu gözlerle komutanına selam duran
babalar! Kalbi durma noktasına gelmesine rağmen ‘Bir oğlum daha olsa o da
vatana feda olsun.’ diyen analar! Evleneceği nişanlısını toprağa gömerken
‘Düğünümüzü cennette yapalım.’ diyen sevdalı yürekler…” Topraklarımızda huzur içinde
yaşamamız için Zeytin Dalı harekât bölgesinde şehit düşen Aksaray Bağlıkayalı
evladımız Mikail Candan’ı ve tüm şehitleri rahmetle anıyorum. Şehidimizin
adının Bağlıkaya’daki ilköğretim okuluna verilmesini ilgililerden talep
ediyorum.
BAŞKAN
– Sayın Kenanoğlu…
8.- İstanbul Milletvekili Ali Kenanoğlu’nun, 2 Temmuz Sivas Madımak
katliamının 26’ncı yıl dönümü vesilesiyle Madımak Otelinin ibret müzesi
olmasını Alevilerin ve katliam mağdurlarının talep ettiğine ilişkin açıklaması
ALİ
KENANOĞLU (İstanbul) – Sayın Başkan, 2 Temmuz Sivas Madımak katliamının 26’ncı
yıl dönümündeyiz. 35 canımızın katledildiği katliam sekiz saat sürdü ve devlet
tarafından seyredildi. Bir numaralı sanık Cafer Erçakmak kırmızı bültenle
aranmasına rağmen, Emniyete 200 metre mesafede yaşadığı öldükten sonra
anlaşıldı. Kimi sanıklar ise zaman aşımına tabi tutularak cezadan kurtuldu.
Katliamın arkasındaki güç ortaya çıkarılmadı. Esas sorumlular olan İçişleri
Bakanı, Başbakan gibi sorumlular yargılanmadı. Alevilerin talebi olan ve
katliam mağdurlarının da talebi olan Madımak ibret müzesi olmadı.
Katliamı
lanetliyor, yaşamını yitiren canları da saygıyla anıyorum.
BAŞKAN
– Sayın Sarıaslan...
9.- Nevşehir Milletvekili Faruk Sarıaslan’ın, 6000 sayılı Kanun uyarınca
sivil memurluğa geçirilerek sivil memur statüsünde emekli edilen uzman
erbaşların mağduriyitenin giderilmesi gerektiğine ilişkin açıklaması
FARUK
SARIASLAN (Nevşehir) – Sayın Başkan, Türk Silahlı Kuvvetlerinde 1992 yılında
3269 sayılı Kanun kapsamında uzman erbaş alımı yapıldı. Yasada “Uzman erbaşlar
45 yaşına kadar çalışabilir.” maddesi yer aldı. O dönem göreve başlayan uzman
erbaşların 45 yaşına geldiklerinde görev süreleri doldu ancak emekli olmaya hak
kazanamayanlar, çıkarılan 6000 sayılı Kanun’la sivil memurluğa geçirildi.
Emeklilik için gerekli sürelerini burada tamamlayan uzman erbaşlar, sivil memur
statüsünde emekli edildi. Sivil görevdeyken emekli olanlar, uzman erbaş
haklarından yararlanamadı. 2016 yılında ise yasada düzenleme yapılarak “Uzman
erbaşlar 45 yaşına kadar çalışabilir.” maddesi “52 yaş” olarak değiştirildi.
Daha önce sivil memurluktan emekli edilen uzman erbaşlar ise bu yasadan
faydalanamadı. O dönemde 45 yaşını tamamlayıp emeklilik süresini dolduran
devrelerinin tamamı, emekli uzman çavuş özlük haklarını alıp uzman çavuş olarak
emekli edildiler fakat...
(Mikrofon
otomatik cihaz tarafından kapatıldı) 
BAŞKAN
– Sayın Kılıç...
10.- Kahramanmaraş Milletvekili İmran Kılıç’ın, herkesi milyonlarca uğur
böceğini barındırarak doğa turizmi açısından dikkatleri üzerine çeken Uludaz
Tepesi’ni görmeye davet ettiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Aynı
anda milyonlarca uğur böceğini barındıran bir zirve, fotoğraf sanatçılarının ve
doğa tutkunlarının en gözde mekânları arasında yer alıyor. Kahramanmaraş’ın
güneybatısında, şehir merkezine 65 kilometre uzaklıkta olan 2.300 rakımlı
Uludaz Tepesi, bulutlarla kaplı zirvesi ve sürü hâlinde görülen uğur
böcekleriyle doğa turizmi açısından dikkatleri üzerine çekmektedir. Zirvede
bulunan uğur böceği türü, halk arasında “gelin böceği” veya “uç uç böceği”
olarak bilinen, familyasına ait türlerin en önemlisi ve en çok bilineni, diğer
bir tanımla 7 noktalı uğur böceğidir. Mevsimsel olarak hareket eden, çok
hareketli bir türdür. Kışın metabolizmalarını dondurup kış uykusuna yatan uğur
böcekleri, yaz aylarında yeniden uyanarak bölgeye canlı ve renkli bir görüntü
kazandırmaktadır. Yazın yaprakların arasında uçuşup “tarım zararlısı” olarak
bilinen yaprak bitleri, beyaz sinek ve tripsle beslenirler. Herkesi bu doğa
harikasını görmeye davet ediyorum.
(Mikrofon
otomatik cihaz tarafından kapatıldı) 
BAŞKAN
– Sayın Aycan...
11.- Kahramanmaraş Milletvekili Sefer Aycan’ın, üniversite mezunu
gençlerin KYK borçlarını ödeyebilmesi için faiz yükünden kurtarılması gerektiğine
ilişkin açıklaması
SEFER
AYCAN (Kahramanmaraş) – Sayın Başkan, değerli milletvekilleri; yükseköğrenim
gençliğinin, yükseköğrenim sırasında Kredi ve Yurtlar Kurumundan yararlanmasını
ve öğrenim kredisi almasını Milliyetçi Hareket Partisi Grubu olarak
destekliyoruz, bunun daha da yaygınlaştırılmasını öneriyoruz. Yalnız,
yükseköğrenim kredisi alan gençlerimizin ödeme sıkıntıları olduğu, işe
başlayamama nedeniyle zamanında kredilerini ödeyemediklerini biliyoruz. Bu
durum karşısında faiz uygulaması yapılmaktadır ve gençlerimizin borç yükü
artmaktadır. İyi niyetli olduklarını düşünüyoruz, borçlarını ödeyeceklerine
eminiz ama bir kolaylık yapılması gerekiyor. Faiz yükünden kurtaralım ve
bunlara borçlarını ödemeleri için bir fırsat verelim diye düşünüyorum. 
Teşekkür
ederim, saygılar sunarım. 
BAŞKAN
– Sayın Çakırözer…
12.- Eskişehir Milletvekili Utku Çakırözer’in, Basın Kartı
Yönetmeliği’nin basın ve ifade özgürlüğünü kısıtlamanın aracı hâline
getirildiğine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkan. 
Basın
Kartı Yönetmeliği, 14 Aralık 2018 tarihinde yenilendi. Bu yönetmelik, basın ve
ifade özgürlüğünü daha da kısıtlamanın aracı hâline geldi. Çağdaş Gazeteciler
Derneği, iptal davası açtı; davayı kabul eden mahkeme, Cumhurbaşkanlığından
savunma bekliyor. Yılda en az üç kere toplanması gereken Basın Kartı Komisyonu,
bir yılı aşkın süredir toplanamıyor; basın kartı almayı hak etmiş 997 gazeteci,
tek bir imzanın atılmasını bekliyor. Cumhurbaşkanlığı İletişim Başkanlığı,
basın kartları için neyi bekliyor yoksa bu oyalama, basın ve ifade özgürlüğü
üzerinde yeni bir baskı mekanizmasının ön hazırlığı mıdır? Basın Kartı
Komisyonu artık bir an önce toplanmalı, eşitlik ve adalet ilkeleri çerçevesinde
başvurulara karşılık vermelidir. 
BAŞKAN
– Sayın Aydın…
13.- Bursa Milletvekili Erkan Aydın’ın, İSMEK’te part-time çalışan
öğretmenlerin sözleşmesinin yenilenmediğine ve İstanbul Büyükşehir
Belediyesinde derebeylik kuranları uyardıklarına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
İstanbul
Büyükşehir Belediye Başkanı Ekrem İmamoğlu, bugün mazbatasını alacak. Ancak
Başkan daha mazbatasını almadan kendine yönelik kumpaslar da gecikmeden
başladı. İstanbul Büyükşehir Belediyesinin hizmet aldığı şirket tarafından meslek
eğitim kurumlarını çatısı altında toplayan İSMEK’te yaklaşık 2 bine yakın
“part-time” öğretmeninin sözleşmesi, bugüne kadar otomatikman yenilenirken bu
kez yenilenmedi. Oysa sözleşme tarihi daha dolmamıştı, kendilerine bir gerekçe
gösterilmeden “Yeni yönetim sizi işe alabiliyorsa alsın.” dendi ve kapının
önüne bırakıldı. Buradaki amaç belli, kamuoyunda İmamoğlu’nun imajını zedelemek
ve gelir gelmez 2 bine yakın öğretmeni işten çıkardı demek. Bunlar ucuz
yöntemler, ucuz kumpaslar. Sayın Ekrem İmamoğlu’nun bütün bunların üstesinden
geleceğine inancımız sonsuz, İstanbul halkı da bu güveni zaten verdi. Buradan
diyoruz ki: İstanbul Büyükşehir Belediyesinde derebeylik kuranları uyarıyoruz,
artık bu yöntemlerden vazgeçin…
(Mikrofon
otomatik cihaz tarafından kapatıldı)
BAŞKAN
– Sayın Özgürsoy Çelik…
14.- Hatay Milletvekili Sabahat Özgürsoy Çelik’in, Fatih’ten sonra
ikinci sondaj gemisi Yavuz’u Akdeniz’e göreve uğurlamanın gururunu
yaşadıklarına ilişkin açıklaması
SABAHAT
ÖZGÜRSOY ÇELİK (Hatay) - Teşekkürler Sayın Başkan. 
Fatih’ten
sonra ikinci sondaj gemimiz Yavuz’u Akdeniz’e göreve uğurlamanın gururunu ve
mutluluğunu yaşadık. Yaklaşık 230 metre uzunluğa ve 36 metre genişliğe sahip
olan gemimizin sondaj kulesinin yüksekliği, deniz seviyesinden yaklaşık 103
metre yani Galata Kulesi’nden yaklaşık 36 metre daha uzundur. Gemimiz, 12.200
metre derinliğe kadar çok yüksek basınç altında dahi sondaj yapabilmektedir;
dinamik pozisyonlama sistemiyle 6 metreye ulaşan dalgalarda dahi sondaja devam
edebilmektedir. Enerji ve Tabii Kaynaklar Bakanımızın kararlı duruşu ve yer
altı kaynaklarımızı milletimize sunma aşkı doğrultusunda, Yavuz, Karpaz 1
Kuyumuzu kazmak için Doğu Akdeniz’e ilerlemektedir. 
Bölgede
her zaman istikrarı, barış ve huzuru destekledik, destekliyoruz. Biz adanın
kaynaklarının her zaman adil paylaşım esasına göre pay edilmesini savunduk.
Türkiye, hiçbir haksızlığa ya da emrivakiye göz yummayacak, hem kendi
haklarımızı hem de Kıbrıs’ın haklarını sonuna kadar… 
(Mikrofon
otomatik cihaz tarafından kapatıldı) 
BAŞKAN
– Sayın Adıgüzel…
15.- Ordu Milletvekili Mustafa Adıgüzel’in, Tarım ve Orman Bakanı Bekir
Pakdemirli’nin 10 Nisan 2019 tarihinde Ordu ilinde gerçekleştirilen Fındık
Çalıştayı’nda verdiği sözleri tutmasını beklediklerine ilişkin açıklaması
MUSTAFA
ADIGÜZEL (Ordu) – 10 Nisan 2019’da Ordu’da fındık çalıştayı oldu. Burada Sayın
Bakan “Fındıkta fiyat işini hasada doğru konuşuruz, dalındayken netleşmesini
istiyoruz.” dedi. Sürdürülebilir bir fiyat için döviz bazında Türk lirası
karşılığı belirlenmesini önerdim. Biz burada verilen sözlerin tutulmasını
bekliyor ve takip ediyoruz, 20 TL’den az olmamak üzere fındığa fiyat
bekliyoruz. 
Buradan
bir çağrı yapıyorum: Fındık üretilen illerin tüm milletvekillerini, tüm
partilerden temsilciler olmak üzere TV’de bir açık oturumda tartışmaya davet
ediyorum. Neden sezon başında fındık düşük, sonra tüccarın eline geçince
artıyor? Kim üreticiden yana, kim Ferrero’dan yana; ak koyun, kara koyun belli
olsun, vatandaş görsün istiyorum. 
Teşekkür
ediyorum. 
BAŞKAN
– Sayın Taşdoğan…
16.- Gaziantep Milletvekili Ali Muhittin Taşdoğan’ın, olumsuz iklim
koşullarının tarımsal üretimde verimliliğin düşmesine sebep olduğuna ve Antep
fıstığı üreticisinin desteklenmesi gerektiğine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; bu sene
olumsuz iklim koşulları, yağmur ve dolunun zamansız ve aşırı yağması tarımsal
üretime olumsuz etki etmiş, verimliliğin düşmesine sebep olmuştur. Bu sebeple
Antep fıstığındaki rekoltenin de bu sene yüzde 30 düşmesi beklenmektedir. Adını
gazi şehrimizden alan Antep fıstığına destekleme talebimizi bu vesileyle
yenilemek istiyorum. Antep fıstığı üreticileri de dekar başına 170 TL alan
bazlı gelir desteğini veya kilo başına 2 TL ürün desteğini hak etmektedir.
Hasat mevsiminin yaklaşması, tarladaki Antep fıstığının ağaç altına düşmesiyle
beraber hırsızlık vakaları artarak çiftçilerimizin yetersiz güvenlik
tedbirleri, adli vakalara ve silahlı yaralanmalara sebep olmaktadır. Güvenlik
tedbirlerini henüz zaman varken kolluk kuvvetlerimizin şimdiden alması
çiftçilerimizi rahatlatacaktır.
Teşekkür
ederim.
BAŞKAN
– Sayın Ayvazoğlu…
17.- Trabzon Milletvekili Bahar Ayvazoğlu’nun, şehit Eren Bülbül'ün
anısına THY’nin rüya uçağına "Maçka" isminin verildiğine ilişkin
açıklaması
BAHAR
AYVAZOĞLU (Trabzon) – Teşekkür ediyorum Sayın Başkan.
Trabzon’umuzun,
Maçka’mızın çocuk yaşta kahramanı, şehidimiz Eren Bülbül’ün adının ülkemizin
dünya çapında markası Türk Hava Yollarının yeni aldığı uçağa verilmesi amacıyla
sosyal medyada “adı Eren olsun” hashtag’iyle başlatılan kampanya sonuç vermiş,
Türk Hava Yolları yönetimi, yeni uçağın adının “Maçka” olacağını kamuoyuna
açıklamıştır. Türk Hava Yollarının aldığı ilke kararı gereği uçaklarına
verilecek ismin yer ismi olması gerekliliğinden hareketle şehrimizin önemli bir
turizm destinasyon bölgesi olan Maçka, rüya uçak olarak tabir edilen ilk Boeing
Dreamliner tipi uçağın adı olarak belirlenmiştir.
Yine,
birtakım çevreler anlamasa da bizler ısrarla anlatmaya, unutturmaya çalışsalar
da ısrarla hatırlatmaya devam edeceğiz. Türkiye’nin millî imkânlarıyla
geliştirilen SİHA’sı, “Eren Bülbül” adıyla vatanımıza kastedenlerin başına
karabasan gibi çökecektir. Emeği geçen herkese Genel Kuruldan teşekkür etmek
istiyorum. (AK PARTİ sıralarından alkışlar)
BAŞKAN
– Sayın Kılavuz…
18.- Mersin Milletvekili Olcay Kılavuz’un, Hakk’ın rahmetine kavuşan
Nihat Çetinkaya’ya Allah’tan rahmet dilediğine ve şehit Eren Bülbül'ün anısına
THY’nin rüya uçağına "Maçka" isminin verildiğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; İstanbul Ülkü
Ocakları başkanlığı yapmış olan Sayın Nihat Çetinkaya ağabey, Hakk’ın rahmetine
kavuşmuştur, dua ve minnetle anıyorum, mekânı cennet olsun, camiamızın başı sağ
olsun. 
Türk
Hava Yolları, yeni uçağına isim verme konusunda bir anket başlatmış ve
twitter’dan “adı Eren olsun” başlığına gelen binlerce tweet sonucu şehidimiz
Eren kardeşimizin memleketi olan “Maçka” adının verilmesi neticesine
varılmıştır. Gencecik yaşına rağmen kocaman yürekli kahraman askerlerimize ve
polislerimize yardımcı olurken 11 Ağustos 2017’de hain terör örgütünün
saldırısında şehit olan Eren Bülbül kardeşimize yönelik hassasiyetlerinden
dolayı Türk Hava Yolları yönetimini yürekten kutluyorum. Şehidimizin aziz
hatırasına ithafen ilk uçuşun Trabzon’a olması ve uçuş ekibinin Eren’imizin
kabrini ve ailesini ziyaret etmesini memnuniyetle karşılıyorum. İyi ki varsın
Eren diyorum. Tüm şehitlerimizi rahmet ve minnetle anıyorum. 
Genel
Kurulu saygıyla selamlıyorum. 
BAŞKAN
– Sayın Tutdere…
19.- Adıyaman Milletvekili Abdurrahman Tutdere’nin, Adıyaman ili Kömür
beldesinde bulunan lise binasının yetersizliği nedeniyle yaşanan mağduriyetin
giderilebilmesi için Millî Eğitim Bakanlığı ile Adıyaman Valiliğini göreve
davet ettiğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan.
Yaklaşık
5 bin nüfuslu Adıyaman ilimizin Kömür beldesinde bulunan lise binası eski ve
sınıf sayısı olarak yetersiz olduğundan talebi karşılayamamaktadır. Binanın
yetersizliği, bazı öğrencilerin kendi imkânlarıyla il merkezindeki okullara
gitmesine; imkânları olmayan yoksul aile çocuklarının ve özellikle kız
çocuklarının ise eğitim hakkından mahrum kalmasına neden olmaktadır. Bina
yetersizliği, yüzlerce kız çocuğumuzun eğitim imkânını elinden almaktadır.
Belediye
tarafından 11 dönüm arsa tahsis edilmiş olmasına rağmen, Bakanlık tarafından
bugüne kadar bu okulun yapılması konusunda herhangi bir çalışma yapılmamıştır.
Beldenin nüfusu ve çevre köylerin nüfusu dikkate alındığında, burada bir lise
binasının yapılması zorunluluk arz etmektedir.
Lise
binasının yapılması konusunda Millî Eğitim Bakanlığını ve Adıyaman Valiliğini
göreve davet ediyorum. 
Teşekkür
ediyorum. 
BAŞKAN
– Sayın Çepni…
20.- İzmir Milletvekili Murat Çepni’nin, 10 Ekim Ankara Garı katliamında
yaşamını yitirenler adına yapılan anıtın saldırıya uğradığına, katillerin ve
onları koruyanların hesap vermekten kurtulamayacağına ilişkin açıklaması
MURAT
ÇEPNİ (İzmir) – Sayın Başkan, 10 Ekim gar katliamında yaşamını yitiren 103
insanımızın adına yapılan sembolik anıt, 23 Haziranda bir kez daha saldırıya
uğradı. “Bizden habersiz sinek uçmaz.” diyen İçişleri Bakanlığı ve Emniyet, her
nedense, kameralara rağmen hiçbir sorumluyu yakalayabilmiş değil. Yani 103
insanı ellerini kollarını sallayarak katledenler hâlâ aramızda dolaşıyorlar ve
hâlâ kolluk güçleri tarafından korunuyorlar. “Sizi katlederiz, acınızı da
yaşamanıza izin vermeyiz.” diyenler bilsinler ki katiller ve onları koruyanlar
hesap vermekten asla kurtulamayacaklar. (HDP sıralarından alkışlar) 
BAŞKAN
– Sayın Ok…
21.- Balıkesir Milletvekili İsmail Ok’un, seçim zamanında verilen
sözlerin tutularak Balıkesir Büyükşehir Belediyesi çalışanlarının mağdur
edilmemesi gerektiğine ve Belediyeyi iflas noktasına getiren yönetimi
kınadığına ilişkin açıklaması
İSMAİL
OK (Balıkesir) – Teşekkür ederim Sayın Başkan. 
AK
PARTİ’li Balıkesir Büyükşehir Belediye Başkanı, parti içi çekişme ve iflas
noktasına getirdikleri belediyenin ekonomik yükünü azaltmak adına, ramazan
arifesinde 400 çalışanı çıkarmakla kalmadı, hızını alamayan yönetim, şimdi de
çalışanlara baskı, tehdit ve mobbing uygulayarak emekli olmaları ya da başka
kurumlara gitmeleri yönünde, bunu kabul etmeyenleri de sürgünle tehdit
etmektedir. 
Dün
Genel Kurulda bunu dile getirdiğimde, AK PARTİ Balıkesir Milletvekili Sayın
Yavuz, maalesef sessiz kalarak zulme ortak olmuştur.
Belediyeyi
iflas noktasına getiren yönetimi kınıyorum. Seçim zamanında verdiğiniz sözlerin
arkasında durun. Bu kıyıma son verin. İçişlerini de göreve davet ediyorum. Bu
zulüm ve kıyım durdurulsun. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, standardı
tutturmak ve itirazları önlemek amacıyla belirlediği konuşma sürelerine
uyulması konusunda grup başkan vekillerinden anlayış beklediğine ilişkin konuşması
BAŞKAN
– Teşekkürler değerli milletvekilleri. 
Şimdi,
grup başkan vekillerinin söz taleplerini karşılayacağım ama öncesinde çok kısa
bir açıklama ve sizden bir konuda da anlayış isteyeceğim. 
Süre
konusunda 3+1 kuralını uygulayacağım ve süreyi uzatmayacağım grup başkan
vekillerinin ilk tur konuşmaları için, daha sonra söz alındığında da 1+1
kuralını uygulayacağım. Bu konuda hem standardı tutturmak hem de itirazları
önlemek gibi bir amacım var. Sizden anlayış ve yardım bekliyorum. 3+1 kuralını
titizlikle uygulayalım. Uzatmayacağımı önceden belirteyim, böylece konuşmanızı
ona göre ayarlayabilesiniz. 
Evet,
ilk konuşma, İYİ PARTİ Grubu Başkan Vekili, İstanbul Milletvekili Sayın Yavuz
Ağıralioğu’na ait. 
IV.- AÇIKLAMALAR (Devam)
22.- İstanbul Milletvekili Yavuz Ağıralioğlu’nun, TRT’nin eşit mesafede
yayın yapabilmesi, herkese söz hakkı tanıyabilmesi ve Türk milletinin
hassasiyetlerine ihtimam gösterecek ciddiyeti taşıyabilmesi gerektiğine ilişkin
açıklaması
YAVUZ
AĞIRALİOĞLU (İstanbul) – Çalışma temposunu hızlandıralım diye grup önerisi
vermekten feragat ettik Sevgili Başkanım. 
BAŞKAN
– 2+1 iken 3+1 yaptık. 
YAVUZ
AĞIRALİOĞLU (İstanbul) – Şimdi gündem dışıları da birazcık azaltmaya
çalışıyoruz tempomuzu tutturalım diye, dolayısıyla bu, biraz yığılmaya sebep
oluyor. Bu anlamda biraz anlayış istirham ediyoruz. 
Şimdi
girizgâh yapıyoruz, sonra maddeler arasında alakasız da olsa gündem dışında
konuşacaklarımızı maddelerde konuşacağız diye böyle yapıyoruz, o yüzden biraz
anlayışınıza havale ediyorum. Süreye dikkat etmeye çalışacağız. 
TRT’yle
ilgili bir hassasiyetim var, girizgâhını böyle yapıyorum, devamını maddelerde
ilave edeceğim. TRT, biliyorsunuz, eşit yayın yapmak mükellefiyeti altında
devlet kuruluşu. Ama on yedi yıllık aralıksız iktidarın biriktirdiği güçten
dolayı Türkiye'deki siyasal temsiliyet imkânlarını AK PARTİ’nin lehine
kullanabilme imkânı burada da bir taassuba sebep oldu. Girizgâhını yaptığım
işin devamını kürsüde söyleyeceğim. 
Osman
Öcalan’ın çıkabildiği TRT’ye biz çıkamadık. Otuz yıldır cemiyetçilik yapıyorum,
otuz yıldır memleket, millet meselesine cümle kuruyorum. Bizim vergilerimizle
ben AK PARTİ’nin siyasi vizyonuna dair cümle kurulmasın demem. Derim, şöyle
diyebilirim: AK PARTİ’nin siyasi vizyonuna göre cümle kursun ama AK PARTİ’nin yayın
organı olsun. A Haber siyasi perspektif itibarıyla AK PARTİ’nin siyasi
vizyonuna destek verir, efendim Halk TV’nin siyasi paradigması bellidir,
onların da ne söyleyeceği, ne söylemeyeceğiyle ilgili bir kabul vardır. Bunları
yadırgamayız ama TRT’nin eşit yayın hakkı tanıması gereken bir kurum olması
cihetiyle, TRT’nin böyle yayın yapıyor olmasından muzdaribiz. Bilabedel, bütün
müştemilatıyla beraber TRT’nin AK PARTİ’ye devrine ilişkin cümle kuruyorum.
Yani TRT’nin bilabedel, bütün müştemilatı, bu yayından rahatsız olmayan
personeliyle beraber AK PARTİ’ye geçirilmesi, o anlamda devletin kurumlarına
itibarsızlık olarak yansımasından daha iyidir. Yani TRT eşit mesafede yayın
yapabilmeli, herkese söz hakkı tanıyabilmeli, ortalama Türk milletinin
hassasiyetlerine, değerlerine ihtimam gösterecek bir ciddiyet taşıyabilmeli.
“Yok, biz bu yayından muzdarip değiliz.” diyorsanız, bu ciddiyetin ya da bu
ciddiyetsizliğin yayın organı olarak devletle ilişkisi, rabıtası kesilmeli. 
Girizgâhını
yaptım Başkanım, devamını maddelerde söyleyeceğim. Bu Osman Öcalan’ın
televizyona çıkış süreci dâhil, bu süreçte seçime birkaç gün kala Abdullah
Öcalan üzerinden geliştirilen, geliştirilmeye çalışılan ve seçmen davranışını
değiştirmeye matuf teşebbüslerle ilgili tenkitlerimi maddeler üzerindeki
itirazlarımıza saklıyorum.
Genel
Kurulumuza saygılarımla. 
BAŞKAN
– Teşekkürler Sayın Yavuz Ağıralioğlu. 
Şimdi
Milliyetçi Hareket Partisi Grup Başkan Vekili, Sakarya Milletvekili Muhammed
Levent Bülbül’e söz veriyorum.
Buyurun
Sayın Bülbül. 
23.- Sakarya Milletvekili Muhammed Levent Bülbül’ün, Türkiye'nin
egemenlik haklarına yönelik saldırılar ile siyasi oyunların olduğuna, Doğu
Akdeniz’de Türkiye’nin ve Kıbrıs Türklerinin haklarının yok sayılmaya
çalışıldığına, Bahreyn’de gerçekleştirilen “yüzyılın anlaşması” olarak ifade
edilen planın Filistinlilerin ve Filistin yönetiminin dışında yürütüldüğüne
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Dün
Sayın Genel Başkanımızın ifade ettiği gibi, günümüzde Türkiye'nin egemenlik
haklarına yönelik çok ciddi saldırıların ve siyasi oyunların olduğunu müşahede
etmekteyiz. Yakın zamanda ABD’nin S400 hava savunma sistemleri üzerinden
Türkiye'ye yapmış olduğu açık tehdit, tarafımızca ve milletimizce, devletimizce
asla ve asla kabul edilemez. Amerika Birleşik Devletleri, Türkiye'den bu
vesileyle önemli tavizler beklemekte, devletimizin diz çökmesini ve çözülmeye
girmesini beklemektedir. Türkiye, kendi kaderini kendisi tayin edecek,
bağımsız, hür bir devlettir. S400 hava savunma sistemleri, Türkiye'nin millî
güvenliği açısından önemlidir ve bu konuda Türkiye bu hava savunma sistemlerini
almaya kararlıdır. 
Diğer
taraftan, Doğu Akdeniz’de Türkiye’nin hükümranlık hakları yok sayılmaya
çalışılmakta, Kıbrıs Türklerinin hakları, yine, aynı şekilde, yok sayılmaya
çalışılmaktadır. Türkiye, bu fiilî duruma asla ve asla müsaade etmeyeceğini
ifade etmiştir. Bizler bu hususta devletimizin atacağı adımların sonuna kadar
arkasındayız. Türkiye, yapacağı sondaj faaliyetleriyle birlikte orada, Doğu
Akdeniz’de oluşabilecek her türlü oldubittiye, her türlü zorbalığa karşı kendi
haklarını ve Kıbrıs Türklerinin haklarını savunmaya kararlı olacaktır.
Yunan
Hükûmetinin ve Yunan Başbakanının Türkiye’ye karşı hasmane tutumu ve düşmanca
açıklamaları da son günlerde kamuoyunda yerini almıştır. Bu açıklamaları da
kesinlikle ve kesinlikle kabul etmemekteyiz. Sözüm ona, AB’yi arkasına alarak
Türkiye’ye birtakım yaptırımlar uygulamakla Türkiye’yi tehdit etmek, akıllara
zarar bir tutumdur. Türkiye, Doğu Akdeniz’de, Ege’de ve Batı Trakya’da üzerine
düşen sorumlulukları her zaman yerine getirecek, millî menfaatleri konusunda
dik duruşunu devam ettirecektir diye ümit ediyoruz. Bu duruşun da sonuna kadar
arkasında olduğumuzu ifade ediyoruz.
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Bitiriyorum. 
BAŞKAN
– Buyurun, bir dakika daha süre veriyorum. 
MUHAMMED
LEVENT BÜLBÜL (Sakarya) – Sayın Başkan, 1967 yılında gerçekleşen, tarihe “Altı
Gün Savaşı” olarak geçen Arap-İsrail savaşı, Arapların yenilgisiyle
sonuçlanmış, 28 Haziran 1967’de de Doğu Kudüs, İsrail tarafından işgal
edilmiştir. Birleşmiş Milletler tarafından defakto ilhak olarak görülmüş
olmasına rağmen bu işgal, 1980 yılında İsrail’in Kudüs’ü tam ve birleşik İsrail
başkenti olarak tek taraflı ilan etmesine kadar devam etmiştir. Şu anda fiilî
durum devam etmektedir. İsrail’in uluslararası hukuku ve Birleşmiş Milletler
kararını hiçe sayan bu tutumu, ne yazık ki dünyada, bizim de sözde müttefikimiz
olan güçler tarafından hâlen koşulsuz bir şekilde desteklenmiştir. Bahreyn’de
gerçekleşen “yüzyılın anlaşması” olarak ifade edilen bu çalışma da şu an
Filistinlilerin, Filistinli Arapların, Filistin yönetiminin tamamen dışında
yürütülmektedir. 
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Bağlıyorum efendim. 
BAŞKAN
– Bu kuralı nasıl uygulayacağız Sayın Bülbül? 
MUHAMMED
LEVENT BÜLBÜL (Sakarya) – Bağlıyorum, sıkıntıya sokmayacağım efendim. 
BAŞKAN
- Tamam, bağlayın lütfen. 
MUHAMMED
LEVENT BÜLBÜL (Sakarya) – Teşekkür ederiz. 
Efendim,
“refah için barış” gibi birtakım güzel sözlerle ifade edilen bu oyun,
Amerika’nın ve İsrail’in Büyük Orta Doğu ve Büyük İsrail Projesi’nin devamı
niteliğinde olan bir çalışmadır ve buna bölge ülkelerinin vermiş olduğu destek
de manidardır. Türkiye Cumhuriyeti devleti olarak bu çalışmalara mesafemizi,
ihtiyatlı tutumumuzu devam ettirmemiz memnuniyet vericidir. 
Filistinlilerin,
Kudüs’ün geleceğini inşallah Filistin halkının vermiş olduğu kararlar
belirleyecektir diyorum, hepinize saygılar sunuyorum. 
BAŞKAN
– Teşekkürler Sayın Bülbül. 
Şimdi
de Halkların Demokratik Partisi Grup Başkan Vekili İstanbul Milletvekili Hakkı
Saruhan Oluç’a söz veriyorum. 
Buyurun
Sayın Oluç. 
24.- İstanbul Milletvekili Hakkı Saruhan Oluç’un, Türkiye’de milyonlarca
insanın açlık ve yoksulluk sınırı altında yaşadığına, dünya Türkiye'deki
ekonomik krizi konuşurken Hazine ve Maliye Bakanı Berat Albayrak’ın verecek
cevabının olmadığına, Urfa’nın operasyon merkezi hâline getirildiğine,
işkenceci ve baskıcı mantığın uygulamaları sürdüğü müddetçe ne ekonomik krizin
aşılabileceğine ne siyasi alanda demokratikleşmenin gerçekleştirilebileceğine
ne de hukukun üstünlüğünün sağlanabileceğine ilişkin açıklaması
HAKKI
SARUHAN OLUÇ (İstanbul) – Teşekkürler Sayın Başkan.
Sayın
vekiller, dün açıklanan Türk-İş verilerine göre 4 kişilik bir ailenin sağlıklı,
dengeli ve yeterli beslenebilmesi için yapması gereken gıda harcaması 2.067
lira olarak belirlendi yani açlık sınırı diyebiliriz buna. Yoksulluk sınırı da
6.733 lira olarak belirlendi. Evli olmayan, çocuksuz bir çalışanın yaşama
maliyeti ise 2.559 lira oldu. 
Bu
rakamlara baktığımızda, Türkiye’de milyonlarca ailenin geçinmeye çalıştığı
asgari ücreti çok geride bırakan sonuçlar olduğunu görüyoruz. Ülkede
milyonlarca insan 2.020 lira asgari ücretle çocuklarına bakmaya, ev
geçindirmeye çalışmaktadır ve Türkiye’de milyonlarca insan ki nüfusun yüzde
60’ından fazlasıdır, açlık ve yoksulluk sınırı altında yaşamaktadır. Bu vahim
tabloyu düzeltmek için çaba harcaması gereken iktidar, halkın üzerine yeni
zamlarla gidiyor. Seçim geçti, zamlar başladı. Seçim ekonomisinin sonuçları
ortada. Seçim sürecinde halka meydanlardan çay poşetleri atanlar -ki bunların
kimler olduğu biliniyor- şimdi kuru çaya yüzde 15 zam yaptılar, şekere de yüzde
16 oranında zam yapıldı. Bu “Çay ve simitle üç öğün geçinebilirsiniz ve
yaşayabilirsiniz.” diyenlere hatırlatıyoruz, artık üç öğün beslenmek, çay ve
simitle de mümkün hâlâ gelmiyor anlaşılan. Motorine 23 kuruş zam yapıldı, bunun
bütün gıda ürünlerine yansıyacağı çok açık ortada. Görünen o ki başka zamlar da
gelecek ve halkın sofrasına, çiftçinin gelirine el konmaya devam edilecek.
Hazine
ve Maliye Bakanı hayal dünyasında yaşıyor bütün bu gerçekler karşısında,
makroekonomik dengeleri yok sayıyor ya da bilmesine rağmen dile getirmiyor ki
bu daha büyük bir suç. Bütün dünya, Türkiye'deki ekonomik krizi konuşuyor,
tartışıyor ama biz yok gibi davranıyoruz.
Şimdi,
maceracı yollara başvurma emareleri artmış vaziyette yine son günlerde.
Aldığımız duyumlara göre, Merkez Bankası kaynaklarına el atma hazırlığı var
yeniden, 46 milyar Türk liralık ihtiyat akçesini Hazineye aktarma duyumları
ortalıkta dolaşmaya başladı. Derinleşen ekonomik krize ve durgunluğa Hazine ve
Maliye Bakanının vereceği bir cevap yok. Siyasi alanda demokratikleşme, hukukun
üstünlüğünü tesis etme gibi adımlar atılmadığı müddetçe de ekonomik krizden
uzaklaşma şansı görünmüyor.
Şimdi,
ekonomik krizin faturasını emekçilere, işçilere, çiftçilere, yoksullara, dar
gelirlilere, küçük üreticilere, esnafa yükleyerek bu krizden çıkma ihtimali de
yok; buna bir kez daha vurgu yapmak istiyoruz ve ekonomi yöneticilerini, Hazine
ve Maliye Bakanını ciddiyete davet ediyoruz.
Bir
konu daha var değinmek istediğim.
(Mikrofon
otomatik cihaz tarafından kapatıldı)
BAŞKAN
– Buyurun, bir dakika daha süre veriyorum Sayın Oluç.
HAKKI
SARUHAN OLUÇ (İstanbul) – Teşekkür ederim.
Diğer
değinmek istediğim konu Urfa. Biliyorsunuz, Urfa’yı neredeyse her hafta burada
konuşur hâle geldik. Çünkü Urfa’yı bu ülkeyi yönetenler, bir tür operasyon
merkezi hâline getiriyorlar. İşkence, gözaltı, katliam, baskı hep Urfa’da
yaşanıyor. Bakın, Urfa/Halfeti’de işkenceyi dün de konuştuk, daha önceki
günlerde de konuştuk, hâlâ sonuç alınamadı, Urfa/Siverek’te bir katliam
yapıldı, hâlâ sonuç alınamadı, Urfa/Suruç’ta daha önce Şenyaşar ailesi
katledilmişti, şimdi Ceylanpınar. Bu sabah 3 ayrı eve baskın yapıldı,
gözaltılar var. Biri, partilimizin evi. Dilan Ablay, HDP’nin belediye meclisi
üyesi aynı zamanda, babası, annesi, kız kardeşi gözaltına alınmış. 
Emniyet
güçleri, evin bahçesine iş makineleriyle duvarları yıkarak giriyorlar,
bahçedeki meyve ağaçları dâhil bütün ağaçları söküyorlar yani bir vahşet. Evi
darmadağın ediyorlar. Neden? 3 kişiyi, 4 kişiyi gözaltına alacak. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen, buyurun.
HAKKI
SARUHAN OLUÇ (İstanbul) – Toparlıyorum. 
Evet,
teşekkür ederim. 
Normal
bir şekilde gözaltı operasyonu yok, tamamen işkenceci ve baskıcı bir mantığın
uygulamaları var. Kolluğun bu uygulamalarını kınıyoruz ve kolluğun böyle
davranmasına cevaz veren, emir veren, yol veren İçişleri Bakanlığını en sert
biçimde kınıyoruz. Bu İçişleri Bakanlığı bu işleri sürdürdüğü müddetçe, ne
ekonomik krizi aşarsınız ne siyasi alanda demokratikleşme gerçekleştirirsiniz
ne de hukukun üstünlüğünü sağlayabilirsiniz. Bunu bir kez daha net olarak
vurgulamak istiyorum.
Teşekkür
ederim.
BAŞKAN
– Teşekkürler Sayın Oluç.
Şimdi
de Cumhuriyet Halk Partisi Grup Başkan Vekili, Manisa Milletvekili Özgür Özel’e
söz veriyorum. 
Buyurun
Sayın Özel.
25.- Manisa Milletvekili Özgür Özel’in, 27 Haziran Ceyhan depreminin
21’inci yıl dönümüne, Parlamentonun inisiyatif alarak başta İstanbul olmak
üzere tüm Türkiye’de depreme karşı hazırlıkların yapılması gerektiğine,
Cumhuriyet Halk Partisi Grubu olarak, İstanbul İttifakı olarak 28 Haziran Cuma
günü hâkim karşısına çıkacak olan CHP İstanbul İl Başkanı Canan Kaftancıoğlu’na
sahip çıkacaklarına ilişkin açıklaması 
ÖZGÜR
ÖZEL (Manisa) – Teşekkürler Sayın Başkan.
Bugün
27 Haziran, 1998’de yaşanan Ceyhan depreminin yıl dönümü. 145 yurttaşımızın
yaşamını yitirdiği, 1.500 vatandaşımızın yaralandığı depremde ölenleri bir kez
daha buradan rahmetle anıyoruz. 
Deprem,
Türkiye'nin ne yazık ki çok ciddi bir problemi. 21’inci ve 23’üncü yasama
dönemlerinde bu konuda Parlamento 2 kez araştırma komisyonu kurmuş, raporlar
kaleme alınmıştı ancak yasama organı, kendi üzerine düşeni yapıp, kendisine
Parlamentonun verdiği ödevleri yerine getirmedi. 
Türkiye,
en kaygı vericisi İstanbul olmak üzere, bir deprem kuşağında yaşayan çok sayıda
kentiyle birlikte bu konuda bir şeyler yapmak zorunda. Biz, seçilen büyükşehir
belediye başkanlarımızın, bu konuda, Hükûmetle birlikte her türlü tedbiri almak
üzere ortaya koydukları iradeyi burada tekrar ediyoruz ve depreme karşı Parlamentonun
önümüzdeki dönemde bir inisiyatif almasını ve başta İstanbul olmak üzere tüm
Türkiye’de bu hazırlıkların yapılması gerektiğini ifade ediyoruz. Bu konuda,
bugün mazbatasını alacak olan Sayın Ekrem İmamoğlu’nun da hep birlikte çalışma
konusunda ifade ettiği iradeyi burada tutanaklara bir kez daha geçirmek
istiyoruz.
Yarın
İstanbul’da olacağız. İktidar partisi, kuvvetler ayrılığını belirgin hâle
getirdiği, rejime kasteden Anayasa değişikliğiyle yasama, yürütme, yargı
üzerindeki bir tek kişinin egemenliğini sağladığı ve yargıyı kendisinden
doğrudan talimat alır bir hâle getirdiği süreçte, Recep Tayyip Erdoğan, 16 Ocak
2018 günü, partisinin grup toplantısında, bir kısmı montajlanmış, bir kısmı
doğrudan üretilmiş, bir kısmı çarpıtılmış ifadeler üzerinden İstanbul İl
Başkanımız Canan Kaftancıoğlu’na demediğini bırakmamıştı. Kendisini hedef
göstermiş, nefret suçu işlemiş, hakaretler yağdırmış ve yargıya talimat
vermişti. Altı yıl öncesinin, yedi yıl öncesinin “tweet”leri, tozlu raflardan
indirilen birtakım dosyalarla, on yedi buçuk ay sonra, 31 Mart yerel
seçimlerinin öncesinde ve 23 Haziran tekrar seçimlerinin öncesinde, algı
operasyonu için iktidar yanlısı medya tarafından tepe tepe kullanıldı. Yarın
Canan Kaftancıoğlu yargılanacak. Cumhuriyet Halk Partisi Grubu olarak,
Cumhuriyet Halk Partililer olarak, İstanbul İttifakı olarak ve İstanbullularla
birlikte Canan Kaftancıoğlu’na sahip çıkmaya gideceğiz çünkü İstanbul İttifakı,
Ekrem İmamoğlu’nu kucaklayan İstanbul İttifakı…
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha süre veriyorum.
ÖZGÜR
ÖZEL (Manisa) – …şunu biliyor ki Canan Kaftancıoğlu, İstanbul İttifakı
konusunda üstlendiği görev, yaptığı görev ve o konudaki emeğinden dolayı ve
İstanbul Büyükşehir Belediyesinin kazanılmasına göstermiş olduğu katkılardan
dolayı yargılanmaktadır, bu yüzden hedef alınmıştır. Kaftancıoğlu’nu yargılamak
demek, İstanbul halkının tercihini yargılamak demektir. Canan Kaftancıoğlu
yalnız değildir çünkü Canan Kaftancıoğlu’na 23 Haziranda Ekrem İmamoğlu’na
sahip çıkan İstanbullular sahip çıkmaktadırlar. Bir kişinin hedef gösterdiği ve
verdiği talimatlar üzerinden yapılacak bu yargılamaya karşı İl Başkanımızın
yanındayız, arkasındayız.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Özel.
Şimdi
de AK PARTİ Grup Başkan Vekili, Tokat Milletvekili Özlem Zengin’e söz
veriyorum.
Buyurun
Sayın Zengin.
26.- Tokat Milletvekili Özlem Zengin’in, Ankara Emniyet Müdürlüğünde
cebir ve darbın yaşandığına dair herhangi bir izin olmadığının doktor
raporlarında belirtildiğine ve İnsan Haklarını İnceleme Komisyonu Başkanı Hakan
Çavuşoğlu’nun konuyla ilgili bilgilendirme toplantısı yapacağına, İstanbul
Milletvekili Nazır Cihangir İslam’ın yaptığı gündem dışı konuşmasındaki bazı
ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; sizleri saygıyla
selamlıyorum.
Benim
birkaç başlığım var. Doğrusu, tabii ki konuşmalarda bize yapılan saldırılar ve
sözlü saldırılar vardı, onlara da cevap vermek istiyorum, ona göre süreyi
kullanmayı rica ediyorum. 
Bir
tanesi: Tabii, dün burada işkenceyle alakalı bir mesele konuşulmuştu, bir sayın
hatip konuşmasında işkence iddialarından bahsetmişti. Bu konuyla alakalı ben de
İçişleri Bakanlığımızla görüşeceğimi ve devamında da Mecliste Türkiye Büyük
Millet Meclisi İnsan Haklarını İnceleme Komisyonunun bu konuda ne yaptığını
tekrar bir soracağımızı ifade etmiştim. İkisiyle ilgili ben bilgileri paylaşmak
istiyorum. Şimdi, burada, tabii, gözaltına alınan kişiler, Dışişleri Bakanlığı
sınavını usulsüzce kazandığı iddiasıyla gözaltına alınan Dışişleri Bakanlığı
personeli olan kişiler. Bu kişilerle ilgili olarak iddia: FETÖ/PDY örgütünün
üyesi olmakla alakalı olarak gözaltındalar o tarihlerde ve kendileriyle alakalı
olarak da her bir yirmi dört saatte doktor raporu var ve bu doktor raporunda da
cebir ve darp izinin olmadığı belirtiliyor. Devamında, 139 avukatla birlikte bu
görüşmeleri yapıyorlar ve 658 defa da görüşme gerçekleştiriyorlar. Nihayetinde,
Bakanlığımızın iddiası şöyle, ben de o kanaati paylaşıyorum: Önce bir haber
yapılıyor ya da “tweet” atılıyor, buna benzer pek çok örnek var. Haber ve
“tweet”ler üzerinden önce kamuoyu algısı oluşturuluyor ve devamında da artık
gerçeğin bir önemi kalmıyor yani gerçek kayboluyor. Daha sonrasında da Ankara
Barosunun hazırlamış olduğu bu rapor Barolar Birliği tarafından Meclisimize
ulaştırılmış durumda. Teşekkür ediyoruz, Komisyon Başkanımız Sayın Hakan
Çavuşoğlu bu konuyla ilgili olarak Emniyet Genel Müdürlüğüne bir yazı yazarak
ve Barolar Birliğini de konudan haberdar ederek bir davette bulundu kendilerine
ve seçim süreci nedeniyle vekil arkadaşlarımızın Mecliste olmaması hasebiyle,
çok yakın bir tarihte, önümüzdeki günlerde bu konuya dair, tüm bu mevzularla
alakalı detaylı bir soru-cevap da olacak şekilde bir bilgilendirme toplantısı
Komisyonda olacak. Bunu belirtmek istiyorum. 
Şimdi,
devamında Sayın İslam bir konuşma yaptı. Tabii, gündem dışı konuşmaların
biliyoruz çerçevesini. Ben Sayın İslam’ı da anlıyorum, siz de ifade ettiniz,
partisinin daha az söz hakkı var. Ama orada konuşurken öyle zannediyorum,
buradaki konuşmalarda hem kendi partisinin içinde bulunduğu süreci göz önünde
bulundurarak hem de en azından asgari bir nezaket içerisinde daha uygun
kelimelerle hitap etmesi gerektiğini düşünüyorum. 
Şimdi,
diyor ki: “Ense köküne bir tokat.” Yani benim, bu sözü -bilemiyorum- çok
yakışıksız bulduğumuzu söylemem lazım. Eğer böyleyse, eğer kendisi bu sözü
beğeniyorsa, “ense köküne tokat” ifadesini, kendisinin partisinin en son
seçimde oyu yarıya düştü yani kendisi tokat üstüne tokat mı yemiştir? Yani yarı
yarıya düştü. Partisi tokatlanmış mıdır? Böyle mi anlayacağız lafı tersinden
anladığımızda? 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Zengin, bir dakika daha süre veriyorum.
ÖZLEM
ZENGİN (Tokat) – Ya da sayın muhalefet partilerindeki arkadaşlarım, işte “Yirmi
beş yıl sonra İstanbul’u kazandık.” diyorlar. Yirmi beş yıldır tokat mı
yiyorlardı? Böyle mi telakki ediyorlar? 
Bir
sözü söylerken muhataplarınıza, önce dönüp kendi geçmişinize, neler
yaşadığınıza bakmak lazım. Bu sebeple, ben, kendisinin bu kelimeleri idrak
ederek, bir kez daha kafasından geçirerek kullanması gerektiğini ifade etmek
istiyorum. 
Son
olarak da Sayın Yavuz Ağıralioğlu bir giriş yaptılar fakat konuşma yapacağını
söylediler kürsüde. Orada da ifade etmek istediklerim var ama kürsüde yapacağı
konuşmayla muhtemelen paralellik arz edecek. O konuşmadan sonra cevap vermeyi
tercih ediyorum.
Teşekkür
ederim.
BAŞKAN
– Teşekkürler Sayın Zengin.
Değerli
milletvekilleri, şimdi gündeme geçiyoruz.
Alınan
karar gereğince, denetim konularını görüşmüyor ve gündemin “Kanun Teklifleri
ile Komisyonlardan Gelen Diğer İşler” kısmına geçiyoruz.
1’inci
sırada yer alan, Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi ile Millî Eğitim, Kültür, Gençlik ve Spor Komisyonu Raporu’nun
görüşmelerine kaldığımız yerden devam ediyoruz. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu Raporu
(S. Sayısı: 90) (x)
BAŞKAN
- Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 90
sıra sayılı Kanun Teklifi’nin birinci bölümünde yer alan maddelerin oylamaları
tamamlanmıştı. 
Şimdi
ikinci bölümün görüşmelerine başlıyoruz.
İkinci
bölüm 11 ila 20’nci maddeleri kapsamaktadır. 
Bu
bölüm üzerinde söz isteyen milletvekillerinin isimlerini okuyorum: İYİ PARTİ
Grubu adına Adana Milletvekili İsmail Koncuk, Halkların Demokratik Partisi
Grubu adına İstanbul Milletvekili Erol Katırcıoğlu, Cumhuriyet Halk Partisi
Grubu adına Yozgat Milletvekili Ali Keven, Milliyetçi Hareket Partisi Grubu
adına Ali Muhittin Taşdoğan; şahıslar adına Nevşehir Milletvekili Yücel
Menekşe. 
İlk
söz, İYİ PARTİ Grubu adına Adana Milletvekili İsmail Koncuk’a ait.
Buyurun
Sayın Koncuk. (İYİ PARTİ sıralarından alkışlar)
Süreniz
on dakikadır. 
Lütfen,
süreye dikkat edelim, bir kere bir dakika uzatma vereceğim bu konuşmalarda,
şimdiden onu belirteyim. 
İYİ
PARTİ GRUBU ADINA İSMAİL KONCUK (Adana) – Sayın Başkanım, değerli
milletvekilleri; yüce heyetinizi saygıyla selamlıyorum. 
Dünkü
konuşmamda da sözleşmeli personelin durumunu dile getirmiştim. Tabii,
konuşmamdan sonra Sayın Komisyon Başkanımız Emrullah İşler, bu 3+1 dışında
kalan sözleşmelilerle ilgili bir çalışma yapılacağını ifade etti. Tabii “Ne
zaman yapılacak?” soruma bir cevap alamadım. İYİ PARTİ olarak bu sözün
takipçisi olacağımızı ifade ediyorum. Çünkü sözler veriliyor, maalesef, ya
zamanında tutulmuyor ya çok uzun zaman alıyor ya da hiç tutulmuyor. Bu söz,
tutulmayan sözler arasında olmasın çünkü yüz binlerce insan bu sözlerin yakın
takipçisi olacak bizimle beraber. İnşallah, bu konuşmamdan sonra Sayın İşler
bir açıklama yapar, işte, altı ayda mı, sekiz ayda mı, bir yıl içerisinde mi yeni
bir düzenlemenin yapılacağının ya da yapılmayacağının bilgisini de bizlere ve
kamuoyuna verir. 
Değerli
milletvekilleri, bugün Ceyhan depreminin yıl dönümü. 27 Haziran 1998 tarihinde
Ceyhan merkezli bir deprem oldu, Adana bölgesini etkileyen bir deprem. Hayatını
kaybeden bütün vatandaşlarımıza, hemşehrilerime Yüce Allah’tan rahmet
diliyorum. O tarihte ben de Adana’daydım, o depremi bizzat yaşayanlardan
biriyim. Gerçekten, depremleri yaşadıkça depremlerle ilgili tedbirler almanın
ne kadar önemli olduğunu o yıkıntılar arasında bir canlı var mı, yaşayan var mı
araştırması yapılırken daha iyi anlıyoruz ama inşallah, o günleri, bu acıları,
bu felaketleri yaşamadan bunların tedbirleri alınır diye diliyorum.
Değerli
milletvekilleri, kanımıza dokundu. TRT’ye bir teröristin -Erdal Sarızeybek’in
verdiği bilgiye göre- 74 Mehmetçik’imizin katili “Ferhat” kod adlı Osman
Öcalan’ın çıkarılması ve kamuoyuna konuşma yaptırılması bir Türk vatandaşı
olarak, şehit askerlerimizi, gazilerimizi ve bu millete bu seçim sathımailinde
söylenen sözleri düşününce kanıma dokundu. Peki, şimdi ne yapacağız? 74
Mehmetçik’imizin katline sebep olan bir teröristbaşını, bir teröristi Türk
televizyonuna, TRT’ye çıkaran TRT Genel Müdürü İbrahim Eren orada oturmaya
devam edecek mi? Eğer, İbrahim Eren, bu ülkeyi yönetenlerin bilgisi dışında,
talimatı dışında bir iş ve işlem yaparak bu teröristi TRT televizyonuna
çıkarmışsa istifa etmelidir, derhâl görevden alınmalıdır.
VELİ
AĞBABA (Malatya) – Talimatı burası verdi Sayın Vekilim.
İSMAİL
KONCUK (Devamla) – Yok “Bu talimatı iktidar vermiştir, yürütme vermiştir, biz
verdik, bunun da arkasındayız.” diyorsanız onu da söyleyin, artık bu millete
bundan sonra söyleyeceklerinizi bu olayla karşılaştırarak biz değerlendirelim. 
Şimdi,
merhum Eren evladımızın adının bir yere verildiğini az önce bir milletvekilimiz
ifade etti, gurur verici ama bir yandan bunu yaparken, bir yandan bu
evlatlarımızı şehit eden bir teröristbaşının, teröristin TRT’de ne gezdiğini,
kırmızı bültenle arandığı söylenen bu şahsın TRT’de nasıl olur da program
yaptığını, yapabildiğini millete izah etmeniz lazım. Artık böyle tenakuzlarla
istediğimizi yaparız keyfiyeti Türkiye’de bitmiştir. Türkiye’de her adımınız,
her söyleminiz kayıtlardadır, bilgisayar kayıtlarındadır, insanlarımızın da hafızalarındadır.
Lütfen, TRT Genel Müdürü İbrahim Eren’le ilgili, iktidar gereğini yapsın bir an
önce yoksa bu bir tarihî ihanettir. Bu tarihî ihanetin kim parçası olmak
istiyorsa olma hakkına sahiptir. 
Evet,
şimdi, Millî Eğitim Bakanlığıyla ilgili bir kanun teklifini görüşüyoruz. Bu
kanun teklifi aslında...
VELİ
AĞBABA (Malatya) – Talimatı burası verdi Sayın Vekilim. Oy getirsin, Fetullah’ı
bile televizyona çıkarırlar. 
ÖZGÜR
ÖZEL (Manisa) – Ona hiç şüphe yok.
ÖZLEM
ZENGİN (Tokat) – Tüm siteleri sizin için yayın yapıyor, hepsi.
VELİ
AĞBABA (Malatya) – Bunlar biraz oy artıracağını bilseler Fetullah Gülen’e
“Fetullah Hocaefendi hazretleri” derler yani.
SALİH
CORA (Trabzon) – İmamoğlu lehine Kandil’den canlı yayın yapıyorlar, ona ne
diyeceksin?
VELİ
AĞBABA (Malatya) – “Fetullah Hocaefendi hazretleri, yetiş imdadımıza.”
diyebilirler.
İSMAİL
KONCUK (Devamla) – Vallahi bilmiyorum yani Öcalan’ı TRT’ye çıkardıktan sonra
yarın o FETÖ hainiyle ilgili ne gelişme olur, onu bilmiyorum. Göreceğiz,
yaşayacağız, göreceğiz. İnşallah, görmeyiz ama bu milletin, bu aziz milletin
bir büyük feraseti olduğunu herhâlde şu İstanbul seçimlerinden sonra sadece AKP
değil, bütün siyasi partilerimiz görmüştür. İnşallah ders alınacak. 
VELİ
AĞBABA (Malatya) – Fetullah Hocaefendi hazretleri “Mezarınızdan kalkıp oy
verin.” dese çıkarırlar, çıkarır yaparlar.
ÖZLEM
ZENGİN (Tokat) – Öyle yapıyor şimdi size.
VELİ
AĞBABA (Malatya) – Yaparlar.
İSMAİL
KONCUK (Devamla) – Şimdi, bu 4+4+4 eğitim sistemi geldiğinde ben o zaman
sendika genel başkanıydım, TÜRK EĞİTİM-SEN’in Genel Başkanıydım. O zaman Millî
Eğitim Komisyonuna gelmiş, görüşlerimi de ifade etmiştim; tabii, dinlemediler.
Hatta o zaman -enteresan bir durumdur, bir anekdot olarak sizlere de anlatmak
istiyorum- Sayın Ömer Dinçer’in böyle bir sistemin geleceğinden haberdar bile
olmadığını biliyoruz, haberi yok yani Millî Eğitim Bakanının 4+4+4 sisteminin
geleceğinden haberi yok. “Ya, nereden biliyorsunuz?” diyebilirsiniz. Şuradan
biliyorum: Sayın Dinçer’e soruyorlar “Efendim, bu sınıf öğretmenleri 5’inci
sınıfa da girecek mi ya da 5’inci sınıfta hangi öğretmenler öğrencileri
okutacak?” diyorlar. Ömer Dinçer’in cevabı şu: “5’inci sınıfta sınıf
öğretmenleri okutmaya devam edecek.” diyor. Bir gün sonra, o zamanki
Başbakanımız Sayın Recep Tayyip Erdoğan “Hayır, 5’inci sınıfta branş
öğretmenleri okutacaklar.” diyor. Şimdi, buradan anlıyoruz ki Ömer Dinçer’in
olayla yakından uzaktan ilgisi yok. 
Biliyor
musunuz, aslında bu bir tarihî gündür, bu bir tarihî gündür. Niye tarihî bir
gündür? Çok konuşuldu, diğer vekillerimiz de buradan ifade ettiler; 60 ayla
ilgili, o zaman iktidar tarafından, bilhassa Sayın Başbakanın bu rapor
alanların çocuklarına ihanet ettiğiyle ilgili cümleleri hafızalarımızda kazılı
duruyor âdeta, kazılı duruyor. Yani “Çocuklarınızı geri zekâlı olarak mı
fişliyorsunuz?” gibi bir laf söylemişti Sayın Başbakan. Olabilir, büyük bir
yanlış yapıldı ama, yedi yıl, bakın, yedi yıl bu yanlışı yaptıktan sonra bugün
çıkıp şunu diyebilmelisiniz, bunu diyebilmelisiniz: “Kardeşim, biz yanlış
yaptık, biz hata yaptık.” Ya, çocuklarımız bizim kobay filan değil, hele Türk
millî eğitimi böyle el yordamıyla yönetebileceğiniz bir alan asla değil çünkü
Türk milletinin geleceğiyle ilgili en önemli alandan bahsediyoruz. Ha,
çıkarsınız dersiniz ki: “Hata yaptık, özür dileriz, bugün düzeltiyoruz.” Bugün
69 aya çıkartılmasını doğru buluyoruz ve destekliyoruz, bir yanlıştan
dönülmüştür ama bir özür borcunuz yok mu ya? Bu fazilet sahibi insanlar hata
yaptıklarında, yanlış yaptıklarında özür dilemeyi de bilmeliler. Onun için, bu
konu önemli bir konudur ama daha nelerden, 4+4’ten geri adımlar atacağız?
Tabii, ben, bunu Sayın Ziya Selçuk’un başarısı olarak görüyorum ve Ziya
Selçuk’u tebrik ediyorum. Yani bu 69 ay konusunda demek ki bir istek ortaya
koymuş ve arkasında durmuş bir yanlıştan dönülmesini sağlamıştır. 
Şimdi
başka şeyler de görüşeceğiz bundan sonra, bu 4+4’le ilgili. Bakın hâlâ 5’inci
sınıfların ne olacağını tartışıyoruz. 5’inci sınıfı ne yapalım? Bakın,
yıllardır tartışıyoruz. “Acaba hazırlık sınıfı mı yapalım? 5’inci sınıfı tekrar
ilkokul bölümüne mi ekleyelim?” gibi tartışmalar hâlâ devam ediyor yani 4+4+4
sisteminin oturmadığını, hâlâ tartışıldığını yakinen biliyorum. O zaman
demiştik ki: “Ya kardeşim, siz 5 yıllık ilkokul eğitimini 4 yıla düşürürseniz
sınıf öğretmenlerinin yüzde 20’si boşa çıkar.” Ne yaptılar biliyor musunuz?
Sayın Ömer Dinçer şöyle bir şey yaptı: Bu sınıf öğretmenlerinin yüzde 20’sini
zihinsel engelliler öğretmeni yaptılar. Ne anlar? Teknoloji tasarım öğretmeni
yaptılar. Daha sonra da teknoloji tasarım dersini kaldırdılar. Ve hâlâ bu
öğretmenler…
(Mikrofon
otomatik cihaz tarafından kapatıldı)
BAŞKAN
– Buyurun Sayın Koncuk. 
Bir
dakika ek süre veriyorum.
İSMAİL
KONCUK (Devamla) – Hâlâ Hükûmetinizin 4+4+4 sisteminden dolayı meydana gelen
öğretmen norm fazlalığını düzeltebilmiş değiliz. Dolayısıyla eğitimde atılan
adımların etraflıca düşünülmesi gereken adımlar olduğunu, milletin geleceğiyle
ilgili önemli adımlar olduğunu, geri adım atmanın bile yapılan yanlışların
telafisini mümkün hâle getirmediğini hepimizin bilmesi gerek diyorum. 
Bu
kanunun memleketimize, milletimize, ülkemize hayırlara vesile olmasını diliyor,
hepinizi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Koncuk.
Şimdi,
söz sırası…
VELİ
AĞBABA (Malatya) – Sayın Başkan, 60’a göre söz istiyorum.
BAŞKAN
– Sisteme girmişsiniz, sırası gelince söz vereceğim. Sizden önce sisteme 7 kişi
girmiş. Sıra gelince söz vereceğim Sayın Ağbaba.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) -
Sayın Başkanım…
BAŞKAN
- Şimdi söz sırası Halkların Demokratik Partisi Grubu adına İstanbul
Milletvekili Erol Katırcıoğlu’nda. (HDP sıralarından alkışlar)
Buyurun
Sayın Katırcıoğlu. 
Süreniz
on dakikadır. 
Sadece
bir kere bir dakika ilave süre verebileceğimi belirteyim. 
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum. 
Şimdi
bu 90 sıra sayılı Kanun Teklifi’nin ikinci bölümüyle ilgili olarak genel
görüşlerimizi sizlerle paylaşacağım. Maddeler üzerinde daha sonra zaten söz
alınacak ve üzerinde konuşulacak. 
Şimdi,
sayın vekiller, bu kanunun ikinci bölümü, esas itibarıyla, iki kanunda bazı
ufak tefek değişiklikleri ima ediyor. Bunlardan bir tanesi 5580 sayılı Özel
Eğitim Kurumları Kanun’u ve 652 sayılı, yine özel eğitim değilse de barınmayla
ilgili hizmet veren kurumlarla ilgili kanunda bazı ufak tefek değişiklikler
yapılması çerçevesinde bir bölüm bu bölüm. 
Şimdi,
maddelere baktığınızda, tabii ki tartışılabilecek birkaç madde var ama
doğrusunu isterseniz, bu ufak tefek değişikliklerin arka tarafına baktığımızda,
esasında Millî Eğitim Bakanlığından gelen böyle bir kanunda bence perspektif
olarak değiştirilmesi gereken bir yan var ve fakat o yanla ilgili olarak hiçbir
şey konuşulmuş, hiçbir şey önerilmiş değil. Nedir bu yan, onu anlatmaya
çalışacağım benim görebildiğim kadarıyla. 
Şimdi,
12’nci madde gerekçesinde şöyle diyor, okuyayım buradan: “Özel okul öncesi
eğitim, özel ilkokul, ortaokul ve liselere devam eden öğrencilere okulun
öğrenim süresi kadar eğitim ve öğretim desteği verilmesi için öğrencilerin
Türkiye Cumhuriyeti vatandaşı olması şartı bulunmaktadır.” Şimdi bu madde, esas
itibarıyla, yükseköğrenim öncesi bütün özel eğitim kurumlarına verilecek
desteklerle ilgili ve bu destekleri de Türkiye Cumhuriyeti vatandaşı olma
koşuluna bağlıyor, yeniliği bu. Daha önce böyle bir ibaresi yoktu, şimdi genel
bir “yabancı”ları çıkararak “Türkiye Cumhuriyeti vatandaşı” olma koşulunu
getiriyor. Fakat arkadaşlar, burada asıl sorulması gereken ya da asıl
konuşulması gereken mesele şu değil mi: Biz neden özel ilköğretim okullarına,
neden özel ortaöğretim okullarına ve neden özel liselere Millî Eğitim
Bakanlığının bütçesinden yardım yapıyoruz, destek veriyoruz? Bana, bunu
konuşmadan bu düzenlemeyi yapmanın çok bir anlamı yok gibi geliyor. Neden yok?
Şundan dolayı yok: Şimdi bırakın her şeyi, hepiniz biliyorsunuz, halkımız
çocuklarını iyi eğitim alsın diye -genel bir geleneği var- dolayısıyla da
elindeki bütün imkânları kullanarak iyi bir anaokuluna belki önce, sonra
ilkokula, sonra ortaokula, liseye ve üniversiteye göndermeyi amaçlayarak kendi
bütçesini ayarlamaya çalışıyor. Fakat arkadaşlar, bugün itibarıyla
baktığımızda, bu özel eğitim kurumlarının bu ailelere olan maliyeti inanılmaz
ölçülerde yani diyebilirim ki: Ortalamadan bakarsak eğer, mesela özel bir
ortaokulda öğrenci okutmaya kalktığınızda en az 40-50 bin lira yıllık bir
masrafınız olacağını düşünmeniz gerekiyor. Yani arkadaşlar, özel okullara
destek veriyoruz ve fakat özel okulların halkımıza olan maliyeti inanılmaz
derecede yüksek. Peki, niçin bunu yapıyoruz? Şimdi, diyebilirsiniz ki: “Özel
okullar daha kaliteli bir eğitim veriyor.” Öyle mi arkadaşlar hakikaten? Ben
Komisyona da sormak isterim: Yani elimizde böyle bir data var mı? Özel okullar
yani özel ilkokullar, özel ortaokullar, özel liseler devlet ortaokulundan,
liselerinden daha mı iyi eğitim veriyor? Bir kere bunu doğrusunu isterseniz
öğrenmek isterdim ben şahsen. Ama ben size şöyle bir şey söyleyeyim: Belki bu
yükseköğrenim öncesi özel eğitim kurumlarıyla ilgili, oradaki eğitimin
kalitesiyle ilgili bilgimiz yok ama yine özel sayılması gereken vakıf
üniversitelerinin kalitesiyle ilgili bilgimiz var ve o bilgi açıkçası özel
vakıf üniversitelerinin kalitesinin çok düşük olduğuna dairdir. Yani
hatırlayacaksınız, Adalet ve Kalkınma Partisinden arkadaşlar çok sayıda yoklar
burada ama onlar en azından duyduklarını hatırlayacaklardır: Sayın
Cumhurbaşkanı bundan şikâyetçi olmuştu, özel vakıf üniversitelerinden ya da
özel üniversitelerden herhangi bir şekilde dünya listelerine giren bir
üniversitenin olmamasının neden olduğunu araştırmak gerektiğini söylemişti.
Nedeni çok basit: Bu okullar ticari okullar, ticarileşmiş okullardır. Ve size
şunu söyleyeyim: Neredeyse bütün eğitim sistemimiz özelleştirilmiş vaziyettedir
şu anda.
Arkadaşlar,
bunun bir anlaşılır yanı olabilir. Nitekim, bu 5580 sayılı Kanun’un arka
planına gittiğimizde, ta 60’lı yıllardaki bir kanuna dayalı, 625 sayılı Kanun’a
dayanıyor. Fakat daha bir yakına geldiğimizde, 1984’te yani dünyada
“küreselleşme” denilen akımın başladığı tarihlerde, Türkiye’nin de bildiğiniz
gibi 24 Ocak Kararlarıyla bu küreselleşme akımına dâhil olmasıyla birlikte, bir
değişiklik yapılıyor bu yasada. Bu değişikliğin esası, özel eğitim kurumlarına
izin veren yani bir kamu hizmeti olması gereken dolayısıyla devlet bütçesinden
karşılanması gereken, devletin bir borcu olması gereken eğitimi özel eğitim
kurumlarıyla paylaşmayı bir ilke olarak kabul ederek başlıyor. Neden? Çünkü
mesela şöyle diyor: “Devletin eğitim yükünü hafifleteceği gibi, finans
sorunlarının aşılmasında da etkili olacak ve daha kaliteli eğitim verilmesinde
olumlu gelişmelere ortam hazırlayacaktır. Dolayısıyla özel sektörden azami
ölçüde yararlanılması gerekli ve kaçınılmaz görülmektedir.” Yani böyle bir
anlayışla, özel eğitim kurumlarının kamu kurumlarından daha kaliteli eğitim
verdiği inancıyla oluşturulmuş olan bir yasadan bahsediyoruz, bir perspektiften
bahsediyoruz, o perspektif üzerine kurulu bir eğitim sisteminden bahsediyoruz
bugün. Dolayısıyla da burada yapılması gereken şey, bence artık bu dönemin
bittiğinin kabulüyle yeni bir perspektif üretmektir. Yani 2008 krizi,
küreselleşmeyle birlikte liberal dünya görüşünün esasında çakıldığı ve daha
ileri bir umut olmaktan çıktığını gösterdi. Ve nitekim, bugün itibarıyla
bakarsanız -bilmiyorum Sayın Komisyon baktı mı ama- benim okumalarımdan
anladığım kadarıyla, bütün dünyada şu tartışılıyor: “Özel eğitim kurumları kamu
kurumlarından daha etkili midir?” diye soruyorlar ve çıkan sonucun -özellikle
OECD raporunu öneririm size- hiç de beklendiği gibi olmadığı ve özel eğitim
kurumlarının esasında görece olarak başarısız olduğunu ortaya çıkarıyor. Şimdi,
durum buyken biz ne yapıyoruz? Özel eğitim kurumlarına destek veriyoruz ve
üstelik de özel eğitim kurumları ne yapıyorlar? Çok yüksek fiyatlarla bu
hizmeti veriyorlar topluma. Bir de arkadaşlar -vaktim dolmak üzere, onun için
atlayarak söyleyeyim- şöyle bir maddesi var bu yasa düzenlemesinin: “Madde 11-
Gerçeğe aykırı veya yanıltıcı reklam ya da ilan vermesi, reklam veya ilanlarda
öğrenci resim ya da bilgilerini kullanması,” durumlarından herhangi birini
gerçekleştirmesi hâlinde özel eğitim kurumlarının cezai işleme tabi tutulmasını
söylüyor. Peki, arkadaşlar, şu soruyu niçin sormuyoruz: Niçin yanıltıcı reklam
yapıyor bu kuruluşlar? Ya da neden reklam yapıyorlar? Bir. İkincisi de neden
yanıltıcı reklam yapıyorlar? Açıkçası, ticarileşmiş bir eğitim sisteminin doğal
sonucudur bu ve sadece yanıltıcı reklamlar değil, ben size söyleyeyim,
yanıltıcı çok şey yapıyorlar.
Şöyle
toparlayarak bitirmiş olayım bu bölümle ilgili konuşmamı. Benim bütün bu
sözlerimle özel eğitim kurumlarına tümüyle karşı olduğum çıkamasın lütfen. Özel
eğitim kurumlarının da ihtiyaç duyulduğu takdirde bu sistemin içinde yer
almasında bir sakınca olmayabilir. Fakat arkadaşlar, bunların gerçekten
denetlenebilmiş olması lazımdır, regüle edilmesi lazımdır. Bugün itibarıyla
baktığımızda, bu regülasyon hizmetinin yeteri kadar olmadığını biliyoruz.
Dolayısıyla da son sözlerim olarak şunu söyleyeyim…
(Mikrofon
otomatik cihaz tarafından kapatıldı)
BAŞKAN
– Buyurun, bir dakika daha süre veriyorum Sayın Katırcıoğlu.
EROL
KATIRCIOĞLU (Devamla) – Bu anlayışla oluşturulmuş olan bir millî eğitim
sisteminde ufak tefek birtakım palyatif değişiklikler yaparak gerçekten eğitim
sistemini daha etkin hâle getirmemiz mümkün değildir. Hele hele -vaktim
olmadığı için üzerinde konuşamadım ama- özellikle bu yasanın ima ettiği şey,
yabancı uyruklu öğrencilere eğitim verilmemesi şeklinde bir saptama vardır
burada. Bu, Türkiye’nin bugüne kadar gösterdiği iyi komşuluk ilişkileri,
vesaire, insan hakları konusundaki sözde yaklaşımında doğrusunu isterseniz
büyük bir delik açacak gibi geliyor bana. Özellikle Suriyeliler kastedilerek
-tahmin ediyorum- bu konu buraya konulmuş ama bizim, eğitim sistemine ihtiyacı
olan herkesi o eğitim sisteminde eğitebilmeyi sağlamamız lazımdır. 
Teşekkür
ediyorum, saygılar sunuyorum. (HDP sıralarından alkışlar) 
BAŞKAN
– Teşekkürler Sayın Katırcıoğlu.
Komisyon
Başkanı Sayın İşler, söz talebiniz vardı.
Buyurun.
IV.- AÇIKLAMALAR (Devam)
27.- Millî Eğitim, Kültür, Gençlik ve Spor Komisyonu Başkanı Emrullah
İşler’in, Adana Milletvekili İsmail Koncuk’un 90 sıra sayılı Kanun Teklifi’nin
ikinci bölümü üzerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Teşekkür ediyorum. 
Sayın
Başkan, aslında ben birinci konuşmacıdan sonra söz talebinde bulunmuştum ama…
BAŞKAN
– Bana geç ulaştı Sayın İşler, o nedenle veremedim.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Evet.
Sayın
Koncuk’un da kendisi burada yok ama arkadaşlar herhâlde ifade ederler. Dün ve
Komisyonda da sanırım, Sayın Koncuk’la Türkçe konuşmamıza rağmen bir türlü
anlaşamıyoruz. Benim söylemediğim şeyleri burada söylemiş gibi, Meclis Genel
Kurulunun kürsüsünden söylüyor. Ben dün burada yapmış olduğum açıklamada, bu
kanun teklifi görüşülürken bize, parti grubumuza çeşitli talepler geldi
personel rejimiyle ilgili... Ben de buna binaen dedim ki personel rejimine
ilişkin farklı talepler olduğunu biliyoruz ve önümüzdeki dönemde AK PARTİ
olarak bunları ilgili paydaşlar ve kurumlarla görüşerek kapsamlı bir şekilde
ele alacağız. Ama kendisi yine spesifik hâle getirerek, görüşmekte olduğumuz
süreli sözleşmeliler gibi bir de süresizler var, onları kastederek burada,
Genel Kurul kürsüsünde söyledi. Dolayısıyla, bir defa, bu durumu düzeltmemiz
lazım. Ben burada bu cümleyi 2 defa kullandım ve bir ad koymadım çünkü
baktığımız zaman, personel rejiminde onlarca farklı statüde kesimin olduğunu
biliyoruz. Dolayısıyla, genel bir çalışma yapılacağını, yapılma iradesini Genel
Kurula ve kamuoyuna duyurmuş oldum, onu bir kez daha tekrar ediyorum.
Diğer
bir husus da: Sayın Katırcıoğlu önemli bir konuya değindi ama yeni bir uygulama
olacak, onu kendisine buradan duyurmuş olayım. Evet, daha önce özel eğitime
teşvikler verildi biliyorsunuz, son yıllarda 75 bin öğrenciye verildi ama
önümüzdeki yıldan itibaren bu teşvikler Bakanlık tarafından verilmeyecek,
biliyorsunuz, böyle bir teklif Maliye Bakanlığına yapılmayacak ve dolayısıyla
özel eğitim kurumlarına verilen destek kesilmiş olacak ancak OSB içerisindeki
ve OSB dışındaki mesleki eğitim okullarına teşvik devam edecek. Bunu da Genel
Kurulun bilgisine sunuyorum.
Teşekkür
ediyorum Sayın Başkanım.
BAŞKAN
– Teşekkürler Sayın İşler.
Değerli
milletvekilleri, şimdi, sisteme giren, İç Tüzük 60’a göre söz talebinde bulunan
milletvekillerinin bir kısmının söz talebini karşılayacağım. 
Sayın
Yılmaz…
28.- Düzce Milletvekili Ümit Yılmaz’ın, Düzce ili Akçakoca ilçesinde
28-30 Haziran tarihleri arasında yapılacak olan 17’nci Kültür, Turizm ve Fındık
Festivali’ne ilişkin açıklaması
ÜMİT
YILMAZ (Düzce) – Teşekkür ederim Sayın Başkan. 
28-29-30
Haziran tarihleri arasında Karadeniz’in incisi Düzce ili Akçakoca ilçemizde
yapılacak olan 17’nci Kültür, Turizm ve Fındık Festivali’ne, başta Meclisimizin
değerli üyeleri olmak üzere, ülkemizin tüm vatandaşlarını bekliyoruz.
Vatandaşlarımız gelirken tatillerini biraz uzun süreye göre ayarlayabilirlerse
sadece Akçakoca’nın denizini, kumsalını ve Fakıllı Mağarası’nı değil,
geldiklerince Yığılca Sarıkaya Mağarası’nı da gezebilir, Cumayeri’nde rafting
yapıp Gölyaka Efteni Gölü ve Kuş Cenneti’ni görebilir, harika fotoğraflar
çekebilir; sıcak yaz günlerinde serinlemek için Güzeldere ve Samandere
Şelalelerini gezip sayıları 10’u geçen yaylalarımızda dolaşabilir, Konuralp
Müzesi’ni ve Kırk Basamaklar’ı gezerek tarihî sit alanlarını görebilir ve
muazzam bir tatil geçirebilirler. 
Bu
arada, dünkü saldırıda gazi olan “Baran Top” adlı Akçakocalı hemşehrimize
geçmiş olsun dileklerimi iletiyorum.
(Mikrofon
otomatik cihaz tarafından kapatıldı)
BAŞKAN
– Sayın Ersoy…
29.- Adana Milletvekili Ayşe Sibel Ersoy’un, Adana Büyükşehir Belediyesinde
çalışan personelin sözleşmesinin feshedileceği iddialarına ilişkin açıklaması 
AYŞE
SİBEL ERSOY (Adana) – Teşekkür ederim Sayın Başkan.
Adana
Büyükşehir Belediyesinde 1.700 sözleşmeli personelin sözleşmesinin bugünlerde
feshedileceği konuşulmakta. Bu sorun, hepimizin bildiği gibi, her belediye
seçiminden sonra ne yazık ki gündeme geliyor. Ben yeni seçilen belediye
başkanının tabii ki yararlılık esasıyla ve de vicdani bir bakış açısıyla bu
sorunu yönetmesini diliyorum.
Teşekkür
ediyorum.
BAŞKAN
– Sayın Enginyurt? Yok.
Sayın
Ünsal…
30.- Ankara Milletvekili Servet Ünsal’ın, yanlış politikalar nedeniyle
dibe vuran sağlık ve sigorta sisteminin hizmet, kalite, süreklilik ve
verimlilik temelinde yeniden düzenlenmesi gerektiğine ilişkin açıklaması
SERVET
ÜNSAL (Ankara) – Sevgili Başkan, teşekkürler.
Yanlış
politikalar nedeniyle devletin her kurumu giderek daha kötü bir duruma geliyor.
Sağlık ve sigorta sistemimizin temeli olan Sosyal Güvenlik Kurumu rekor düzeyde
bütçe açığı veriyor yani SGK’deki delik hızla büyüyor. Hazineden çok büyük
miktarda yardım almasına rağmen SGK’nin zararı astronomik boyutlara ulaştı.
2018’de 75 milyar lira hazine yardımı alan kurum, bu yılın sadece ilk beş
ayında aldığı 48 milyar liradan fazla yardıma rağmen açık veriyor. Rekor
düzeyde açık ve zarara rağmen sağlık ve sigorta hizmetleri yurttaşların
ihtiyaçlarını ve kamunun yararını koruyamıyor. Bu yönetim şekliyle her geçen
gün dibe vuran sistemin hizmet, kalite, süreklilik ve verimlilik temelinde
yeniden düzenlenmesi gerekmektedir.
Teşekkürler.
BAŞKAN
– Sayın Subaşı…
31.- Balıkesir Milletvekili Yavuz Subaşı’nın, Balıkesir Milletvekili
İsmail Ok’un Genel Kurulu yanlış bilgilendirdiğine ilişkin açıklaması
YAVUZ
SUBAŞI (Balıkesir) – Teşekkür ediyorum Sayın Başkanım.
Değerli
hemşehrim İYİ PARTİ Balıkesir Milletvekili hem dün hem bugün iki farklı konuda
Genel Kurulu yanlış bilgilendirdi. Biri “Balıkesir Büyükşehir Belediye Başkanı
Sayın Yücel Yılmaz hemen göreve gelir gelmez 400 işçi çıkardı.” ifadesi. İlgili
ihaleyi alan firmayla karşılıklı iş akdi feshedilmiştir, çok geniş bir alana
sahip olan Balıkesir’deki 20 tane belediyeyle -CHP, İYİ PARTİ ve Demokrat Parti
de dâhil olmak üzere- bu işçileri paylaştırmak üzere anlaşılmıştır.
Diğer
bir konu, mobbing meselesi. Yine, Büyükşehir Belediye Başkanımız Sayın Yücel
Yılmaz’la görüştüm, sayın vekilimin de görüşmesini ben arzu ederdim, mobbing
meselesi gerçek dışıdır. Emekliliği gelen ve hâlâ çalışmak isteyen
arkadaşlarımızın emekliliğiyle ilgili bir teşviki vardır.
Teşekkür
ediyorum.
Genel
Kurulu saygıyla selamlıyorum.
BAŞKAN
– Sayın Köksal…
32.- Afyonkarahisar Milletvekili Burcu Köksal’ın, Tarım ve Orman
Bakanlığına bağlı olarak çalışan orman işçilerinin bütçe olmadığı gerekçesiyle
işsiz bırakıldığına ilişkin açıklaması 
BURCU
KÖKSAL (Afyonkarahisar) – Sayın Başkan, Tarım ve Orman Bakanlığına bağlı olarak
çalışan ve çoğunluğu yangın müdahale işçisi olan yaklaşık 10 bin işçiden 6 bin
orman işçisi, Hazine ve Maliye Bakanı Berat Albayrak’ın imzasıyla gönderilen
yazıyla, bütçe olmadığı gerekçesiyle işsiz bırakıldı. Cumhurbaşkanlığının ve
örtülü ödeneğin 2019 yılı harcamalarının daha şimdiden 1 milyarı geçtiği
ülkemizde 6 bin işçinin “Bütçe yok.” diye işten çıkartılmasının takdirini kamu
vicdanına bırakıyorum. İşçilerin işten çıkarılmasıyla işsiz kalmasının yanı
sıra, önümüzdeki günlerde orman yangınlarının artacağına ve personel
yetersizliğinin sorun yaratacağına da dikkat çekiyorum. 
Ayrıca,
31 Mart seçimlerinden önce bu işçilere “İş sürenizi uzatacağız.” diye oy
avcılığı yapanlara ve kandıranlara da yazıklar olsun diyorum. (CHP sıralarından
alkışlar)
BAŞKAN
– Sayın Gürer…
33.- Niğde Milletvekili Ömer Fethi Gürer’in, 27 Haziran Sözcü
gazetesinin kuruluşunun 12’nci yıl dönümünü kutladığına ilişkin açıklaması
ÖMER
FETHİ GÜRER (Niğde) – Sayın Başkan, Sözcü gazetesi bugün 13 yaşına ermiştir.
“Sözümüz namusumuzdur.” diyerek yayın hayatına başlayan Sözcü gazetesi, değerli
köşe yazarları ve haberleriyle doğru ve gerçek habere erişilmesini
sağlamaktadır. Atatürk çizgisindeki gazete, ne yazık ki haksız ve mesnetsiz bir
davaya da konu edilmiştir; bu da ayrıca düşündürücüdür. Dürüst gazetecilikte
milyonlara eren Sözcü gazetesinin nice yıllar yayınlarına devam etmesini
diliyorum. Özgür basının sesi olan Sözcü gazetesinin yeni yaşını kutluyor,
başarılarının devamını temenni ediyorum. (CHP sıralarından alkışlar)
BAŞKAN
– Sayın Ağbaba…
34.- Malatya Milletvekili Veli Ağbaba’nın, TRT Genel Müdürü İbrahim
Eren’in MİT Müsteşarı yapılmasını önerdiğine ilişkin açıklaması
VELİ
AĞBABA (Malatya) – Sayın Başkan, benim AKP’ye bir önerim var: TRT Genel Müdürü
İbrahim Eren’i MİT Müsteşarı yapsınlar. Yıllardan beri kırmızı bültenle aranan,
MİT’in ve Emniyet teşkilatının uzunca süreden beri aradığı ama bulamadığı Osman
Öcalan’ı seçime iki gün kala, AKP’ye övgüler dizdirtip CHP'yi eleştirtmek için
TRT ekranına çıkaran İbrahim Eren’i MİT Müsteşarı yapmaları lazım çünkü İbrahim
Eren bunu çoktan hak ediyor. Bu önerimi lütfen değerlendirsinler. (CHP
sıralarından alkışlar)
BAŞKAN
– Sayın Kerestecioğlu…
35.- Ankara Milletvekili Filiz Kerestecioğlu Demir’in, Polis
Akademisinin yayımladığı “Dünyada ve Türkiye'de Kadın Cinayetleri, Verileri ve
Analizler” adlı rapora ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Yeni
yayınlanan bir Birleşmiş Milletler raporu var, “Kadınlar için en tehlikeli
yerlerden biri kendi evleri.” tespitiyle yayınlanan bu raporda kadın
cinayetlerinden yüzde 60’ının aile üyelerinden biri tarafından işlendiği
belirtiliyor. 
Aynı
şekilde bir başka rapor daha var ama bu rapor, İçişleri Bakanı ve Aile, Çalışma
ve Sosyal Hizmetler Bakanı tarafından kamuoyuna açıklanacağı söylendiği hâlde
sadece bazı kurumlara gönderilmiş ve açıklanmamış, “Dünyada ve Türkiye'de Kadın
Cinayetleri, Verileri ve Analizler” adını taşıyan Polis Akademisi yayını. Bu yayında
da aynı şekilde evde işlenen cinayetlerin oranı korkunç; cinayet mekânları
olarak ev yüzde 72,8; sokak ise yüzde 15. Bu aralık, gerçekten korkunç bir
aralık. Bugün aileye, eve çok büyük önem, kutsiyet atfeden politikalar
yürütürken bir yandan, aslında, suç mahallinin ev olduğunu unutmamak gerekiyor…
(Mikrofon
otomatik cihaz tarafından kapatıldı) 
BAŞKAN
– Sayın Eksik…
36.- Iğdır Milletvekili Habip Eksik’in, Iğdır Valiliğine bağlı Göç
İdaresi Genel Müdürlüğü Geri Gönderme Merkezinde ortaya çıkan verem vakalarıyla
ilgili Iğdır halkının açıklama yapılmasını beklediğine ilişkin açıklaması
HABİP
EKSİK (Iğdır) – Teşekkürler Sayın Başkan.
Iğdır’da,
Iğdır Valiliğine bağlı Göç İdaresi Müdürlüğü Göçmen Geri Gönderme Merkezinde
verem vakaları ortaya çıkmıştı. Bu konuyu daha önce de Genel Kurulda dile
getirmiştim, yazılı soru önergesi de vermiştim. Kamuoyu bu konu hakkında
iktidarın ne yaptığını merak ediyor. Açıkçası bu konuyla ilgili bu soruları
tekrar sormak istiyoruz: Otobüslere konulup Kırklareli’ne gönderilen
göçmenlerin akıbeti ne oldu? Bu göçmenlere bir tedavi uygulandı mı? Göçmenlere
hizmet eden personele tarama yapıldı mı? Bu konu hakkında Sağlık Bakanlığı ve
İçişleri Bakanlığı bir soruşturma başlatmış mıdır ya da başlatacak mıdır?
Göçmenlere sağlık hizmeti, hijyenik bir barınma ortamı ve yeterli beslenme
imkânları sağlanmış mıdır? Bu konuyla ilgili, açık söylemek gerekirse cevap
bekliyoruz çünkü Iğdır halkı bu konuyla ilgili çok tedirgindir ve bir an önce
bir açıklama yapılmasını bekliyor. 
BAŞKAN
– Sayın Öcalan…
37.- Şanlıurfa Milletvekili Ömer Öcalan’ın, Şanlıurfa ili Bozova ilçesi
Yaslıca Mahallesi’nde husumetli aileler arasında çıkan silahlı kavgada can
kaybı yaşandığına, vatandaşların elindeki silahların toplatılması ve heyelan
nedeniyle kapanan Birecik-Halfeti yolunun açılarak mağduriyetin giderilmesi
gerektiğine ilişkin açıklaması 
ÖMER
ÖCALAN (Şanlıurfa) – Teşekkürler Sayın Başkan. 
Dün
de ben belirtmiştim, dün yaralanan yurttaşımız, maalesef bugün hayatını
kaybetti. Bozova’nın Yaslıca beldesinde silahlı olaylarda 8 kişi yaralanmıştı,
maalesef 1’i yaşamını yitirdi. Urfa, maalesef bir savaşta verilen kayıp kadar
kayıp veriyor. Tekrar belirtiyorum, burada olduğumuz sürece de AKP Hükûmetine
ve iktidara belirteceğiz; bu silahların bir an önce toplatılması gerekiyor. 
Diğer
bir konu: Birecik ile Halfeti arasındaki yol heyelan sebebiyle uzun süredir
kapalıdır. Belediye Başkanı maalesef görevini yapmıyor. Belediye Başkan
Yardımcısına ulaşmaya çalıştık; kendisinden çıktığını, AFAD’ın ilgilendiğini…
Bir an önce bu yolun açılması gerekiyor çünkü bu yol 40-50 köye gidiyor, yollar
35 kilometre uzamış durumda.
Teşekkür
ederim.
BAŞKAN
– Sayın Kaşlı…
38.- Aksaray Milletvekili Ramazan Kaşlı’nın, Zeytin Dalı Herekâtı
bölgesinde şehit düşen Uzman Onbaşı Mikail Candan’a Allah’tan rahmet dilediğine
ilişkin açıklaması
RAMAZAN
KAŞLI (Aksaray) – Teşekkür ediyorum Sayın Başkan.
Aksaray
ili Bağlıkaya beldesinde dün ikindi namazını müteakip defnettiğimiz kahraman
kardeşim Mikail Candan’a Yüce Allah’tan rahmet diliyorum. Babası Raşit
Candan’a, ailesine sabırlar diliyorum. Aynı çatışmada yaralanan kardeşlerime
acil şifalar diliyor, Türk Silahlı Kuvvetlerine başsağlığı diliyor, bu
çatışmada vesile olanları milletin mikrofonundan lanetliyor; ailesine, Aksaray
halkına tekrar sabırlar diliyorum. 
BAŞKAN
– Birleşime on dakika ara veriyorum. 
Kapanma Saati: 15.41
İKİNCİ OTURUM
Açılma Saati: 15.59
BAŞKAN: Başkan Vekili Mithat SANCAR
KÂTİP ÜYELER: Rümeysa KADAK (İstanbul), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 95’inci Birleşiminin İkinci Oturumunu
açıyorum.
90
sıra sayılı Kanun Teklifi’nin görüşmelerine devam ediyoruz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
– Komisyon yerinde.
NAZIR
CİHANGİR İSLAM (İstanbul) – Sayın Başkan, şahsıma bir sataşma var. Ben basın
toplantısındaydım. Sadece bir dakika, yerimden…
BAŞKAN
– Yerinize geçin, sisteme girin, ben size söz vereceğim Sayın İslam.
Şimdi
gruplar adına konuşmalara devam ediyoruz. 
Söz
sırası, Cumhuriyet Halk Partisi Grubu adına Yozgat Milletvekili Ali Keven’e
ait. 
Buyurun
Sayın Keven. (CHP sıralarından alkışlar) 
Süreniz
on dakikadır.
CHP
GRUBU ADINA ALİ KEVEN (Yozgat) – Teşekkür ederim Sayın Başkan.
“İstanbul’u
yönetecek olana ben karar veririm. Egemenlik kayıtsız şartsız İstanbulluların.”
diyerek hanların, sarayların baskısını yıkıp Sayın Ekrem İmamoğlu’na ikinci kez
sahip çıkan İstanbul halkını buradan şükran ve sevgiyle selamlıyorum. (CHP
sıralarından alkışlar) Her türlü çirkinliklere karşın soğukkanlılığını ve
terbiyesini bozmayarak seçimi ikinci kez büyük farkla kazanan Sayın Ekrem
İmamoğlu’nu da buradan kutluyor, başarılar diliyorum. (CHP sıralarından
alkışlar) 
Sayın
Başkan, değerli milletvekilleri; Millî Eğitim Bakanlığıyla ilgili bazı kanunlarda
değişiklik yapılmasını öngören kanun teklifi hakkında grubum adına söz almış
bulunuyorum. Sözlerime başlamadan önce Başöğretmenimiz Mustafa Kemal Atatürk
olmak üzere ilk Millî Eğitim Bakanımız Hasan Âli Yücel ve bütün eğitim
emekçilerini sevgiyle saygıyla anıyorum. AKP Hükûmetinin on yedi yıldır millî
eğitim sisteminde yarattığı tahribata karşı mücadele eden eğitim emekçilerimizi
ve eğitim sendikalarını da buradan saygıyla selamlıyorum. 
Sayın
Başkan, değerli milletvekilleri; çocuklarımız bu ülkenin temelinde yapı
taşlarıdır. Çocuklarına nitelikli, bilimsel, eşit ve parasız bir eğitim ortamı
sunmayan bir ülke kalkınamaz. Bu doğrultuda, zorunlu eğitim çağı için okullaşma
oranının yüzde 100 olduğu, eğitimin eğitim uzmanlarınca şekillendirildiği, insani
değerleri önemseyen, bilgi çağıyla uyumlu, bölgesel eşitsizliklerin giderildiği
bir eğitim sistemini ülkemiz acilen oluşturmalıdır. 
Sayın
Başkan, değerli milletvekilleri; özel eğitim ve rehabilitasyon merkezlerinde
değişiklik öngören 16’ncı madde teklifine göre Türkiye Cumhuriyeti vatandaşı 18
yaş altı çocukların yüzde 20 üzerinde engellilik durumlarına göre özel eğitime
tabi tutulmaları hakkında çeşitli teknik detaylar düzenlenerek mağduriyetlerin
önüne geçilmesi amaçlanmaktadır. Özel eğitim ve rehabilitasyon merkezlerinin
niteliğinin ve sayısının artırılması sorun olarak ayrıca karşımızda
durmaktadır. 2017-2018 döneminde 353 bin öğrenci özel eğitim kurumunda eğitim
almıştır. Ancak Millî Eğitim Bakanlığına bağlı özel eğitim kurumlarının sayısı
artırılmalı ve özel eğitim öğretmenlerinin istihdamına yeterli kontenjan
ayrılmalıdır. Engelli bireylerimizi topluma kazandırmak, nitelikli bir eğitime
tabi tutmak millî eğitim sisteminin başlıca görevi olmalıdır.
Sayın
Başkan, değerli milletvekilleri; millî eğitim sistemimizde yaşanan başlıca
sorunların çözülebilmesi için geniş kapsamlı bir şûra toplanmalıdır. Toplumun
tüm kesimleri, eğitim uzmanları, eğitim sendikaları, akademisyenler, veliler
yani tüm paydaşlarla birlikte, bu sorunlar nasıl çözülür diye kafa yorulmalıdır.
Alelacele getirilen torba kanun teklifleriyle bu sorunlar çözülemez. Millî
eğitim sisteminde yaşanan sorunları ve tavsiyelerimizi defaatle paylaştık ancak
bu sorunlara hep beraber, birlikte, kolektif bir çözüm yolu bulacak çalışma
ortamı oluşturmak maalesef bu iktidarın anlayışından uzaktır. Bunun en bariz
örneğini ülkemiz yedi yıl, başta Cumhuriyet Halk Partisi Grubu olmak üzere her
kesimce eleştirilen, ilkokula başlama yaşının önce 60 aya düşürülmesi, sonra da
yönetmelikle 66 aya çıkarılmasında yaşadı. Bunu tartışmaya bile izin
vermediniz. Şimdi aynı iktidar tarafından, bir gecede alınan bu yanlış karardan
yedi yıl sonra dönülerek bu kanun teklifiyle 69 aya çıkarılmaktadır. Çocuğun
sosyal, motor becerilerinin 6 yaşında yani 72 ayda tamamlandığı bilimsel bir
gerçektir.
Sayın
Başkan, değerli milletvekilleri; eğitim öğretim dönemi bu yıl yeni Millî Eğitim
Bakanıyla başladı ancak eski sorunlar hâlâ devam etmektedir. 2019 yılı bütçe
kanunu görüşülürken bu kürsüde Bakanlığın bütçesini sorgulayan konuşmalar
yapıldı. Millî Eğitim Bakanlığının 2019 bütçesi, 2019 yılı faiz giderine
maalesef yenik düştü. Millî Eğitim Bakanlığının bütçesi 113 milyar lira, oysa
faize ayrılan bütçe 117 milyar lira. Bakanlığın bütçesinin zaten yüzde 83’ü
personel giderleridir. Yani geriye eğitimin niteliğini, teknolojisini,
donanımını artırmak için 20 milyar bile kalmıyor. 
Sayın
Başkan, değerli milletvekilleri; eğitimin gitgide daha fazla paralı hâle
getirildiği ülkemizde özellikle yoksul aile çocuklarında kendini okula ait
hissetme duygusu azalıyor ve okullaşma oranı aşağı doğru seyrediyor. İlkokulda
yüzde 91 olan okullaşma oranı ortaokul için yüzde 94, liseler için maalesef
yüzde 83 olmuştur. Bu rakamlar çağdaş, gelişmiş bir ülke verileriyle
örtüşmemektedir. Suç oranına bakarsanız çocuk denecek yaşta işlenen suç
oranları da yine çağdaş, gelişmiş bir ülke verileriyle örtüşmemektedir.
Ülkemizde çocuklarımızın hızla suça sürüklendiği, uyuşturucu kullanım yaşının
9-10 yaşlara düştüğü bir ortamda biraz olsun yüzümüz kızarmalı ve oturup
düşünmeliyiz diye düşünüyorum. 
Sayın
Başkan, değerli milletvekilleri; okulların yurt sorunu büyüyerek devam ediyor
ve çocuklarımız tarikat yurtlarına mahkûm ediliyor. Hangi odaklara ait olduğu
belirsiz merdiven altı tarikat yurtları, Adana Aladağ'da yaşanan yangın faciası
gibi ve çocuğun istismarı gibi başka örnekler yaşanmadan acilen kapatılmalıdır.
Özellikle yoksul ailelerin çocukları niteliksiz yurtların insafına
bırakılmamalıdır. Millî Eğitim Bakanlığı kimi vakıf ve derneklerle yaptığı
protokollere bir an önce son vermelidir. Çocuklarımızın sosyal, ekonomik
durumlarına bakılmaksızın eşit, bilimsel bir eğitim almaya hakkı vardır.
Kolejde okuyan bir öğrenci ile en ücra kasabada okuyan bir öğrenci arasında
yaşanan fırsat eşitsizliği mutlaka giderilmelidir. Özel okul furyasına bir son
verilmeli ve mevcut olanlar da düzenli denetlenmelidir.
Sayın
Başkan, değerli milletvekilleri; bu ülkede FETÖ denen terör örgütü ülkenin
millî eğitim sisteminin her tarafına kanser gibi yayıldı. Nasıl yayıldığını
gayet iyi biliyorsunuz. “Altın nesil“ diye yüz binlerce çocuğun geleceğiyle
oynandı, hayatı karartıldı. Bu FETÖ terör örgütünün okulları, dershaneleri çok
sayıda tanınmış siyasetçi ve bürokrat eşliğinde açıldı ve topluma pazarlandı.
Bu açılışlarda boy gösterenleri gayet iyi tanıyorsunuz, sizler iyi
biliyorsunuz. Yani bu Hükûmetin gözetiminde yüz binlerce çocuğumuz göz göre
göre bu alçakların kucağına itildi ve hayatları karartıldı. Şimdi aynısını, ne
yaptığı belirsiz tarikatlara ait okullar ve vakıf yurtları yapmaktadır. Yine
aynı şekilde, tüm bunlar bu Hükûmetin gözü önünde gerçekleşmektedir.
Sayın
Başkan, değerli milletvekilleri; on yedi yıldır bir gecede aniden köklü
değişiklikler yaparak, sınav sistemlerini bir sabah aniden değiştirerek millî
eğitim sisteminde büyük tahribat yaratan AKP iktidarı uzunca bir süredir
“Kindar ve dindar nesil yetiştireceğiz.” diye diye eğitim sisteminin hafızasını
yok etti. Ortaya matematik sınavlarında sıfır çeken binlerce öğrencinin olduğu,
kendi ana dilinde kendini ifade etmekte zorlanan yüz binlerin olduğu bir sistem
çıkardı.
Sayın
Başkan, değerli milletvekilleri; sözleşmeli öğretmenlerin zorunlu görev
sürelerinde değişikliği öngören 17’nci madde teklifine göre, 4+2 yıl olan
zorunlu görev süresi 3+1 yıla indirilmektedir. Cumhuriyet Halk Partisi Grubu
olarak sözleşmeli öğretmenlik sisteminin ve mülakatla atama sisteminin
kaldırılması hakkında verdiğimiz kanun teklifleri AKP ve MHP tarafından
maalesef reddedilmiştir. On yedi yıl boyunca AKP iktidarının en çok hata
yaptığı alanlardan birisi Millî Eğitim olmuştur çünkü liyakatsiz yandaş
atamalar ve “Her şeyi ben bilirim.” anlayışı hata üstüne hata yapılmasına neden
olmuştur. Öğretmenlere dayatılan tek seçenek olan sözleşmeli öğretmenlik
uygulaması ve 4+2 yıl zorunlu görev süresi de bu hatalardan biridir çünkü
eğitim sisteminin ana unsuru olan öğretmenlerimizi rahat ve huzurlu bir çalışma
ortamına kavuşturmadığınız sürece eğitim sisteminde sorunlar büyümeye devam
edecektir. 
Sayın
Başkan, değerli milletvekilleri; devlet okullarında yaklaşık 80 bin ücretli
öğretmen çalıştırılmaktadır. Ücretli öğretmenlik, bilindiği gibi, girdiği ders
başına ücret alan, hiçbir özlük hakkına sahip olmayan, insanların güvencesiz
çalıştırıldığı bir görevlendirme şeklidir. Bir eğitim fakültesi mezunu olmanıza
gerek yok, bir lisans veya ön lisans bölümünden mezunsanız herhangi bir
öğretmen açığı olan okulda derse girebilirsiniz ve üstelik, yaklaşık asgari
ücret düzeyinde bir ücretle çalışmak zorundasınız. “Ücretli öğretmenlik” adı
altında bir öğretmenin iş güvencesi olmadan devlet eliyle çalıştırıldığı bir
gelişmiş ülke gösterebilir misiniz? 
Bu
ülkede atanamayan öğretmen sayısı 460 bine ulaşmıştır. Sayıştay raporuna göre
153.640 öğretmen açığı, Millî Eğitim Bakanının açıklamalarına göre ise 117 bin
öğretmen açığı bulunmaktadır.
Sayın
Başkan, değerli milletvekilleri; öğretmenlerimiz her türlü ekonomik
sıkıntılardan kurtarılarak özlük hakları iyileştirilmelidir. Öğretmenlik meslek
kanunu üzerinde acilen çalışma yapılmalıdır. 3600 ek gösterge mağduriyetinin
giderilmesi için ben dâhil pek çok milletvekili arkadaşım kanun teklifi verdi.
Cumhurbaşkanı Sayın Erdoğan seçim meydanlarında bunu açıkça dile getirdi. 3600
ek gösterge analarının ak sütü gibi helaldir. Bir an önce bu mağduriyet
giderilmelidir. 3600 ek gösterge düzenlemesinin yapılmasını, söz verildiği gibi
öğretmenler, emniyet görevlileri, sağlık personeli ve din görevlileri
beklemektedir. 
(Mikrofon
otomatik cihaz tarafından kapatıldı)
BAŞKAN
– Sayın Keven, bir dakika daha süre veriyorum.
Buyurun,
toparlayın lütfen.
ALİ
KEVEN (Devamla) – Ayrıca, kamuda görev yapan ama seslerini bir türlü Hükûmete
duyuramayan lisans mezunu kamu personeli de 3600 ek göstergeden mutlaka
yararlanmalıdır.
Sayın
Başkan, değerli milletvekilleri; organize sanayi bölgelerinin ve özel sektörün
meslek lisesi açabilmesini sağlayan kanun düzenlemesi, kamusal bir hizmet olan
eğitimin tamamen özel sektöre devredilmesi yolunda bir adımdır. Bir tarafta yüz
binlerce meslek lisesi mezununun işsiz olduğu bir ortam var iken diğer tarafta
“Meslek edindireceğiz, iş garantisi sunacağız.” ve benzeri vaatlerle ailelerin
ekonomik yönden sömürüleceği, kandırılacağı bir ortam oluşturulmaya
çalışılmaktadır. Çıraklık eğitimi gören çırakların “mesleki eğitim merkezi” adı
altında örgün öğretim mezunu sayılabileceği düzenleme ise aslında çocuk
işçiliğini meşrulaştırmaktadır. Çocuk emeğini sömüren ve çaresizlikten, maddi
imkânsızlıktan okulunu bırakmış çocuklarımızın örgün öğretim dışında değilmiş
algısı oluşturacak bir aldatmacadan öte başka bir şey değildir. Mesleki eğitim
ve meslek lisesi konusu detaylıca ele alınması gereken bir konudur. Maalesef
yine “Biz yaptık oldu.” diyerek ani bir değişiklik öne sürülmektedir. Oysa daha
önce bu kürsüde de dile getirdiğim…
(Mikrofon
otomatik cihaz tarafından kapatıldı)
ALİ
KEVEN (Devamla) - Peki, çok teşekkür ederim.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Keven.
60’a
göre söz istekleri var, onları da karşılayacağım.
Sayın
Enginyurt buradayken hemen söz vereyim.
Buyurun.
IV.- AÇIKLAMALAR (Devam)
39.- Ordu Milletvekili Cemal Enginyurt’un, kamudaki sözleşmeli 4/B’liler
ile ücretli öğretmenlerin kadro beklediğine ilişkin açıklaması
CEMAL
ENGİNYURT (Ordu) – Sayın Başkan, çok teşekkür ediyorum.
657
sayılı Devlet Memurları Kanunu’na tabi olmalarına rağmen 4/B’liler maalesef
sözleşmeden kadroya geçememişlerdir. Bu insanlarımızın kadro haklarının
verilmesi, tıpkı diğerlerinde olduğu gibi eşit bir şekilde kadro sahibi
olmaları gerekmektedir. Ayrıca, 900 ücretli öğretmen kadro beklemektedir. 100 binin
üzerinde öğretmen açığı var ise 900 ücretli öğretmen yıllardır perişan bir
hâldedir, kadro talep etmektedirler. Bu konuda hassasiyet gösterilmesini
bekliyor, teşekkür ediyorum.
BAŞKAN
– Sayın İslam…
40.- İstanbul Milletvekili Nazır Cihangir İslam’ın, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması 
NAZIR
CİHANGİR İSLAM (İstanbul) – Çok teşekkür ederim Sayın Başkan. 
Az
önce basın toplantısındayken aldığım bir eleştiriyi zabıtlarda gördüm. Hemen
şunu söyleyeyim: Kendi gözündeki merteği görmez, el gözündeki çöpü destan eyler
âleme. 
Sayın
Başkan, değerli arkadaşlarım; bize “Bay Temel”, “particik”, “terörist”
sıfatlarını kullanan siyasi partiyi hepiniz biliyorsunuz. Hatta bu yüzden özür
dilediklerini de biliyorsunuz. Ben size bu kadarını söylüyorum. Ama şu
hatırlatmayı yapmak zorundayım ki, milletin tokadı siyasetçiyi acıtmaz
arkadaşlar. Aslında ben size meseleyi hafifleterek anlatmıştım. Şu eksiğimi
kabul edelim, meseleleri ben sizin gibi güzel anlatamıyorum. 
Hepinize
saygılar sunarım. 
Sağ
olun efendim. 
BAŞKAN
– Sayın Adıgüzel… 
41.- Ordu Milletvekili Mustafa Adıgüzel’in, glikoz şurubundan sahte bal
üretiminin had safhaya ulaştığına, çıkarılacak mevzuatla sıkı denetimin
sağlanarak doğal bal üretiminin teşvik edilmesi gerektiğine ilişkin açıklaması
MUSTAFA
ADIGÜZEL (Ordu) – Glikoz şurubundan sahte bal üretimi had safhaya çıkmış,
merdiven altı birçok tesiste arı görmemiş bal üretilmektedir. Birçok turistik
tesiste, kahvaltı merkezinde ve marketlerde maalesef bu ballar satılmaktadır,
bu bir gıda güvenliği sorunudur. Doktor ağzıyla söylüyorum: Resmen
çocuklarımıza ve insanlarımıza bal değil, zehir yediriyoruz. Çıkarılacak bir
mevzuatla sıkı denetim, etkili önleme ve doğal bal üretiminin teşviki ve
tüketimi gereklidir. 87 bin aile geçimini arıcılıktan sağlıyor. Hava
şartlarının bu yıl kötü gitmesi nedeniyle yüzde 50 verim kaybı var. Bu yüzden
Ziraat Bankasının kredilerinde erteleme gerekmekte. Arı kovanına destek kovan
başına 15 TL olarak açıklanmasına rağmen bununla ilgili henüz düzenleme
başlamadı. Az miktarda olsa da bu üreticiler için önemli, bu konuda düzenleme
bekliyoruz. Balmer, Ordu’da 10 milyon euroya bir paketleme tesisi kurdu; bu
tesisi işler hâlde kılmak için kamu ihalelerinde muhakkak Balmer’e paketleme için
destek olunmalıdır. 
Teşekkür
ediyorum. 
BAŞKAN
– Sayın Ünsal…
42.- Ankara Milletvekili Servet Ünsal’ın, Ankara Büyükşehir Belediyesine
bağlı Halk Ekmek AŞ’de yaşanan skandala ve yolsuzluk yapanların hukuken
bedelini ödemesi gerektiğine ilişkin açıklaması
SERVET
ÜNSAL (Ankara) – Teşekkürler Sayın Başkan. 
Ankara
Büyükşehir Belediyesine bağlı Halk Ekmek AŞ’yle ilgili yeni bir skandal daha
ortaya çıktı. 
Değerli
arkadaşlar, önceki dönem göreve getirilen şirket yönetiminin faturasız olarak
çok büyük miktarlarda ekmek gönderdiği belirtiliyor. Bu ekmeklerin parti
kongrelerine, gençlik kolları toplantılarına ve seçim merkezlerine gönderildiği
ortaya çıkarken, kamu kaynaklarını siyasi olarak kullanan bu yöneticiler
hakkında soruşturma başlatılmıştır. Yaşanan bu son olayın ardından Sayın Mansur
Yavaş’ın görevlendirmelerinin nasıl engellendiğini bir daha gördük.
Buradan
bir kez daha belirtmek istiyorum: Kamu kaynaklarının farklı amaçlar için
kullanılması dönemi sona ermiştir, tüm kaynaklar halka hizmet için kullanılacaktır.
Bu örnekte olduğu gibi, yolsuzluk ve usulsüzlük yapanların hukuken bedelini
kesin ödemesi gerekmektedir.
Teşekkürler.
BAŞKAN–
Sayın Özel, söz talebiniz var galiba. 
Buyurun.
43.- Manisa Milletvekili Özgür Özel’in, 27 Haziran eczacı Neşe Gülersoy’u
şehit edilişinin 40’ıncı yılında rahmetle andığına ilişkin açıklaması 
ÖZGÜR
ÖZEL (Manisa) – Sayın Başkan, 27 Haziran 1979’da, Manisa’da eczanesinde
üzerinde beyaz önlüğü varken Eczacı Neşe Gülersoy şehit edilmişti. Olay yerine
gelen polisler, elinde buldukları kâğıtta bir gün önce bir başka siyasi
görüşten öldürülen eczacı arkadaşının öldürülmesini kınayan ve bunu bir katliam
ve cinayet olarak nitelendiren bir metni kaleme aldığını görmüşlerdi ama o
cinayete misilleme olarak böyle bir cinayet işlenmişti. 
Neşe
Gülersoy Manisa’da MEDAK adı altıda ilk ecza kooperatifini kuran kişidir. Bugün
biz eczacılar, çocuklarımız ekmek yiyorsak; zincir eczanelerin çalışanları ya
da market eczanelerin köşelerinde birer tezgâhtar değilsek Neşe Gülersoy ve
arkadaşlarının çağdaş eczacılık hareketinin kooperatifleşmeyle getirdiği
koruyuculuk ve ivme sayesindedir.
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum, buyurun.
ÖZGÜR
ÖZEL (Manisa) – Neşe Gülersoy katledildiğinde eczanesi Manisa’daydı, MEDAK’ın
kurucusuydu, İzmir Eczacı Odasının da Genel Sekteriydi Manisa’da oda olmadığı
için. Kendisinin yaptığı görevleri yaptıktan sonra bugün Mecliste görev alan
biri olarak aziz hatırası önünde saygıyla eğiliyoruz. Kendisini rahmetle, minnetle
anıyorum. Bütün eczacıları da Neşe Gülersoy ve arkadaşlarının açtığı yolda
kurulan kooperatiflere sıkı sıkı sarılarak; o dünya görüşünün bugünlerde
mesleğimizi sürdürmemize katkı sağladığını unutmayarak devam etmelerini arzu
ediyorum ve bir kez daha tüm eczacılık camiasının acısını 40’ıncı yılında
paylaşıyorum.
Teşekkür
ederim.
BAŞKAN
– Teşekkürler Sayın Özel.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
– Değerli milletvekilleri, gruplar adına son söz, Milliyetçi Hareket Partisi
Grubu adına Gaziantep Milletvekili Ali Muhittin Taşdoğan’a aittir. (MHP
sıralarından alkışlar)
Sayın
Taşdoğan, siz ayrıca şahıslar adına konuşma almıştınız, iki konuşmayı
birleştiriyorum ve sürenizin on beş dakika olduğunu hatırlatıyorum.
Buyurun.
MHP
GRUBU ADINA ALİ MUHİTTİN TAŞDOĞAN (Gaziantep) - Sayın Başkan, değerli
milletvekilleri, 90 sıra sayılı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin ikinci bölümü
üzerinde Milliyetçi Hareket Partisi Grubu adına söz almış bulunmaktayım. Yüce
heyetinizi saygılarımla selamlarım.
Türkiye
Büyük Millet Meclisi Millî Eğitim, Kültür, Gençlik ve Spor Komisyonunda
görüşülerek Genel Kurula sunulan bu kanun teklifinin içeriğinde sözleşmeli öğretmenlerin,
45/A’lı sözleşmeli sağlık çalışanlarının ve Diyanet personelinin kadroya alınma
sürelerinin 4+2’den 3+1’e indirilmesiyle ilgili düzenleme de kabul edilmiştir.
Bu düzenlemeyi kadroya geçiş süresinin azaltılması açısından olumlu buluyoruz.
Kadroya geçiş süresinin azaltılması doğru bir adımdır. Temennimiz kamuda
sözleşmeli personel istihdamı yerine, tamamının kadroya alınması olsa da bu
adım sözleşmeli personelin çalışma motivasyonunu olumlu yönden artıracağından
dolayı yerinde bir düzenlemedir. 
Milliyetçi
Hareket Partisi olarak 24 Haziran 2018 Milletvekili Genel Seçimi öncesinde
beyannamemizde “27’nci Yasama Dönemindeki Başlıca Taahhütlerimiz” başlığı adı
altında; atanamayan öğretmenlerin tamamının kademeli olarak atanmasını
sağlayacak şekilde kadro ihdası yapılması, sağlık hizmetlerinde sürekliliği ve
erişilebilirliği sağlamak amacıyla sağlık insan gücünün ülke genelinde dengeli
dağılımını temin edecek bir istihdam ve ücret politikası uygulanması, sağlık
çalışanlarına yıpranma payı hakkı verilmesi konularının Türkiye Büyük Millet
Meclisinde güçlü bir şekilde takipçisi olacağımızı belirtmiştik. Takip etmeyi
sürdürüyoruz ve gerekli çalışmaları yapıyoruz, yapmaya da devam edeceğiz.
Hatırlanacağı
gibi 4+2’ye dayalı sözleşmeli istihdam modeli 2017 yılında fiilen hayata
geçmişti. Sözleşmelilere kadro verildiği son düzenleme 2013 yılında
yasalaşmıştı. 2013 yılından bu yana kamuda istihdam edilen 4/B’liler için
herhangi bir süre olmaması ayrı bir sorun olarak durmaktadır. Bu çalışanlara da
kadroya geçişleriyle alakalı çalışma yapılabilir. Çalışanların bu yönde yoğun
beklentileri vardır. Bu talebin karşılanması gerektiğini düşünüyoruz. Aslında
kamunun 2 kere kurtulduğu sözleşmeli istihdamdan üçüncü ve son kez kurtularak
kamuda sözleşmeli çalışma devrinin sonlandırılması gerekmektedir. Böylelikle
tüm çalışanlar için bir eşitlik sağlanacak ve bu konu sorun olmaktan tamamen
çıkarak çalışma barışı sağlanmış olacaktır. 
Bakınız,
Sağlık Bakanlığına bakıldığında, 657 kadrolu personel yani 4/A maddesinde
çalışanlar; 4/B sözleşmeli çalışanlar yani 657 sayılı Devlet Memurları
Kanunu’nun 4/B maddesi ve bu maddeye göre çalışan personel; 4+2 sözleşmeli
çalışanlar, 676 sayılı Kanun Hükmünde Kararname’nin 76’ncı maddesi ile 663
sayılı Sağlık Bakanlığı Kanun Hükmünde Kararnamesi’nin 45/A maddesine göre
çalışanlar; 4924 sayılı çakılı sözleşmeli personel yani 4924 sayılı Kanun’a
tabi olanlar; 4/C’den 4/B’ye geçirilen personel; taşerondan 4/D’ye işçi
kadrosuna geçen personel; vekil ebe, hemşireler; kamu dışı aile sağlığı elemanları
olmak üzere 8 farklı istihdam modeliyle sağlık çalışanları görev
yapmaktadırlar. Asıl olması gereken, çalışma barışını bozan bu çeşitliliği bir
an önce sonlandırmaktır. Geleceğe umutla bakmak isteyen çalışanların bu haklı
talepleri karşılanmalıdır. Bizim isteğimiz tüm çalışanlara, hakları olan
kadronun bir an önce verilmesi, tayin başta olmak üzere mahrum kaldıkları
haklarına kavuşmalarıdır. Anayasal hak olan aile bütünlüğü sağlanmalı, çocuklar
anne babasız büyümemeli, yüzleri gülmelidir. 
Bu
kanun teklifinin 16’ncı maddesiyle ilgili düzenlemede Millî Eğitim Bakanlığına
bağlı olarak faaliyet gösteren özel eğitim ve rehabilitasyon merkezlerine ve bu
merkezlerde hizmet alan bireylere yapılan ödemelerin Türkiye Cumhuriyeti
vatandaşları için yapılmasına karar verilmesi, ayrıca, destek verilecek olan
hastalık türlerinin net olarak, yazılarak açıklık getirilmesi,
vatandaşlarımızın yaşayabileceği problemlerin önüne geçilmesi açısından faydalı
olmuştur. Kanunun yazımında kullanılan dilin düzeltilmesi bizim için ayrıca
anlamlı olmuştur.
Yine,
16’ncı maddede belirtilen “Erişkinler İçin Engellilik Sağlık Kurulu Raporuyla
asgari %20 oranında engelli olduğu, 18 yaş altı çocukların Çocuklar İçin Özel
Gereksinim Raporu ile özel gereksinimi olduğu” şeklinde yapılan değişiklik,
kamuda çalışan aileler için çocuklarının bakımı açısından mazeret olarak kabul
edilmeye devam edecek midir? Bu ayrıntıya da özellikle dikkat çekmek istiyorum.
Sayın
milletvekilleri, liderimiz Sayın Devlet Bahçeli Beyefendi’nin “Öğretmensiz bir
toplum; ruhen, fikren, ahlaken ve vicdanen fakir düşecek, geride kalacak, bu
yüzden canlılık emarelerini kaybedecektir.” sözünden hareket ederek,
öğretmenlerimizin sorunlarını gelecek nesillerin sorunu olarak
değerlendirmekteyiz. Bu nedenle, Millî Eğitim Bakanlığımızın eğitim alanındaki
kamuda tek çalışma şekli kadrolu istihdam biçimi olmalı, kadrolu istihdam
haricindeki, sözleşmeli öğretmenlik, 4/B ve 4/C gibi statülerde çalışan
personel ivedilikle kadroya geçirilmelidir. 
Millî
Eğitim Bakanlığı tarafından son dönemde yapılan öğretmen alımlarının sözleşmeli
öğretmenlik şeklinde yapıldığı görülmektedir. Sözleşmeli öğretmenlik
uygulamasından vazgeçilmeli ve tek istihdam şekli kadrolu öğretmenlik
olmalıdır. Kadroya geçirilme işlemleri gerçekleşene kadar sözleşmeli öğretmenlerin
özür grubu tayin talepleri karşılanmalıdır. 
Kamu
kurum ve kuruluşlarında istihdam edilen personelin farklı mevzuatlara tabi
olması nedeniyle meydana gelen mali, sosyal ve özlük haklarındaki farklılıkları
gidermek ve kadrolu çalışanlarla eşitlemek amacıyla gerekli düzenlemeler
yapılmalıdır.
Kadrolu
öğretmenlerde olduğu gibi, sözleşmeli öğretmenlere de başarı, üstün başarı
belgesi ve ödül verilmesinin yolu açılmalı, hiç değilse bu konudaki çifte
standart ortadan kaldırılmalıdır. Sözleşmeli öğretmenlere yapılacak öğretim
yılına hazırlık ödeneği ödemelerinde SGK kesintisinin yapılmasının önüne
geçilmelidir.
Sözleşmeli
öğretmenlerin ücret hesaplamasında dikkate alınan hizmet sürelerinde özelde
çalışılan sürelerinin de dikkate alınması gerekmektedir.
Sırasıyla
4/C’de çalışırken 4/B’ye ve 4/A’ya alınan ve genel bütçeden maaş alamayan kamu
kurumlarındaki personelin ortak bütçeden maaş alabilmeleri için düzenlemeler
yapılmalıdır.
4/B’li
personelin ek ödeme tutarları, emsali kadrolarda çalışanlarla aynı tutarda
olacak şekilde artırılmalıdır.
4/B’li
personelin hizmet sözleşmesinin 8’inci maddesinin (b) fıkrasındaki “5510 sayılı
Kanun hükümleri uyarınca yaşlılık ve malullük aylığına hak kazandıkları tarihte
sözleşmesi sona erer.” ifadesinin diğer sözleşmeli çalışanlarda olduğu gibi “65
yaşını doldurduğu takdirde emekliliğe hak kazanır.” şeklinde değiştirilmesi
gerekmektedir.
Sözleşmeli
öğretmenlerin hizmet süresinin hesabında özel öğretim kurumlarında geçen
sürelerinin üçte 2’sinin dikkate alınarak hizmet sürelerinin hesabında
değerlendirilmeli ve ücret ödemelerinde yeni belirlenen hizmet süreleri de
dikkate alınmalıdır. Sözleşmeli olarak görev yapmakta olan öğretmenlerimize de
2019 yılı Ağustos ayında yapılacak özür grubuna bağlı yer değiştirmelerde özür
durumlarına göre yer değiştirme hakkı verilmelidir.
Sayın
milletvekilleri, bir başka konu da illerde görev yapan 1.100 civarındaki maarif
müfettişlerinin görev ve yetkilerini tanımlayan herhangi bir mevzuat
bulunmamaktadır. Maarif müfettişlerinin görev tanımlarının yapılması ve
mağduriyetlerinin giderilmesi temennimizdir. Bununla birlikte, eğitim öğretim
dönemlerinde görev yapan ücretli öğretmenlerin aldığı ek ders karşılığı ücretin
en azından asgari ücret seviyesine yükseltilmesi de gözden geçirilmelidir.
Sayın
milletvekilleri, Başöğretmen Atatürk’ün ifadesiyle “Geleceğin güvencesi sağlam
temellere dayalı bir eğitime, eğitim ise öğretmene dayalıdır.” Bu itibarla
toplum geleceğinin mimarı her öğretmen saygıyı hak eder, hürmet ve minnetle
anılır. Buradan, saygıyı ve hürmeti en fazla hak eden şehit öğretmenleri yâd
etmeden geçemeyeceğim. 
Konya’da
Ülkü Ocaklarında arkadaşımız olan, henüz on beş günlük öğretmenken Diyarbakır
ili Hazro ilçesi Dadaş köyüne ilkokul öğretmeni olarak atanan, vatana ve
millete hayırlı bir nesil yetiştirmekten başka hiçbir amacı olmayan Hüseyin
Yavuz’u, daha 22 yaşındayken Batman’ın Kozluk ilçesinde PKK'lı teröristlerin
hain saldırısında katledilen Şenay Aybüke Yalçın’ı; adına ağıtlar yakılan,
Gaziantep’in yiğit evladı Cemil Doğan’ı; daha adını sayamadığım, Anadolu
topraklarında vatan bilincinin oluşmasını sağlayan, ilim yayıp kanıyla bedel
vermiş bütün öğretmenleri rahmet, minnet ve şükranla anıyorum.
Ayrıca,
şehit edilen sağlık personellerini, daha yakın zamanda hendek operasyonlarında
şehit edilen ve yaralanan bütün sağlık personellerini de buradan rahmet, minnet
ve saygıyla yâd ediyorum. 
Görüşülmekte
olan bu kanunun memleketimize, devletimize, milletimize hayırlı olmasını
diliyorum.
Gaziantep
gibi gazi olan yüce Meclisimizi saygıyla selamlarım. (MHP sıralarından
alkışlar) 
BAŞKAN
– Teşekkürler Sayın Taşdoğan.
Değerli
milletvekilleri, şimdi bölüm üzerinde şahsı adına Nevşehir Milletvekili Yücel
Menekşe konuşacaktır. 
Buyurun
Sayın Menekşe. (AK PARTİ sıralarından alkışlar) 
Süreniz
beş dakikadır.
YÜCEL
MENEKŞE (Nevşehir) – Sayın Başkan, Gazi Meclisimizin değerli milletvekilleri;
90 sıra sayılı Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi’miz hakkında şahsım adına söz almış
bulunmaktayım. Bu vesileyle hepinizi saygıyla selamlıyorum.
Öncelikle,
Afrin’de Zeytin Dalı Operasyonu’nda şehit olan, dün ebediyete uğurladığımız
Mikail Candan şehidimizi rahmetle anıyorum.
Değerli
Başkan, değerli milletvekilleri; eğitim, bir toplumun gelişmesi ve uygar seviyelere
ulaşması için gerekli en önemli yapı taşıdır. Eğitim, yediden yetmişe devam
eden, bireye hayatın her alanında katkı sağlayan bir süreç olmakla beraber,
bunun yanında toplumların siyasal, sosyal ve ekonomik olarak gelişerek
güçlenmesinde önemli rol oynamaktadır.
İnisiyatif
alan, eleştirel düşünen, iletim becerileri yüksek ve yenilikçi bireyler
yetiştirmenin en önemli dinamiğini oluşturan yegâne unsur eğitimdir. Dünya
olanca hızıyla değişim ve dönüşüm süreci yaşarken yeni Türkiye’yi
şekillendirecek gençlerimizi ve insan kaynağımızı en iyi şekilde yetiştirmek AK
PARTİ hükûmetlerimizin her zaman önceliği olmuştur.
AK
PARTİ iktidarları 2002’den bu yana bütçede en büyük payı Millî Eğitim
Bakanlığımıza ayırmıştır. İktidarlarımız döneminde eğitimde geldiğimiz noktayı
siz değerli milletvekillerimize rakamlar üzerinden kısaca bahsetmek istiyorum.
2002 yılında Millî Eğitim Bakanlığımızın toplam eğitim bütçesi 10 milyar TL
iken 2018 yılında yüzde 1.201’lik artışla 134 milyar TL olmuştur. 2019 yılı
için ise 161 milyar TL olarak öngörülmektedir. 2002-2003 eğitim öğretim yılında
343 bin resmî derslik mevcut iken derslik başına düşen öğrenci sayısı ortalama
32’ydi. 2018-2019 eğitim öğretim yılında bu sayı 575 bin resmî dersliğe çıkmış
ve bu dersliklerde öğrenim gören öğrenci sayısı ortalama 22 olmuştur.
Değerli
milletvekilleri, Bakanlığımızca, ücretsiz kitap dağıtımı kapsamında, 2018-2019
eğitim ve öğretim yılı için eylül ayı itibarıyla öğrencilerimize 873 milyon 63
bin TL değerinde toplam 163 milyon 33 bin ders kitabı dağıtılmıştır. 2003
yılından 2019 yılına kadar 631 öğretmen alımı sağlanmıştır. Mart 2019 tarihi
verilerine göre Bakanlığımıza bağlı resmî kurumlarda 83 bini sözleşmeli olmak
üzere 854 bin öğretmen görev yapmaktadır. Bu veriler de bize gösteriyor ki Millî
Eğitim Bakanlığı olarak, herkesin eğitim öğretime ait şartlara eşit şekilde
erişmesi, çağın gerektirdiği bilgi, beceri, tutum ve davranışı kazanması,
girişimci, yenilikçi, dil becerisi yüksek, iletişime ve öğrenmeye açık, öz
güven ve sorumluluk sahibi, sağlıklı ve mutlu bireyler olarak yetişmesi
önceliğimizdir. 
Değerli
milletvekilleri, ülkemizde nüfus piramidi göz önünde bulundurulduğunda okula
başlama yaşının 69 ay olması gerekmektedir. Öyle ki, çocuklarımızdaki gelişim
evrelerini göz önüne aldığımızda çocuklarımızın okula uyum sorunu çekmemeleri,
okul kültürünü tam olarak edinebilmeleri, okulda öğrendikleri bilgileri neden
sonuç ilgisi dâhilinde yorumlayarak hayatlarında kalıcı, izli davranış
değişiklikleri oluşturabilmeleri ve soyut düşünme bağlamında ortaya ürün
koyabilmeleri adına bu durum son derece önem arz etmektedir. 
JeanJacques
Rousseau, her yaşa uygun eğitimde çocukluktan yetişkinliğe geçişi 4 evre olarak
tanımlamakta: Ön çocukluk, 0-3 yaş arası; çocukluk, 3-12 yaş arası; ön
ergenlik, 12-15 yaş arası; ergenlik, 15-20 yaş arası. Bu evrelerin
ihtiyaçlarına göre eğitmen rol üstlenmelidir.
Ön
çocukluk evresinde çocuğun keşif yeteneği ve gücünü oluşturması teşvik
edilmelidir.
Çocuklukta
fiziksel gelişimi, taklit ederek öğrenme ilgisi, deneme yanılma yoluyla
öğrenmeye çalışma isteğini tecrübe etmesi desteklenmelidir.
Ön
ergenlik aşamasında ise algı ve mantığın güçlendirilmesi gerekir çünkü muhakeme
yeteneği bu zaman diliminde oluşur.
Ergenlik
çağında ise kendisinin dışında başka kişi ve nesnelere sevgi hissetmeye
başlayacaktır. Coşku, tutku, ihtiras ve buna benzer birçok duyguyla bu yaşta
tanışacağı için eğitmenin görevi, çocuğa arkadaşlık etmek ve bu süreçte ona
eşlik etmek olacaktır. Eğitmen, ergenlik çağında başkalarının acısını
hissetmeyi çocukta ortaya çıkarmak ve bu duygunun gelişmesi için teşvik etmek
yükümlülüğünde olmalıdır. 
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum. 
Buyurun
Sayın Menekşe. 
YÜCEL
MENEKÇE (Devamla) – Yine, dünyaca ünlü Psikolog Jean Piaget, eğitime başlama yaşının 69 ay
olması gerektiğini ve bunu desteklediğini ifade etmektedir. 
Sonuç
olarak, ilgili müfredat programı dâhilinde, çocuklarımızın okul kültürünü tam
anlamıyla benimseyebilmeleri, gelişim düzeyleri dâhilinde müfredata tam
anlamıyla uyum sağlayabilmeleri, psikomotor davranışların gelişmesiyle birlikte
okulda sosyal ve akademik etkinliklerde zorluk çekmemesi amacıyla okula başlama
yaşının minimum 69 ay olması gereklidir. 
Ben
bir anonim atasözünden bahsetmek istiyorum ayrıca: “Bir günü düşünüyorsanız
balık tutun, bir yılı düşünüyorsanız ekin ekin, beş yılı düşünüyorsanız ağaç
dikin ve yüzyılları düşünüyorsanız insanları eğitin.” der. 
(Mikrofon
otomatik cihaz tarafından kapatıldı)
BAŞKAN
– Bugün söylemiştim, bir dakika ek süre vereceğim sadece. Sizden önce de aynı
uygulamayı yaptım.
YÜCEL
MENEKŞE (Devamla) – Çok teşekkür ediyorum, saygılar sunuyorum. (AK PARTİ
sıralarından alkışlar)
BAŞKAN
– Teşekkürler Sayın Menekşe. 
Değerli
milletvekilleri, böylece bölüm üzerindeki görüşmeler tamamlanmış oldu. 
Sisteme
giren milletvekili bulunmadığı için soru-cevap işlemini yapmıyoruz.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
11’inci
madde üzerinde iki adet önerge vardır, önergeleri aykırılık sırasına göre
okutup işleme alıyorum:
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 11’inci maddesinde
yer alan “resim” ibaresinin “fotoğraf” ibaresiyle değiştirilmesini arz ve
teklif ederim.
 Ayhan
Erel İsmail Koncuk Yavuz Ağıralioğlu
 Aksaray Adana İstanbul

 Yasin
Öztürk Mehmet Metanet Çulhaoğlu Muhammet Naci Cinisli
 Denizli Adana Erzurum
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde İstanbul Milletvekili Yavuz Ağıralioğlu konuşacaktır. 
Buyurun
Sayın Ağıralioğlu. (İYİ PARTİ sıralarından alkışlar)
Süreniz
beş dakikadır, artı 1’den daha fazla uzatmayacağımı hatırlatayım tekrar.
YAVUZ
AĞIRALİOĞLU (İstanbul) – Önerge üzerinde konuşmayacağım, Doğan Bey’le mutabık
kaldık. Üç dakika grup başkan vekillerinin konuşmasına ilave devam ediyorum.
AK
PARTİ Grubundan bekledim, TRT’de seçim sathında yaşadığımız, aslında hepinizin
de muzdarip olduğuna inandığım o münasebetsizliğin sebepleri nedir diye,
kamuoyunu ve Meclisi aydınlatırsınız diye, bir açıklama gelmedi. Hepinizin
huzursuz olduğunu bildiğim, münhasıran Milliyetçi Hareket Partisinin bütün
mebuslarının “Ha, bu ne münasebetsizlik?” diye belki sohbet edebildiği bir
teröristin seçim sathında mektubunun yorumlanmasına sebep olan süreçle beraber
Osman Öcalan’ın TRT’de arzıendam etmesiyle ilgili kamuoyunu rahatlatacak bir
açıklama gelmedi. Şimdi, bu seçim sonuçları üzerinden durduğumuz siyasi
koordinatların, siyaset üretme şeklimizin, siyaset yapma parametrelerimizin
mütalaa edileceğine dair cümleler bekliyordum muhasebe olur diye. Muhasebe
cümleleri de gelmedi. Biz kendi adımıza muhasebe ettik, cümlelerimizi kurduk,
seçim sathına kurban edilmeyecek hassasiyetlerimiz vardı, onları izhar ettik.
Yanlış yapınca, kendi tarafımızdan bile sâdır olsa bir yanlış, mukabele ettik.
Yani Sayın Cumhurbaşkanına kızarken kendi milletvekillerimizin kastı aşan
beyanlarına, seçim sathında hem de belki partimizin siyasi iradesini de
istifham oluşturacak şekilde suçlayacak açıklamaları kendimiz yaptık. 
Şimdi,
bu seçim sathında mesela en çok muzdarip olduğum şeylerden bir tanesi şuydu:
İçişleri Bakanımızın bir devlet dilinden daha çok bir parti taassubunun
cümlelerini kuruyor olmasına kızdım da, sitem de ettim, seçim sathında cümle de
kurdum. Beyefendi hızını alamadı, yenilenmiş seçimde “İstanbul Belediyesine
sızması muhtemel PKK’lılar için teyakkuz hâlindeyim, ben burada o yüzden
arzıendam ediyorum, buraya Zap’tan geldim.” falan diye böyle kanırta kanırta
cümleler kurdu. Belediyeye sızması muhtemel PKK’lıları ararken belediyeye sızması
muhtemel PKK’lılar yerine TRT’ye sızmış bir tane teröristi Cumhur İttifakı
lehine cümle kurarken gördüm. Efendim, Adli Sicil Genel Müdürlüğünden aldığımız
iyi hâl kâğıtlarını seçim kurulunun tasdikine sunup “Aday olmanızda bir mahzur
yoktur.” irade beyanı şeklinde kabul ettiğimiz, müracaatlarımızdan sonra da
yayımlanmış listeler üzerinden seçim kurulunun onayladığı, adli sicil
kâyıtlarında aday olmalarına mâni bir şey olmamasına rağmen adaylıkları
onaylanmış kadromuzun PKK’lı gibi itham edildiği günlerden geldik Sayın
Cumhurbaşkanın “TRT Genel Müdürlüğü ya da ilgili yetkilileri oraya birini
çıkarmışlarsa mutlaka gerekçelerini bilirler.”dir gibi kefaret cümlelerini
duyduk. Şimdi, dolayısıyla ne ihsas ettiriyorum bu açıklamayla? Şunu demeye
çalışıyorum: Adli Sicil Genel Müdürlüğünü kaldırıp TRT’ye müracaat edelim.
Seçime başlarken TRT Genel Müdürüne gidip diyelim ki: “Efendim, sen bize bir
bak hele, biz teröriste benziyor muyuz yani biz seçime girebilir miyiz?”
Otuz
senedir cemiyetçilik yapıyoruz, uzunca bir süredir partimizin yükünü çekiyoruz,
temsil imkânları yok diye televizyon imkânları falan yokluyoruz ama
bulamıyoruz, belli kanallara çıkınca da kendimizin de ait olduğu dünyanın şöyle
sitemlerine konu oluyoruz: “Çıkacak başka kanal mı bulamadınız?” Sanki böyle
sabahtan akşama kadar bizi kanallar davet ediyorlarmış da biz bunları
seçiyormuşuz gibi. Kendimize ait hissettiğimiz bir kanal var, TRT, bizim de
kanalımız, bizim de vergilerimizle oluşmuş bir kanal, bu kanala çıkamıyoruz. O
kanalda, AK PARTİ Grubuna bile, AK PARTİ’nin siyasi mesuliyetine bile, sizi
öyle ya da böyle ayakta tutan Milliyetçi Hareket Partisinin hassasiyetlerini de
bile bile konuşuyorum; bu seçim sathında, seçim kazanmak için, seçmen
davranışını değiştirsin diye Abdullah Öcalan’dan gelen bir mektubun
yorumlayıcısı konumunda bir fotoğrafın oluşma süreciyle ilgili açıklama
bekliyorum sizden. Efendim, TRT’de yorum yapıldı. Her seçimde millî uçak, öbür
seçimde -kavuşturamadık- millî otomobil, bu seçimde millî teröristimiz oldu.
Devletin yayın organlarında, Anadolu Ajansının verdiği haberlerde, ziyaretçi
şartları belli olmasına rağmen, kimler ne gerekçeyle ziyaret edilebilir kanunla
kayıt altına alınmış olmasına rağmen, gerekçesini anlayamadığımız, idrak
edemediğimiz -siyasi olarak da biz sizin rakibiniziz ama devletimizi böyle
zillette görmekten memnun değiliz- seçim sathında 50 bin-100 bin farkla alırız
diye heves ettiğimiz bir yarıştan 800 bin gibi bir farkla çıkmamızda böyle
fahiş bir hatanın da etkisi olduğunu düşünüyorum. Yani AK PARTİ tabanının da
milletvekili grubunuzun da Milliyetçi Hareket Partisinin de “Bu ne münasebetsiz
bir stratejiydi, taktikti.” diyebileceği, kızabileceği bir şeyi seçimden önce
Millet İttifakı’nın avantajı hâline getirdiniz. Lakin 1 oyla...
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Tamamlıyorum Sayın Başkan.
BAŞKAN
– Buyurun, bir dakika süre veriyorum.
YAVUZ
AĞIRALİOĞLU (Devamla) – Yani tercihen şöyle bir imkânım olsaydı, bunu kalbimle
söylüyorum, benim şahsen böyle bir imkânım olsaydı; ben devletimi, devletimin
başını, çocuklarımızın katilinin gönderdiği bir mektupla oyu konsolide etmeye
çalışırken görmektense bin defa seçim kaybetmeyi tercih ederdim. Benim bir
tercih hakkım olsaydı ben cumhurun başını, Cumhurbaşkanını çocuklarımızın
katilinden gelen bir mektubu tevil etmeye çalışıp Millet İttifak’ını ilzam
etmeye çalışırken, Cumhur İttifakı’nı kuvvetlendirmeye çalışırken görmektense
bin defa İstanbul seçimlerini kaybetmeyi tercih ederdim. 1 oyla kazanmayı
tercih ederdim, 800 bin farkla kendi incinmiş onurumuzun, seçim sathında
gasbedilmiş irademizin tekrar kazanılmış yarışında 800 bin fark değil, 1 oya
razı olurdum, devletimizin başını böyle münasebetsiz cümleler kurarken görmek
istemezdim. 
Şimdi,
bununla ilgili bir açıklama bekledik aslında birkaç gündür. Çünkü bu, pek
siyasi pratiği çok kuvvetli olan, AK PARTİ gibi seçim kazanabilmiş, iyi bir
sicile sahip bir partinin çok böyle paldır küldür yapabileceği bir hata
değildir. Cumhurbaşkanı referans oldu ki mutlaka bu mevzuda arkadaşlarımız
yapmışlarsa...
(Mikrofon
otomatik cihaz tarafından kapatıldı)
BAŞKAN
– Açmayacağım çünkü herkese eşit muamele gereği böyle yapacağım. 
YAVUZ
AĞIRALİOĞLU (Devamla) – Açmayacak mısınız, peki, kalanını öbür maddede devam
ederim. 
Teşekkür
ediyorum. (İYİ PARTİ sıralarından alkışlar) 
BAŞKAN
– Teşekkürler Sayın Ağıralioğlu. 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, söz talebiniz var, buyurun. 
IV.- AÇIKLAMALAR (Devam)
44.- Sakarya Milletvekili Muhammed Levent Bülbül’ün, İstanbul
Milletvekili Yavuz Ağıralioğlu’nun görüşülmekte olan 90 sıra sayılı Kanun
Teklifi’nin 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, sayın grup başkan vekili kürsüden
Milliyetçi Hareket Partililerin ne düşündüğü, hissiyatı konusunda birtakım
açıklamalar yaptı. Milliyetçi Hareket Partisinin düşündükleri,
değerlendirdikleriyle alakalı olarak Milliyetçi Hareket Partisinin yetkilileri
dışında kimsenin herhangi bir söz söyleme hakkı yoktur Milliyetçi Hareket
Partisi adına; bunun altını çizmek istiyorum. 
İkincisi:
Bu meseleyle alakalı olarak Milliyetçi Hareket Partisinin en üst makamı olan
Genel Başkanlık makamından Sayın Genel Başkanımız dün itibarıyla yapmış olduğu
grup toplantısında bahsedilen meseleyle alakalı düşüncelerini ifade etmiştir,
değerlendirmelerini ortaya koymuştur. 
(Mikrofon
otomatik cihaz tarafından kapatıldı)
BAŞKAN
– Buyurun, bir dakika daha süre veriyorum Sayın Bülbül. 
MUHAMMED
LEVENT BÜLBÜL (Sakarya) – Orada en önemli cümle bizce şudur: “Bu mektuptan
medet uman namerttir, ‘MHP medet umdu.’ diyen de namerttir.” sözünü tekrar
ederek, altını çizerek konuşmama son veriyorum. 
Teşekkür
ederim. 
BAŞKAN
– Teşekkürler Sayın Bülbül. 
Sayın
Zengin… 
45.- Tokat Milletvekili Özlem Zengin’in, İstanbul Milletvekili Yavuz
Ağıralioğlu’nun görüşülmekte olan 90 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine,
kırmızı bültenle aranan kişiye TRT’nin mikrofon uzatamayacağına ve konunun
takipçisi olacaklarına ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; Sayın
Ağıralioğlu’nun parça parça konuşmasını dinlemiş olduk, daha devamının da
geleceğini söyledi. 
Şimdi,
samimiyetinize inanıyorum bu konuşmayı yaparken ama sizin de bizim
samimiyetimize inanmanız lazım. Terörden beslenen herkesi lanetlememiz lazım.
Eğer Kandil’den gelen mesajı normal ama böyle bir açıklamayı anormal
görüyorsanız bir sorun var, hepsi anormal yani sonuç olarak terörden destek
alan siyaseti reddediyoruz. Meclisin içinde ya da dışında Kandil’den gelen
mesaj, İmralı’dan gelen mesaj; biz bunları reddeden bir partiyiz. Fakat günün
sonunda bu açıklamaların toplum üzerinde bir tesiri var ve buradan yola
çıktığımızda biz AK PARTİ ve MHP -zaten sayın grup başkan vekili de ifade
ettiler- teröre kati bir şekilde mesafesi olan, mücadele eden siyasi
partileriz. Tüm partilerin de böyle olması gerektiğine inanıyoruz. 
Şimdi,
siz konuşmanızda biraz böyle müstehzi bir şey yapıyorsunuz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Zengin, bir dakika daha süre veriyorum. 
ÖZLEM
ZENGİN (Tokat) – Ben aynı zamanda yirmi yıla yakın televizyon yayıncılığı
yapmış birisiyim. TRT’ye eskiden biz hiç çıkamazdık, önünden geçemiyorduk, daha
dün bir, bugün iki, bizi “konuk” diye bile almıyorlardı. Ben çok yaşadım
bunları. Şimdi, TRT’yle alakalı konuda, bir yayıncı, programlarına isim davet
ederken kademe kademe herkesten izin almaz. Böylesine önemli bir konuda bence
muhakkak sormalıydı, sormalıydı ve devamında da bu kim, nerede, nasıl, kırmızı
bültenle aranan bir kişiyle röportaj yaptı; bunu ben de öğreneceğim yani
öğrenmek isterim çünkü bunun bir bedeli var nihayetinde. O sebeple, buradan
bakıldığında, bu parti içerisinde hiç kimse bunun normal, olabilen bir şey
olduğunu asla iddia edemez, olmaması gereken bir şeydir yani bu haber
yayıncılığı bu şekilde olamaz, kırmızı bültenle aranan birisine TRT mikrofon
uzatamaz, belki başka haber kanalları istiyorsa bunu yapabilir ama TRT bunu
yapmamalıdır. O sebeple biz de bu konunun takipçisi olacağız, sizi tatmin eder
mi bilemiyorum ama takip edeceğiz yani. 
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Zengin. 
Sayın
Özel…
46.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Böyle bir konuda tabii grup başkan vekili olarak sözü alıp bir
şey söylemek zorunda olmanın güçlüğünü biliyorum. Değerli mevkidaşlarımı da o
konuda daha büyük bir sıkıntıya sokmak istemem. Ama “Kırmızı bültenle aranan
birini yurt dışında TRT nasıl, nereden irtibat kuruyor, nasıl güç alıyor, o
yolları nasıl gidiyor?” falan derken bir kenara kaydedelim dursun. Bu işler
Millî İstihbarat Teşkilatı olmadan olmaz. Cümle âlem biliyor ki ta en tepeden
talimatla MİT Müsteşarına, MİT Müsteşarının sağladığı ekiple TRT’den alınan
ekibin götürüldüğü, kaydın yapıldığı ve partinizin hiyerarşisi içinde bunun
aleniyet kazandırıldığını cümle âlem biliyor. Ha burada bunun dışında hepimiz
milletvekiliyiz, devlet nasıl yönetiliyor biliyoruz. 
(Mikrofon
otomatik cihaz tarafından kapatıldı)
BAŞKAN
– Bir dakika daha süre veriyorum Sayın Özel.
Buyurun.
ÖZGÜR
ÖZEL (Manisa) - Devleti bir suç örgütü gibi yönetme maharetinizi de biliyoruz,
geçmişte sahte delil üretenleri arkalayıp onların sahte delilleri üzerinden
algı oluşturup siyaset kurmaları biliyoruz. O yüzden daha burada bu bazı
eleştirileri duyacaksınız, bu eleştirileri hazmetmek ve bunun üstüne bir şey
söylememek hiç olmazsa şahsen sizi de kurumsal kimliğinizi de daha az sıkıntıya
sokar. Milletin Meclisinde, milletin gözü önünde ve tarihe tutanak bırakırken
bu söylediğiniz sözleri söylediğinizde size kimse inanmaz, tarih önünde de mahcup
olursunuz. Yarın birisi tutar anılarının ikinci kısmını yazar, nasıl gidilmiş,
görüşülmüş, o gitmiş, bu gelmiş veya MİT Müsteşarı yarın bir yerde ifade
verirken yine olanları söyler, ondan sonra mahcup olursunuz. Bunları yapmayın,
daha fazla da bir şey söylesem nasıl cevap verecek mevkidaşlarım bilemiyorum
yani hakikaten mahcup olmayın diye üstünüze gelmiyorum.
BAŞKAN
– Teşekkürler Sayın Özel.
Sayın
Ağıralioğlu…
YAVUZ
AĞIRALİOĞLU (İstanbul) – Geri alıyorum.
BAŞKAN
– Geri aldınız söz talebinizi.
Sayın
Zengin, buyurun.
47.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, tabii bir cümle söylemem lazım. 
Şimdi,
bunları söylemeye gerek yok Sayın Özel yani böyle bir üsluba gerek yok. Ben
bulunduğum konum ve yer itibarıyla bildiğimle alakalı amel ettiğim ve
söylediğim şeyden mesulüm. O sebeple, yani, size, herhâlde MİT özel haber mi
veriyor, telefon mu ediyor? Benim öyle MİT’le bir konuşmam falan olmadı buraya
gelirken. Demek ki size içeriden özel bilgi geliyor, herhâlde hâlâ FETÖ’cüler
size haber geçiyor içeriden. 
“Suç
örgütü gibi yönetmek” dediğiniz şey… Çok, çok acayip derecede radikal bir şey
söylüyorsunuz. Ne demek devleti suç örgütü gibi yönetmek? Eğer elinizde bu
konuyla alakalı bilgi, belge varsa, buyurun, başvurun, hâkim, savcı, her şey
orada, başvurun. Bir defa, bu devleti hukuka uygun yönetiyoruz, siz de bunu
kabul etseniz iyi olur. Geçmişte siz çok hukuksuzluk yaptınız bugüne kadar, çok
ama bunlarla alakalı bir kere özür dilemediniz. Kayıtlar -sizin yaptıklarınıza
ben dönüp baksam, bazen dönüp bakıyorum- öyle tuhaf cümlelerle dolu ki, şu
Meclis herhâlde inliyordur, ne kadar hukuksuz işlere el kaldırdığınız, ne kadar
hukuksuz işlerle uğraştığınız… 
(Mikrofon
otomatik cihaz tarafından kapatıldı)
BAŞKAN
– Buyurun, bir dakika daha süre veriyorum. 
ÖZLEM
ZENGİN (Tokat) – O yüzden, lütfen önce kendinize bakın. Ben, sonuçta, hayatım
boyunca yaptığım her işin, her sorumluluğun sonuna kadar arkasındayım, grubum
adına da söz söylemeye yetkiliyim. İnşallah, hayat bizi karşılaştırdığında da
bunları yan yana koyma imkânımız olur. 
Teşekkür
ederim. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
48.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin tekraren açıklaması
ÖZGÜR
ÖZEL (Manisa) – Sayın Başkan, şunu anlayalım ve anlatalım: Kimsenin karşısında
çocuk yok. 
ÖZLEM
ZENGİN (Tokat) – Biz de çocuk değiliz, kimse çocuk değil. Bu lafları söylemeye
gerek yok. 
ÖZGÜR
ÖZEL (Manisa) – 31 Marta kadar ağzına gelen her şeyi söyleyip bu Parlamentoda
temsil edilen siyasi partileri terör örgütleriyle birlikte anan, terör
örgütlerinin her yerde reklamını yapacak kadar çok isimlerini geçiren, İstanbul
seçimlerinin sonucunu belirlemeye onları kudretli gören bir dili kullanarak bu
ülkeye kötülük yapanlar, sonra da hukuksuzca bu seçimi, vicdana aykırı bir
şekilde iptal ettirenler, daha sonra 806 bin farka çıkacak kadarki süreçteki
hataları yapanlar, üç gün kala durumu görünce 2 tane hamle yaptılar. Çocuk
değiliz, kimse kandırmasın. Ne İmralı’ya kendi avukatı dahi olmayan birisinin
gidip de mektup alıp gelip…
(Mikrofon
otomatik cihaz tarafından kapatıldı)
BAŞKAN
– Buyurun Sayın Özel. 
ÖZGÜR
ÖZEL (Manisa) – …Anadolu Ajansına konuşması ve o mektubun bütün Türkiye’ye,
dünyaya servis edilmesi mümkündür MİT’in ve sarayın rızası olmadan ne de
kırmızı bültenle aranan birinin TRT’nin kameramanıyla… Ya nereyi geçiyor, hangi
ülkeye gidiyor? Hangi pasaportla, hangi vizeyle? Hangi izinle görevli? O gün
onu Ankara’da arıyorlar mesela. Nerede kameraman? Coşmuş, gitmiş, Osman
Öcalan’ı bulmuş. Ya, bunu söyleyip de sonra da bizi çocuk yerine, salak yerine
koymayın. Milleti koymaya çalıştınız; ne Kürtler ne Türkler, İstanbul’daki hiç
kimse bu yaptığınıza teslim olmadı. Teessüf ediyorum bize karşı bu aşağılayıcı
yaklaşımınız için.
Teşekkür
ederim. (CHP ve İYİ PARTİ sıralarından alkışlar)
ÖZLEM
ZENGİN (Tokat) – Sayın Başkan… 
BAŞKAN
– Sayın Zengin, söz mü istiyorsunuz? 
ÖZLEM
ZENGİN (Tokat) – Bir cümle, evet. 
BAŞKAN
– Buyurun.
49.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
ÖZLEM
ZENGİN (Tokat) – Şimdi, Sayın Başkan, Sayın Özel bağırdıkça daha iyi
anlaşıldığını zannediyor. Ne demek yani…
ÖZGÜR
ÖZEL (Manisa) – Bağırmak değil ya! Sakin konuştum, anlamadın, ondan yüksek
sesle söyledim ya! 
ÖZLEM
ZENGİN (Tokat) – Kimse kimseye çocuk muamelesi yapmıyor. Siz bize öyle muamele
ediyorsunuz. 
ÖZGÜR
ÖZEL (Manisa) – Kargalar güler. Karga muamelesi yapıyorsunuz takip edenlere.
ÖZLEM
ZENGİN (Tokat) – Hayır, niçin? Ben hiçbir şeyin muamelesini yapmıyorum. Siz
demek ki kendinizi öyle hissediyorsunuz. Ben kimseye ne çocuk ne karga, hiç
böyle bir muamele yapmıyorum; son derece net bir şekilde fikrimi ifade
ediyorum. Öyle cıyak cıyak bağırmaya da gerek yok, hiç gerek yok böyle şeylere.
Velhasılıkelam benim anlattığım şey budur. Ama siz kendiniz yaptığınız işlerde
normal görüyorsunuz. Kandil sizi onayladığında; Kandil, FETÖ “Oy verin.”
dediğinde; baktığınızda dışarıdaki bütün FETÖ’cülerin web sayfaları, Twitter
hesapları sizi desteklerken hiçbir rahatsızlık duyuyor musunuz bundan? Hayır,
duymuyorsunuz. Kampanyanızı onlar organize ediyor ya! 
Teşekkür
ederim. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Ağıralioğlu da söz istiyor deminden beri. Kendisine söz vereyim, sonra…
ÖZGÜR
ÖZEL (Manisa) – Tamam.
BAŞKAN
- Buyurun Sayın Ağıralioğlu. 
(AK
PARTİ sıralarından gürültüler) 
Lütfen
değerli milletvekilleri…
Buyurun
Sayın Ağıralioğlu.
50.- İstanbul Milletvekili Yavuz Ağıralioğlu’nun, Tokat Milletvekili
Özlem Zengin’in yaptığı açıklamasındaki bazı ifadelerine ve devletin kurumlarına
itibarı örselememek gerektiğine ilişkin açıklaması
YAVUZ
AĞIRALİOĞLU (İstanbul) – Özlem Hanım, isabet oldu. Kayıtlarda vardır, burada da
vardır, seçim sathında gezilerimizde de vardır; inanın, kendi adıma, kendi
partimiz adına çok rahatlıkla, gözlerinizin içine baka baka, grubunuza şunu
söyleyebilirim: Biz seçim sathında –bu, biraz önce, mikrofonu kapatmadan önce
söylediğiniz son cümleye mukabele ediyoruz- ne Kandil’den ne Pensilvanya’dan ne
onların sözcülüğünü yapanlardan Millet İttifakı lehine, adayımız lehine bir
açıklama geldiği zaman “Buna sessiz kaldık, üstüne yattık, görmezden geldik.”
asla böyle bir cümlenin muhatabı değiliz. Cümlelerimize bakın lütfen, bakın,
istirham ediyorum, bakın, var.
ÖZLEM
ZENGİN (Tokat) – Yavuz Bey, ben size söylemiyorum zaten, bakın, ben size
söylemiyorum. 
YAVUZ
AĞIRALİOĞLU (İstanbul) – Özlem Hanım, partimiz adına açıklama yaptım. 
ÖZLEM
ZENGİN (Tokat) – Özgür Bey’in üslubuna binaen kendisine söylüyorum, size değil,
şahsınıza almayın. 
YAVUZ
AĞIRALİOĞLU (İstanbul) - FETÖ’cülerden, PKK’lılardan bize, Millet İttifakı
lehine, adayımız lehine gelen açıklamaya lütfen bakın, hak teslimi yapın
lütfen. Partim adına da açıklama yaptım, grup başkan vekiliyim, bak yeminle
söylüyorum vardır, eğer merak edenler varsa kendinize takdim edeceğim onları.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Ağıralioğlu.
YAVUZ
AĞIRALİOĞLU (İstanbul) – Bizim Kandil’den, çocuklarımızın katillerinden,
FETÖ’cülerden, uluslararası bütün irtibatlarını Türk devletinin, Türk
milletinin itibarsızlığına harcayan ne kadar alçak varsa hepsinden Millet
İttifakı lehine münasebetli münasebetsiz bir sürü açıklama geldi. Hemen peşine
“Sizden bir açıklama falan bekleyen yok. Sizden beklediğimiz tek açıklama, Türk
adaletine teslim olmanızdır. Eğer illa bir açıklama yapacaksanız Kandil’den,
gelip Türk adaletine teslim olacaksınız. Pensilvanya’dan illa bir açıklama
yapacaksanız, geleceksiniz burada Türk adaletine teslim olacaksınız. Milletin
çoluğunun çocuğunun üstünde tepinip tepinip gidip orada milletin çocuklarından
topladığınız paralarla Türklerin, Türk milletinin, Türk devletinin istikbaline
pusu kurmayacaksınız.” dedik, açıklama yaptık. 
Bunu
şu yüzden ihsas ettiriyorum: Siyaset o kadar iltihaplı bir alan hâline geldi
ki, zaten her şey yerinden oynadı, zaten ama bu arada vicdanımızı
karartmayalım, vicdanımızı kanatmaya devam edelim diye diyorum ki zaten memnun
değilsinizdir ama bu memnun olmadığınız münasebetsizliği size, bize kim
yaptırıyor?
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Türk devletine bu pusuyu kim kuruyor? Burada, bakın
burada, Cumhurbaşkanı diyor ki: “Ben bilmiyorum. Ben Osman Öcalan’ın kırmızı
bültenle arandığını bilmiyorum.” Sonra da TRT’ye referans oluyor, diyor ki…
Açabilir
misiniz Başkanım.
BAŞKAN
– Sayın Ağıralioğlu ama bir dakika…
YAVUZ
AĞIRALİOĞLU (İstanbul) – İstirham ediyorum Başkanım. Ya, Başkanım, bir dakika,
bir dakika…
BAŞKAN
– Doğrudur da bir düzen koyduk, ona uyacağız. Bir dakika daha süre veriyorum, olur
mu? Yani bunun bir sınırı olmalı Sayın Ağıralioğlu.
YAVUZ
AĞIRALİOĞLU (İstanbul) – Tamam Başkanım.
BAŞKAN
– Buyurun, bir dakika daha süre veriyorum.
YAVUZ
AĞIRALİOĞLU (İstanbul) – Devletin kurumlarına itibarı böyle örselememek lazım.
Bu işler başımıza çok geldi, geçti. Ben seçim sathına girerken kurban
etmeyeceğimiz şeyler diye söylüyorum. Normalde popülizm yapabilirdik, yapmadık.
Efendim, seçmenin “Kürt seçmen” diye kategorize edilmesine karşı çıktık. Seçmen
kimsenin marabası değil. “Laz seçmen” “Kürt seçmen” “Alevi seçmen” “Sünni
seçmen” yok, seçmen var. Ne HDP’nin marabasıdır Kürt seçmen ne PKK’nın
marabasıdır ne AK PARTİ’nin marabasıdır, kimsenin marabası değil seçmen
–affedersiniz, nezaketimi kaybetmemeye çalışıyorum- seçmen seçmendir. Seçmen,
Türkiye tasavvuruna, Türkiye vizyonuna, gelecek Türkiye'ye dair endişelerini,
ümitlerini birleştirme kabiliyeti olan siyasi iradeye oy verecek. O yüzden,
seçmeni mektuplarla konsolide etmekle, terörün salladığı parmak ile sağa sola
kanalize etmek arasında sıkışmışlık alanından biz kurtarmak için şöyle yaptık,
dedik ki: Biz, şöyle bir Türkiye hayali kuruyoruz. İstanbul’u kazanmaya değil,
İstanbul’da temsil edilirken yanlış gördüğümüz şeyin cezalandırılmasına cümle
kurduk. Yani İstanbul’un…
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Ağıralioğlu.
YAVUZ
AĞIRALİOĞLU (İstanbul) – Cümlenin kalanını tamamlayacağız, yapacak bir şey yok.
BAŞKAN
– Sayın Kurtulan, söz talebiniz var.
Buyurun.
51.- Mersin Milletvekili Fatma Kurtulan’ın, ülkenin ihtiyacının barışı
tesis etmek ve demokratik anayasa yapmak olduğuna ilişkin açıklaması
FATMA
KURTULAN (Mersin) – Teşekkür ediyorum Sayın Başkan. 
Kısaca
şunu söylemek isterim: Kürt sorununun demokratik çözümünü bu Meclis önüne
koymadığı sürece her zaman böyle, vatanseverliği -tırnak içinde söylüyorum,
arkadaşların anladığı biçimiyle- vatanseverliklerini, birbirlerini suçlayarak,
tartarak, tartışarak kısır bir döngü içerisinde… Şu an tüm halklarımız bizi
izliyor. Demokratik bir çözüm getirmek, barışı tesis etmek bu ülkenin ihtiyacı,
Meclisin artık bunu tartışması lazım. Defalarca biz HDP olarak şunu söyledik:
Geçenlerde askerlikle ilgili bir yasa geçirdik burada. Asıl askere yapılacak en
büyük iyilik, onların sağ salim görevlerini yaparak evlerine dönmelerini
sağlamak, kimseyi öldürmek ve ölmek zorunda bırakmadan askerin bu görevini
yapmasını sağlamak. Hep taziye dilemekten vazgeçin, gelin, demokratik çözümü
burada Meclis önüne koysun.
(Mikrofon
otomatik cihaz tarafından kapatıldı)
BAŞKAN
– Buyurun, bir dakika daha süre veriyorum Sayın Kurtulan.
FATMA
KURTULAN (Mersin) – Bunun için çaba gösterelim tüm gruplar. Demokratik bir
anayasa ülkemizin ihtiyacı, bunu yapabilecek yer burasıdır, Meclis buna kafa
yorarsa ülkemizin geleceğine hizmet etmiş oluruz, aksi takdirde birbirimizi
yanıltmaktan, kandırmaktan, oyalamaktan öteye gidemeyiz.
Teşekkür
ediyorum.
BAŞKAN
– Teşekkürler Sayın Kurtulan.
Sayın
Özel…
52.- Manisa Milletvekili Özgür Özel’in, hatırlatılacak, söylenilecek ve
ortalama ahlaktaki bir siyasetin utanacağı çok şey olduğuna ilişkin açıklaması
ÖZGÜR
ÖZEL (Manisa) – Aslında hatırlatılacak çok şey, söyleyecek çok şey ve
söyledikçe aslında ortalama ahlaktaki bir siyasetin utanacağı çok şey var.
Dünya kadar hakareti, iftirayı hatırlatabiliriz, her şeyi, her şeyi ama Allah
kimseyi, hem ne yapıldığını bile bile, neye tevessül edildiğini bile bile, neye
bel bağlandığını bile bile, bunu kimin istediğini, kimin komutlandırdığını bile
bile, aksi olsa kimlerin nasıl görevden alınacağını, neler yapılacağını bile
bile bunları savunmak ve “Grup başkan vekilim mecburen bunu savunuyor.” diye
bunları alkışlamak zorunda bırakmasın. Allah beni bu hâle bir daha getirmesin. 
Teşekkür
ederim. (CHP sıralarından alkışlar) 
BAŞKAN
– Sayın Zengin, artık son, bu tartışmayı burada noktalamamız gerekiyor. 
Buyurun.

53.- Tokat Milletvekili Özlem Zengin’in, inanmadığı hiçbir şeyi
söylemediğine ve önemli olanın beyan olduğuna ilişkin açıklaması
ÖZLEM
ZENGİN (Tokat) – Teşekkür ederim. 
Yani,
doğrusu ben “Âmin.” diyorum. Çünkü öyle yapmadığıma çok eminim yani o yüzden
“Âmin.” Yani sonuçta…
ÖZGÜR
ÖZEL (Manisa) – Günahı boynunuza. 
ÖZLEM
ZENGİN (Tokat) – Evet, aynı şekilde, sizin de boynunuza.
Çünkü
ben hayatım boyunca inanmadığım hiçbir şeyi söylemedim. Ben burada tasdik eden
bir şey söylemiyorum ki ben de aynı şekilde rahatsızım, aynı şekilde olmaması
gerektiğini söylüyorum. Niçin ben bundan rahatsızlık duyacağım, anlamadım.
Yani
Sayın Ağıralioğlu’nun anlattığı şeylere baktığım zaman, her platformda yani
böyle bir şeyle karşılaştığımız her platformda biz de buna itiraz eden
insanlarız. Kendi itirazınızı değerli buluyorsunuz, neden muhataplarınızın
itirazını değerli bulmuyorsunuz? Sonuç olarak, ben de burada arkadaşlarımla
birlikte, biz de tablonun böyle olmaması gerektiğini söylüyoruz. Ha, siz
buradan yola çıkarak diyorsunuz ki: “Öyle, böyle…” Yani sonuç olarak, irade
beyanı olarak kendi inandığımızı ben grubumuz adına ifade ediyorum. Önemli olan
burada bence beyandır. O sebeple, bunun ciddiyetle kale alınması gerektiği
inancındayım. 
Teşekkür
ederim. 
BAŞKAN
– Teşekkürler. 
Sayın
Ağıralioğlu, sisteme girdiniz, bir şey mi diyeceksiniz? Bunu burada şimdilik
virgülle bıraksak, sonra devam etsek… 
YAVUZ
AĞIRALİOĞLU (İstanbul) – Hayhay. 
BAŞKAN
– Önergenin oylamasını bile yapamadık henüz, sizin üzerinde konuştuğunuz
önergenin. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
- Evet, önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 11’inci maddesindeki “reklam veya”
ibaresinin “reklam ve” şeklinde değiştirilmesini arz ve teklif ederiz.
 Sevda
Erdan Kılıç Alpay Antmen Neslihan Hancıoğlu
 İzmir Mersin Samsun
 Ahmet
Kaya İlhami Özcan Aygun Yıldırım Kaya
 Trabzon Tekirdağ Ankara
 İbrahim
Özden Kaboğlu
 İstanbul
BAŞKAN
– Komisyon önergeye katılıyor mu? 
MİLLİ
EĞİTİM, KÜLTÜR, GENÇLİK ve SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde İstanbul Milletvekili İbrahim Özden Kaboğlu konuşacaktır. 
Buyurun
Sayın Kaboğlu. (CHP sıralarından alkışlar) 
Süreniz
beş dakikadır. 
İBRAHİM
ÖZDEN KABOĞLU (İstanbul) – Sayın Başkan, Divan, değerli vekiller; 90 sıra
sayılı Teklif’in 11’inci maddesi vesilesiyle söz almış buluyorum. 
Bu
sabah yayınlanan CBK 41, bir torba Cumhurbaşkanlığı kararnamesi. Bu da torba
bir yasa. Yani Meclisimiz ve saray torbada yarışıyor. Hangisi daha Anayasa’ya
aykırı? Anayasa Mahkemesine götürmek için bunları okurken görme imkânımız
oluyor ama ikisi arasındaki fark, burada hiç değilse tartışıyoruz, gerekçe
üretmeye çalışıyoruz, niçin, neyi değiştirdiğimize ama “CBK” adı altında sayısı
41’e varan saray kararnamelerinin kimin tarafından yazıldığı, hangi gerekçeyle
yazıldığı hiç belli değil; âdeta paralel meclis. Ama bu, keşke Anayasa’ya uygun
bir norm koyma faaliyeti olsaydı. 
Şimdi,
konumuza gelince, konumuz, Anayasa’nın madde 41 ve 42’siyle ilgili, doğrudan bu
çerçevede yer alan ama Anayasa madde 41 ve 42’deki çocuk hakları ve eğitim hak
ve öğrenim özgürlüğü sosyal haklar içerisinde yer aldığı için bu -madde 2-
doğrudan sosyal devletle ilgili bir konu, bir alan. Burada tabii ki eğitim
hakkı bir kamu hizmetidir, o nedenle gerek özel eğitim kurumları gerekse
yurtlar ve bunların statüsü devletin gözetimi ve denetimi altında
yürütülmelidir, işletilmelidir ve bu konuda sosyal devlet ilkesinin gerekleri
yerine getirilmelidir. Ama sadece bunlar mı? Hayır, değil. Eğitim denince
Anayasa madde 70 hemen öne çıkıyor, Anayasa madde 24 son karşımıza çıkıyor.
Çünkü 70’inci madde liyakat ilkesine ilişkin, madde 24 son ise dini politikaya
alet etme yasağını öngörüyor yani eğitim programlarında dinin politikaya alet edilme
yasağını çocuklarımıza öğretmek durumundayız. 
Şimdi,
bu gereklilikler ortadayken Sayıştay raporuna göre öğretmen açığı 153.641,
Sayın Bakanın açıklamalarına göre 117 bin fakat göreve alınan öğretmen sayısı
sadece 20 bin. Bakın, şimdi, bu tablo karşısında, herhangi bir savunma
alınmadan, sorgusuz sualsiz atılan öğretmen sayısı 41.397. Biz burada üç gündür
tartışıyoruz “üç kategori öğretmen var; kadrolu, sözleşmeli ve ücretli, bunlar
Anayasa'ya aykırı.” diye. Fakat bir de Anayasa dışı yarattığımız kategori var,
40 binin üzerinde -200 bin kamu görevlisi üstünden- tamamen yargısız infaz
yoluyla kamu görevlerinden atılanlar -153 bin öğretmen açığı bulunduğu hâlde-
ve bunlar tamamen aileleriyle birlikte ölüme terk edilmiş bulunuyorlar. Biz de
burada liyakati, Anayasa madde 70’i tartışıyoruz. Böyle bir ortamda, bu kadar
öğretmen açığının bulunduğu bir ortamda, gezdiğim İstanbul köylerinin yüzde
90’ında taşımalı eğitimle -yani öğretmensiz ve okulsuz köyler bunlar- çocuklara
eğitim verilmeye çalışılıyor ve İstanbul’un göbeğinde İsmail Tarman
Ortaokulunun imam-hatip okuluna dönüştürülmesine dair işlem mahkeme tarafından
iptal edildiği hâlde o karar uygulanmıyor, oysa yakınlarda birçok okul var ve
öğrenciler klasik ortaokula kayıt yaptırılmıyor. İşte, Anayasa madde 138… O
kadar Anayasa maddesi var ki ihlal edilen, hangilerini burada sayalım? Ama
belki de eğitimin içeriği bakımından, özellikle İstanbul seçimlerinin ardından
yurttaşlığı ciddi bir biçimde sorguladığımız bir ortamda öğrencilere nasıl bir
eğitim vermemiz gerektiği hakkında birkaç şey söylemekte yarar var; bu da
yurttaşlık eğitimi. Hatta Anayasa ve yurttaşlık eğitimi çerçevesinde
öğrencilere bir eğitim programını uygulamaya koymamız gerekir.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kaboğlu, bir dakika daha süre veriyorum.
İBRAHİM
ÖZDEN KABOĞLU (Devamla) – Şöyle ki: Öğrencilerin neyi düşüneceklerini değil,
nasıl düşüneceklerini öğretmemiz gerekir. Bu da ancak anayasal yurtseverlik
çerçevesinde hazırlanacak olan programlar sayesinde mümkün olabilir. Bunun
temeli de eşitlik, özgürlük ve insan onuru temeline dayanır, dayanmalıdır. 
Bu
itibarla tabii ki çocuklara -bir halkın öz geçmişi olan ve özellikle anayasal
uygulama geleceği olan- anayasayı öğretirken, o zaman aslında anayasanın nasıl
yapılması gerektiğini, çocukları anayasaya nasıl katmamız gerektiğini,
cumhuriyetin kazanımları olan eşitlik, yurttaşlık ve laikliğin ne olduğunu
öğretmemiz gerekir; yoksa anayasal bilgilenme hakkını, belirli bir dönemde
belirli kişilerin beklentileri sonucu yürürlüğe konulan kuralları anayasa
olarak addetmek suretiyle değil.
Saygılar
sunuyorum. (CHP sıralarından alkışlar) 
BAŞKAN
– Teşekkürler Sayın Kaboğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
11’inci
maddeyi oylarınıza sunuyorum: Kabul edenler… Etmeyenler… 11’inci madde kabul
edilmiştir.
12’nci
madde üzerinde üç adet önerge vardır, önergeleri aykırılık sırasına göre işleme
alıyorum.
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 12’nci maddesinin tekliften çıkarılmasını
arz ve teklif ederiz.
 Abdullah
Koç Mehmet Ruştu Tiryaki Ali Kenanoğlu
 Ağrı Batman İstanbul
 Ömer
Öcalan Nusrettin Maçin Dirayet Dilan Taşdemir
 Şanlıurfa Şanlıurfa Ağrı
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkan.
BAŞKAN
– Önerge üzerinde Batman Milletvekili Mehmet Ruştu Tiryaki konuşacaktır.
Buyurun
Sayın Tiryaki. (HDP sıralarından alkışlar)
Süreniz
beş dakikadır.
MEHMET
RUŞTU TİRYAKİ (Batman) – Teşekkür ediyorum Sayın Başkanım.
Sayın
Başkan, değerli milletvekilleri; Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 12’nci maddesi
üzerinde söz almış bulunuyorum. Hepinizi saygıyla selamlıyorum. 
Şimdi
“12’nci madde üzerinde söz aldım.” diyorum ama daha önce de söyledim, esasen
böyle bir uygulama yok. Biliyorsunuz, torba kanun olduğu zaman ancak bir
değişiklik teklifi vererek söz alabiliyorsunuz. Bir uluslararası sözleşme olsa
madde üzerinde çok daha rahat söz alabilirdik. Bu yüzden, torba yasa
uygulamasına derhâl son verilmelidir; her maddeyi Türkiye Büyük Millet
Meclisinin ayrıntılı olarak tartışmasının önünü ancak böyle açabiliriz.
Önce
ve kısaca şunu söyleyeyim: Bu madde geri çekilmelidir çünkü bu madde, üstü
örtülü biçimde de olsa “yabancı düşmanlığı” anlamına gelmektedir. Bunun niçin
böyle olduğunu birazdan söyleyeceğim ama önce şunu söyleyeyim: Organize sanayi
bölgesi içerisinde veya dışında olsun, meslek lisesi olsun, genel amaçlı bir
lise veya eğitim kurumu olsun, kamusal kaynakların özel eğitim kurumlarına
eğitim ve öğretim desteği olarak verilmesi uygulamasına derhâl son
verilmelidir. Bakanlık bütçesinde bu yıl veya önümüzdeki yıl bunun için bir
ödenek ayrılmamış olması, bu uygulamanın sona erdiği anlamına gelmez çünkü 5580
sayılı Özel Öğretim Kurumları Yasası’nın 12’nci maddesinin üçüncü ve dördüncü
fıkrası olduğu gibi yerinde durmaktadır. Dolayısıyla, bu yıl ödenek ayırmayan
Millî Eğitim Bakanlığı önümüzdeki yıllarda özel öğretim kurumlarına, özel
eğitim kurumlarına kamunun kaynaklarını aktarabilir. Parti olarak buna açıkça
karşı çıkıyoruz. 
Şimdi
“Bu yasa değişikliği üstü örtülü biçimde yabancı düşmanlığı içeriyor.” dedim;
neden? Yasa maddesine “Türkiye Cumhuriyeti vatandaşları” ibaresinin eklenmesi
başka biçimde açıklanamaz. Yani Türkiye Cumhuriyeti, özel öğretim kurumlarında
eğitim gören öğrenciler için kamu kaynaklarıyla destek sunabilecek. Tek koşul
ne? Türkiye Cumhuriyeti vatandaşı olmak. Dolayısıyla, bir yabancı ülke
vatandaşına bu destek sağlanamayacak. Bunun anlamı, üstü örtülü biçimde yabancı
düşmanlığıdır. 
Şimdi,
şöyle bir şey var: Hükûmet sürekli övünüyor, Adalet ve Kalkınma Partisi adına
konuşan herkes övünüyor, diyor ki: “Biz 3 milyon Suriyeliye kapımızı açtık.”
İyi ki açtınız, iyi ki Birleşmiş Milletler Mülteciler Yüksek Komiserliğinin bu
konudaki önerisini uygun buldunuz, kapıyı açtınız, çok doğru bir şey yaptınız.
Ama esasen Suriyelilere mültecilik hakkı tanımadınız. Çünkü, yasalar
Türkiye’nin doğusundan gelen herhangi birisine mülteci olarak Türkiye’ye
sığınma hakkı tanımıyor. Ne diyor herkes? “Sığınmacı” diyor. Ama bu
vatandaşlar, Suriye vatandaşları, Irak vatandaşları veya bir başka ülke
vatandaşları Avrupa’ya gittiklerinde gerçekten mülteci olabiliyorlar,
mülteciliğin bütün haklarından yararlanabiliyorlar. Ama Türkiye’ye gelenler
sadece sığınmacı, mültecilik haklarının hiçbirinden yararlanamıyorlar. Şimdi bu
değişiklikle de üstü örtülü biçimde de olsa bir açıdan yabancı düşmanlığı
yapıyor olacaksınız. Bu yüzden bu uygulamadan vazgeçilmelidir diyorum.
Bu
yabancı düşmanlığı iyi bir şey değil. Bakın, çoğunuz bunu görmüştür, Suriyeli
öğrenci Muhammet Halil LGS’de tüm soruları doğru yanıtlayarak tam puan aldı,
500 tam puan almış bir öğrenci. Türkçe konuşmayı bilmeyen öğrenci, birkaç yıl
içerisinde Türkçe öğrenmiş ve LGS sınavına girmiş, 500 tam puan almış.
Dolayısıyla, bu çocuklara bu kapıları açacak önlemler alınmalı ve düzenlemeler
yapılmalıdır, yabancı düşmanlığı anlamına gelecek her türlü uygulamadan derhâl
vazgeçilmelidir.
Çok
az sürem var, bir şeyin özellikle altını çizmek istiyorum: Şimdi, Komisyon
Başkanımız iki şey söyledi, dedi ki: “Biz artık kaynak ayırmıyoruz.” Söyledim,
5580 sayılı Yasa’nın 12’nci maddesi orada durdukça, bugün olmasa da yarın Millî
Eğitim Bakanlığı bütçesine kaynak aktarılarak özel öğretim kurumlarına
gönderilebilir, dolayısıyla bu uygulama sona erdirilmiş değil.
Son
olarak bir şey daha söyleyeceğim: Yine Komisyon Başkanımız diyor ki: “Eğer
personel rejimi yasa taslağı önümüze gelirse bu tartışma sırasında
sözleşmelilerle ilgili bütün sorunları tartışabiliriz.” 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Tiryaki.
MEHMET
RUŞTU TİRYAKİ (Devamla) – Teşekkür ederim Sayın Başkan.
Burada
personel rejimiyle ilgili bir öneri yok. İYİ PARTİ milletvekilleri de
“Sözleşmeli personelin tamamı 4+2 yerine 3+1 uygulamasından yararlansın.”
diyor. Milliyetçi Hareket Partisinin milletvekilleri de bunu söylüyor, biz de
söylüyoruz, Cumhuriyet Halk Partisinin milletvekilleri de söylüyor, Adalet ve
Kalkınma Partisinin milletvekilleri de arada konuştuğumuzda bunu söylüyorlar.
Peki, bu sözleşmelilerin kadroya geçirilmesine kim karşı çıkıyor o zaman?
Personel rejimi değişikliğine gerek yok. Evet, bütün kamu görevlileri 4/A’lı
çalışmalıdır fakat o güne kadar, bugün 4+2’den, 3+1’den yararlanan personel
gibi sağlık personelinin tamamı da bu haktan yararlanabilir. Biz bu yasa
geçmeden ek bir maddeyle, ek bir fıkrayla bu sorunu çözebiliriz. Anayasa’nın
eşitlik ilkesine uygun olarak sağlık personelinin bir kısmını bu haktan
yararlandırırken bir kısmını bu haktan yararlandırmamış olmayız.
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) – Emin olun, sayıları çok değil; hepsi Meclisin,
milletvekillerinin gözünün içine bakıyor.
Umarım
bugün bu sorunu çözeriz diyorum, hepinizi saygıyla selamlıyorum. (HDP
sıralarından alkışlar)
BAŞKAN
– Teşekkürler Sayın Tiryaki.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 12’nci maddesinde yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederim.
 Ayhan
Erel İsmail Koncuk Yavuz Ağıralioğlu
 Aksaray
 Adana İstanbul
 Mehmet
Metanet Çulhaoğlu Yasin Öztürk
 Adana Denizli
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Yavuz Ağıralioğlu konuşacaktır.
Buyurun
Sayın Ağıralioğlu. (İYİ PARTİ sıralarından alkışlar)
Süreniz
beş dakikadır.
YAVUZ
AĞIRALİOĞLU (İstanbul) – Sayın Başkan, değerli milletvekilleri; zamanı yine
böyle yöneteceğiz, kaldığım yerden devam edeyim.
Biz
İstanbul seçimlerinde kimin kazanacağından çok, kimin kaybedeceğinden çok,
seçim bitince kimin kazanıp kimin mağlup olduğundan çok neyin kaybettiğine
odaklandık yani aslında seçimde, seçim yarışında siyaseten yapmaya çalıştığımız
her işte olduğu gibi, yerel seçimleri konuşuyor olsak bile temsil etmeye
çalıştığımız şey memleketi, milleti yönetebilme kabiliyetimizdir. AK PARTİ,
aslında kurulduğu günden bugüne kadar yerel yönetimlerdeki maharetini siyasi
kuvvete kalp edebilen bir siyasi organizasyondu. Bizim lehimize, siyasi olarak
Millet İttifakı lehine nihayetlenen yarışın bizim avantajımız hâline dönmesinin
sebebi, AK PARTİ’nin millete verip de sözünde duramadığı ne kadar mevzu varsa
onlardır yani AK PARTİ kendi iddialarının arkasında duramadığı için Millet
İttifakı itibar bulmuş, milletin ümidini yönetebilme kabiliyetini belediye
başkanlığı seçimiyle taçlandırmıştır; vakıa budur. AK PARTİ de daha önce sözünü
tutamamış olan kendinden önceki partilerin yerine iktidara gelmiştir. 
Biz,
İstanbul seçimlerini kimin kazandığının değil, kimin kaybettiğinin de değil
neyin kaybettiğinin üzerine cümle kurduk, muhasebelerimizi buna göre yapıyoruz.
Bugün Millî Eğitim Kanunu’nu konuşuyoruz, bundan evvel Askerlik Kanunu’nu
konuşurken de Millî Eğitim Kanunu’na atıf yaparak bunu konuşacağımızı ihsas
ettirmiştik. Sebep şu: Aslında Türk yurdunda işlerimizi düzgün yapabilme
kabiliyetini maharetle gösterebilme irademizi milletimiz görsün diye elimize
geçirdiğimiz her mevzide arzıendam ediyoruz yani biz, belediyeyi konuşurken de
Millî Eğitim Kanunu’nu konuşurken de Askerlik Kanunu’nu konuşurken de sizi
tenkit ederken de bir parti taassubunun kılıcını sallamıyoruz, demeye
çalışıyoruz ki: Memleketimizin, milletimizin meseleleri var, bu meselelere
parti taassubunun gözlüğüyle bakmayın da vicdanlarınızı bize, biraz
dediklerimize açın. Feveranımızın sebebi budur. Bir yılımızı doldurduk bu
Parlamentoda -tırnak içinde söylüyorum- sebep olduğumuz bir hayır olmadığı
gibi, mâni olduğumuz -yine tırnak içinde söylüyorum- bir şer de yoktur; sadece
kalbimizde, hançeremizde biriktirdiklerimizi seçmenlerimiz lehine, sizin de
yaptığınız işleri engellemek adına, münasip görmediklerimizi engellemek adına
size söylemiş oluyoruz. Bütün bunlar olup biterken vakıa şu: Ağlama duvarı
gibiyiz, hâlinden ahvalinden memnun… Ben bu Parlamentoya girdiğim günden beri,
sizin de milletvekilliği yaptığınız bölgelerde de seçim sathında gezerken
taleplerden de anlayabildiğiniz kadarıyla, Türk yurdu uzunca zamandır
sitemlerin konusu hâline geldi. Öğrenciler feveran hâlinde, işsiz… Öğrenciler
uluslararası rekabet imkânlarından mahrum. Öğrenciler barınma ihtiyaçlarını karşılayamadıklarından,
burs paralarını, burs imkânlarını oluşturamadıklarından, burs borçlarını
ödeyemediklerinden muzdarip. Öğretmenler öğrencilerinden muzdarip. Öğrenciler
yeterli imkânları bulamadıkları için, iyi tedrisat göremedikleri için muzdarip.
Esnaf siftahsızlıktan muzdarip. Çiftçi alın terinin hakkının ödenmediğini
düşündüğü için muzdarip. İş adamı yeterli finans desteğini bulamadığı için
muzdarip. Faiz yükü altında olanlar muzdarip. Müteahhitler fiyat farklarından
muzdarip. Kadroya geçmek isteyenler, geçenler özlük hakları standartlara
kavuşturulamadığı için muzdarip. Dar gelirlilerimiz geçinememekten muzdarip. Bu
memlekette “Allah razı olsun, hâlimizden, ahvalimizden çok memnunuz,
müteşekkiriz, sizlere de medyunuşükranız, iyi ki varsınız.” diyen, böyle bir
cümle duymamıza konu olan bir meslek grubuna, bir topluluğa şahit olduysanız
söyleyin, gidip ellerinden öpelim, bize de söylesinler, biz de mutlu olalım. 
Şimdi,
Türk yurdu, seçim sonuçlarına göre “Biz doğru yapıyoruz, yanlış yapıyor
olsaydık niçin yüzde 40 alalım?” cümleleriyle yönetilebilecek bir yurt olmaktan
çıktı. Artık bu memleketi ayağa kaldırmak, artık bu memlekette işlerimizi
düzgün yapmak zorundayız. Memleketin sadece yönetimini elinde bulundurmak için,
memleketi içine çekmiş olduğunuz siyasi üslupsuzluğunuzdan dolayı bu darboğazın
memlekete maliyetini görmeye başladık artık. Finans imkânlarımız sınırlı hâle
geldi, faizi yönetemez hâle geldik, işsizlik oranlarımız dayanılmaz hadlere
vardı, her gün intihar vakası duymaktayız. Güvenlik endişelerimiz, uzunca
senelerdir en sadık müttefiki olduğumuz NATO tarafından örselenmekte. Altmış
yedi yıllık beraberliğimizin ramına güvenlik konseptimizi değiştirecek
makaslarla karşı karşıyayız. Doğu Akdeniz’de risk var. Altımızda bir PKK
devleti kurulmak üzere. Bütün komşularımızla sınırlarımızda problem yaşıyoruz.
İç siyasetimizde, memleketin bir yarısı bir yarısına hasım cümleler kurmakta.
Memleketin finans imkânlarını yönetebilmek için uluslararası itibara
ihtiyacımız var, bu itibarı yönetecek demokrasi standartları düştü. 
Bu
memlekette, bizim, dünyada rekabet edilemez, taklit edilemez mallar…
(Mikrofon
otomatik cihaz tarafından kapatıldı)
BAŞKAN
– Buyurun Sayın Ağıralioğlu, bir dakika daha süre veriyorum.
YAVUZ
AĞIRALİOĞLU (Devamla) – …listesine Türk markalarını sokmamızı sağlayacak ciddi
bir eğitim kalitemiz yok. En yetkin, en yetişkin çocuklarımızı bir terör
örgütüne kaptırdık. Memleketin en dâhi çocuklarını, Erzurum’dan yarışmaya
katılmış bir emekli vaizin devleti alma şehvetine kurban verdik. Bu şekilde
devşirmiş bir adamın elinden memleketin en nitelikli bürokratlarını, devletin
yetişmiş, yetkin çocuklarını kurtaramadık. Eğitim sistemi felç oldu. Okul,
eğitim sistemindeki zafiyetleri kendi cemaati lehine kullanan bir adamın berbat
ettiği bir sürecin elinden Türk dâhi çocuklarını, istikbalimizi kurtaramadık.
Şimdi, biz eğitim sistemini toparlayamayınca özel eğitim kurumlarıyla
çocuklarımızın geleceğini inşa etmeye çalışıyoruz, çok pahalı. Okullarda bir
standart oluşturamadığımız için, 25 bin lira, 30 bin lira okul parası vererek
çocuklarımıza istikbal oluşturmaya çalışıyoruz. Çocuklarımızın denklik
ihtiyaçlarını Türkiye’de görebilsek bile, uluslararası denkliği sağlayabilmek
için, rekabet alanlarını onların lehine dönüştürebilmek için onları yurt dışına
göndermek zorunda kalıyoruz. Türk yurdu böyle ayağa kalkamaz arkadaşlar.
Toparlanmak zorundayız. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Bir dakika istirham ediyorum Başkan. Yine mi Başkan?
BAŞKAN
– Evet. Eşitlik ilkesi diye bir şey var. Sayın Ağıralioğlu, biraz sonra gene
önergeniz var, orada konuşacaksınız.
KEMAL
ÇELİK (Antalya) – Yeter ya! Aynı şeyleri söylüyorsun.
YAVUZ
AĞIRALİOĞLU (Devamla) – Aynı şeyleri duymaktan muzdarip olmayın, biz on yedi
senedir aynı şeyleri dinliyoruz. (İYİ PARTİ sıralarından alkışlar)
BAŞKAN
– Teşekkürler Sayın Ağıralioğlu, biraz sonra yine konuşmanız var. 
Önergeyi
oylarınıza sunuyorum: Kabul edenler…Etmeyenler… Önerge kabul edilmemiştir.
Sayın
Kurtulan, söz talebiniz var, buyurun.
IV.- AÇIKLAMALAR (Devam)
54.- Mersin Milletvekili Fatma Kurtulan’ın, İstanbul Milletvekili Yavuz
Ağıralioğlu’nun görüşülmekte olan 90 sıra sayılı Kanun Teklifi’nin 12’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
FATMA
KURTULAN (Mersin) – Ben şöyle bir katkı sunmak isterim: İYİ PARTİ seçimin tüm
sonuçlarını yani hatip, bu seçimin sonucunu daha çok AKP’nin yanlışlarına
bağladı. Oysaki kendilerinin de üyesi olduğu bir ittifak vardı. Acaba hiç
kimseden vaatlerinin karşılığını alamadılar mı, insanların kendilerine oy
vereceği bir gerekçe sunamadılar mı? Kendi kendini inkârdır, bunu söylemek
isterim. 
İYİ
PARTİ’ye şunu da söylemek istiyorum: Bu sonucun ortaya çıkmasında -artık bunu
da kabul etmeleri lazım- HDP’nin ve Kürtlerin büyük katkısı vardır. HDP, bir
önceki seçimden çok daha güçlü bu seçime yüklenerek ortaya bir sonuç
çıkarmıştır. Bunun da hakkının teslim edilmesini bir zahmet artık dile
getirmeyi, bu kibri bırakmayı... Kendilerine biraz yedirsinler diye…
BAŞKAN
– Teşekkürler.
KEMAL
ÇELİK (Antalya) - Anladın mı? 
HASAN
ÇİLEZ (Amasya) - Atı alan Üsküdar’ı geçti. 
AHMET
KILIÇ (Bursa) - Cevap vermeyecek misiniz ona?
YAVUZ
AĞIRALİOĞLU (İstanbul) – Cümle kurayım, hazır geldi ortam. Söz vermedi.
Konuşacağım, şimdi çıkacağım, Abdullah Öcalan’ın mektubunu yorumlayacağım size.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
- Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 12’nci maddesindeki “Türkiye Cumhuriyeti
vatandaşı” ibaresinin “Türkiye Cumhuriyeti vatandaşı olan” şeklinde
değiştirilmesini arz ve teklif ederiz.
 Sevda
Erdan Kılıç Alpay Antmen Ahmet Kaya
 İzmir Mersin Trabzon
 Yıldırım
Kaya Sibel Özdemir  Neslihan Hancıoğlu
 Ankara İstanbul Samsun
 İlhami
Özcan Aygun
 Tekirdağ

BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkanım.
BAŞKAN
- Önerge üzerinde İstanbul Milletvekili Sibel Özdemir konuşacaktır.
Buyurun
Sayın Özdemir. (CHP sıralarından alkışlar)
Süreniz
beş dakikadır.
SİBEL
ÖZDEMİR (İstanbul) – Teşekkür ederim Sayın Başkan.
Değerli
milletvekilleri, ben de teklifin 12’nci maddesi üzerine vermiş olduğumuz önerge
üzerinde söz aldım. Genel Kurulu saygıyla selamlıyorum.
Üzerinde
söz aldığım 12’nci maddeyle organize sanayi bölgelerindeki mesleki ve teknik
eğitim okullarındaki öğrencilere verilen eğitim öğretim desteğiyle ilgili bir
düzenleme yapılmaktadır. Bu destekten yabancı uyruklu öğrencilerin
yararlanmasının önüne geçilecek. Burada, özellikle organize sanayi
bölgelerindeki eğitim kurumlarında var olan bir kanuni boşluğun düzeltilmesine
yönelik bir düzenleme yapıldığı belirtilmiştir. Ancak bu düzenleme yapıldığında
bizim beklentimiz, Millî Eğitim Bakanının daha önce defalarca paylaşmış olduğu,
özel okullara giden öğrencilere verilen teşvike ilişkin bir değişikliğin ve
ayrıca özel eğitim kurumları ile devlet okulları arasındaki farkın
azaltılmasına yönelik düzenlemelerin de yapılmasıydı. Ancak bu kanun teklifinde
bu düzenlemenin yapılmamasını bir eksiklik olarak görüyoruz. Şöyle ki: Yine bu
iktidarın bir eğitim bakanı döneminde yapılan bir düzenlemeyle özel okullara
gidecek öğrencilere eğitim desteği bir teşvik verildi ve bu teşvikle eğitimdeki
fırsat eşitsizliğindeki makas maalesef daha da açıldı. Eğitim politikalarının
özelleştirilmesinden ya da özel öğretim kurumlarının teşvik edilmesinden
ziyade, bu eğitim bütçesinin devlet okullarının altyapısına, donanım, nitelik
ve sosyal imkânlarına ayrılması gerekmiyor muydu? Bu teklifle de devlet
okullarına giden öğrenciler ile özel okullara giden öğrenciler arasındaki
öğretim, nitelik farkını kapatmamız önceliğimiz olmalıydı. Ama bugünkü
düzenlemeyle bu temel eşitsizlik sorununa ilişkin bir adım atılmadı ve işte bu
eksikliklerin yaşanmasının temel nedeni de bu kanun teklifinde olduğu gibi
geçici çözümlerle sorunlara yaklaşılmasıdır. 
Değerli
milletvekilleri, bu kanun teklifinde, ilkokula başlama yaşı, mesleki eğitim,
sözleşmeli personelin mecburi çalışma süresi, özellikle öğretmenlerin kadro
hakları, yurtların denetimi ve işletilmesinin devri gibi eğitim sistemimizde
gerçekten çok önemli, detaylı çözümler gerektiren konularda maalesef günübirlik
geçici çözümler üretilmesi çabasını görüyoruz. Bu kanun teklifindeki bu önemli
düzenlemeler aslında önceden çok büyük tartışmalar sonrasında değiştirilen,
örneğin sizlerin de bildiği gibi, ilkokula başlama yaşı, sözleşmeli
öğretmenlerin süreleri gibi... Aslında bu konularda bir ilerleme kaydedilmediği
gibi, geldiğimiz noktaya geri döndüğümüze de şahit oluyoruz ve zamanında,
yerinde yaptığımız eleştirilerde ne kadar haklı olduğumuzu da bir kez daha
görmüş oluyoruz. 
Değerli
milletvekilleri, Sayın Bakan göreve büyük beklentilerle geldi, aradan geçen bir
yılda maalesef eğitim sistemimizde somut bir ilerlemeye imza atamadı. Eğitim
sistemimiz bugün gelinen aşamada uzun süren AK PARTİ iktidarlarının en
başarısız olduğu alan olarak ortadadır. Evet, bugün hep tartıştığımız, en çok bakanın
değiştiği, gelen her bakanla sistemin değiştiği ve neticede, nitelik anlamında
eğitim sistemimizin başarısız olduğu konusunda sanırım hepimiz hemfikiriz. Oysa
Mecliste şu anda 1’inci parti olan AK PARTİ’li hatiplerin özellikle değindiği
konu, en fazla bütçenin Millî Eğitim Bakanlığına ayrılması konusudur. Ancak bu
bütçe dağılımına baktığımız zaman, bu bütçenin yüzde 83,4 gibi büyük bir kısmı
personel giderlerine ayrılmıştır ve daha çarpıcı bir veri, 2008 yılında Millî
Eğitim Bakanlığının yatırım ödeneği yüzde 14,8 iken bu pay 2019’da yüzde 10’a
kadar düşmüştür. İşte bu oranlarla gelişmekte olan ülkeler arasında da geri
sıralarda yer almaya devam etmekteyiz. Yani altyapı, nitelik, sosyal olanaklar,
fırsat eşitsizliğini giderme gibi eğitimdeki temel sorunlara yeteri kadar
bütçenin ayrılmadığı da açıktır ki gerek ulusal düzeyde gerekse uluslararası
düzeydeki raporlarda, değerlendirmelerde maalesef eğitimde beklenen ilerlemeyi
sağlayamıyoruz. AK PARTİ iktidarları döneminde eğitim politikamıza makro,
bütüncül ve stratejik bir bakış açısı çabaları oldu ama maalesef, bu
sağlanamadı. Eğitimdeki başarının ölçütünü sadece -tırnak içinde- bütçedeki
artış, yapılan okul sayısı, açılan derslik sayısı, ataması yapılan öğretmen
sayısı -ki hâlâ temel sorun alanı- gibi nicel verilerle değerlendiren bir
öngörüsüz, plansız bakış açısını iktidar partisi artık terk etmelidir.
Sayın
Başkan, değerli milletvekilleri; şu konuya da değinerek sözlerimi
tamamlayacağım: Övünerek gerçekleştirilen yeni anayasal düzenlemedeki yönetim
anlayışı sadece ekonomide, hukuk devletinde, güçler ayrılığında, bağımsız
işleyen kurumsal yapılarda değil, eğitim sistemimizde de bir ilerleme maalesef
gerçekleştiremedi, hatta bir geriye gidiş de yaşanmaktadır. İşte bu yeni
yönetim anlayışının bir eksikliğini biz Mecliste yaşıyoruz. Biz burada gerek
Komisyon aşamasında gerekse Genel Kurulda eğitimin temel sorunlarını
tartışıyoruz, görüş ve eleştirilerimizi paylaşıyoruz ancak burada Sayın Millî
Eğitim Bakanı yok maalesef. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özdemir, bir dakika daha süre veriyorum.
SİBEL
ÖZDEMİR (Devamla) – Teşekkür ederim.
Evet,
çok Değerli Komisyon Başkanı, kanun teklifini hazırlayan, sunan değerli
milletvekillerimiz, değerli bürokratlar buradalar ancak önemli yasal
düzenlemeler yaptığımız alanların ilgili bakanları ile yasama organı arasında
bağın kopmuş olması da yeni yönetim sisteminin en büyük zafiyeti olarak
karşımızda durmaktadır. İşte, özellikle de eğitim politikalarını -ki en
stratejik politikamız- detaylı olarak tartıştığımız bu Genel Kurulda Millî
Eğitim Bakanının olmaması durumu dahi, sorunları çözme iddiamızdaki çelişkiyi
ortaya koymuyor mu? 
Ben,
bu görüşlerle, bu düşüncelerle, stratejik olan eğitim politikamıza bütüncül
olarak ve sorunlarımıza ise gerçekten ideolojik bakış açısından uzaklaşarak
yaklaşmamız gerektiğini düşünüyorum. 
Sizleri
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Özdemir. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
12’nci
maddeyi oylarınıza sunuyorum: Kabul edenler… Etmeyenler… 12’nci madde kabul
edilmiştir.
13’üncü
madde üzerinde iki adet önerge vardır, aykırılık sırasına göre okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 13’üncü maddesinin aşağıdaki şekilde
değiştirilmesini arz ve teklif ederiz. 
 Sevda
Erdan Kılıç Alpay Antmen Ahmet Kaya
 İzmir Mersin Trabzon
 Yıldırım
Kaya  İlhami Özcan Aygun Neslihan Hancıoğlu
 Ankara Tekirdağ Samsun
 Tekin
Bingöl
 Ankara
“MADDE
13- 5580 sayılı Kanunun Ek 1 inci maddesi yürürlükten kaldırılmıştır.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkanım.
BAŞKAN
– Önerge üzerinde Ankara Milletvekili Tekin Bingöl konuşacaktır.
Buyurun
Sayın Bingöl. (CHP sıralarından alkışlar)
Süreniz
beş dakikadır. 
TEKİN
BİNGÖL (Ankara) – Sayın Başkan, değerli milletvekilleri; hepinizi saygıyla
selamlıyorum.
23
Haziranda Türkiye siyaset tarihine müthiş bir başarı hikâyesi yazılarak bir
seçim gerçekleştirildi. Bunu niçin söylüyorum? Bu seçim sonucu yıllarca
hafızalarda kalacaktır ve siyaset tarihi her döneminde bu seçime atıfta
bulunacaktır. Bakın, daha dün Amerika televizyonlarının çok önemli bir
yetkilisi Sayın Ekrem İmamoğlu’yla bir röportaj gerçekleştirdi. Dünyanın en
önemli televizyonları ve gazetecileri Sayın İmamoğlu’yla bir röportaj
gerçekleştirmenin arayışı içerisinde; onun için çok önemli bir seçim değerli
arkadaşlar. 
Bununla
sınırlı değil, sık sık bu seçim dile getiriliyor, getirilmeli çünkü bu seçimin
sonuçlarından, daha önce yaşananlar ve sonrasıyla ilgili herkes mutlaka kendi
payına düşeni almalı. Buradan çıkarılacak çok önemli dersler var. Biz bunu
enine boyuna irdeliyoruz; tavsiye ederim, bütün siyasi partiler de bu seçimi ve
sonuçlarını dikkatle irdelemeliler. Daha önceki seçimler yaşandı, hepimiz
şahidiz, o seçim sonuçları sonrasında, daha o gece, Genel Merkezimizin önünde
kurşunlar sıkılıyordu, taş yağmuruna tutuluyorduk; oradaki bindirilmiş kıtalar
büyükşehir belediyesinin otobüsleriyle, kamyonlarıyla Genel Merkezimize gelip
hakaretamiz küfürler sarf ediyorlardı. 
Peki,
23 Haziran gecesi ne oldu? Sadece, bir futbol karşılaşmasının sonucunu sevinçle
karşılayan ölçüde, sevinçli, mütevazı gösteriler yapıldı; o kadar, o kadar. 
SALİH
CORA (Trabzon) – Şampanya patlattınız.
HAYDAR
AKAR (Kocaeli) – Şampanya patlatırız tabii ya. Ne var şampanya patlatmakta?
TEKİN
BİNGÖL (Devamla) – Arada böyle büyük bir fark var; ne silahlar sıkıldı ne taş
yağmuruna tutuldu ne de hakaretler yapıldı. 
SALİH
CORA (Trabzon) – Caminin önünde şampanya patlattınız ya, şampanya patlattınız.
HAYDAR
AKAR (Kocaeli) – Şampanya patlatmakta ne var?
TEKİN
BİNGÖL (Devamla) – Bu iki olayın da çok ciddi bir şekilde karşılaştırılması
lazım. Seçim bitti. 31 Mart seçimlerinden sonra Türkiye'nin birçok…
SALİH
CORA (Trabzon) – HDP bayraklarıyla kutlama yaptınız.
TEKİN
BİNGÖL (Devamla) – Ya, bindirilmiş kıta! Oradan konuşup durma! 
SALİH
CORA (Trabzon) – HDP bayraklarıyla kutlama yaptınız.
TEKİN
BİNGÖL (Devamla) – Sus da dinle, feyz al, feyz al! Aklını başına topla, feyz
al, feyz al; öğren, öğren, bir şeyler öğren!
BAŞKAN
– Lütfen, Değerli Milletvekili, Sayın Bingöl…
ÖZGÜR
ÖZEL (Manisa) – Salih, hazımsızlık yapma Salih, hazımsızlık yapma. Adam da öyle
kutluyor, kutlar. 
TEKİN
BİNGÖL (Devamla) – Siz laf atma kıtasısınız, laf atma timisiniz! Otur da öğren,
dinle. Dinlemeyi öğren önce. Önce dinlemeyi öğren, dinlemeyi öğren. Ayıp!
BAŞKAN
– Sayın Bingöl, siz Genel Kurula hitap edin.
ÖZGÜR
ÖZEL (Manisa) – Sizin 6’ncı Filoya dönüp namaz kılmanızla aynı şey.
TEKİN
BİNGÖL (Devamla) – Seni rahatsız edecek bir kelime kullanmadım. Dinlemeyi
öğren. Senden önce de bu kürsüde laf atma timleri vardı ama hepsinin sonunu
gördük.
SALİH
CORA (Trabzon) – Gördük. Biz buradayız. Ben geçen dönem de laf atıyordum.
BAŞKAN
– Lütfen, Sayın Cora…
ÖZGÜR
ÖZEL (Manisa) – Salih, hazımsızlık yapıyorsun.
TEKİN
BİNGÖL (Devamla) – Evet, değerli arkadaşlar, bu seçim sonucunda birtakım
girişimlerde bulunuluyor, yasal düzenlemeler yok sayılıyor, haksızlık
hukuksuzluk had safhada. Bir genelge yayımlandı, genelgenin içeriği şu:
Büyükşehir belediyelerinin meclisleri şirketlerin yönetimini atamalı. Ama yirmi
beş yıldır böyle bir uygulama yok. Adalet ve Kalkınma Partisi sürecinde
Ankara’da, İstanbul’da bütün şirketlerin yönetimi belediye başkanı marifetiyle
atanıyordu. Niçin? Bu bir yasal zorunluluk. 5393 sayılı Yasa’nın 37’nci maddesi
der ki: “Belediye başkanı, belediye idaresinin başı ve belediye tüzel
kişiliğinin temsilcisidir.” Bu kadar açık. AKP ne yaptı? Bir genelge yayımladı.
Genelgeyle birlikte özellikle Ankara’da BELKO yönetimi, o Ticaret Sicil
Müdürlüğünün değerlendirmesiyle iptal edildi. Burada asıl haksızlık size
yapılıyor, yasa koyuculara yapılıyor. Bir yasal düzenleme genelgeyle yok
sayılabilir mi? Vallahi, Adalet ve Kalkınma Partisinin ilgili bakanlığı, yasal
düzenlemeyi bir genelgeyle yok saydı. Bununla da sınırlı değil, dönüp mahkemeye
başvuruldu, mahkeme anında bunun doğru bir uygulama olmadığını karara bağladı.
Heyhat, bunu dinleyecekler kimler? Herkes kulağını kapattı. Ardından Ankara
Halk Ekmek Fabrikasının yönetim kurulu atandı, sanki o mahkeme kararı yokmuş
gibi bu kez Ankara Halk Ekmek Fabrikasının atanmış yönetimleri, Ticaret Sicil
Müdürlüğü tarafından, bakanlık genelgesi gerekçe gösterilerek tescil edilmedi.
Haksızlık, hukuksuzluk, yasal düzenlemeyi yapan Parlamentonun yok sayılmasının
üstüne bir de mahkeme kararı yok sayıldı. Niye? Bunun çok temel nedenleri var
değerli arkadaşlarım. Bir tanesi, acaba bu şirketlerde daha önce yaşanan
usulsüzlüklerin, haksızlıkların ortaya çıkmasından mı korkuluyor?
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bingöl, tamamlayın lütfen.
TEKİN
BİNGÖL (Devamla) – Bu endişe niye? Bu kaygı niye? 
Bakın,
bugün Halk Ekmek Fabrikasında yüz binlerce ekmeğin faturasız, nereye gittiği
belli olmadan dağıtıldığı tespit edildi. Nereye gitti bu ekmekler? Eğer bu
ekmekler usulüne uygun olarak fakire fukaraya, garip gurebaya dağıtılmışsa
afiyetler olsun ama yok, o ekmekler başka yerlere gitmişse işte bunları
sorgulatmamak için bu yönetim kurulu değişikliğinin üstü örtülmeye çalışılıyor.

Bununla
da sınırlı değil. 15 Temmuzdan sonra kanun hükmünde kararnameler yayımlandı,
bunlardan bir tanesi de 696 sayılı Kanun Hükmünde Kararname. Ne diyor o
kararname? O kararname şunu diyor: “Belediyenin bazı ihaleleri şirketler eliyle
yapılmalı.” Ha, demek ki bu yönetimi, meclis çoğunluğuyla yönetimi
biçimlendirip o ihalelerin bu şirketlere verilmesini sağlamak amaç. 
(Mikrofon
otomatik cihaz tarafından kapatıldı) 
TEKİN
BİNGÖL (Devamla) – Bütün bunların hiçbirisinin bu ülkeye de, bu şehre de,
İstanbul’da yaşayanlara da bir faydası yok değerli arkadaşlar. Siz, o gece
demokrasi kazandı diyorsanız, o gece bu konuda kazananları tebrik ediyorsanız
önce bu tür yasal düzenlemelerle, idari vesayetle belediye başkanlarının elini
kolunu bağlamaya çalışmayın. Bırakın, halka hizmet etsinler; bırakın, haksızlık
hukuksuzluk varsa, garip gurebanın hakkı yenmişse onların hepsinin hesabı
sorulsun ve hakları teslim edilsin.
Saygılar
sunuyorum. (CHP sıralarından alkışlar) 
BAŞKAN
– Teşekkürler Sayın Bingöl.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 13’üncü maddesinin
aşağıdaki şekilde değiştirilmesini arz ve teklif ederiz.
“Madde
13- 5580 sayılı Kanunun ek 1 inci maddesinin yedinci fıkrasında yer alan
“eğitim ve öğretim desteği,” ibaresi madde metninden çıkarılmış, “müştereken”
ibaresi “ortaklaşa” ibaresi ile değiştirilmiştir.”
 Ayhan
Erel Yavuz Ağıralioğlu Yasin Öztürk
 Aksaray İstanbul Denizli
 Mehmet
Metanet Çulhaoğlu Hüseyin Örs
 Adana Trabzon
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkanım.
BAŞKAN
– Önerge üzerinde Denizli Milletvekili Yasin Öztürk konuşacaktır. 
Buyurun
Sayın Öztürk. (İYİ PARTİ sıralarından alkışlar)
Süreniz
beş dakikadır. 
YASİN
ÖZTÜRK (Denizli) – Sayın Başkan, kıymetli milletvekilleri; görüşülmekte olan
kanun teklifinin 13’üncü maddesi üzerinde İYİ PARTİ Grubu adına söz almış
bulunmaktayım. Yüce heyetinizi saygıyla selamlarım.
Eğitim,
çağa uygun olarak sürekli değişen ve gelişen, birikim ve tecrübeler ışığında
yenilenen bir süreçtir. Temel hedefi ise bilgi toplumunun gerektirdiği beceri
ve etkinlikle donanmış, millî kültür ve insanlığın evrensel değerlerini
içselleştirmiş bireyler yetiştirmektir. Bu nedenle eğitim, yıllardır bir millî
eğitim politikası geliştiremeyen AK PARTİ’ye bırakılamayacak kadar önemli bir
konudur. Bunun içindir ki İYİ PARTİ olarak Türk milletinin yararına olacak her
düzenlemeyi desteklemeyi ve katkı sunmayı görev biliyoruz ve teklifteki bazı
düzenlemeleri geç kalınmış da olsa olumlu karşılıyoruz. 
Biliyorsunuz,
2017 yılında yapılan bir değişiklikle özel okullara devam eden öğrencilere
okulun öğrenim süresi kadar eğitim ve öğrenim desteği verilmesine karar
verilmiştir ve bunun için Türkiye Cumhuriyeti vatandaşı olma şartı konulmuştur.
Görüştüğümüz kanun teklifinin 12’nci maddesinde de kanunun farklı maddeleri
arasında birliktelik sağlanması amaçlanmıştır ve mesleki ve teknik eğitim
okullarına verilecek desteklemede de Türk vatandaşlığı zorunlu kılınmaktadır.
Buraya kadar bir sorun yok, hatta AK PARTİ’yi bu konuda tebrik de etmek
gerekir. Çünkü şerefli Türk askerinin yakalasa kellesini alacağı bir teröristin
seçim uğruna devletin televizyonuna çıkarılarak bu kadar aşağılandığı bir
dönemde, bu kanun maddesiyle, ilgili kanunlarda insicam sağlamak adına da olsa
Türk vatandaşlığının hatırlanması sevindirici bir konu. Ancak bu vesileyle şunu
da sormak istiyorum: Hangi Türk vatandaşı faturalarından kesilen TRT payıyla
yayın yapan devlet televizyonunda, evlatlarını katleden, hem de nasıl oluyorsa
Sayın Cumhurbaşkanının kırmızı bültenle arandığını bilmediği bir teröristle
röportaj yapılmasını kabul eder?
Yine
konumuza dönelim. Hepimizin malumu olduğu üzere, ülkemizin en önemli sorunu
işsizlik, hem de eğitimli işsizlik. Üniversite sayılarının arttırılması, hemen
her ilimize üniversite açılması olumlu bir yaklaşım gibi görülse de istihdam
noktasında kapatılamayan bir boşluğu engelleyemedi; kalifiye elemen ihtiyacı.
Neden kalifiye eleman boşluğu var? Çünkü mühendis yetiştiriyoruz, akademisyen
yetiştiriyoruz ama meslek erbabı teknisyen, usta, çırak yetiştiremiyoruz.
Mühendis iş aramaya başladığında sanayi sektörünün istediği iş tanımını
karşılayamıyor ya da kendisinden beklenilen işin ara elemanlar tarafından
yapılması gerektiğini düşünerek işi kendine yakıştıramıyor ya da yapamıyor.
Geçtiğimiz günlerde, iki hafta önce Alman Meclisinden bir yasa geçti; kalifiye
eleman olanlara çalışma ve oturma izni verilecek. Şu an Türkiye'den 10 binin
üzerinde özel başvuru yapılmış. Yani 10 binin üzerinde kalifiye eleman
elimizden kaçmak üzere. Beyin göçünü engelleyemediniz, sıra kalifiye eleman
göçüne geldi. Zaten kalifiye elemanı zor buluyoruz, bir de elimizden
kaçırmayalım.
Meslek
liselerindeki eğitim müfredatı, teknik donanım, staj ve istihdam imkânlarının
da yeterli boyutta sağlanamaması bu okulları sadece "Bizim çocuk
okumayacak, bari bir meslek diploması olsun.” noktasında işlevsiz bırakıyor.
Oysa ülkemiz gibi sanayileşmeye başlayan toplumlarda mesleki ve teknik eğitim
özel önem verilmesi gereken konuların başında geliyor.
Ülkemizde
üretimin ortalama yüzde 3,5'u yüksek teknolojiye dayalı ürünlerden
oluşmaktayken imalat sanayisinde üretimin yüzde 40'ı düşük, geri kalanı ise
ortanın altında teknolojik düzeydedir. Teknoloji yoğun bir üretim yapmadan ne
kıskanılacak bir ülke olmamız mümkündür ne de istihdamı arttırabilmemiz
mümkündür. Bu nedenle, bilim, teknoloji ve eğitimde toplumsal bir mutabakata
dayalı gerçek bir yapısal dönüşüm gerçekleştirmek, küresel rekabette yer
alabilmek ve nitelikli iş gücü ihtiyacını karşılayabilmek için, verilen mesleki
ve teknik eğitimin sektörün beklentilerine uygun yapılandırılması zorunludur. 
Aslında
kilidi açacak anahtarı uzakta da aramaya gerek yoktur. Biliyorsunuz bütün
dünyaya meslek eğitimi ve ahlakı anlamında örnek olduğumuz Ahilik teşkilatı ilk
sanat eğitiminin verildiği kurumlardan olmuştur. Daha 13’üncü yüzyılda iktisadi
ve ekonomik alanda büyük önem taşıyan Ahilik sisteminde mesleki eğitimi sanat
ustalarının dükkânlarında öğrenirlerdi. İlk sanat eğitiminin başladığı bu
dükkânlarda çıraklar mesleği öğrendikten sonra önce kalfa, sonra da usta olarak
kendi mesleklerini icra edebilecek yeterliliğe ulaşabilirlerdi. Mesleki bir
okul niteliğinde olan Ahilerde eğitim hayata dönük uygulamalı bir şekilde
gerçekleştirilirken “Ahi” ve “pir” denilen öğreticiler teşkilata girenlere
mesleklerinin inceliklerinden okuma yazmaya, temizlik ve görgüye kadar birçok
konuda dersler de vermişlerdi. Şimdi zaman, teknik eleman açığımızı 13’üncü
yüzyılda başlayan sistemi çağın imkânlarıyla geliştirerek kapatma zamanı. 
Gebze
Güzeller OSB Özel Adem Ceylan Teknik Koleji bu anlamda örnek bir okul,
geleceğimizde ve güvenliğimizde büyük önem arz eden savunma sanayisine ara
eleman yetiştirme maksadıyla kurulmuş ve mezun olacak öğrencilerimizin işi
hemen hazır. Bu tarz örneklerin çoğaltılması lazım. Bu sayede genç
işsizliğimizin önüne geçebiliriz.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Öztürk. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
13’üncü
maddeyi oylarınıza sunuyorum: Kabul edenler… Etmeyenler… 13’üncü madde kabul
edilmiştir. 
Sayın
Akçay, söz talebiniz var. 
Buyurun.

IV.- AÇIKLAMALAR (Devam)
55.- Manisa Milletvekili Erkan Akçay’ın, 25 Haziran eczacı Cemil
Çöllü’yü şehit edilişinin 40’ıncı yıl dönümünde, 27 Mayıs eski Gümrük ve Tekel
Bakanı Gün Sazak’ı şehit edilişinin 39’uncu yıl dönümünde ve görevleri başında
saldırıya uğrayarak şehit edilen MHP il, ilçe ve belediye başkanlarını rahmetle
andığına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Genel
Kurul çalışmalarına ancak bugün katılabildiğim için şimdi sözlerimi ifade etmek
durumunda kaldım. 
Tüm
Manisalıların gönlünü kazanan Milliyetçi Hareket Partisi Manisa İl Başkanımız
Eczacı Cemil Çöllü 25 Haziran 1979 tarihinde eczanesinde bir terör örgütünün
silahlı saldırısı sonucu şehit edilmişti. Bu, onun uğradığı ilk saldırı
değildi, daha önce de benzeri saldırılara uğramıştı ancak o, davasından, vatan,
millet ve bayrak sevdasından vazgeçmemişti. Milliyetçi Hareket Partisi İl
Başkanıydı ama her parti ona âdeta kendinin il başkanı gibi bakıyor, seviyor ve
saygı duyuyordu.
27
Mayıs 1980 tarihinde şehit edilen eski Gümrük ve Tekel Bakanımız rahmetli Gün
Sazak, Manisa İl Başkanımız Cemil Çöllü…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Akçay.
ERKAN
AKÇAY (Manisa) - …İstanbul İl Başkanımız Recep Haşatlı, Mardin İl Başkanımız
Ata Pehlivanoğlu, Bingöl Belediye Başkanımız Hikmet Tekin, Milliyetçi Hareket
Partili ancak bağımsız seçilen Malatya Belediye Başkanımız Hamit Fendoğlu,
Şişli İlçe Başkanımız Yusuf Bahri Genç, Zeytinburnu İlçe Başkanımız Bekir
Şendilmen olmak üzere 40’ı aşkın il, ilçe başkanı ve belediye başkanımız
görevleri başında saldırıya uğrayarak şehit edilmişlerdi. Buradan tüm
şehitlerimizi rahmet, minnet ve saygıyla anıyorum; mekânları cennet olsun.
Teşekkür
ediyorum Sayın Başkan.
BAŞKAN
– Teşekkürler Sayın Akçay.
Sisteme
giren milletvekillerine yerlerinden birer dakika süreyle söz vereceğim şimdi.
Sayın
Filiz…
56.- Gaziantep Milletvekili İmam Hüseyin Filiz’in, tematik liselerin
kurulup kurulmayacağını ve Gaziantep ilinde de kurulmasının düşünülüp
düşünülmediğini Millî Eğitim Bakanlığı yetkililerinden öğrenmek istediğine
ilişkin açıklaması
İMAM
HÜSEYİN FİLİZ (Gaziantep) – Sayın Başkan, aracılığınızla sayın Millî Eğitim
Bakanlığı yetkililerine bir soru iletmek istiyorum. 
4’üncü
endüstri devrimi çerçevesinde Sanayi ve Teknoloji Bakanlığı ve paydaşlarının
önümüzdeki on yılda tamamlanmasını düşündükleri imalat sanayisinde dijital
dönüşümü hızlandırmak için bulut bilişim, büyük veri, yapay zekâ, otonom
robotlar gibi teknoloji alanlarına yönelik insan gücünün hazırlanmasına imkân
sağlayacak, aynı zamanda gençlerin istihdamını artıracak tematik liseler
kurulmakta mıdır? Kurulduysa nerelerde kurulmuştur? Gaziantep’te de kurulması
düşünülmekte midir?
Teşekkür
ederim.
BAŞKAN
– Sayın Kerestecioğlu…
57.- Ankara Milletvekili Filiz Kerestecioğlu Demir’in, ekonomik kriz
nedeniyle Millî Eğitim Bakanlığı bütçesinde kesintiler yapılırken, öğretmenler
atama beklerken, çocuklar kaynak yetersizliği nedeniyle kaliteli eğitim
alamazken misyonerlik faaliyetleri, emperyalist hayaller için mi para
harcandığını öğrenmek istediklerine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Dün
Cumhurbaşkanlığı kararıyla Millî Eğitim Bakanlığı bütçesinden 541 milyon lira
daha Türkiye Maarif Vakfına aktarıldı. Yurt dışındaki FETÖ okullarının
devralınması için bu vakfın kurulduğunu gayet iyi biliyoruz. Açıkça söylemek
gerekirse, bu vakıf FETÖ’nün eğitim faaliyetlerini iktidar tekeline almaktan
başka bir amaç taşımıyor. 2016 yılında kurulurken de itiraz etmiştik. Bugüne
kadar vakfa aktarılan bütçe 1 milyar 120 milyon liraya ulaştı. Kriz nedeniyle
Bakanlık bütçesinde sürekli kesintiler yapılırken, binlerce öğretmen atama
beklerken, çocuklar kaynak yetersizliği nedeniyle kaliteli bir eğitim
alamazken, bunca parayı, bu faaliyetler, misyonerlik faaliyetleri için mi,
emperyalist hayaller için mi harcıyoruz? Ülkede ekonomik kriz varken bunca
harcama neden? Yanıt bekliyoruz. 
Teşekkürler.

BAŞKAN
– Sayın Bahşi…
58.- Antalya Milletvekili Feridun Bahşi’nin, Hakk’ın rahmetine kavuşan
ülkücü hareketin yolbaşçılarından Nihat Çetinkaya’ya Allah’tan rahmet
dilediğine ilişkin açıklaması
FERİDUN
BAHŞİ (Antalya) – Sayın Başkan, değerli milletvekilleri; hepinizi saygıyla
selamlıyorum. 
Değerli
ağabeyim, 1970-1971 yıllarında İstanbul Ülkü Ocakları Başkanı olan, Ülkücü
Hareket’in yolbaşçılarından Nihat Çetinkaya dün vefat etmiştir. Başta ailesi,
sevenleri ve Türkçü ülkücü camiaya başsağlığı ve sabır diliyorum. Ruhu şad
olsun. 
Gazi
Meclisi saygıyla selamlıyorum. 
BAŞKAN
– Sayın Ünsal…
59.- Ankara Milletvekili Servet Ünsal’ın, yurttaşlarımızın insanca
yaşayabildiği, emeğinin karşılığını alabildiği ekonomik yapı için adımlar
atılması gerektiğine ilişkin açıklaması
SERVET
ÜNSAL (Ankara) – Teşekkürler Sayın Başkan. 
Değerli
milletvekilleri, ekonomik veriler her geçen gün daha kötüye gidiyor. Sadece
geçinmenin bile büyük bir sorun hâline geldiği ülkemizde açıklanan veriler
durumun vahametini ortaya koyuyor. Son açıklamalara göre, açlık sınırının
2.067, yoksulluk sınırının ise 6.733 lira olduğu belirtiliyor. Bu utanç verici
durum karşısında yurttaşlarımızın geçinmesi bile âdeta hayal olmuş durumdadır.
Sarayın bir günlük harcamasının 8 milyon lira olduğu söyleniyor. Açlık
sınırının asgari ücretin bile altında kalması kabul edilemez. İnsanlarımızı
açlığa, yoksulluğa mahkûm etmeye hiç kimsenin hakkı yoktur. Bu utanç verici
durum karşısında acil olarak harekete geçilmeli ve yurttaşlarımızın insanca
yaşayabildiği, emeğinin karşılığını alabildiği bir ekonomik yapı için adımlar
atılmalıdır. 
Teşekkürler.

BAŞKAN
– Birleşime on dakika ara veriyorum. 
Kapanma Saati: 17.53
ÜÇÜNCÜ OTURUM
Açılma Saati: 18.06
BAŞKAN: Başkan Vekili Mithat SANCAR
KÂTİP
ÜYELER: Rümeysa KADAK (İstanbul), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 95’inci Birleşiminin Üçüncü Oturumunu
açıyorum.
90
sıra sayılı Kanun Teklifi’nin görüşmelerine devam ediyoruz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
– Komisyon yerinde.
14’üncü
madde üzerinde iki adet önerge vardır, aykırılık sırasına göre işleme alıyorum.

Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 14’üncü maddesinin
aşağıdaki şekilde değiştirilmesini arz ve teklif ederiz.
"MADDE
14- 17/2/2011 tarihli ve 6114 sayılı Ölçme, Seçme ve Yerleştirme Merkezi
Hizmetleri Hakkında Kanuna geçici 2 nci maddesinden sonra gelmek üzere aşağıdaki
geçici madde eklenmiştir.
"GEÇİCİ
MADDE 3- (l) 4 sayılı Bakanlıklara Bağlı, İlgili, İlişkili Kurum ve Kuruluşlar
ile Diğer Kurum ve Kuruluşların Teşkilatı Hakkında Cumhurbaşkanlığı
Kararnamesinin 350 nci maddesinin üçüncü fıkrası uyarınca sayısı onu geçmemek
üzere Başkanlıkta soru hazırlamak üzere görevlendirilen yükseköğretim
kurumlarında görevli öğretim elemanları ile Millî Eğitim Bakanlığında görevli
öğretmenlere (40.000) gösterge rakamının memur aylık katsayısı ile çarpımı
sonucu bulunacak miktarı geçmeyecek tutarda her ay ek ödeme yapılabilir. Ek
ödemenin tutarı ile usul ve esasları Bakanlıkça belirlenir.”
 İsmail
Koncuk  Mehmet Metanet Çulhaoğlu  Yavuz Ağıralioğlu
 Adana
 Adana  İstanbul
 Yasin
Öztürk  Ayhan Erel
 Denizli
 Aksaray
BAŞKAN – Komisyon önergeye katılıyor mu?
MİLLÎ EĞİTİM, KÜLTÜR,
GENÇLİK VE SPOR KOMİSYONU BAŞKANI EMRULLAH İŞLER (Ankara) – Katılmıyoruz Sayın
Başkan.
BAŞKAN – Önerge üzerinde
Aksaray Milletvekili Ayhan Erel konuşacaktır. 
Buyurun Sayın Erel. (İYİ
PARTİ sıralarından alkışlar) 
Süreniz beş dakikadır.
AYHAN EREL (Aksaray) –
Sayın Başkanım, değerli milletvekilleri, yüce Türk milleti; Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi hakkında söz almış
bulunmaktayım. Hepinizi saygıyla selamlıyorum. 
Görüşmekte
olduğumuz mesleki eğitim merkezlerinde, işleyişinde yaşanan sıkıntıları ve
çözüm önerilerini iki grupta toplayabiliriz; Öğretmen ve idari personelin
yaşadığı eksik ve sıkıntılar, buna ek olarak üretim sektörünün içinde çarkın
dönmesinde önemli payı olan öğrencilerimizin yaşadığı eksiklik ve sıkıntılar. 
Öğretmen,
öğrenci ve idari personelin sorunlarına baktığımız zaman geçmişte yazılmış olan
ders modülleri hem özensiz hem de günümüz şartlarına uymamaktadır, teknolojiye
uygun içeriğe sahip değiller. İşverenlerimiz teknolojiyi ve toplumun
beklentilerini eksiksiz bir şekilde takip ederken Bakanlığımız gelişen
teknolojinin getirdiği yenilikleri anlatmak için kaynak olarak belirlediği
modüllerde bu teknolojiyi maalesef yakalayamamıştır. Yeni yönergeyle
oturtulmaya çalışılan ve teorik beceri sınavı hâlinde ikili sınav sisteminde
temellendirilmeye gidilen denklik yönergesi, ustalık ve kalfalık belgesi
alımında beceri sınavlarında tüm yükümlülüğü öğretmenin üstüne yıkarken meslek öğretmeninin
yıl içinde yaptığı birkaç yazılı sınavdan elde ettiği gelirleri maalesef
kesmiştir. Meslek öğretmenleri uygulamada ölçtükleri kalfa ya da usta adayını
yazılı sınavda da ölçebilecek yeterliliğe sahiptirler. Sınav sisteminde son
yapılan değişiklik isabetli olmamıştır.
Mesleki
Yeterlilik Kurumu ve mesleki eğitim merkezleri arasındaki fark daha iyi
anlatılmalıdır. Mesleki Yeterlilik Kurumu ne belgesi verir? Verilen belge
süreli midir? Belgeyi kim verir? Mesleki eğitim merkezlerinin verdiği belgeyle
arasında ne fark vardır? Bunlar hem bizler hem iş hayatında çalışanlar hem de
işverenler açısından cevap bekleyen sorulardır. Mesleki Yeterlilik Kurumu
hakkında hem çalışma camiası hem de mesleki eğitim camiası daha çok
bilgilendirilmelidir.
Mesleki
ve teknik eğitim kurumlarında çalışan idareciler, Bakanlığımızın diğer eğitim
kurumlarında çalışan eğitim çalışanlarıyla çalışma süresi ve şartları
bakımından aynı kategoride değerlendirilmemelidir. Bir mesleki eğitim kurumunda
çalışan idareci işleyişteki devamlılığı sağlamak amacıyla ilk ve ortaöğretim
kurumlarındaki gibi süreli çalışma kriterlerine bağlı kalmamalı, devamlılık
sağlanmalıdır. 
Genel
müdürlük tarafından yemek için gönderilen ödenek miktarı artırılmalı,
çıraklıktaki öğrencilere fakir-zengin diye ayırım yapılmamalıdır. Yemek
ücretleri tüm öğrencilere verilmelidir. Son dönemlerde, öğrencilerden fakirlik
belgesi istenerek fakir öğrencilere yemek bedeli ödenmekte, bu belgeyi
veremeyen öğrencilere ise herhangi bir yemek bedeli ödenmemektedir. Oysa bu ödeneğin
bütün öğrencilerimize gönderilmesi gerekmektedir. Hayat Boyu Öğrenme Genel
Müdürlüğüne bağlı olduğu dönemde bütün öğrencilere ödenek geliyordu ve 4 çeşit
yemek yiyebiliyorlardı. Tekrardan bu ödenek tüm öğrencilere gönderilmelidir.
Bu
çocuklarımızın okula geliş gidişleri, taşımalı öğrenci statüsüne alınarak yol
ücretleri karşılanmalıdır. Zira bu çırak çocukların ceplerinde okula gelecek
paraları olmadığı gibi karda kışta bisikletlerle veya yaya olarak buralara
gelmektedirler. Bu da çeşitli problemleri beraberinde getirmektedir. 
Yine,
çıraklık eğitim merkezindeki geçen sürenin sigortalılıktan, bu yapılamıyorsa da
en azından çıraklık eğitiminde başlanılan sürenin sigortalılık başlangıç tarihi
olarak belirlenmesi, burada daha önce çalışan vatandaşlarımızın
beklentileridir. Kalfalık ve ustalık sınavlarında birleştirilen mesleki dersler
tekrardan ayrılmalı, sınavları ayrı ayrı yapılmalıdır. İş hayatına atılacak
öğrencilerimizin girişimcilik, ekonomi, iş hukuku, işletme ve muhasebe
dersleriyle hayata hazırlanmaları da gerekmektedir. Mesleki eğitimin
toplumumuzda kabul görmesi, velilerin bilgilendirilmesi için çalışmalar
yapılmalı, kamu spotlarıyla değerlendirilmelidir. 
Mesleki
eğitim merkezlerinde eğitim dört yıla çıkartıldı, ancak buradan mezun olan
öğrencilerimizin lise mezunu sayılmaması da ayrı bir problemi beraberinde
getiriyor. “Fark dersleri verip mezun olabilirsiniz.” deniliyor, oysa bu
öğrencilerimize vermiş olduğumuz ustalık belgesinin lise diploması ve haklarına
sahip olmalarının sağlanmasıyla mesleki eğitimlerin öğrenci sayıları artacak,
ara eleman sıkıntısı giderilecektir. Mesleki eğitim okullarına atanacak okul
müdürlerinin mutlaka atölye ve laboratuvar öğretmenlerinden olması
gerekmektedir. 
Hepinizi
saygı ve sevgiyle selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Erel.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 14’üncü maddesindeki “(40.000)”
ibaresinin “(45.000)” şeklinde değiştirilmesini arz ve teklif ederiz. 
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin

 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 
 Mustafa
Adıgüzel  Ali Öztunç
 Ordu
 Kahramanmaraş
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde Ordu Milletvekili Mustafa Adıgüzel konuşacaktır. (CHP
sıralarından alkışlar)
Buyurun
Sayın Adıgüzel.
Süreniz
beş dakikadır. 
MUSTAFA
ADIGÜZEL (Ordu) – Sayın Başkan, sayın milletvekilleri; getirdiğiniz teklifle
öğrenime başlama yaşını tekrar 69 aya çıkarıyorsunuz. 30 Mart 2012’de 60 ayla
ilgili düzenleme yapılmıştı, neye rağmen? Velilere rağmen, pedagojinin
gerçeklerine rağmen, öğretmenlere rağmen, biz milletvekillerinin uyarılarına
rağmen. Sonra ne yaptınız? 60 ay oldu 66 ay, şimdi de 69 ayı getiriyorsunuz. 
Sayın
Erdoğan Eylül 2012’de şu ifadeleri kullanıyor: “Bakın, bu 66 ay meselesinde
gidip rapor alanları evlatlarına ihanetle vasıflandırıyorum. Niye? ‘Benim
evladım geri zekâlı.’ diyor. Yani iki ay mı senin evladını iyi noktaya
getirecek?” Şimdi de siz bunu üç ay yapıyorsunuz; biz ise gündelik değil,
gerçeklik ve bilimsellik üzerinden konuştuğumuz için bu durumlara düşmüyoruz. 
Bu
uygulamayla yedi senede yaklaşık 8,5 milyon çocuğumuz bu sorundan, 60 ay
sorunundan etkilendi. Millî Eğitimde kötü idare edilen, kötü kurgulanan, sınava
dayalı ancak sınavların da hakkaniyetli yapılmadığı sistemde 90 puan alacak
çocuk, hiç almadığı, bilmediği dersten sınava sokulup 60 puanda kalıyor. Bu
hayal kırıklığını, başarılı olamama psikolojisini, haksız bir şekilde yenilme
duygusunu o genç yüreklerden, beyinlerden nasıl sileceksiniz? Bu deneme ve
yanılma, baştan aşağı bozuk eğitim düzeninin sonucu işte bu: PISA’da ve TEOG’da
yerlerdeyiz.
Bir
kere, millî eğitim sistemimizi siyasetten tamamen arındırmamız lazım. İşte FETÖ
ve okullarıyla yaşanan tecrübe ortada. Her eğitim yılı başında bir düz lise ve
imam-hatip lisesi kontenjan sorunu çıkıyor. Sırf siyasi tercihle, ihtiyaç
fazlası imam-hatip lisesi kontenjanları varken düz lisede yer bulamıyorsunuz.
Nasıl ki imam-hatip lisesine gidecek olan yavrularımızın hakkı varsa düz
lisedeki çocuklarımızın da hakkı var; bunun da karşılanması lazım. Seçmeli
derslerde, özellikle din dersleri seçiminde, mülki idare amirinden okul
müdürüne kadar yapılan dayatma da ayrı bir sorun tabii ki.
“Bilgi
Çağına Notlar” diye bir kitap; bunu PTT finanse etti. Geçen yıl ilköğretim
okullarına dağıtmışlar. Bunun adında “bilgi” yazıyor ama içinde bilgi yok, bol
bol ilgi var, devlet büyüklerine ilgi var. Sayın Erdoğan’ın 6 tane, Binali
Bey’in 5 tane, Ulaştırma Bakanının 4 tane resmi var kocaman kocaman; Ulu Önder
Atatürk’e sayfanın sadece üçte 1’ini lütfen bir layık görmüşsünüz. Böyle bir
kitabı, AKP ve hükûmetin “İcraatın İçinden” gibi bir propagandasını, ilkokul,
ortaokul çocuklarına hangi akılla, hangi eğitim ve siyasi ahlak ölçüsünde
dağıtırsınız? Velilerden bunun için izin aldınız mı? 
Daha
geçenlerde Millî Eğitim Bakanlığındaki yönetici ataması tercih başvurusunda
yapılan usulsüzlük Bakanlık tarafından da doğrulandı. Başvuruda normal
sürecinde tercih yapmış yönetici adaylarının tercihlerine göre bir sendika
üyesinin adaylara bilinçli ve avantajlı tercih yaptırılabilmesini sağlamak için
süre uzatımı yapılmıştı. Bu, haksızlık ve dahi emek hırsızlığı değil midir?
Artık atama ve nakillerde liyakati esas almanızı öneriyorum. İl içi yer değiştirmelerde
eskisi gibi sıra sisteminin işletilerek boşalan yerlere sıradaki öğretmenlerin
atanması uygulaması da başlatılmalıdır. 4-6 yaşın okul öncesi zorunlu eğitime
dâhil edilmesi tartışılmalıdır. “Öğretmenlik Meslek Kanunu” tüm tarafların,
eğitim emekçilerinin görüşü alınarak ekonomik ve özlük haklarının korunacağı
bir meslek kanunu olarak hedeflenip ivedilikle çıkarılmalıdır. Bugün
Cumhurbaşkanının dahi itiraf ettiği eğitimdeki başarısızlığın çözümü için tüm
paydaşların görüşü alınarak hazırlanacak bilimsel düşünceye ve üretmeye dayalı
bir eğitim sisteminin gerekliliği kaçınılmaz hâle gelmiştir. Kamusal, parasız,
bilimsel ve laik eğitim hakkından tüm yurttaşlarımızın yararlanması mutlaka
sağlanmalıdır. 
Bir
de İstanbul seçimini kaybettikten sonra 5393 sayılı Belediye Kanunu’nun 37’nci
maddesini yok sayarak belediye şirketlerinde atama yetkisini belediye
başkanından alınıp belediye meclisine devretme hazırlığını duyuyoruz. Belediye
başkanlarımızı zora koşmak, çalıştırmamak için çoğunlukta olduğunuz İstanbul,
Ankara gibi belediye meclislerini hizmeti kolaylaştıran, katkı yapan,
başkanıyla takım olan değil de hasım olan, engelleyen bir anlayışa sokarsanız
olacakları ben size söyleyeyim: 31 Martta ortaya konan halk iradesine karşı
geliştirdiğiniz ayak oyunlarının, halkın tercihine karşı durmanın cevabı olarak
İstanbul halkının 23 Haziranda verdiği ayardan ders almayıp, seçilmiş belediye
başkanlarımıza engeller koymaya kalkışıp sonraki seçimde halkın bu defa ne
tepki vereceğini test etmek istiyorsanız buyurun devam edin diyorum, Meclisi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Adıgüzel.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
14’üncü
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
15’inci
madde üzerinde üç adet önerge vardır, aykırılık sırasına göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 15’inci maddesinin tekliften çıkarılmasını
arz ve teklif ederiz. 
 Erol
Katırcıoğlu Dirayet Dilan Taşdemir Erdal Aydemir
 İstanbul Ağrı Bingöl
 Abdullah
Koç Nusrettin Maçin Ömer Öcalan
 Ağrı Şanlıurfa Şanlıurfa
 Ali
Kenanoğlu
 İstanbul
BAŞKAN
– Komisyon önergeye katıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Erol Katırcıoğlu konuşacaktır. (HDP
sıralarından alkışlar)
Buyurun
Sayın Katırcıoğlu.
Süreniz
beş dakikadır. 
EROL
KATIRCIOĞLU (İstanbul) – Teşekkür ederim Sayın Başkan. 
Sayın
milletvekilleri, şimdi, bu madde esas itibarıyla bir yetki göçerilmesi anlamına
gelen bir madde, bir bakıma. Maddenin ayrıntısına baktığımızda özellikle
yükseköğrenim kurumlarının öncesinde yani ortaöğretime ilişkin olmak üzere
açılacak olan özel barınma yerlerinin yani yurtların açılma yetkisi Millî
Eğitim Bakanlığına verilirken yükseköğretimle ilgili olarak da bu yetkiyi
Gençlik ve Spor Bakanlığına göçermiş oluyor. Yani esas itibarıyla masum bir
madde yine karşımızda. Fakat, bu maddenin tabii, yani böyle gelmiş olması
üzerinde şu cümleleri etmemizi gerekli kılıyor gibi geliyor bana: Şimdi,
arkadaşlar, benim yaptığım hesaba göre 7,5 milyon öğrenci var bu ülkede ve
yaratılmış olan kapasite de 700 bin civarında yani aşağı yukarı 11 öğrenciye 1
yatak düşüyor. Şimdi, bu ne demektir? Bu şu demektir arkadaşlar, bu alan öyle
bir alan ki özel sektör bu alana girdiği zaman çok kârlı bir işletme kurma
imkânına sahip demektir. Çünkü çok yüksek bir talep var dolayısıyla da bu
talebi karşılamak üzere kuracağı her türlü barınma yerine -yani yurt diyelim-
uygun fiyatlarla kendi kârlarını maksimize edecek bir biçimde müşteri bulma
şansına sahip, yani bedava bir iş kolu esas itibarıyla ve bu iş kolu sonuç
olarak nereye bağlanmış diye baktığımızda bakanlığa bağlanmış ve bu yetkinin
verilmesi anlamında söylüyorum, bence bir kere bu doğru bir şey değil gibi
geliyor bana. Yani özel sektörün etkinliğini kullanmak isteyebilirsiniz ama
-demin yaptığım konuşmada da altını çizmeye çalıştığım gibi- bu ancak ve ancak
çok ciddi bir regülasyonla mümkündür ki bu bizde de hiç yoktur neredeyse.
Dolayısıyla, bir anlamda, öğrencilerin sömürülmesine yönelik olmak üzere yeni
bir potansiyelin olduğu bir alandan söz ediyoruz. Bir bu konunun altını çizmek
istedim.
Bir
diğer konu da şu: Ben merak ettim, “Bu yetki daha önce kime aitmiş acaba?” diye
merak ettim. Arkadaşlar, çok ilginç bir şey çıktı, belediyelere aitmiş. Yani
yurt açma yetkisi kamunun bir ajanı olarak, bir aktörü olarak belediyelerin
yetkisine bırakılmış olan bir alanmış. Ve anlaşılan o ki -yanılmıyorsam 2011
tarihinde madde 13’te yapılan bir değişikle- bu yetkiyi belediyelerden
almışlar, Millî Eğitim Bakanlığına vermişler, şimdi de bu yetkilerin bir kısmı
Millî Eğitim Bakanlığında, bir kısmı Gençlik ve Spor Bakanlığına devredilmiş
olacak. 
Şimdi,
benim sık sık yürütmeye yaptığım bir eleştiriyi burada tekrar etmeme izin verin
lütfen. Belediyeler yereldir ve üniversiteler de yereldedir sonuç olarak.
Dolayısıyla da yurt gibi bir ihtiyacın karşılanması için -ki söylemeye
çalıştığım gibi, çok şiddetli bir ihtiyaç var, talep çok yüksek- bunun
karşılanabilmesi için gerekli kaynakları devletin ayırması söz konusudur ama
bunun Ankara’dan, merkezî hükûmet tarafından yapılması gerekmemektedir ve işin
doğrusu -geçmişte öyleymiş anlaşılan- bunun belediyelerce karşılanmasıdır.
Çünkü zaten arazinin bir kısmı, belki yurt yapılacak arazinin bir kısmı
belediyeye aittir. Belediye orada yurt yapabilir, ayrıca, denetleyebilir;
belediyenin temizlik hizmetleri vardır, dolayısıyla da daha etkin bir çerçeve
sunabilir bu işlere ama gördüğünüz gibi 2011’den sonra her şeyi
merkezîleştirdiğiniz gibi bu meseleyi de merkezîleştirmişsiniz. Şimdi, bence,
Komisyona düşen şey bunu tersine çevirici bir şeyler yapmaktır diye düşünüyorum
çünkü demin de söylediğim gibi, özel sektörün ekonomiyle ilişkisi ancak ve
ancak regülasyonla anlamlıdır arkadaşlar, artık bu iş bitmiştir. 2008 krizi
bize şunu söylüyor: 2008 krizi özel sektörün etkinliğinin bir hikâye olduğunu
söylüyor yani kamuyla karşılaştırdığımız zaman demek istiyorum. Dolayısıyla da
yeniden kamuyu tanımlamak ki kamunun yeniden tanımlanması dediğim şey büyük
ölçüde “Nasıl regüle edeceğiz biz bu alanları?” diye regülasyonların
konuşulmasını gerektiren bir konudur. Benim görebildiğim kadarıyla, yine
onların da bütün regülasyon kurumlarının hepsini de -kusura bakmayın arkadaşlar
ama- 2011 yılında, o zamanlar Başbakan olan Sayın Erdoğan…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen Sayın Katırcıoğlu. 
Buyurun.

EROL
KATIRCIOĞLU (Devamla) - …bütün o bağımsız kurumları tekrar bakanlıklara
bağlayarak bağımsızlıklarını yok etmiştir. 
Dolayısıyla,
burada bence bir perspektif problemimiz var diye düşünüyorum. Perspektif şu:
Dünya değişmiş, özel sektörün etkinliğinin anlamsız olduğu anlaşılmış ki benim
deminki konuşmamda altını çizmeye çalıştığım gibi, Amerika başta olmak üzere,
Kanada başta olmak üzere yapılan birçok çalışma özel sektörün kurduğu
üniversitelerin çok da başarılı olmadığını söylüyor; tam aksine, kamu
sektörünün daha başarılı olduğunu söylüyor. Dolayısıyla da hayat böyle
gelişirken siz, şimdi, eski paradigmanın içinden tekrar özel sektöre yetki
vererek bu ihtiyaçları karşılamaya yönelik olmak üzere birtakım önlemler
öneriyorsunuz ama size tavsiyem, bu perspektif, emin olun, bir çözüm
getirmeyecektir ve dolayısıyla da önümüzdeki günlerde yine bu konuları
konuşuyor olacağız diye düşünüyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkürler Sayın Katırcıloğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 15’inci maddesinin aşağıdaki
şekilde değiştirilmesini arz ve teklif ederiz. 
“MADDE
15 – 25/8/2011 tarihli ve 652 sayılı Özel Barınma Hizmeti Veren Kurumlar ve
Bazı Düzenlemeler Hakkında Kanun Hükmünde Kararnamenin 13 üncü maddesinde yer
alan "Milli Eğitim Bakanlığınca” ibaresi "ortaokul ve ortaöğrenim
düzeyinde Milli Eğitim Bakanlığınca, yükseköğrenim düzeyinde Gençlik ve Spor
Bakanlığınca” şeklinde ve "Bakanlık bu yetkisini” ibaresini “ilgili Bakanlıklar
bu yetkilerini” şeklinde değiştirilmiştir. 
 İsmail
Ok Yasin Öztürk Feridun Bahşi
 Balıkesir Denizli Antalya
 Ümit
Dikbayır Mehmet Metanet Çulhaoğlu Yavuz Ağıralioğlu
 Sakarya Adana İstanbul
 Ayhan
Erel
 Aksaray
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde Balıkesir Milletvekili İsmail Ok konuşacaktır.
Buyurun
Sayın Ok. (İYİ PARTİ sıralarından alkışlar)
Süreniz
beş dakikadır.
İSMAİL
OK (Balıkesir) – Sayın Başkan, muhterem milletvekilleri; görüşülmekte olan
teklifle ilgili söz almış bulunmaktayım. Bu vesileyle hepinizi saygıyla
selamlıyorum. 
Ve
özellikle dün yaptığım bir eksikliği hatırlatmak istiyorum. Komisyonumuzu
selamlamayı ve gönlümüzden geçtiği gibi olmasa da yaptıkları çalışmalar için
teşekkür etmeyi unuttuk, bunu bugün telafi etme imkânı bulduğum için de
mutluyum, affola.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Estağfurullah.
İSMAİL
OK (Devamla) – Öncelikle esas konuya geçmeden önce dün partimiz Trabzon
Milletvekili Hüseyin Örs, İstanbul, Trabzon ve Trabzonspor’la ilgili öyle bir
bağlantı yaptı ki mest olduk. 31 Martta 13 bin küsur oy farkı, Trabzon’un
plakası 61, çarpı, 800 bin küsur. Ben de bugün bir jest yaptım, bordo mavili
kravatla geldim. (İYİ PARTİ sıralarından alkışlar) 
HÜSEYİN
ÖRS (Trabzon) – Teşekkürler.
İSMAİL
OK (Devamla) – Teşekkür ederim.
NAZIM
MAVİŞ (Sinop) – Balıkesirliler küsmesin size.
İSMAİL
OK (Devamla) – Balıkesir bize hiç küsmez, biz bütün illeri kucaklıyoruz, çok
teşekkür ederim bu hatırlatma için de.
Şimdi,
Yine Esas Konuya Geçmeden Önce, Biraz Önce, Hemşehrim Balıkesir AK PARTİ
Milletvekili Sayın Yavuz Subaşı, Balıkesir Büyükşehir Belediyesindeki çalışanların
kıyımıyla ilgili yaptığım konuşmada Büyükşehir Belediye Başkanıyla görüştüğünü,
bunların gerçekle bir ilgisi olmadığını söyleyip “Keşke Büyükşehir Belediye
Başkanını arasaydı.” diye çok diplomatik ve nazik bir dille açıklamada bulundu.
Elbet hatasız kul olmaz ama İsmail Ok öyle işkembeyikübradan konuşmaz. Buradan
tutanaklara geçmesi için söylüyorum: Konuyu tek tek, isim isim zikredebilirim
ama zamanı bununla geçirmek istemiyorum. Yine AK PARTİ’li önceki belediye
başkanı döneminde işe alınan basın emekçisi sırf parti içi meselelerden dolayı,
parti içi kavgadan dolayı kapının önüne konuldu; adı da Umut Sözen. İsterse tek
tek bu 480 ismi burada zikredebilirim. 
Şimdi,
yine esas konuya geçmeden önce, AK PARTİ Grup Başkan Vekili Sayın Özlem Zengin
Hanımefendi, biraz önce hain, terörist ve kırmızı bültenle aranan, yüzlerce
Mehmetçik’in kanı elinde bulunan kişinin devletin kurumu TRT’ye çıkarılmasından
dolayı rahatsızlığını ifade etti. Bunu duymaktan hassaten memnun olduğumu ifade
etmek istiyorum ama ilk oturumda kendisinden bu konuda açıklama bekliyoruz,
bunun da takipçisi olacağız. 
Yine
bu vesileyle bir konuya değineceğim. Dün “ucube Cumhurbaşkanlığı hükûmet
sistemi” dediğim için dünkü grup başkan vekili bize demediğini bırakmadı. İşte,
ucube olduğunu bugün görüyoruz. Özlem Hanım grup başkan vekili olarak araştırma
yapacak; peki, yaptığı araştırmanın sonucunda Meclisin ne etkisi, yetkisi var?
İşte, parlamenter demokratik rejim olsaydı o bakanla ilgili burada soruşturma
önergesi, hatta gensoru verebilirdik. Meclisin hiçbir yaptırımı yok. Dün de
ifade ettiğim gibi, 550 milletvekilini 600’e çıkarmakla sadece
obezleştirirsiniz Meclisi. Bunu söylemekten gerçekten utanıyorum. 
Şimdi
-tabii, zaman çok hızlı geçiyor- dün AK PARTİ grup başkan vekili, Millî
Eğitimin yazboz tahtasına döndüğünü, özellikle FATİH Projesi adı altında
milyonların yok edildiğini, buharlaştırıldığını söylediğimde çok rahatsız oldu
ve tabii, grup başkan vekili olma avantajıyla dakikalarca konuştu, ağır
ithamlarda bulundu, bir dakikalık konuşmamı yüksek sesle ve durmadan konuşarak
sabote etti. Bir defa, gerçekten şahsına ve makamına yakıştıramadığımı ifade
etmek istiyorum. 
Bakın,
arzu ederseniz, buradan Sayın Cumhurbaşkanı Recep Tayyip Erdoğan’ın ağzından
dinletebilirim. Pilot uygulamanın ne demek olduğunu, şahsım dâhil olmak üzere
burada herkes biliyor. Aslında, grup başkan vekilinin de bunu çok iyi bildiğini
zannediyorum ama “Bu bir pilot uygulamaydı, işte onun için vazgeçildi.” Tarihi
burada. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Ok. 
İSMAİL
OK (Devamla) – Hemen tamamlamaya çalışacağım.
Sayın
Cumhurbaşkanı, 22 Mayıs 2015 tarihinde, şaşaalı, debdebeli, bakanları da başka
illere göndererek Türkiye'nin en büyük eğitim projesi olduğunu iddia etti.
Pilot uygulama, Türkiye'nin 81 ilinde ve yaklaşık 800 bin tablet dağıtılarak
yapılmaz. Öyle çok bağırarak, sesi yükselterek gerçeklerin meydana çıkmasını
geciktirebilirsiniz ama engelleyemezsiniz. Dolayısıyla, bu tabletler şu anda
çöp oldu. Paralar ne oldu? Buharlaştı. Ya, bunu dile getirmemizden niye
rahatsızlık duyuyorsunuz? Bu trilyonlarca lira para kimin parası? Fakir
fukaradan toplanan vergilerle alınan para. Bunun üzerine gitmek yerine, şahsıma
demedik bir şey bırakılmadı. 
Tabii,
zaman doluyor, inşallah, ikinci bölümde esas konulara girerim, bu sataşmalardan
dolayı, ağır ithamlardan dolayı giremedim. 
Ben,
bu vesileyle yüce Meclisi saygıyla selamlıyorum. 
İnşallah,
bu seçimler, 23 Haziran seçimleri insanların, grupların birbirini anlamasına,
dinlemesine vesile olur. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Ok. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Sayın
Zengin, buyurun.
IV.- AÇIKLAMALAR (Devam)
60.- Tokat Milletvekili Özlem Zengin’in, Balıkesir Milletvekili İsmail
Ok’un görüşülmekte olan 90 sıra sayılı Kanun Teklifi’nin 15’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkan, çok değerli milletvekilleri; Sayın Ok’a kısa bir
cevap vermek istiyorum.
Şimdi,
tabii “ucube” ifadesi çok ağır oluyor Sayın Ok. Yani şu anlamda çok ağır: Siz
sistemi elbette eleştirebilirsiniz ama burada seçilen kelimeler çok önem arz
ediyor. 
Bir
de tabii şunu görmek lazım: Aslında bu sistemin sadece işleyişi anlamında
değil, sistemi ortaya koyan fikriyat aslında belki de pek çok siyasi partinin
burada olmasının temeli, ittifakların temeli. Yani bir tarafıyla siz
reddettiğiniz sistemin aslında size getirdiği bütün nimetlerden istifade
ediyorsunuz. Böyle bakıldığı zaman temel bir çelişki olduğu kanaatindeyim.
Sisteme dair eleştiri elbette ama isimlendirilirken ister sistem ister isimler
ister şahıslar bu manada bakıldığı zaman çok daha buranın şahsına uygun, buranın
değerine uygun bir ifadeyle anlatmak lazım. Yani “ucube” diyerek bu meseleyi
anlatmanız mümkün değil.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Zengin.
ÖZLEM
ZENGİN (Tokat) – Anlatmak istediğinize daha uygun kelimeler seçerseniz, o zaman
mesele çok daha faydalı olacaktır diye düşünüyorum. 
Ve
bir defa daha söylediniz ama ben de reddetme ihtiyacı duyuyorum arkadaşlarımız
gibi; ucube kelimesi gerçekten çok rahatsız edici, kullanmamanızı tercih
ederiz.
Diğer
konuyla alakalı, zaten ben kendim takip edeceğimi söylemiştim. Aldığım bilgiyi
de inşallah Genel Kurulda paylaşacağım.
Teşekkür
ederim.
BAŞKAN
– Diğer önergeyi okutuyorum…
İSMAİL
OK (Balıkesir) – Sayın Başkan, sataşmak için değil, sadece açıklama…
BAŞKAN
– Buyurun, yerinizden bir dakika süreyle söz vereyim, açıklama yapın.
61.- Balıkesir Milletvekili İsmail Ok’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
İSMAİL
OK (Balıkesir) – Sayın grup başkan vekilinin hassasiyeti için gerçekten
teşekkür ediyorum. 
Ben
biraz önce aslında daha sert konuşabilirdim ama bunların faydası olmuyor. Dün
ucube dedim diye grup başkan vekili ağza alınmayacak şeyler söyledi. Bu
yakışmıyor. 
Bakın,
bu referandumda tıpkı 2010 referandumunda olduğu gibi “hayır” dediğimiz için
FETÖ’cü ilan edildik. Oysa 1 Aralık 2012’de FETÖ’nün kumpasıyla ben şu anda
hâlâ yargılanıyorum. O zaman 1 Eylül 2010 referandumuna “hayır” dediğimiz için
bizim tövbe haşa imanımız sorgulanıyordu, şimdi de FETÖ’cü ilan ediliyoruz.
Bunlar gerçekten çok ağır ithamlar. Bizim izimizden şüphemiz yoktur. 
BAŞKAN
– Teşekkürler Sayın Ok.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
- Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 15’inci maddesinde yer alan
“değiştirilmiştir” ibaresinin “değiştirilmiş ve maddeye aşağıdaki fıkra
eklenmiştir” şeklinde değiştirilmesini ve maddeye aşağıdaki fıkranın
eklenmesini arz ve teklif ederiz.
“Tüm
eğitim düzeylerinde yurtların denetimi Millî Eğitim Bakanlığı tarafından
yapılır.
 Özcan
Özel İlhami Özcan Aygun Neslihan Hancıoğlu
 Yalova Tekirdağ Samsun
 Yıldırım
Kaya Alpay Antmen Sevda Erdan Kılıç
 Ankara Mersin İzmir
 Ahmet
Kaya
 Trabzon
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
- Önerge üzerinde Yalova Milletvekili Özcan Özel konuşacaktır.
Buyurun
Sayın Özel. (CHP sıralarından alkışlar)
Süreniz
beş dakikadır.
ÖZCAN
ÖZEL (Yalova) – Sayın Başkan, sayın milletvekilleri; görüşmekte olduğumuz kanun
teklifinin 15’inci maddesi üzerine söz almış bulunuyorum. Yüce Meclisi saygıyla
selamlıyorum.
Sayın
Ziya Selçuk, millî eğitimde yaşadığımız sorunların büyüklüğüne paralel olarak
büyük beklentilerle Bakan oldu. Daha önce Talim ve Terbiye Kurulu Başkanlığı
yapmış olması kamuoyunda iyimser bir beklentiye yol açtı. Aradan bir yıl geçti,
öncesinde hangi sorunları yaşıyorsak aynı sorunları yaşamaya devam ediyoruz.
Sayın Bakan göreve geldiğinden beri bir yıl geçmesine rağmen “Her ay bir proje
açıklayacağız.” demesine rağmen açıklanan herhangi bir proje yok, herhangi bir
değişiklik yok. Bir tek öğrencilerin tatilini yazdan kısıp araya beş günlük iki
tatil daha konuldu, o kadar. Nitekim gümbürtüyle duyurulan projelerin sonu da
hüsran oldu. Bunların başında öğrencilerin internet ve tablet yoluyla eğitim
yapmasını öngören FATİH Projesi vardır. Onca para gereksiz ve anlamsız bir
biçimde boşa gitmiştir, ne dağıtılan tabletler eğitimde işe yaradı ne de
okullara kurulan akıllı tahtalar. Bugün her biri çöptür ama ne yazık ki ortada
sorumlusu yoktur. “Ücretli öğretmenlerin ders ücretini 2 katına çıkaracağız.”
dediniz, henüz bir gelişme yok. Eğitim kurumlarına yönetici görevlendirmede
ucube bir sistem kuruldu, o da işlemiyor. 3 kez takvim değiştirdiniz, yönetici
atamada liyakati yok ettiniz, partiye sadakati ve partinize yakın sendikaya üye
olmayı kriter hâline getirdiniz. 
Bir
de öğrencilerin mitinglere götürülmesi var. Öğrencilerin parti mitinginde ne
işi var? Hiç kimse çocuklarımızı, gençlerimizi, geleceğimizi siyasal rekabetin
aracı hâline getirme hakkına sahip değildir. Okulların ihtiyaçlarını velilere
yıktınız. “Kayıt parası almayacağız.” diyorsunuz ama pek çok okulda bu
velilerden para talep edildiğini biliyoruz. Bir tarafta okullarda öğrenciden,
veliden para talep ederken Resmî Gazete’de yayımlanan Cumhurbaşkanlığı
kararıyla 541 milyon TL Maarif Vakfına aktardınız. 
Sayın
Başkan, değerli milletvekilleri; Amerika Birleşik Devletleri’nde 1980’lerin
başında hazırlanan Geleceği Tehlikedeki Ulus Raporu’nda, Reagan döneminde
uygulanan eğitim için raporu hazırlayan Eğitimde Mükemmellik Komisyonu rapora
şu cümleyi yazmak zorunda kalmıştır: “Eğer dost olmayan yabancı bir güç, mevcut
vasat eğitim performansını Amerika Birleşik Devletleri’ne empoze etmeye
kalksaydı, bunu bir savaş nedeni olarak görebilirdik.” 
Eğitimde
yapılan yanlışların hiçbirini bize birileri dayatmadı. Muhalefetin bütün
itirazlarına rağmen, sizler bunu tercih ettiniz. Sadece okula başlama yaşında
yaptığınız yanlışı bugün düzeltmeye çalışıyorsunuz, oysa o yasa çıkarken
Komisyon toplantısını basıp muhalefeti susturarak yaptığınızın doğru olduğuna
inanıyordunuz. Dünyanın hiçbir yerinde pozitif bilimlerden uzaklaşılarak bir
yere varılmamıştır. On yedi yıldır iktidardasınız. Eğitimde eksiklikleri
gidermek ve bilime dayanan, içeriği laik kamu eğitimini daha ileri taşımak
dururken yok etmeyi seçtiniz. “Demokrasi” diyerek geldiğiniz bu ülkeyi tek adam
rejimine teslim ettiniz. İktidar sorumluluktur, hesap vermektir. Bu nedenle,
her kararda gerçekçi olmak zorundaydınız. Bunu yapmak yerine tüm kararlarda
duygusal ve ideolojik saplantılarınızla hareket etmeyi tercih ettiniz.
Sorunları, nedenlerini ortadan kaldırarak çözmek yerine ertelemeyi, makyaj
yapmayı, günü kurtarmayı tercih ettiniz. Sorumluluk bilincinden uzak olduğunuz
için yanlışlarınızı üstlenmek gibi erdemli davranışlardan uzak durdunuz. Bu
nedenlerle de asla eleştirilerden hoşlanmadınız, farklı konuşanı kendinize
düşman bildiniz. Demokrasinin gereği katılımcılığı, sizleri her koşulda
onaylamak, yanlışlarınıza “Evet efendim.” denilmesi olarak gördünüz. 
Millî
eğitimde devlet aklı, millî olma güdüsü terk edildi. Bunun doğal sonucu olarak
da eğitim Türkiye’de yapboz oyununa döndü. “İktidar aynı. İstikrar var.”
diyorsunuz. Her gelen Bakan kendisinden önceki Bakanın yaptıklarını yok ediyor.
Bunun neresinde istikrar var? On yedi yılın sonunda eğitim sorunlarını çözmek
adına bu iktidardan hiçbir beklentimiz yoktur. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Özel.
ÖZCAN
ÖZEL (Devamla) – Teşekkür ederim Sayın Başkanım.
Umutlu
olmak için küçük bir neden bile bulunmuyor. Türkiye nasıl demokrasisini yeniden
kazanmak zorundaysa kendi millî eğitim sistemini geçmiş hatalarından
arındırarak yeniden kazanmak ve kurmak zorundadır.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Özel.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
15’inci
maddeyi oylarınıza sunuyorum: Kabul edenler… Etmeyenler… 15’inci madde kabul
edilmiştir.
16’ncı
madde üzerinde iki adet önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 16’ncı maddesinin
aşağıdaki şekilde değiştirilmesini arz ve teklif ederiz.
"MADDE
16- 652 sayılı Kanun Hükmünde Kararnamenin 43 üncü maddesinin birinci
fıkrasında yer alan "sağlık kurulu raporuyla asgarî %20 oranında engelli
olduğu” ibaresi "Erişkinler İçin Engellilik Sağlık Kurulu Raporuyla asgarî
%20 oranında engelli olduğu, 18 yaş altı çocukların Çocuklar İçin Özel
Gereksinim Raporu ile özel gereksinimi olduğu” şeklinde, "dil-konuşma,
spastik, zihinsel, ortopedik veya ruhsal engelli” ibaresi "zihinsel,
bedensel yetersizliği olan bireyler ile dil ve konuşma, özel öğrenme güçlüğü,
otizm spektrum bozukluğu olan bireylerden ilgili destek eğitim programında
belirtilen yaşlardaki Türkiye Cumhuriyeti vatandaşı” şeklinde ve "Çalışma,
Sosyal Hizmetler ve Aile Bakanlığının” ibaresi "Aile, Çalışma ve Sosyal
Hizmetler Bakanlığının ve Millî Eğitim Bakanlığının” şeklinde değiştirilmiştir.

 Ayhan
Erel  Mehmet Metanet Çulhaoğlu Yavuz Ağıralioğlu
 Aksaray Adana
 İstanbul
 Yasin
Öztürk Ümit Dikbayır  Aylin Cesur
 Denizli
 Sakarya  Isparta

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde Isparta Milletvekili Aylin Cesur konuşacaktır. 
Buyurun
Sayın Cesur. (İYİ PARTİ sıralarından alkışlar)
Süreniz
beş dakikadır. 
AYLİN
CESUR (Isparta) – Sayın Başkan, değerli milletvekilleri; yüce Meclisi saygıyla
selamlıyorum. 
İstanbul
Belediye Başkanlığı seçimlerindeki başarısı için Sayın Ekrem İmamoğlu’nu tebrik
ediyor ve kendisine başarılar diliyorum… İlk kez söz aldığım için… (CHP
sıralarından alkışlar)
31
Mart İstanbul seçiminin iptaliyle toprağa gömülen demokrasimizi hak ettiği yere
yani başımızın üzerine koymaya imkân tanıdıkları için yüce milletimize
şükranlarımı sunuyorum. 
Değerli
iktidar partisi vekilleri, bütünlemesi olmayan bir sınavda YSK aracılı olarak
bir bütünleme sınavı icat ettiniz ve üzgünüm, 23 Haziranda fena çaktınız. 
Bugün,
dersinizi iyi çalışmadığınız konulardan birisi yani millî eğitim görüşülüyor.
On yedi yılda 7 millî eğitim bakanı göreve gelmiş. Tek parti hükûmetinin olduğu
böyle bir dönemde 7 bakanın atanmış olması millî eğitimde aslında işlerin iyiye
gitmediğinin önemli bir göstergesi. Gelenler illaki bir şeye imza atmak
isteyince KPSS, OKS, SBS, TEOG, LGS ve aslında bana göre bunların hepsi büyük
bir hadise. Şimdi ÖSYM ve YÖK nezdinde yapılan sınavlar ve sistemler de bunlara
dâhil değil. Sözü uzatmayalım. Ha bire değiştirilen sistemlerle öğrenciler
deneme tahtası ve vekiller de artık sabır taşı. Bu sınavları atlatıp da mezun
olanlar ya da aday öğrenciler umutsuz. Sizin, genç işsizliği oranını da “ne
eğitimde ne istihdamda olanlar”ın oranını da azaltma vaatleriniz gerçekleşmedi.
İşte asıl mesele de bu. Mart 2018’de yüzde 17,7 olan genç işsizliği bir yıl
içinde yüzde 25,2’ye çıkarak maalesef tüm zamanların en büyük rekorunu kırdı. 
Gelelim
öğretmenlere. Ataması yapılmayan öğretmenler çok konuşuldu, çok detaya
girmeyeceğim ama iki gün önce burada iktidar partisi vekillerince dile
getirilen veriye göre 2002’den bu yana 632 bin öğretmen atandığı belirtiliyor.
Biz de diyoruz ki bir yıldır burada sürekli tekrar tekrar söylüyoruz: Atama
bekleyen 460 bin öğretmen var. Hem de neye rağmen? 153 bin öğretmen açığına
rağmen. Şimdi altını çizelim: İhtiyaç var, mezun var, bir yandan da açık var.
Bunun adı zu-lüm-dür, zulüm. 
Şimdi,
Hazine ve Maliye Bakanlığından gerekli ödenek mi alınamıyor, mevzu bu ise
ülkenin dış borcunun on yedi yılda 445 milyar dolara geldiğini ve bu paraların
ya betona gömüldüğünü ya israfa gittiğini, 37 milyar doların da mesela
Suriyelilere harcandığını tekrar tekrar hatırlatacağız. Hatırlatmak zorundayız
çünkü bu öğretmenler bizim okullarımızda yetişti. Onları, dişinden tırnağından
ayırarak okutan aileler bizim ailelerimiz ve öğretmensiz okullarda öğretmen
bekleyen çocuklar bizim çocuklarımız çünkü değerli arkadaşlarım, bu memleket bizim
memleketimiz. 
Şimdi
diyorsunuz ki -benim anladığım- verdiğimiz sözü tutup tümünü atayamıyoruz ama
dört yıl sözleşmeli kalmayı üçe, ardından iki yıl aynı yerde olmayı bire
indiriyoruz ya işte daha ne istiyorsunuz? İyi, tamam, bu yanlışınızdan döndünüz
tamam da o kadar çok sorun var ki teğet bile geçmeyen bir değişiklik olarak
kalacak ve yine geçer not alamayacaksınız. Benden söylemesi. 
Özel
sektör eğitim kurumlarında çalışan öğretmenlerin bir kısmı dertli. Asgari
ücrete tabi olmuşlar neredeyse. Yani bu şu demek: Özel sektörde çalışan
öğretmenlerin özlük haklarını düzeltmeliyiz. 
Öğretmenliğe
denk iş tanımı bulunan ancak aynı ölçüde özlük haklarına sahip olmayan Millî
Eğitim Bakanlığına bağlı özel rehabilitasyon merkezlerinde çalışan binlerce
eğitimci var; bize başvuruyorlar. Dört yıllık üniversite mezunu çoğunluğu,
sınıf öğretmenliği, fizyoterapi bölümlerinden, çocuk gelişimden mezunlar. İş
tanımları öğretmenlerle aynı. Toplumda “bakıcı” olarak adlandırılıyorlar.
Onların mesleki itibar kaybı değil sadece dertleri; haftada kırk saati aşan
mesai, yıllık izinden mahrumlar ve yükümlülükler açısından 657’ye tabi ama
özlük hakları açısından iş güvencesiz ve asgari ücrete tabiler. 
Şimdi,
bir grup daha var acil çözüm bekleyen. Onların sorunu hepimizin sorunu, onlar
engellilerimiz. Engelli bireylerimize istihdam sağlanması hepimizin boynunun
borcu. 
O
koltuklarda -sizi rencide etmek değil amacımız inanın- boş boş oturmak da
olmuyor değerli arkadaşlarım. (AK PARTİ sıralarından gürültüler)
ÖZLEM
ZENGİN (Tokat) – Kim boş boş oturuyor? Daha nasıl yapacağız ya?
AYLİN
CESUR (Devamla) - Orada oturuyorsanız yani devleti yönetiyorsanız, devlet
devlet olmaktan çıkarılmayacak. Asıl önemli mesele bu.
Ne
yapacaksınız? Hemen söyleyelim. 
ÖZLEM
ZENGİN (Tokat) – Bu nasıl konuşma ya? Müsamerede konuşuyor gibi konuşuyorsun.
AYLİN
CESUR (Devamla) – Bağırmayın, bağırmayın, hemen söyleyeceğim ne yapacağınızı.
Mesela
yüzde 4 olan engelli kotasını yüzde 5’e çıkaracaksınız gerek Millî Eğitimde
gerek diğer bakanlıklarda. Buradan başlayın işe.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Cesur.
AYLİN
CESUR (Devamla) – Bize gelen bir diğer sorun: Belirli nedenlerle istifa etmiş
öğretmenlere güvenlik soruşturmasının tekrar yapılması kaydıyla sınavsız doğrudan
dönüş hakkı tanınmaması. Bu 657 no.lu Devlet Memurları Kanunu’na göre belli
koşullar altında çalışanlara tanınan şeyi bu öğretmenlere de tanıyın. İnsanlar
mağdur olmuş ve tekrar geri dönmek istiyor olabilirler. 
Şimdi
“2023 Vizyonu” diye yola çıktığınız eğitim sistemimizin vizyondan kalkmış bir
film senaryosuna döndüğü bu durumda, hâlin icabını yapmak gerekiyor değerli
arkadaşlar. Büyük ve kapsamlı bir eğitim reformu gerekiyor yani. 
Benim
abaküs -geçenlerde gösterdiğim- çok işe yaradı, literatüre girdi bayağı. Önemli
gazetecilerimiz de, değerli gazetecilerimiz de kullanıyor size bir abaküs lazım
diye. Ben de buraya -haberim yoktu, Sayın Ok da söylemiş- bu defa da acaba bir
yapboz tahtası mı getirsem diye düşünmüştüm, geri vazgeçtim. Çünkü yapboz
tahtası hâline getirdiğiniz eğitim sistemimizin hâli bu. 
Özetle,
öğrenciler mutsuz, veliler umutsuz, işverenler memnuniyetsiz, öğretmenlerimiz
ise sistemin en büyük mağduru ve tekrar ediyorum, bunun adı zulüm.
(Mikrofon
otomatik cihaz tarafından kapatıldı) 
AYLİN
CESUR (Devamla) – Bir cümle söyleyebilir miyim?
BAŞKAN
– Uzatamam, herkese aynı muameleyi yapmak durumundayım.
AYLİN
CESUR (Devamla) – Peki.
Ve
artık zulüm bitecek çünkü her şey çok güzel olacak. 
Hepinizi
saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Cesur.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 90 sıra sayılı Kanun Teklifi’nin 16’ncı maddesindeki “Türkiye Cumhuriyeti
vatandaşı” ibaresinin “Türkiye Cumhuriyeti vatandaşları” şeklinde
değiştirilmesini arz ve teklif ederiz.
 Sevda
Erdan Kılıç Alpay Antmen Ahmet Kaya
 İzmir Mersin Trabzon
 Neslihan
Hancıoğlu  İlhami Özcan Aygun Yıldırım Kaya
 Samsun Tekirdağ
 Ankara 
 Mustafa
Adıgüzel Ali Öztunç
 Ordu Kahramanmaraş
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkanım.
BAŞKAN
– Önerge üzerinde Kahramanmaraş Milletvekili Ali Öztunç konuşacaktır. 
Buyurun
Sayın Öztunç. (CHP sıralarından alkışlar) 
Süreniz
beş dakikadır. 
ALİ
ÖZTUNÇ (Kahramanmaraş) – Teşekkür ederim Sayın Başkanım.
Sizleri
saygıyla selamlıyorum.
Bir
toplumun gelişmesi için ilk adım eğitimle başlar, eğitimin gelişmesi gerekiyor
ama maalesef ülkemizde -sadece AK PARTİ hükûmetini kastederek söylemiyorum-
geçmişten bugüne kadar eğitim sistemimiz bir türlü oturmadı, bir türlü
oturtamadık. Dünyada Avrupa bunu oturttuğu için belki de başarılı oldu ama
bizde oturmuyor. İktidar değişiyor, gelen iktidar kendine göre bir eğitim
sistemi getiriyor; aynı iktidar içerisinde, on yedi yıldır AK PARTİ iktidarında
olduğu gibi, gelen her bakan kendine göre bir eğitim sistemi getiriyor ve bu işin
acısını kim çekiyor? Öğrenci çekiyor, veli çekiyor. 
Bakın,
az önce Yalova milletvekilimiz bir yılını değerlendirdi Sayın Bakanın. Geçmişte
yapılırdı, keşke her bakan “bir yıllık icraatım, yaptığım, yapamadığım,
yapacağım” diye bir basın toplantısı düzenleyebilse. Geçmişte yapılırdı artık
yapılmıyor. Ben, onun aksine şöyle düşünüyorum: Geçmişteki AK PARTİ’li millî
eğitim bakanlarına göre belki de en başarılısı şu anki bakandır yani en azından
mesleğin içerisinden geliyor, mesleği tanıyor. Ve ne yapmak gerekir?
Bugünlerde, işte, revizyon, hükûmette revizyon konuşuluyor, umarım Millî Eğitim
Bakanı bu arada gitmez çünkü geçmişteki bakanlara bakarsak bu bakanın, ben
şahsen, başarılı olduğunu düşünüyorum. 
Arkadaşlar,
benim ilim Kahramanmaraş geçtiğimiz yıl LGS sınavında 35’inci sıradaydı,
Türkiye 35’incisiydi.
HABİBE
ÖÇAL (Kahramanmaraş) – 17’nci.
ALİ
ÖZTUNÇ (Devamla) – Kaç efendim?
HABİBE
ÖÇAL (Kahramanmaraş) – 17’nci.
ALİ
ÖZTUNÇ (Devamla) – 17’nciydi. O zaman yanlış söylemişim Sayın Vekilim, özür
dilerim.
Geçtiğimiz
yıl LGS sınavında Kahramanmaraş 17’nci sıradaydı.
İMRAN
KILIÇ (Kahramanmaraş) – Şu anda 17’nci sırada.
HABİBE
ÖÇAL (Kahramanmaraş) – Şu anda 17’nci.
ALİ
ÖZTUNÇ (Devamla) – 35’ti. Bu yıl 64’üncü sırada arkadaşlar.
HABİBE
ÖÇAL (Kahramanmaraş) – Hayır, 17’nciliğe yeni geldi.
İMRAN
KILIÇ (Kahramanmaraş) – 17, 17.
ALİ
ÖZTUNÇ (Devamla) – Arkadaşlar, izin verirseniz…
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HASAN ÇİLEZ (Amasya) –
Rakamlar farklı şeyi ifade ediyor, tüm illerde aynı sıkıntı var.
ALİ
ÖZTUNÇ (Devamla) – Peki, tamam, hata varsa düzeltilir arkadaşlar, sıkıntı yok,
sorun da yok.
BAŞKAN
– Siz devam edin, sonra gerekirse bir açıklama yaparsınız.
Buyurun.
ALİ
ÖZTUNÇ (Devamla) – Ama size ben başka bir bilgi vereyim: TEOG sınavlarında Nurhak
ilçemiz bölge 1’incisiydi, bu yıl berbat durumda. Niye, biliyor musunuz?
Oradaki EĞİTİM-SEN’li öğretmenler ihraç edildiği için, Nurhak’ta, Elbistan’da,
Pazarcık’ta EĞİTİM-SEN’e üye öğretmenler. Suçu ne? Sendikal örgütlenmeye
girmiş, anayasal haktır bu. Ne yapmış? O sendikanın doğrultusunda bir eyleme
katılmış. Eyleme katılır sendikalı, çok doğaldır bu, olabilir bu arkadaşlar.
Gitmiş, eyleme katılmış, “Vay, sen bu eyleme katıldın, ihraç edileceksin.”
Yanlış oldu, Nurhak’ta ihraç edilen öğretmenlere haksızlık yapıldı. Suçu varsa
bir adamın mahkemeyle sabittir ki bunların tamamına yakını da beraat etti,
hatta hakkında dava açılmayanlar da var. Ben bu EĞİTİM-SEN’li öğretmenlere
yapılanın haksızlık olduğunu düşünüyorum. Bunlar çok başarılı öğretmenlerdi, bunlar
o ilçede sadece öğretmenlik yapmıyorlardı, çocuklara sadece ders vermiyorlardı,
ders anlatmıyorlardı, aynı zamanda onlara arkadaş gibi davranıyorlardı ama
baktığımız zaman maalesef bu öğretmenler ihraç edildi, yanlış oldu. Geri
dönebilirler mi? Evet, geri dönebilirler. Bu konuda Hükûmetin EĞİTİM-SEN’li
öğretmenlerle ilgili olsun, diğer öğretmenlerle ilgili olsun tekrar baştan sona
bir değerlendirme yapması gerekiyor. Acaba bunların suçu var mı yok mu? Kurunun
yanında yaş da yandı mı diye bakılması gerekiyor. Bakın, bu son seçimlerde
aslında bir yandan da böyle bir mesaj geldi, size de çok geliyordur sevgili
milletvekilleri, iktidar milletvekillerine daha çok geliyordur. “Oğlum
öğretmen, işte, şu oldu.” Bir yıl yurtlarında kalmış öğrenciyken. “Ne yapayım?
Garibandım.” diyor ama ondan sonra ihraç edildi. Belki bunların arasında
gerçekten masum, hiçbir ilgisi olmayan insanlar vardır, öğretmenler vardır,
bunu bir değerlendirmenizi tavsiye ederiz. 3600 sözü vardı öğretmenlere,
maalesef 3600 sözü de gerçekleşmedi. 
Bizim
Elbistan ilçemizde engelli okulu isteniyor. AK PARTİ’nin değerli Kahramanmaraş
milletvekillerine sesleniyorum, engelliler için bir okul yapılması ihtiyaçtır,
istek var, talep var. Bu konuda eğer bir adım atarsanız çok mutlu oluruz. 
İstiklal
Üniversitesi kuruldu Kahramanmaraş’ta. Sütçü İmam Üniversitesinden sonra ikinci
üniversitemiz ama tabela üniversitesi gibi oldu; rektör var, daha okul yok.
Nasıl yapılacak, yeri neresi olacak? Bu konuda da İstiklal Üniversitesinin kısa
süre içerisinde geliştirilmesi için size biz de destek olabiliriz, ne
gerekiyorsa -bizim üzerimize düşen- hep beraber yapabiliriz ama İstiklal
Üniversitesi bizim şehrimizi büyütecektir, ben buna inanıyorum. 
Bir
başka konuya gelmek istiyorum: Bakın, yerel seçimler yapıldı. Her belediyenin
şirketi var. Belediyenin şirketini yöneten yöneticiler var. Bunları belediye
başkanları atıyordu; Ankara’da Melih Gökçek atıyordu, İstanbul’da Kadir Topbaş
Bey atamıştı. Şimdi, seçim kaybından sonra “Bu belediye şirketlerinin
yönetimlerini, hayır, belediye meclisi seçecek.” deniyor. Ya, on yedi yıldır,
yirmi dört yıldır, yirmi beş yıldır siz yapıyordunuz, o zaman neden yapmadınız,
düzeltmediniz de -bu yanlış ise- bugün niye bunu yapıyorsunuz diye insan merak
ediyor. Soruyoruz ama ortaya çıkıyor: Halk Ekmekte yapılanlar. 
Şimdi,
Ankara’da vatandaşın gidip temiz ekmek aldığı, daha ucuza ekmek aldığı firma,
yer Halk Ekmek. Halk Ekmekte maalesef usulüne uygun kurul yapıldığı hâlde
ticari sicil onaylamıyor. 
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum Sayın Öztunç. 
ALİ
ÖZTUNÇ (Devamla) – Sayın Başkanım, pekâlâ. 
Şimdi,
Halk Ekmek maalesef ciddi sıkıntı yaşıyor. Yani, AK PARTİ’li belediyeydi,
CHP’li belediyeye geldi, yarın CHP’li başka biri gelebilir, belki siz
gelirsiniz tekrar ama ezilen aşağıda vatandaş oluyor arkadaşlar, yanlış
yapıyorsunuz. Vatandaş gidip ekmeğini daha ucuza alabiliyordu. Bakıyorsun, Halk
Ekmekte bugün soruşturma açılmış. Halk Ekmeğin mevcut Genel Müdürü ve Genel
Müdür Yardımcısı AK PARTİ kongrelerine ekmek göndermiş, çıkmış ortaya, tek tek
yazıyor, kalem kalem “İlçe kongresine şu kadar, seçim bürosuna bu kadar.” diye.
Bu yanlış değil mi? Bu soruşturma da mutlaka önümüzdeki günlerde kamuoyuyla
paylaşılacaktır. 
Sayın
Özlem Zengin Hanımefendi demin TRT’yle ilgili konuşmuştu. Evet, doğru, dediniz
ki: “Ya, dün bir bugün iki, biz artık yeni çıkıyoruz.” dediniz. Evet,
çıkıyorsunuz; on yedi yıldır biz çıkamıyoruz. Siz kendiniz için istemediğiniz
bir şeyi başkası için de istemeyin. Çıkarmıyorlar Özlem Hanım, çıkarmıyorlar.
TRT’ye CHP milletvekilleri çıkamıyor.
ÖZLEM
ZENGİN (Tokat) – Valla TRT beni de çıkarmıyor. 
ALİ
ÖZTUNÇ (Devamla) – Geçmişte siz çıkamıyordunuz, doğru, Refah Partisi döneminde
sizi çıkarmıyorlardı, doğru ama bugün de bizi çıkarmıyorlar; aynı hesap. O
zaman yapılan yanlışsa bugün yapılan da yanlıştır, bunu da söylemek gerekiyor
diyor, teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkürler Sayın Öztunç. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
16’ncı
maddeyi oylarınıza sunuyorum: Kabul edenler… Etmeyenler… 16’ncı madde kabul
edilmiştir. 
17’nci
madde üzerinde üç adet önerge vardır, aykırılık sırasına göre işleme alıyorum. 
Türkiye Büyük Millet Meclisi
Başkanlığına
Görüşülmekte
olan 90 sıra sayılı Kanun Teklifi’nin 17’nci maddesinin tekliften çıkarılmasını
arz ve teklif ederiz. 
 Kemal
Bülbül  Abdullah Koç Ali Kenanoğlu 
 Antalya Ağrı
 İstanbul
 Nusrettin
Maçin  Erol Katırcıoğlu  Ömer Öcalan 
 Şanlıurfa
 İstanbul  Şanlıurfa 
 Dirayet
Dilan Taşdemir 
 Ağrı

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Ali Kenanoğlu konuşacaktır. 
Buyurun
Sayın Kenanoğlu. (HDP sıralarından alkışlar)
Süreniz
beş dakikadır. 
ALİ
KENANOĞLU (İstanbul) – Sayın Başkan, değerli milletvekilleri; Genel Kurulu
saygıyla selamlıyorum. 
23
Haziran İstanbul seçimi tamamlandı. Seçimlerde bizim katkımız ve emeğimizle
birlikte seçimi kazanan İstanbul Büyükşehir Belediyesi Başkanı Sayın Ekrem
İmamoğlu da bugün mazbatasını aldı. Kendisini tebrik ediyor ve başarılar
diliyoruz. (CHP sıralarından alkışlar) Demokrasi kuralları çerçevesinde, olgun
bir davranış sergileyen Sayın Binali Yıldırım’ı da kutluyoruz. 
Tabii,
bu seçimler çok tartışılıyor ve tartışılacaktır ancak biz siyasetçilerin,
siyasi partilerin bu seçimlerden halkın yararına, olumlu sonuçlar geliştirmesi
gerekiyor. Bu seçimlerin verdiği en büyük mesaj demokrasi, uzlaşı ve kardeşlik
siyasetinin egemen kılınması yönündedir; ötekileştirici, ayrıştırıcı dilin terk
edilmesi yönündedir ve toplumsal uzlaşı, toplumsal barışın tesis edilmesi
talebi vardır bu seçimlerin sonucunda ve bu da yeni bir demokratik anayasayla
mümkün olacak bir şeydir. Bize verilen görev bu seçimlerde budur. Bizim de
Parlamento olarak bunu yerine getirmemiz, bunu bir ödev olarak almamız
gerekiyor. 
Değerli
arkadaşlar, bu madde, üzerinde konuştuğumuz 17’nci madde, sözleşmeli
öğretmenlerin başka bir yere atanmaları için doldurulması gereken sürenin dört
yıldan üç yıla, bu sürenin ardından öğretmen kadrolarına atananların aynı
yerdeki görev süresinin iki yıldan bir yıla kadar indirilmesi hususunu
düzenlemektedir. 
Tabii,
teklif edilen açısından bu süre meselesi sorunlu, sıkıntılı bir mesele değil
ancak bütün mesele atamalarda. 27 Temmuz 2016 yılında yayımlanan 668 sayılı KHK
şöyle diyor: “Sözleşmeli öğretmenler, 657 sayılı Devlet Memurları Kanununun 48
inci maddesinde öngörülen genel şartlar ile öğretmen kadrosuna atanabilmek için
aranan özel şartları taşıyanlardan Kamu Personeli Seçme Sınavı -yani KPSS- puan
sırasına konulmak kaydıyla alım yapılacak her bir pozisyonun üç katına kadar
aday arasından Bakanlık tarafından yapılacak sözlü sınav başarı sırasına göre
atanır.” Yani burada öğretmen atamalarında KPSS’yi, yazılı sınavları yeterli
görmeyip arkasından “mülakat” dediğimiz sınavlarla sonucu etkileyen bir durum
var. 
Şimdi,
bütün problem olarak karşımıza çıkan da bu durum. Aslında bu, daha önce
FETÖ’nün sınav sorularını çalıp sonuçları değiştirmesi açısından yandaşlarına
vermesi ile mülakatlarla aynı şeyi ifade ediyor. Yani siz ha sınav sonuçlarını
çalmışsınız yandaşlarınıza vermişsiniz ve sonucu değiştirmişsiniz, ha mülakat
yaparak işinize gelen şekilde sorularla sonucu değiştirmişsiniz, bunun çok bir
şey fark ettiğini söyleyemeyiz. Kaldı ki bu konuda geçmişte en çok mağdur
edilenler de yine mütedeyyin kesimler olmuşlardır ama maalesef kendi
yaşadıkları mağduriyetin şimdi de diğer kesimlere yaşatılmasıyla karşı
karşıyayız. 
KPSS’de
Türkiye 6’ncısının bile mülakatla aşağıya çekildiğini ve onun yerine başarı
sıralamasında daha aşağılarda olanların yukarıya çekildiğini çok fazlasıyla
biliyoruz. Bu sözlü mülakatlarda sorulan soruların da mesleki konularla hiç
alakasının olmadığını kamuoyuna yansıyan haberlerden de biliyoruz. Yani
bunların, işte “Reis kimdir?” “Gezi’ye katıldınız mı?” “Ezanın Kürtçe okunması
hakkında ne düşünüyorsunuz?” gibi soruların da bu mülakatlarda sorulduğu daha öncesinde
bu kürsülerde çok dile getirildi ve buralarda tartışıldı. Bütün bunlar aslında
konunun en büyük mağduriyet oluşturan kısmını teşkil ediyor ve mutlaka bu KPSS
sınav sonuçlarında elde edilen başarı durumuna göre, mülakatlara tabi
tutulmadan, liyakat esasına göre atamaların gerçekleştirilmesi gerekiyor. Aksi
takdirde, bu mülakatlarda inançsal kimliklere göre, etnik kimliklere göre ve
siyasi düşüncelere göre sonuç belirleniyor, mülakatlarda buna göre sonuç
çıkartılıyor ve oradan kaynaklı olarak da atamalar düzenleniyor, bu da birçok
haksızlığa ve eşitsizliğe yol açılmasına sebep oluyor. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen Sayın Kenanoğlu.
ALİ
KENANOĞLU (Devamla) – Gezi davasındaydım geçen gün, son bir dakikada da oradan
birkaç bir şey söylemek isterim. Biliyorsunuz, Gezi davasını Alevilerle çok
ilişkilendirmişlerdi, hatta bunun bir Alevi ayaklanması olduğunu iddia eden
Emniyet raporları dahi vardı. O yüzden de biz… Tabii, şöyle bir durum da vardı:
Gezi direnişi, itirazı esnasında yaşamını yitiren, öldürülen gençlerimizin
büyük çoğunluğu -belki de hemen hemen hepsi de olabilir- Alevi inançsal
kimliğine sahipti. Ancak Gezi davasında şunu gördük: Sanırım zengin bir Alevi
bulamamışlar, uluslararası ilişkileri olan bir Alevi de bulamamışlar ki davanın
sorumluluğunu Osman Kavala ile Yiğit Aksakoğlu’na yıkmışlar. İddianameyi
hepimiz gördük ve o gün Yiğit Aksakoğlu iddianameyi şöyle özetledi, dedi ki:
“Tek tutarlı taraf vardı, o da sayfa numaralarıydı, 1’den 657’ye kadar hiç hata
yapmadan sayfa numaralarını düzgünce yerleştirmişlerdi; iddianame tamamen
bundan ibaret düzmece bir iddianameydi.”
Hepinize
teşekkür ediyorum. (HDP sıralarından alkışlar)
BAŞKAN
– Teşekkürler Sayın Kenanoğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik yapılmasına Dair Kanun Teklifi’nin 17’nci maddesinin
aşağıdaki şekilde değiştirilmesini arz ve teklif ederiz. 
“MADDE
17- 652 sayılı Kanun Hükmünde Kararnamenin ek 4 üncü maddesinin üçüncü
fıkrasında yer alan “dört” ibareleri “üç” şeklinde ve “iki” ibaresi “bir”
şeklinde değiştirilmiştir. Fıkraya “Sağlık Bakanlığı, Adalet Bakanlığı, Tarım
ve Orman Bakanlığı ve tüm kurumlarda çalışan 4-B ve 5393 sayılı Kanun
kapsamında çalışanlar ile vekil ebe ve hemşirelere de uygulanır.” cümlesi
eklenmiştir.
 Feridun
Bahşi Mehmet Metanet Çulhaoğlu Yasin Öztürk
 Antalya Adana Denizli
 Yavuz
Ağıralioğlu Ümit Dikbakır Ayhan Erel
 İstanbul Sakarya Aksaray
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
Önerge
üzerinde Antalya Milletvekili Feridun Bahşi konuşacaktır. 
Buyurun
Sayın Bahşi. (İYİ PARTİ sıralarından alkışlar) 
Süreniz
beş dakikadır. 
FERİDUN
BAHŞİ (Antalya) – Sayın Başkan, değerli milletvekilleri; 90 sıra sayılı Kanun
Teklifi’nin 17’nci maddesi üzerine İYİ PARTİ Grubu adına söz aldım. Hepinizi
saygıyla selamlıyorum. 
Zorlu
bir üniversiteye hazırlık sürecini ve yapboza dönen sınav sistemini aşarak
üniversiteye girmeyi başaran öğrencilerimizin çilesi, üniversiteye yerleştikten
sonra da devam etmektedir. Öğrencilerin karşılaştığı en önemli sorunlar,
eğitimin niteliğine ve mezuniyet sonrası iş bulmaya ilişkindir. Öğrencilerin
dile getirdiği sorunlar yumağı içerisinde özellikle dikkat çeken ise yurt
sorunudur. Üniversite öğrencilerinin yurt sorunu, yeni bir sorun değildir. Ne
var ki bu dönemde çok daha büyük boyutlara ulaşmıştır. Son on yedi yılda
öğrencilerin yurt talebi ile öğrencilere sağlanan imkânlar arasındaki uçurum
giderek büyümüştür. 
Yükseköğrenim
Kredi ve Yurtlar Kurumunun 81 ilde bulunan yurtlarında yatak kapasitesi 650 bin
civarındadır ancak kontenjan artışları ve yeni üniversitelerin kurulması,
öğrenci sayısını hızla artırmaktadır. 2019 yılı itibarıyla Türkiye'deki devlet
ve vakıf üniversitelerinin sayısı 208’e ulaşmıştır. 2018-2019 öğretim yılında
yükseköğretim öğrenci sayısı ise 8 milyon civarındadır. Üniversite sayısı ve
öğrenci sayısındaki hızlı artışa rağmen yurt sayısı, talebi asla ve asla
karşılamayacak boyuttadır. 
Değerli
milletvekilleri, İYİ PARTİ olarak üniversitelerin yurt çapında
yaygınlaştırılmasından ve sayılarının artmasından yanayız. Ancak yeterli
altyapı, bina, mekân ve donanıma sahip, yeterli öğretim kadrosuna sahip olması
gerekliliği de göz ardı edilmemelidir. Üniversitelerimizde öğrencilerin mesleki
açıdan yeterli bireyler olarak yetişmesini sağlayan etkenlerin başında öğretim
kadrosu gelmektedir. Yeterli ve aranılan düzeyde öğretim kadrosuna sahip
olmayan fakülte ve yüksekokullarda okuyan öğrenciler, kendilerini geleceğe
hazırlayacak bilgileri edinememektedir.
Bu
konuda sadece bir örnek vereceğim: Türkiye Barolar Birliğinin 2014 yılından bu
yana hukuk fakülteleri arasında yaptığı ölçme ve değerlendirmede elde ettiği
sonuçlar içler acısıdır. Benim de mezun olduğum İstanbul Üniversitesi Hukuk
Fakültesine giriş puanı 480’lerdeyken 185 puanla girilen hukuk fakültesi
bulunmaktadır. Hukuk fakültesi mezunları, mezun olduğu okula bakılmaksızın
hâkim, savcı ve avukat olmaktadır. Hele de son yıllarda çokça görüldüğü gibi
yapılan mülakatlardaki haksızlıkların, ülkeyi ne hâle getirdiği de hepimizce
malumdur. Binbir zorluğa göğüs gererek üniversitelerden mezun olan gençlerimiz,
istihdam sorunuyla karşılaşmakta, iş bulmakta zorlanmaktadır. Yeterince
düşünülüp planlanmadan açılan üniversitelerden mezun olanlar boşta gezmektedir.
Şu anda yüz binlerce yüksekokul ve üniversite mezunu genç, iş bulmak için
devlet kurumlarının ve özel şirketlerin kapısında bekletilmektedir. Bu tablonun
sorumlusu, gençlerimiz değil, iktidardır.
Değerli
milletvekillileri, ekonomik ve toplumsal statü bakımından toplumumuzun en üst
sırasında yer alması gereken öğretmenlerimizin değeri de ne yazık ki uygulamada
her geçen gün biraz daha düşürülmektedir. Öğretmenlerimiz atanamama, ekonomik
sıkıntılar, okullarda yaşanan günlük sıkıntılarla karşı karşıyadır. Bu yoksulluk,
öğretmenlerimizi psikolojik bunalıma, hatta intiharlara götüren bir hâl
almıştır. Bu dönemde, yoksulluk sınırının altında, hatta yoksulluk sınırının
neredeyse yarısı ücretlerle çalıştırılmaktadırlar. 2019 yılının Mayıs ayında
açıklanan verilere göre, 4 kişilik ailenin açlık sınırı 2.124; yoksulluk sınırı
ise 6.918’dir. Bir kişinin aylık geçim maliyeti ise 2.625 lira civarındadır.
Yirmi yıllık bir öğretmenin bugünkü ortalama maaşı ise 4.150 liradır. 
Bir
de sözleşmeli öğretmenlerimiz var ki durumları içler acısı. Öğretmenin
sözleşmelisi mi olur? Şu an ülkemizde 153 bin öğretmen açığımız var, atanamayan
öğretmen sayımız ise 460 bin civarındadır; bu kadar öğretmen açığı varken neden
öğretmenlerimiz sözleşmeli olma baskısı altında çok az ücretlerle köle gibi
çalıştırılmaktadır? Bu mu gelecek nesillerin mimarı eğitimcilerimize verdiğimiz
değer? 3600 ek göstergeyle ilgili her parti, genel seçimlerde seçim vaadinde
bulunmasına rağmen hâlâ tık yok. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha süre veriyorum Sayın Bahşi.
FERİDUN
BAHŞİ (Devamla) – Teşekkür ederim Sayın Başkan.
Birinci
parti ve iktidar, neyi bekliyorsunuz? 3600 ek göstergeyi vermek için ne
gerekiyor? Başta öğretmenlerimiz olmak üzere kamu çalışanlarının sıkıntılarını
neden görmezden geliyorsunuz? Gelin, bir an önce 3600 ek göstergeyi verelim ve
hayatlarını biraz da olsun kolaylaştıralım. 
Bu
düşüncelerle Gazi Meclisi ve yüce Türk milletini saygıyla selamlıyorum. (İYİ
PARTİ sıralarından alkışlar) 
BAŞKAN
– Teşekkürler Sayın Bahşi.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 17’nci maddesinin aşağıdaki şekilde
değiştirilmesini arz ve teklif ederiz. 
“MADDE
17- 652 Sayılı Özel Barınma Hizmeti Veren Kurumlar ve Bazı Düzenlemeler
Hakkında Kanun Hükmünde Kararnamenin, Ek 4'üncü maddesi, kanun hükmünde
kararnameden çıkarılmıştır. Bu madde kapsamında sözleşmeli olarak çalışmakta
olup maddenin üçüncü fıkrasında yer alan dört yıllık bekleme süresini
doldurmamış olan öğretmenler bakımından bu sürenin doldurulması beklenilmeden
söz konusu üçüncü fıkra kapsamında işlem tesis edilir ve bu kişiler bakımından
maddenin dördüncü, beşinci ve altıncı fıkraları uygulanmaya devam edilir.”
 Ali
Fazıl Kasap Ahmet Kaya Alpay Antmen
 Kütahya Trabzon Mersin
 Sevda
Erdan Kılıç Yıldırım Kaya Neslihan Hancıoğlu
 İzmir Ankara Samsun
 İlhami
Özcan Aygun
 Tekirdağ
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde Kütahya Milletvekili Ali Fazıl Kasap konuşacaktır.
Buyurun
Sayın Kasap. (CHP sıralarından alkışlar)
Süreniz
beş dakikadır. 
ALİ
FAZIL KASAP (Kütahya) – Sayın Başkan, sayın milletvekilleri; hepinizi saygıyla
selamlıyorum.
Maarif
Vakfı diye bir vakıf kuruldu, bu sene 541 milyon TL tekrar bir ödenek ayrıldı.
Maarifin bir “a”sını eksik olarak düşünürsek, marifet konumunda düşünürsek
beceriklilik olması gerekiyor ama burada da beceriksizlik oldu. İçeride
eğitimdeki faciayı yaşamış iken, PISA’da yerlerde sürünürken, yurt dışındaki
öğrenciler için ve Türkiye kökenli olmayan öğrenciler için bu miktarın
ayrılması faciadır. İster 66 ay ister 72 ay olsun adaletsizliğin,
liyakatsizliğin ve ayrımcılığın ön planda olduğu, adam kayırmanın ön planda
olduğu “Benim hırsızım iyidir.” mantığının devletin tüm kademelerine sızdığı
bir ortamda yaşıyoruz. 
Türkiye'de
bir şehir ve o şehirde bir müdür düşünün, okul aile birliğinin, okulların
ödeneğinden toplanan paralarla lojmanına beyaz eşya, dev ekran televizyon
aldırıyor. Okul müdürlerine baskı uygulanıyor. Valiliğe ve Bakanlığa durum
bildirilmesine rağmen, muhakkik, usulen soruşturma yapıyor ve olayı örtbas
ediyor. Eşyalar lojmandan apar topar taşınıyor. Buraya kadar her şey güzel ama
kriminolojide, adli tıpta bir durum var: “Kusursuz cinayet, kusursuz hırsızlık
yoktur.” derler. İlgili firmanın montaj yaptırdığı adres, müdürün evi, müdürün
lojmanıdır Sayın Bakanım. Usulsüzlük had safhadadır. “Önce adalet, önce ahlak,
önce insan” mantığıyla hareket etmediğiniz zaman isterseniz öğretmenlerimizi üç
yılda bir tayin ettirin, isterseniz sözleşmeli, mülakatsız, kadrolu, güvencesiz
öğretmen istihdam edin, sonuçta hiçbir yere varamayacaksınız. 
Fatih’in
sözünü hepiniz biliyorsunuz, tekrarlama ihtiyacı duyuyorum: “Aklı öldürürsen
ahlak da ölür, akıl ve ahlak öldüğünde millet bölünür, kadıyı satın aldığın gün
adalet ölür, adaleti öldürdüğün gün devlet de ölür.” 
“İyiliği
emret, kötülükten alıkoy.” düsturu neydi? Sahi siz onu çok iyi bilirsiniz,
bilmemiz gerekiyor hepimizin. 
Bir
Karadeniz fıkrası anlatacağım, kötü olarak algılanmasın: Temel, bir inşaat
yapıyor, inşaat yıkılıyor, beş katlı, dört katlı bir bina. Mahkemede hâkim
soruyor, diyor ki: “Neden yıkıldı? Anlat oğlum.” “Efendim, birinci kattayken 1
metreküp kuma 5 torba çimento kattık, bir şey olmadı. İkinci katta 1 metreküp
kuma 4 torba çimento kattık, bir şey olmadı, yıkılmadı. Üçte…” “Anlatsana
oğlum.” diyor. “Üçüncü katta 1 metreküpe 3 kattık, dördüncü katta 2...” “Peki,
neden yıkıldı oğlum?” diyor. “Demek ki çimentosuz olmuyormuş hâkim bey.” diyor.

Demek
ki adaletsiz bir sistem olmuyor. Ahlaki nosyonlardan yoksun, bu şekilde
öğrencilerin parasını kayıran ve bunun arkasında duran millî eğitim sistemi,
bunun arkasında duran İçişleri Bakanlığı, bunun arkasında duran valilerin
olduğu bir ülkede istediğiniz kadar, 66 değil, 72 aya çıkarın, hiçbir yere
varamazsınız. 
Hepinize
teşekkür ediyorum. (CHP sıralarından alkışlar)
BAŞKAN
– Teşekkürler Sayın Kasap.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

17’nci
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
Değerli
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. Komisyon önergeye salt çoğunlukla katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım.
Şimdi
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’ne 17’nci maddeden sonra gelmek üzere
aşağıdaki maddenin eklenmesini ve diğer maddelerin buna göre teselsül ettirilmesini
arz ve teklif ederiz.
 Özlem
Zengin  Özgür Özel Muhammed Levent Bülbül
 Tokat Manisa
 Sakarya 
 Yavuz
Ağıralioğlu Hakkı Saruhan Oluç
 İstanbul İstanbul
"MADDE
18- 652 sayılı Kanun Hükmünde Kararnameye aşağıdaki geçici madde eklenmiştir.
"GEÇİCİ
MADDE 16- Bu maddenin yürürlüğe girdiği tarihten önce alınmış engelli sağlık
kurulu raporları bulunan bireylerden sürekli raporu bulunanlar ile süreli
raporu bulunup rapor süresi devam edenler rapor süreleri bitene kadar 43 üncü
madde kapsamında destek eğitimi almaya devam ederler.””
BAŞKAN
– Sayın Komisyon, önergeye salt çoğunlukla katılıyor musunuz?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Salt çoğunluğumuz vardır, salt çoğunlukla katılıyoruz Sayın Başkanım.
BAŞKAN
– Teşekkürler Sayın İşler.
Komisyon
önergeye salt çoğunlukla katılmış olduğundan, önerge üzerinde yeni bir madde
olarak görüşme açıyorum.
Söz
isteyen? Yok.
Soru-cevap
yok.
Yeni
maddeyi oylarınıza sunuyorum: Kabul edenler… Etmeyenler… Madde kabul edilmiştir
ve teklife yeni bir madde eklenmiştir.
Herhangi
bir karışıklığa mahal vermemek için, bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir.
Sayın
Zengin, söz talebiniz var, buyurun.
IV.- AÇIKLAMALAR (Devam)
62.- Tokat Milletvekili Özlem Zengin’in, Kütahya Milletvekili Ali Fazıl
Kasap’ın görüşülmekte olan 90 sıra sayılı Kanun Teklifi’nin 17’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkanım, arkadaşlarımın geç kalmasını istemiyorum ama
bir cümleyi söylemem lazım sayın hatibin ifadesine binaen. Sizin hırsızınız
bizim hırsızımız olmaz, hırsız hırsızdır, bunu ifade etmek istiyorum. Her
birimiz bunun karşısındayız.
Teşekkür
ederim.
BAŞKAN
– Teşekkürler. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
– 18’inci madde üzerinde üç adet önerge vardır, aykırılık sırasına göre işleme
alıyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 18’inci maddesinin tekliften
çıkarılmasını arz ve teklif ederiz.
 Filiz
Kerestecioğlu Demir Dirayet Dilan Taşdemir Ali Kenanoğlu
 Ankara Ağrı İstanbul
 Abdullah
Koç Nusrettin Maçin Ömer Öcalan
 Ağrı Şanlıurfa Şanlıurfa
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Sayın Başkanım.
BAŞKAN
- Önerge üzerinde Ankara Milletvekili Filiz Kerestecioğlu konuşacaktır.
Buyurun
Sayın Kerestecioğlu. (HDP sıralarından alkışlar)
Süreniz
beş dakikadır.
FİLİZ
KERESTECİOĞLU DEMİR (Ankara) – Teşekkürler.
Sayın
Başkan, değerli milletvekilleri; özelleştirme, güvencesizlik ve biat; kamu
kurumlarını sarıp sarmalayan hummayı bu üç kelimeyle özetleyebiliriz.
Sözleşmeli istihdam, mülakatla alım, güvenlik soruşturması uygulamaları gitgide
yaygınlaştı. Şimdi, bu kanun teklifiyle tamamen normalleşsin isteniyor. Bu, ne
demek? Fikir ve görüşleri, etnik ya da dinî aidiyeti hoşuna gitmedi mi mülakat
ya da güvenlik soruşturmasında elersin, “Mesleki yeterliliğindense bize ne?”
deniyor, kamuya değil, iktidara hizmet edilsin isteniyor. 
Bu
teklifle, diyanet, eğitim ve sağlık alanında çalışan sözleşmeli personelin
kadroya atanması için gereken süre azaltılıyor. Ancak atama sürelerinin
düşürülmesi kamuda çalışan yüz binlerce emekçinin yüz yüze kaldığı
güvencesizliği ortadan kaldırmıyor. Sözleşmeli personel uygulaması, bugün,
çalışanlar arasında çok ciddi eşitsizlikler yaratıyor. Çalışanlar aynı işi
yapsa da farklı koşullarda farklı haklarla ve farklı güvence biçimleriyle
çalışmak zorunda. 4/A, 4/B sözleşmeli, 4+2 sözleşmeli, kadro karşılığı
sözleşmeli, ek ders karşılığı sözleşmeli, 4/C’den 4/B’ye geçirilenler,
taşerondan 4/D işçi kadrosuna geçirilenler; artık bu ayrımların son bulması
gerekiyor arkadaşlar. Bu ayrımlar, emek gücünün maliyetini düşürmekten başka
bir amaç taşımıyor. Oysa kaliteli kamu hizmetinin tek yolu, nitelikli personel
istihdam etmek ve nitelikli personel içinde insana yakışır iş koşulları
sağlamaktır. Bu nedenle tüm sözleşmeli çalışanlar kadroya geçirilmelidir fakat
öncelikle, acil olarak -sağlık çalışanları için- 4/B statüsündeki tüm
çalışanların anayasal eşitlik ilkesi gereği kadroya geçirilmesi ve aynı işi
yaptıkları meslektaşlarıyla eşit haklara kavuşmaları gerekiyor. 
Bakın,
aynı ikilik, içinde yaşadığımız Mecliste de var, her birim, sözleşmeli-kadrolu
olarak ayrılmış. Mesela, birlikte çalıştığımız danışman arkadaşlarımızın
durumu. Oldukça nitelikli bu çalışanlara, Meclis yani Türkiye Cumhuriyeti’nin
en önemli kurumu, hileli bir iş sözleşmesi dayatıyor. Her yıl işlerine otomatik
olarak son verilip yeniden işe alınıyorlar ki tazminat hakları doğmasın. Sabah
akşam bizimle birlikte çalışmalarına rağmen hiçbir ek ödenek, dil tazminatı,
yol harcırahı alamıyorlar; işsizlik maaşları, emeklilik ikramiyeleri yok.
Danışmanların Meclis çatısı altında edindiği deneyim ve bilgi birikiminden de
faydalanmak adına, çalışma alanları göz önünde bulundurularak onların da
kadroya geçirilmesini değerlendirmeliyiz. Meclisteki sözleşmeli personelin
kadroya geçirilmesi ve milletvekili danışmanlarının özlük haklarına
kavuşturulması için artık birlikte çalışmamız gerekiyor. Bu konuda partimizin verdiği
birçok kanun teklifi de bulunuyor.
Değerli
milletvekilleri, kamusal ve ücretsiz sunulması gereken çok hayati hizmetler,
özel sektöre devrediliyor yani yine devletin kaynakları, yurttaşların
vergileriyle küçük bir kesim zengin ediliyor. Bu vesileyle bu kanun
teklifindeki 16’ncı maddeye de kısaca değinmek isterim. 
16’ncı
madde, özel eğitim ve rehabilitasyon kurumlarına verilecek desteği, yalnızca
Türkiye Cumhuriyeti vatandaşlarıyla sınırlıyor. Engelli, özel gereksinimli
çocuklara eğitim hizmeti veren kurumlar bunlar. Devlet, öğrenci başı 800 lira
para ödüyor bu kurumlara. 2.750 kuruma yıllık 250 milyon civarı para
aktarılıyor. Belki de bu desteğe en çok ihtiyaç duyan göçmenler neden bu
hizmetten yararlanamıyor? Bu, ırkçılıkla ilgili ayrı bir soru. Asıl soru ise bu
hizmetler neden kamusal olarak sunulmuyor? Bu kurumlarda özel bilgi ve tecrübe
sahibi öğretmenlerin çalışması gerekiyor. Burada çalışan öğretmenler, günlerdir
bize ulaşarak şikâyetlerini dile getiriyorlar. Üstelik, asgari ücretin üstünde
maaşlarla çalışan öğretmenler dahi SGK primlerinin asgari ücret üzerinden
yatırıldığını söylüyorlar.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Tamamlıyorum Sayın Başkan.
BAŞKAN
– Buyurun, Sayın Kerestecioğlu.
FİLİZ
KERESTECİOĞLU DEMİR (Devamla) – Buradan sormak istiyorum: Bir öğretmen yılın on
iki ayı tatilsiz nasıl çalışabilir? Devlet okullarında normal gelişim gösteren
çocuklara bile maksimum altı saat ders verilebiliyorken rehabilitasyon
öğretmenleri özel çocuklara nasıl günde sekiz saat ders verebilir? Bir
öğretmenin hastalanmaya hakkı yok mudur? Bir öğretmen neden İş Kanunu’na tabi
asgari ücretle çalıştırılır? Bu şekilde öğretmenlerin özlük hakları
gasbedilirken Meclis buna nasıl göz yumar? 
Engelli
yurttaşlara verilen eğitim ve rehabilitasyon hizmetlerinin kamusal hizmetler
olarak sunulması, bu öğretmenlerimizin de kamuda istihdam edilmesi ve özlük
haklarına kavuşmaları gerektiğini bir kez daha ifade ediyoruz.
Saygılar
sunarım. (HDP sıralarından alkışlar)
BAŞKAN
– Teşekkürler Sayın Kerestecioğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı kanunlarda ve 652 sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 18’inci maddesinin
aşağıdaki şekilde değiştirilmesini arz ve teklif ederiz.
"MADDE
18- 11/10/2011 tarihli ve 663 sayılı Sağlık Alanında Bazı Düzenlemeler Hakkında
Kanun Hükmünde Kararnamenin 45/A maddesinin üçüncü fıkrasında yer alan
"dört” ibaresi "üç” şeklinde, dördüncü fıkrasında yer alan
"dört” ibaresi "üç” şeklinde ve "iki” ibaresi "bir”
şeklinde değiştirilmiştir. Maddeye "Sağlık Bakanlığı, Adalet Bakanlığı,
Tarım ve Orman Bakanlığı ve tüm kurumlarda çalışan 4/B ve 5393 sayılı Kanun
kapsamında çalışanlar ile vekil ebe ve hemşirelere de uygulanır.” fıkrası
eklenmiştir.
 Ayhan
Erel Mehmet Metanet Çulhaoğlu  Yavuz Ağıralioğlu
 Aksaray Adana
 İstanbul
 Yasin
Öztürk  Behiç Çelik
 Denizli
 Mersin
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Sayın Başkan.
BAŞKAN
– Önerge üzerinde Mersin Milletvekili Behiç Çelik konuşacaktır. 
Buyurun
Sayın Çelik. (İYİ PARTİ sıralarından alkışlar) 
Süreniz
beş dakikadır.
BEHİÇ
ÇELİK (Mersin) – Sayın Başkan, değerli milletvekilleri; 90 sıra sayılı Kanun
Teklifi’nin 18’inci maddesi üzerine vermiş olduğumuz değişiklik önergesi için
söz almış bulunuyorum. Bu vesileyle yüce heyetinizi saygılarımla selamlıyorum. 
Arkadaşlar,
yine bir torba kanunla karşı karşıyayız. 7 kanun ve 1 kanun hükmünde
kararnamede bu torba yasa değişiklik getiriyor. Sıklıkla ifade etmemize rağmen,
demokrasiyi ve hukuk devletini tahrip eden torba kanun yönteminden inatla
vazgeçilmiyor. Bunu bir kez daha hatırlatmak istiyorum, umarım bırakılır. 
Değerli
arkadaşlar, on yedi yıllık AK PARTİ iktidarında oturmuş bir eğitim
politikasının olmadığı açıktır. Bakanlık teşkilatlanması tahrip edilmiştir.
Kariyer ve liyakat ilkesi yok edilmiştir. Millî Eğitim “gayrimillî eğitime”
dönüştürülmüştür, Talim Terbiye işlevsiz bırakılmıştır. Bunun sonucu olarak
millî eğitim politikası mevcut değildir. Buna ilaveten sık sık bakan
değişiklikleri, müfredatın sulandırılması, eğitim öğretim hizmetleri sınıfının
unvanları çoğaltılarak etkisizleştirilmesi ve diğer tahribatlar, eğitimi âdeta
mezara gömmüştür ve çökertmiştir. Diğer yandan, 2014 yılına kadar neredeyse
okullar çökertilmişti, dershaneler özendirilmişti, şehirlerimizde neredeyse tüm
binalarda dershaneler açılmıştı. Aslında bu, millî eğitimin iflasının bir
kanıtı olarak tarihte yerini almıştır.
Sayın
Başkan, değerli milletvekilleri; ortaöğretim ve yükseköğretim yurt planlamasına
göre yeterli yeni yurtlar açılmıyor; çocuklar ve gençler, bazı odaklar
tarafından devşiriliyor, 215 bin öğrencimiz, sakıncalı addedilen yurtlarda
barındırılıyor. Gençliğin millî ve manevi değerlerle donatılması ne yazık ki
yapılmıyor. Kötü alışkanlıklar, uyuşturucu kullanımı üzerinde bir mücadele iradesi
konmuyor. Dolayısıyla gençlik politikasının da olmadığı ortaya çıkıyor. Demek
ki ifrat ve tefrit arasında bir sarkaç olan sistemi buradan çıkarıp kurtarmak
gerektiği açıktır. 
Sayın
milletvekilleri, bu torba kanun teklifi birçok olumlu düzenlemeleri de içermektedir
ancak millî eğitim, gençlik ve spor, diyanet, sağlık gibi devlet omurgasının
parçalarında aspirin tedavisi asla sonuç vermez. O hâlde, konumuzla ilgili
olarak, bir millî eğitim politikası, bir gençlik politikası, baştan, bütüncül
olarak ele alınmalı, çalışanlar ve millet rahatlatılmalıdır. 
Biliyorsunuz,
biz, bugünlerde ciddi siyasi birtakım gelişmelerle karşı karşıyayız. Bunlardan
bir tanesi, 23 Haziran İstanbul Büyükşehir Belediyesi seçimi. Bu seçim,
halkımızı gerginlikten kurtarmıştır, rahatlatmıştır. Türk toplumunun
demokrasiye olan vurgusunu özellikle burada görüyoruz. Bunun yanında, insanlar
arasında dayanışma ve özellikle birtakım partisel fanatizmin önüne geçen bir
seçim olmuştur. İşte, bunun da bir numaralı aktörü Millet İttifakı’nın adayı
Sayın Ekrem İmamoğlu olmuştur, İmamoğlu’nun ismi üzerinden Türkiye
rahatlamıştır. En büyük faydası da bu olmuştur ama bu yetmiyor, diğer taraftan,
21 Haziran tarihli Resmî Gazete’ye baktığımızda, burada Şehircilik Bakanlığının
bir uygulama yönetmeliğini görüyoruz. Burada kentsel dönüşümle ilgili bütün
yetkiler Bakanlığa çekiliyor, bu da yetmiyor, zaten imar yetkisi önemli ölçüde
Şehircilik Bakanlığına çekilmişti. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Buyurun.
BEHİÇ
ÇELİK (Devamla) - İmar Kanunu’nun uygulaması, gerek nazım imar gerekse uygulama
imar planı çerçevesinde Bakanlığa bu yetkiler çekilmişti ve bütün imar yetkisi
dışında -yine, birçok konuşmacı ifade etti- özellikle şirketlerin temsiliyeti
konusunda çıkarılan genelge de bunu kanıtlıyor. Bu durum -1940’lı yılları hep
eleştiriyorlar ya- 1940’lı yıllara dönüş gibi algılanıyor yani vali olacak
belediye başkanı. İstanbul’da öyle olmadı mı 23 Hazirana kadar? 
Arkadaşlar,
AK PARTİ ve yürütmeyi bu konuda demokrasiye çağırıyoruz, hukuk devletine
çağırıyoruz, adalete çağırıyoruz, hukuka çağırıyoruz. Duamız ve temennimiz odur
ki bu gidişte şunu arzu ediyoruz: Devletimizin kaybı asgari düzeyde olsun
diyor, hepinizi saygılarımla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Çelik.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 18’inci maddesinin aşağıdaki şekilde
değiştirilmesini arz ve teklif ederiz. 
 Fikret
Şahin  Yıldırım Kaya Neslihan Hancıoğlu
 Balıkesir 
Ankara Samsun
 Alpay
Antmen Ahmet Kaya Sevda Erdan Kılıç
 Mersin Trabzon İzmir
 İlhami
Özen Aygün
 Tekirdağ
"MADDE
18- 11/10/2011 tarihli ve 663 sayılı Sağlık Alanında Bazı Düzenlemeler Hakkında
Kanun Hükmünde Kararnamenin 45/A maddesi kararnameden çıkarılmıştır. Bu madde
kapsamında sözleşmeli olarak çalışmakta olup maddenin dördüncü fıkrasında yer
alan dört yıllık bekleme süresini doldurmamış olan sağlık personeli bakımından
bu sürenin doldurulması beklenilmeden söz konusu dördüncü fıkra kapsamında
işlem tesis edilir ve bu kişiler bakımından maddenin beşinci, altıncı ve
yedinci fıkraları uygulanmaya devam edilir.”
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Başkanım.
BAŞKAN
– Önerge üzerinde Balıkesir Milletvekili Fikret Şahin konuşacaktır.
Buyurun
Sayın Şahin. (CHP sıralarından alkışlar) 
Süreniz
beş dakikadır. 
FİKRET
ŞAHİN (Balıkesir) – Teşekkür ederim Sayın Başkan.
Sayın
Başkan, değerli milletvekilleri; yüce heyetinizi saygıyla selamlıyorum. 
Efendim,
kanun teklifine ait konuşmamdan önce, geçtiğimiz hafta gerçekleştirilen
İstanbul seçimleriyle ilgili birkaç söylemde bulunacağım müsaadenizle. Efendim,
öncelikle ikinci kez seçilen ve mazbatasını bugün alan İstanbul Büyükşehir
Belediye Başkanımız Sayın Ekrem İmamoğlu’nu tebrik ediyor ve çalışmalarında
başarılar diliyorum. Yine, bu büyük başarıda emeği olan ve büyük başarının
mimarı olan Genel Başkanımız Sayın Kemal Kılıçdaroğlu’na da şükranlarımı
sunuyorum, çok teşekkür ediyorum huzurlarınızda. 
Efendim,
31 Mart seçimleri İstanbul için bir yerel seçim niteliğindeydi. Fakat Yüksek
Seçim Kuruluna yapılan baskılar ve YSK’nin haksız ve hukuksuz olarak verdiği
yenilenme kararıyla 23 Haziran seçimleri artık bir yerel seçim olma niteliğinin
uzağında, tüm Türkiye’yi ilgilendiren hatta dünyanın da ilgisini çeken bir
seçim niteliğini kazanmıştır. Daha doğrusu, özetle, 23 Haziran seçimleri siyasi
bir seçim olma niteliğinden ziyade artık ahlaki bir seçim olarak karşımıza
gelmiştir. Yalan, iftira ve karalamaya karşılık doğruluk, dürüstlük ve
temizliğin bir seçimi olmuştur. Sonuçları itibarıyla da Türk siyasi tarihinde
uzun yıllar konuşacağımız, üzerinde uzun uzadıya analizler yapacağımız bir
seçimdir. 
Efendim,
çalındığı iddia edilen oyların kimler tarafından çalındığı hâlen bilinmiyor,
kim çaldı, bu hâlen açıklık kazanmamıştır fakat seçimin sonuçları itibarıyla,
milletimizin verdiği kararla kimin çaldığı ortaya çıkmıştır. 
Şöyle
örnek vermek istiyorum ben sizlere: 31 Marttaki seçimlerde oy farkı 13.729 iken
23 Hazirandaki oy farkı 806.415’tir. Birbirinden çıkardığımız zaman aradaki
fark 792.686 oydur yani 31 Mart seçimlerinde 792.686 oy çalınmıştır, halkımız
da kimin çaldığını 23 Haziranda göstermiştir. (CHP sıralarından alkışlar) 
Efendim,
yine, 23 Haziran seçimlerinin diğer bir sonucu, diğer bir analizi de şu olsa
gerek: 24 Haziran 2018 tarihinde yani bizlerin burada bulunmasını sağlayan
genel seçimlerle Cumhurbaşkanlığı yönetim sistemini ülkemize getirdik, daha
doğrusu getirdiniz. İşte, Cumhurbaşkanlığı yönetim sisteminin halk tarafından
bir yıllık değerlendirmesiydi 23 Haziran İstanbul seçimleri ve halkımız dedi ki:
“Cumhurbaşkanlığı yönetim sistemi bize uygun değil.” ve size bu konuda vize
vermedi. Daha doğrusu, halkımız “Tarafsız bir Cumhurbaşkanı istiyoruz.” diyor.
Milletimiz diyor ki: “Cumhurbaşkanı tarafsızlık üzerine yemin etmiştir ve bu
yemini gereği hareket etmesini bekliyoruz.” 
Ve
yine, seçim sonuçları bizlerin toplum olarak ne kadar çok
kutuplaştırıldığımızın, birlik ve beraberliğe ne kadar çok ihtiyacımız
olduğunun da bir göstergesi olmuştur. Özellikle ülkelerinin geleceğine dair
umutlarını tüketen gençlerimizin yeniden ülkelerinin geleceğine dair
umutlanmalarına ve umutlarının giderek artmasına sebep olmuştur bu seçimler.
Ülkemizin de gerçek gündeminin seçim değil, vatandaşımızın geçim derdi
olduğunun; ülkemizin ekonomik sorunlarının, terör, göçmen sorunlarının sadece
iktidar tarafından alt edilemediğinin bir göstergesidir bu sonuçlar ve halkımız
bu seçimler sonucunda “Sizler, evet, ekonomik sıkıntıları, terör ve göçmenlikle
ilgili, ülkemizin tamamını ilgilendiren sorunları hep birlikte çözün.” demiştir
ve hep birlikte daha güçlü bir şekilde ülkeyi yönetebileceğimizi işaret
etmiştir. 
Efendim,
kanun teklifiyle ilgili olarak da genel anlamda millî eğitimle ilgili bir kanun
teklifi üzerinde konuşuyoruz. Ben, tabii, on yedi yıllık bir iktidarın hâlen
millî eğitimde sıkıntılarının olmasını kabullenemiyorum açıkçası. Yani bizler
kendi eğitim dönemimizdeki sistemi özler hâle geldik. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Şahin. 
FİKRET
ŞAHİN (Devamla) – Yani devamlı eğitim sisteminin değişmesi, müfredatın
değişmesi, devamlı sınav isimlerinin değiştirilmesi maalesef eğitimdeki
sorunları halletmiyor. Ve en son atanan Bakanla Plan ve Bütçe Komisyonunda
yaptığımız görüşmede, ameliyat masasında bir eğitim sistemi olduğunu ve Sayın
Bakana, evet, bir neşter vurması gerektiğini söylemiştik ama bir yılı aşkın bir
süredir hâlen eğitim sistemindeki kanama maalesef devam ediyor. 
Efendim,
eğitim sistemi sonuç itibarıyla çocuklarımızın geleceğini ve ülkemizin
geleceğini ilgilendiren bir sistemdir; siyaset ötesi bir duruşla halledilmesi
gereken, arka planda herhangi bir ön yargı olmaması gereken bir alandır. Bu
konuda hepinizin katkı sunmasını bekliyorum. 
Hepinize
saygılarımı sunuyorum. 
Kanun
teklifinin de ülkemiz ve milletimiz için hayırlı olmasını diliyorum. Sağ olun.
(CHP sıralarından alkışlar)
BAŞKAN
– Teşekkürler Sayın Şahin. 
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
18’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
19’uncu
madde üzerinde üç adet önerge vardır, aykırılık sırasına göre okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 19’uncu maddesinin teklif metninden
çıkarılmasını arz ve teklif ederiz. 
 Sevda
Erdan Kılıç Alpay Antmen Ahmet Kaya
 İzmir Mersin Trabzon
 Neslihan
Hancıoğlu İlhami Özcan Aygun Yıldırım Kaya
 Samsun Tekirdağ Ankara
 Utku
Çakırözer
 Eskişehir 

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Sayın Başkanım. 
BAŞKAN
– Önerge üzerinde Eskişehir Milletvekili Utku Çakırözer konuşacaktır. 
Buyurun
Sayın Çakırözer. (CHP sıralarından alkışlar)
Süreniz
beş dakikadır.
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıya selamlıyorum. 
23
Haziran seçimlerinde YSK’nın hukuksuz darbesiyle yaşanan büyük hak gasbına
“Dur.” diyen, tüm iftira, hakaret ve tehditlere rağmen sandıkta gösterdikleri
iradeyle ülkemizin demokrasiye bağlılığını ortaya koyan tüm İstanbulluları
kutluyorum. Aralarında çok sayıda Eskişehirli hemşehrimizin de olduğu,
Türkiye'nin dört bir yanından İstanbul’a giderek demokrasimizin namusu için
nöbet tutan tüm yurttaşlarımıza da teşekkür ediyorum. Bugün ikinci kez
mazbatasını alarak görevine başlayan Sayın Ekrem İmamoğlu’nu tebrik ediyor,
Büyükşehir Belediye Başkanlığının İstanbul’a hayırlı olmasını diliyorum. Bu
tarihî başarının mimarlarından olan ve 16 milyon İstanbullunun iradesine sahip
çıktığı için cezalandırılmak istenen İstanbul İl Başkanımız Sayın Canan
Kaftancıoğlu’yla da tam dayanışma içinde olduğumuzu vurgulamak isterim. 
Değerli
arkadaşlarım, 31 Mart ve 23 Haziran seçimleri gösteriyor ki vatandaş
sorunlarının çözülmesini istiyor. Bunlardan en büyüğü demokrasi eksiğimiz,
hukuk devleti eksiğimiz. Gazeteciler cezaevinde, siyasetçiler, akademisyenler,
öğrenciler, hukukçular, doktorlar cezaevinde. Çözüm hukuk devletinde, bağımsız
yargıda. Bunun için aylardır yargı reformundan bahsediliyor. Cumhurbaşkanı,
Adalet Bakanı sistemdeki bazı eksiklerin giderileceği yönünde umut ve beklenti
yaratan açıklamalar yapıyor. Bugün Adalet Komisyonumuz toplandı; umut ettik,
bekledik ki yargı reformu gelsin, görüşülsün ama bir de baktık ki getirilen
kanunun konusu spor, evet spor değerli arkadaşlarım. Resmî gerekçe “Sporda
şiddeti önlemek.” ama işin aslı taraftarı fişlemek. Tribünde “Her şey çok güzel
olacak." diyen, “Mazbatayı verin." diyen on binleri sindirip
korkutmak. Maalesef, Meclisimizde hâlâ vatandaşlarımıza daha fazla baskı, daha
fazla ceza öngören yasalar çıkarmaya çalışıyoruz. Oysa cezaevlerinde yüzlerce
aydınımızın, on binlerce yurttaşımızın gözü bu Mecliste. Kimlerden
bahsediyorum? Cumhuriyet gazetesinin eski yazarı, meslektaşım Hakan Kara’dan
bahsediyorum; haksız, hukuksuz yatırıldığı Kandıra Cezaevinde baypaslı
bedeniyle direnmekte. Yanında ülkemizin en yetenekli karikatüristi Musa Kart ve
70 yaşındaki yazar Güray Öz’le aynı koğuştalar. Reform paketinde sözü verilen
istinaf düzenlemesiyle özgürlüklerine kavuşacakları günü bekliyorlar.
Kandıra’da bir başka koğuşta eski milletvekili arkadaşımız Sırrı Süreyya Önder
yatıyor; tamamen görüşleri, siyasi faaliyetleri nedeniyle cezaevinde. Bu reform
ona da özgürlük getirmeli. 
Bakın,
cezaevlerinde 458’i ağır olmak üzere 1.334 hasta tutuklu ve hükümlü var.
Bunlardan birisi Mehmet Emin Özkan, 80 yaşında, yirmi üç yılda 6 cezaevi
değiştirmiş. Önce ağırlaştırılmış müebbet hapis cezası verilmiş, sonra
“Pardon.” denmiş, şimdi yeniden yargılanıyor. Mehmet Emin Özkan birçok sağlık
sorunuyla baş başa, yirmi üç yıldır adaleti bekliyor.
Bir
başka örnek, parti meclis üyemiz, eski milletvekilimiz Eren Erdem. Yargılandığı
davadaki hukuksuzlukları bu kürsüde defalarca anlattık. Şimdi de ağır sağlık
sorunlarıyla mücadele vermekte. Cezaevine girerken duyan bir kulağı şimdi
işitmez olmuş. Acil tıbbi müdahale gerektiren bir başka sağlık sorunu var ama
hastaneye elinde kelepçeyle götürüleceği, vatandaşların arasında kelepçeyle
tutulacağı ve ameliyatın ardından hastanenin bodrum katındaki mahkûm koğuşunda
yatağa yine kelepçeleneceği için bu acil müdahaleyi reddediyor. 
Nazlı
Ilıcak 75 yaşında, “tweet”leri, televizyondaki sözleri nedeniyle
ağırlaştırılmış müebbet hapis cezasına çarptırıldı. Yargıtay Cumhuriyet
Başsavcılığı kararın bozulmasını istedi, altı aydır ilgili daireden karar
çıkmıyor. 
70
bine yakın üniversite öğrencisi cezaevlerinde “tweet” attıkları, bildiri
dağıttıkları, gösterilere katıldıkları için. Sadece özgürlüklerinden değil,
eğitim haklarından da mahrumlar.
Değerli
arkadaşlarım, şu anda 700’den fazla çocuk annesiyle birlikte cezaevinde. Filiz
Karaoğlan prematüre doğan ikizleriyle -henüz 1 yaşında değiller- şu anda Patnos
L Tipi Cezaevinde kalıyor. Bu reform o çocukları da annelerini de cezaevinden
çıkarmalı. Üniversite kürsüsünde öğrencileriyle olması gereken Profesör Doktor
Füsun Üstel, sadece düşünceleri nedeniyle Eskişehir Kapalı Cezaevinde.
Cezaevleri öylesine dolu ki insanlar yer olmadığı için nöbetleşe uyuyor; bir
tuvaleti, banyoyu 25-30 kişi kullanıyor.
İçeridekiler
böyle de dışarıdakiler farklı mı? Binlerce yurttaşımız yine sadece düşünceleri,
eleştirileri nedeniyle her an hapis cezası tehdidiyle karşı karşıya. Sadece son
bir yılda Cumhurbaşkanına hakaret suçlamasıyla 36 binden fazla bireye
soruşturma açıldı. Bu yurttaşlarımız için de bu paketi çıkarmalıyız. Bu
soruşturmalar, bu davalar artık son bulmalı.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çakırözer.
UTKU
ÇAKIRÖZER (Devamla) - Halkın gerçeklerden haberdar olması için uğraş veren
Sözcü gazetesi bugün 13’üncü yaşını kutluyor ama davalar eşliğinde. Yazarları
Emin Çölaşan, Necati Doğru; yöneticileri on yıl ağırlaştırılmış hapis cezasıyla
yargılanıyorlar hem de FETÖ’cü olmak iddiasıyla. Çıkaracağımız kanunlar bu akıl
dışı, mantıksız davaların da önünü kesmeli değerli arkadaşlarım.
Değerli
arkadaşlarım, bir kez daha ifade etmek isterim: Bu reformu çıkarmak için
beklediğimiz her an, her saniye, her dakika, her gün aslında insanlarımızın
hayatlarından, özgürlüklerinden çalınmaktadır.
Artık
bugün, az sonra bu haftaki çalışmalarımızı bitireceğiz ama önümüzdeki hafta,
bir an önce vatandaşlarımızı cezalandıran, vatandaşlarımıza baskı uygulayan
kanunlar yerine, vatandaşlarımıza özgürlük getiren, demokrasimizi, hukuk
devletimizi geliştiren kanunlar çıkarmamız dileğimle, bu düşüncelerle hepinizi
saygılarımla selamlıyorum. (CHP sıralarından alkışlar)
BAŞKAN
– Teşekkürler Sayın Çakırözer.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 19’uncu maddesinin
aşağıdaki şekilde değiştirilmesini arz ve teklif ederiz.
“MADDE
19- Bu Kanun yayımı tarihinden on gün sonra yürürlüğe girer.”
 Yavuz
Ağıralioğlu İsmail Koncuk Mehmet Metanet Çulhaoğlu
 İstanbul Adana Adana
 İsmail
Ok Hüseyin Örs
 Balıkesir Trabzon
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Başkanım. 
BAŞKAN
– Önerge üzerinde Trabzon Milletvekili Hüseyin Örs konuşacaktır. 
Buyurun
Sayın Örs. (İYİ PARTİ sıralarından alkışlar)
Süreniz
beş dakikadır. 
HÜSEYİN
ÖRS (Trabzon) – Sayın Başkan, çok değerli milletvekili arkadaşlarım; ilgili
kanun teklifinin 19’uncu maddesi üzerine söz aldım ama konuşmama başlamadan
önce, hem doğduğum, büyüdüğüm, şu anda da milletvekilliğini yaptığım Trabzon
ili hem de bordo mavi renklerine gönül verdiğim Trabzonspor’umuz için ve de
Türk futbolu için güzel bir haberi sizlerle paylaşmak istiyorum. 
28
Mayısta bu kürsüde yapmış olduğum konuşmada Türkiye Futbol Federasyonunun lig
sezonuna isimler verdiğini, bu kararının doğru olduğunu söylemiştim ve
2019-2020 sezonuna da bizim Trabzonspor’umuzun, efsane takımımızın kaptanı
rahmetli Cemil Usta’nın, Trabzonluların, Trabzonspor’a gönül verenlerin
deyimiyle Dozer Cemil Ağabeyimizin adının verilmesini talep etmiştim. Biraz
evvel almış olduğum habere göre, Türkiye Futbol Federasyonu bugün yaptığı
toplantıda 2019-2020 futbol sezonunun “Cemil Usta Sezonu” olarak oynanmasına
karar vermiştir. Bu kararın Türk futboluna hayırlı olmasını diliyorum. 
Kendisi
-rahmetli- sadece bir futbolcu, bir takım kaptanı değildi, çok iyi bir
ağabeydi, çok iyi bir insandı, çok şefkatliydi, çok dürüsttü, çok temizdi.
İnşallah, onun adı verilerek oynanacak olan bu sezon da onun adına yakışır
şekilde temiz, saf, şaibesiz ve şikesiz bir sezon olur diyorum, rahmetliyi
tekrar burada sizlerin huzurunda, yüce Meclisin huzurunda bir kez daha rahmetle
anıyorum, mekânı cennet olsun diyorum. (İYİ PARTİ, AK PARTİ ve CHP sıralarından
alkışlar) 
Değerli
milletvekilleri, Trabzon’dan başladık, Trabzonspor’dan başladık. Bugün bordo
mavi kravatlar çoktu burada. Ben, isterseniz, bu yürürlük maddesinde Trabzon’un
bir iki sorununu da dile getireyim, güzel haberlerini veriyoruz, bir iki
sorununu da dile getireyim diyorum. Trabzon’un turizmi ve Trabzon’daki çarpık
kentleşmenin tarihî dokuya verdiği tahribata ilişkin düşüncelerimi ifade etmek
istiyorum. 
Değerli
milletvekilleri, Trabzon, tarihsel süreç içerisinde birçok medeniyete ev
sahipliği yapmıştır. Trabzon, tarihi, sporu ve kültürel birikimini doğal
zenginlikleriyle harmanlayan bir şehirdir. Birçok medeniyete ev sahipliği yapan
kadim şehir Trabzon’un son dönemlerde tarihî dokuya uyumsuz imar uygulamaları
nedeniyle beton binaların işgali altında kaldığını üzülerek ifade etmek
zorundayım. Çarpık yapılaşma ve tarihî dokuya uyumsuz imar uygulamaları yüzünden
özellikle Ortahisar Mahallemiz tarihî kimliğini kaybetmek üzeredir. Aslında
Ortahisar tarihî dokusuyla Osmanlı kenti hüviyetindedir. Kanuni’nin doğduğu,
Yavuz’un Trabzon’u yönettiği bölge Ortahisar bölgesidir. Bugün baktığımızda, bu
bölge beton binaların işgali altındadır. Ortahisar’ı Osmanlı’nın dokusuna ve
ruhuna uygun imar ve mimariyle restore edelim ve Kaleiçi’ni tekrar tarihine
uygun hüviyete kavuşturalım diyorum.
İyi
niyetli çalıştıklarından zerre kadar şüphe duymadığım yerel yönetici
arkadaşlarıma bir çağrıda bulunmak istiyorum: Daha önceden alınmış olan bazı
kararları bir kez daha gözden geçiriniz diyorum. Mesela, eşsiz doğa
güzelliğiyle ülke ve bölge turizmine kazandırılmayı bekleyen mağaraların
bulunduğu Araklı ilçesi Taşönü Mahallesi’ne çöp tesisi kurulması fikrini tekrar
gözden geçiriniz. Mesela, heyelan set göllerin en önemli örneklerinden olan
Akçaabat Yıldızlı’daki Sera Gölü Vadisi’nin turizm vadisi olarak
değerlendirilmesi gerekirken bu vadinin tamamlayıcısı olan, denizle buluştuğu
sahil kısmında bulunan Yıldızlı mevkisindeki doğal koyda çöp ve kanalizasyon
arıtma tesisinin kurulması kararından vazgeçin diyorum.
Yine
Trabzon’un Akçaabat
ilçesi ile şehir merkezi arasında yapılması düşünülen Söğütlü ve Yıldızlı
sahilinden geçmesi planlanan dolgu yol projesini derhâl gündemden kaldırınız.
Denizi doldurarak şehirleri denizden uzaklaştırmak doğru bir yaklaşım değildir.
Burada çözüm, Güney Çevre Yolu’nda aranmalıdır; böylece, Akçaabat ile denizin
irtibatını kesmemiş, doğal koylarımızı muhafaza etmiş oluruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Örs.
Buyurun.

HÜSEYİN
ÖRS (Devamla) – Mesela, daha önce yine bu kürsüden dile getirmiş olduğum
Uzungöl’ün -dikkat edin- uzun havuz olmasına karşı gerekli önlemleri alınız,
gerekli yaptırımları acilen uygulamaya sokunuz.
Değerli
milletvekilleri, son olarak da Trabzonlu vatandaşlarımızın bir şikâyetini bu
kürsüden dile getirmek istiyorum. Trabzonlu hemşehrilerim, Trabzon’a gidiş ve
Trabzon’dan dönüş uçak biletlerinin pahalı olmasından şikâyetçidir. Trabzonla
yaklaşık aynı mesafedeki diğer şehirlere kıyasla Trabzon uçuşları neden
pahalıdır? Özellikle yaz mevsimiyle birlikte seyahatlerin daha da artacağı
düşünülürse piyasanın insafına terk edilen uçak bileti fiyatlarının Trabzon ve
diğer şehirlere yapılan uçak seferleri sayısıyla da ilişkili olduğu dikkate
alınarak devlete ait hava yolu firmalarının sefer sayılarının artırılmasına
yönelik bir çalışma yapılmalıdır diyorum. 
Hepinizi
en derin saygılarımla tekrar selamlıyorum. (İYİ PARTİ ve CHP sıralarından
alkışlar) 
BAŞKAN
– Teşekkürler Sayın Örs.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 19’uncu maddesinin aşağıdaki şekilde
değiştirilmesini arz ve teklif ederiz. 
 Özlem
Zengin Ramazan Can Bekir Kuvvet Erim
 Tokat Kırıkkale Aydın
 Yavuz
Subaşı Selman Özboyacı
 Balıkesir Konya

“MADDE
19- Bu Kanunun; 
a)
5661 sayılı Kanunun 1 inci maddesinin dördüncü fıkrasında yer alan “Millî
Eğitim Bakanlığının Teşkilat ve Görevleri” ibaresinin değiştirilmesine ilişkin
hükmü hariç 1 inci maddesi ile 15 inci maddesi yayımı tarihinden bir yıl sonra,

b)
Diğer hükümleri yayımı tarihinde, 
yürürlüğe
girer.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) – Takdire
bırakıyoruz Sayın Başkan.
BAŞKAN
– Önergenin gerekçesini okutuyorum: 
Gerekçe:
Önergeyle,
yükseköğrenim düzeyinde hizmet veren özel öğrenci yurtlarına dair iş ve
işlemlerin Gençlik ve Spor Bakanlığı tarafından yürütülmesine ilişkin 1‘inci ve
15‘inci maddelerin, kanunun yayımı tarihinden bir yıl sonra yürürlüğe girmesine
yönelik düzenleme yapılmaktadır. Bu süre içerisinde bu yurtlara ilişkin iş ve
işlemler Millî Eğitim Bakanlığınca yürütülmeye devam edilecektir.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmiştir. 
Kabul
edilen bu önerge doğrultusunda 19’uncu maddeyi oylarınıza sunuyorum: Kabul
edenler... Etmeyenler... Kabul edilmiştir.
20’nci
madde üzerinde iki adet önerge vardır, aykırılık sırasına göre okutup işleme
alıyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 20’nci maddesinin aşağıdaki şekilde
değiştirilmesini arz ve teklif ederiz.
“MADDE
20- Bu Kanunu Cumhurbaşkanı yürütür.”
 Sevda
Erdan Kılıç Alpay Antmen Ahmet Kaya
 İzmir Mersin Trabzon
 Neslihan
Hancıoğlu İlhami Özcan Aygun Yıldırım Kaya
 Samsun Tekirdağ Ankara
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Sayın Başkan.
ENGİN
ÖZKOÇ (Sakarya) – Gerekçe...
BAŞKAN
– Önergenin gerekçesini okutuyorum: 
Gerekçe:

Madde
metnindeki ifade bozukluğunun düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 20’nci maddesinin
aşağıdaki şekilde değiştirilmesini arz ve teklif ederiz.
“MADDE
20- Bu Kanun hükümleri Cumhurbaşkanı tarafından yürütülür.”
 Mehmet
Metanet Çulhaoğlu İsmail Koncuk Yavuz Ağıralioğlu
 Adana Adana İstanbul
 İsmail
Ok Yasin Öztürk
 Balıkesir Denizli
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Sayın Başkan.
BAŞKAN
– Önerge üzerinde Adana Milletvekili Mehmet Metanet Çulhaoğlu konuşacaktır.
Buyurun
Sayın Çulhaoğlu.
Süreniz
beş dakikadır.
MEHMET
METANET ÇULHAOĞLU (Adana) – Sayın Başkan, değerli milletvekilleri; Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
-17/06/2019 tarih ve 90 sıra sayılı- Kanun Teklifi üzerinde İYİ PARTİ Grubu
adına söz aldım. Bu vesileyle Meclisimizin siz değerli üyelerini saygıyla
selamlıyorum.
Öncelikle,
23 Haziran seçimlerinde bir hakkı teslim eden seçmenlerimize teşekkür ediyor,
İstanbul Büyükşehir Belediye Başkanı olarak mazbatasını alan Sayın Ekrem
İmamoğlu’nu kutluyor, başarılı çalışmalar diliyorum. 
Değerli
arkadaşlar, AK PARTİ’nin on yedi yıllık döneminde eğitimde tam 7 bakan, 17
sistem değişikliği yapıldı. AK PARTİ hükûmetleri ve bakanlarının döneminde
yapılan değişikliklere bir bakalım: 
2003
yılında üniversite katsayısı farkı artırıldı. 2004 yılında müfredat
değiştirildi. 2005 yılında üç yıllık lise dört yıla çıktı. Yine, 2005 yılında
LGS yani Liselere Giriş Sınavı gitti, Ortaöğretim Kurumları Seçme ve
Yerleştirme Sınavı (OKS) geldi. 2007 yılında OKS yerine 3 aşamalı SBS (Seviye
Belirleme Sınavı) geldi. 2019 yılında ÖSS yerine Yükseköğretime Geçiş Sınavı ve
Lisans Yerleştirme Sınavı (LYS) geldi. Yine, 2009 yılında üniversiteye girişte
katsayı kaldırıldı. 2010 yılında 3 aşamalı sınav kalktı, yerine yine tek sınav
geldi. Yine, 2010 yılında düz liseler Anadolu lisesi oldu. 2012 yılında 4+4+4
eğitim sistemi geldi. Yine, 2012 yılında tek seviye belirleme sınavları yerine
birçok sınav geldi. Hemen peşinden 2012 yılında dershaneler kaldırıldı. 2014
yılında TEOG (Temel Eğitimden Ortaöğretime Geçiş Sistemi) ilk defa uygulandı.
Hemen peşinden -bakanın televizyondan öğrendiği- TEOG kaldırıldı, Veli Tercihli
Serbest Kayıt Sistemi geldi. 
Ülkemizin
geleceği olan bireylerin çocuk yaşlarda başlayıp genç ve olgunluk çağına
geldiklerinde iş, aş korkusu olmasının ana sebepleri, daha ilköğretimde sınav
korkusuyla başlayan, devamında odaklandıkları bir sistem yerine hiç
bilmedikleri bir sistemle karşılaşmaları ve yarış atı gibi sınavdan sınava
gönderilmeleridir. Barınmadan yeme sorunlarına kadar olan bütün dilimlerin
artık gecikmeden bir çözüme kavuşturulması gerekmektedir.
Değerli
arkadaşlar, bilindiği üzere kamuda şu anda 300 bine yakın sözleşmeli, 4/B’li
memur bulunmaktadır. Bunların kadroya alınmaları beklenmekte ve büyük bir
haksızlığın ortadan kaldırılması gerekmektedir. Bu personelin kadroya
alınmaları da öyle sanıldığı gibi ek yük getirmemekte, hatta hiç yük getirmemektedir.
Sözleşmeli personele kadrolarının verilmesi durumunda büyük bir eşitsizlik de
ortadan kalkacaktır, tayin hakları olacaktır. Sözleşmeli personel, eşlerinin
ayrı ayrı yerlerde görev yapmaları nedeniyle ayrı yaşamakta ve aile birliği
sağlanamamaktadır. Bu sözleşmeli personelin çocukları da anne ve baba
sevgisinden uzak kalmakta olup sorunun mutlaka giderilmesi gerekmektedir.
Değerli
milletvekilleri, daha önce 2012 yılında pek de uygun görülmeyen bir maddeyle
okula başlama yaşı 60 aya indirilmişti. 4+4+4 sistemi, eğitim modeli
uygulamalarına öncülük eden bu model, o zaman okula başlayan bugün ortaöğretim
seviyelerindeki çocuklarda büyük travma oluşturmuştu. Bunun sonucunda ise okula
başlama oranlarında büyük düşüş yaşanmış ve sonrasında niteliksiz ve eğitimsiz
kişilerin işlettikleri okullara gitmek zorunda bırakılmışlardı. Bu tahribat
hâlen sıcaklığını muhafaza etmektedir. Çocukların okul eğitimine katılabilmesi,
gerekli duygu ve becerilerinin gelişimi için 72 ayı bitirmesi gerekirken bugün
69 ay olarak bu işi düzenlemiş oluyoruz. Böylece yedi yıldır süregelen bu
yanlış uygulamadan da geri dönmüş oluyoruz. Bunu olumlu gördüğümüzü
belirtiyorum. Bu işlerle fazla oynanmaması gerektiğini düşünüyorum. Daha fazla
oynandığı zaman travmalara yol açmış olursunuz. Hatadan dönmek bir erdemdir ama
çocuklar üzerinde hata yapılmaması da gerekmektedir. 
Değerli
milletvekilleri, Diyanet İşleri Başkanlığında görev yapan sözleşmeli personelin
ve sözleşmeli öğretmenlerin kadro alabilmeleri için mecburi hizmet sürelerinin
altı yıldan dört yıla indirilmesini öngörüyoruz. Bu sözleşmeli personelin her
yıl sözleşmeleri yenilenmekte olduğu için iş güvenceleri de yok diyebiliriz.
İYİ
PARTİ Komisyon üyelerinin teklifleriyle Sağlık Bakanlığında görev yapan
sözleşmeli personelin de çalışma süreleri 3+1 olarak teklif edilmiş ve bütün
siyasi parti gruplarınca uygun görülmüş ve teklife dâhil edilmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Çulhaoğlu.
MEHMET
METANET ÇULHAOĞLU (Devamla) – Bunları olumlu mütalaa ediyoruz ancak kurumlarda
4/B’li ve 5393 sayılı Kanun’a tabi çalışan ebe ve hemşireler de kesinlikle buna
dâhil edilmelidir düşüncesindeyiz.
Bugüne
kadarki bütün konuşma ve tekliflerimizde öğretmenlerimiz, polislerimiz, sağlık
çalışanlarımız ve din görevlilerimiz için 3600 ek göstergenin verilmesini
istedik, bekliyoruz; iktidardan hâlâ tık yok. Öğretmen alımında uygulanan sözlü
sınavlardan vazgeçilmesini istiyoruz, iktidardan yine tık yok. 
Komisyonlarda
görüşmeler yapılırken İYİ PARTİ üyelerimiz, bunlarla ilgili yeni bir kanun
çıkarılmasıyla ilgili görüşlerini beyan etmişlerdir. Yine İYİ PARTİ olarak,
Komisyondaki değişiklik tekliflerimizin uygun görülmesini arzu ediyoruz. Biz
İYİ PARTİ olarak vatandaşlarımızın yararına olacak her düzenlemede katkı
sunmaya hazırız. 
Bu
duygu ve düşüncelerle, sabrınızı zorlamadan, hepinize saygılar sunuyorum. (İYİ
PARTİ ve CHP sıralarından alkışlar) 
BAŞKAN
– Teşekkürler Sayın Çulhaoğlu. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
20'nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Değerli
milletvekilleri, ikinci bölümde yer alan maddelerin oylamaları tamamlanmıştır. 
Şimdi
İç Tüzük’ün 86’ncı maddesine göre, oyunun rengini belli etmek üzere lehte ve
aleyhte birer milletvekiline beşer dakika süreyle söz vereceğim. 
İlk
söz, lehte olmak üzere Amasya Milletvekili Hasan Çilez’e ait. 
Buyurun
Sayın Çilez. (AK PARTİ sıralarından alkışlar)
Süreniz
beş dakikadır. 
HASAN
ÇİLEZ (Amasya) – Sayın Başkan, kıymetli milletvekilleri; 90 sıra sayılı Bazı
Kanunlarda ve 652 sayılı Kanun Hükmünde Kararnamede Değişiklik Yapılmasına Dair
Kanun Teklifi üzerine oyumun rengini belli etmek üzere söz almış bulunmaktayım.
Bu vesileyle aziz milletimizi, Millî Eğitim camiamızı, öğretmenlerimizi ve
gözümüzün bebeği yavrularımızı saygı ve hürmetle selamlıyorum. 
Afrin’de
şehit olan Uzman Onbaşı Mikail Candan kardeşimizin şehadetini Rabb’im kabul
etsin, milletimizin başı sağ olsun. Görevi başında şehit edilen
öğretmenlerimizi, sağlık görevlilerimizi ve tüm şehitlerimizi rahmetle,
hürmetle anıyorum. 
Mevcut
teklifin görüşmeleri sona erdi. Teklifin yasalaşmasıyla birlikte, millî eğitim
hizmetlerinin çağın gereklerine uygun, daha yüksek standartta, daha etkin ve
kaliteli olabilmesi için çeşitli düzenlemeler yapılmış olacaktır. Yine bu
çerçevede, yetki ve sorumluluklar tanımlanarak uygulama birliği tesis edilmiş
ve kamu kaynaklarının kullanımında etkinlik sağlanmış olacaktır. Bu teklifle
birlikte, 66 ay olan okula başlama yaşı 69 aya çıkarılmıştır. Milletlerarası
okulların açılması ve ruhsatlandırılması ile eğitim öğretim takvimleriyle
ilgili düzenlemeler yapılmıştır. Millî Eğitim ve Sağlık Bakanlığı ile Diyanet
İşleri Başkanlığında görev yapan personel için kadroya geçme sürecindeki
zorunlu hizmet süresinin altı yıldan dört yıla düşürülmesi sağlanmıştır. Millî
Eğitim Bakanlığı yetki ve uhdesinde olan yükseköğrenim yurtlarındaki
hizmetlerin, bu alandaki tecrübeleri sebebiyle Gençlik ve Spor Bakanlığına
devredilmesi sağlanmıştır. Çıraklık eğitimiyle ilgili düzenlemeler yapılarak
eğitim-istihdam arasındaki bağlantı güçlendirilmiştir. Bu bağlamda, mesleki
eğitim merkezlerinin organize sanayi bölgesi yönetimlerince ve özel sektör
tarafından açılabilmesi sağlanmıştır. Böylece, nitelikli iş gücü ihtiyacının
üretim sektörüne düzenli arz edilmesinin önü açılmıştır. Meslek liselerinin
üretim sektörüyle uyumlu hâle gelebilmesi kalifiye personel ihtiyacını
giderecek ve işçi verimliliğini yükseltecektir. Bu ilişkinin güçlenmesi için
gerekli istihdam ve teşvik politikalarına da ihtiyaç olduğu aşikârdır. Yüksek
teknoloji ihraç edebilmemiz için yani yükte hafif, pahada ağır ürün ihracı için
eğitim seviyemiz yükseltilerek iş dünyamızla birlikte çalışabilir hâle
getirilmesi gerekmektedir. 
AK
PARTİ, iktidara geldiği 2002 yılından sonra, her yıl en büyük bütçeyi millî
eğitim alanına ayırmıştır. Bu sayede millî eğitim altyapımız çok güçlenmiş,
okullarımızın işlevselliği ve kalitesi yükselmiştir. Bugün, eğitimde yapılan
okulları ve altyapıyı tamamlamayı küçümsemek güneşi balçıkla sıvamaktır. Bu
yatırımları küçümseyenlere geçmişin 45-50 kişilik sınıflarını hatırlatmak
gerekir. 27 öğrenciye 1 öğretmen düşerken 17 öğrenciye 1 öğretmen olacak
şekilde öğretmen sayımız artırılmıştır. Ders kitapları ücretsiz dağıtılmış,
bütün yavrularımızın okula gitmesi sağlanmıştır. Okul öncesi eğitimden
üniversiteye kadar her kademe, vatandaşımız açısından daha ulaşılabilir
olmuştur ve millî eğitimdeki tüm öğrenci sayımız 18 milyon, yükseköğrenimdeki
öğrenci sayımız 7,5 milyon olmak üzere, toplamda 25,5 milyon öğrenci sınırına
gelinmiştir. Dünyadaki 143 ülkenin nüfusundan daha büyük öğrenci nüfusumuz
vardır. 
Önceki
dönemlerde çoğunlukla eğitimli ve zengin insanların çocukları üniversite
tahsili yapabilirken bugün üniversiteler her ilde açılarak yaygınlaşmış ve
ulaşılabilir olmuştur. Maalesef, yaygınlaşan yükseköğretim imkânı da bazı
çevrelerce sulandırılmaya çalışılmaktadır. Eğitim, ideolojik çatışma alanı
değildir, millî ve bekamızı ilgilendiren en önemli meselelerin başındadır.
Aslolan, okullarımızın ilim ve irfan yuvaları olarak hizmet vermeleridir.
Yavrularımızın hayata atılmadan önce bilgi ve beceriyle, ilim ve irfanla,
geçmişini bilerek geleceğe köprü atabilecek kabiliyetlerle donatılması
gerekmektedir. Kendisine, ana-babasına, ailesine, vatanına, milletine ve
insanlığa hayrı olacak, “ben değil biz” diyebilen bireyler yetiştirmek ana
amacımız olmalıdır. Terbiyenin talim kadar önemli olduğu bir sistem kurmamız
geleceğimiz açısından son derece önemlidir. Uluslararası arenada rekabet
edebilecek bilgiye, beceriye, lisana ve öz güvene sahip bir nesil yetiştirmemiz
gerekmektedir.
Yine,
iktidarlarımız döneminde öğretmenlerimizin yaşam standartları ve ekonomik
durumları oldukça yükselmiştir. Millî Eğitim Bakanlığımızın 93 bin öğretmen
açığı tespitini, Sayıştay raporlarına atfen “153 bin öğretmen açığı vardır.”
şeklindeki değerlendirmeyi de doğru bulmuyorum. Eğitim politikalarını,
hedeflerini ve amaçlarını belirleyen kurum Millî Eğitim Bakanlığıdır, öğretmen
ihtiyacı da bu politikalar sonucu ortaya çıkmaktadır. Bu alan, siyasi rant
alanı olmamalıdır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Çilez, bir dakika daha süre veriyorum. 
HASAN
ÇİLEZ (Devamla) – Teşekkür ediyorum Sayın Başkanım. 
Sayın
Başkan, değerli milletvekilleri; kanun teklifimizin ülkemize ve Millî Eğitim
camiamıza hayırlı olması dileklerimle lehte oy kullanacağımı belirtiyor, Gazi
Meclisimizi ve aziz milletimizi saygı ve hürmetle selamlıyorum. (AK PARTİ
sıralarından alkışlar)
BAŞKAN
– Teşekkürler Sayın Çilez.
Şimdi
aleyhte olmak üzere Ankara Milletvekili Yıldırım Kaya’ya söz veriyorum. 
Buyurun
Sayın Kaya.(CHP sıralarından alkışlar)
Süreniz
beş dakikadır.
YILDIRIM
KAYA (Ankara) – Sayın Başkan, değerli milletvekilleri; biraz önce aldığım acı
bir haberi sizinle paylaşmak istiyorum. Millî güreşçimiz, Cumhuriyet Halk
Partisi Spor Kurulu üyesi Halil Öz’ü elim bir trafik kazasında kaybettik. Millî
güreşçimize Allah’tan rahmet, yakınlarına ve spor camiasına sabırlar diliyorum.
Sevgili
arkadaşlar, değerli milletvekilleri; üç gündür yürütülen bir tartışma var.
Mecliste grup başkan vekillerimizin yani İYİ PARTİ’nin, Milliyetçi Hareket
Partisinin, Halkların Demokratik Partisinin, Cumhuriyet Halk Partisinin ve AK
PARTİ’nin grup başkan vekillerinin toplumun ve eğitim camiasının önemli gördüğü
konuları konuşarak çözme yolunu tercih etmeleri ve bazı noktalarda
ortaklaşmaları, Türkiye açısından ve Meclisimiz açısından sevindiricidir. Biz
Komisyonda benzer tartışmaları yaptık; toplum için, eğitim camiası için doğru
olanı ve bilimsel olanı tartışarak ortak bir yol bulmaya çalıştık. 
Burada
sizlerle şunu paylaşmak isterim: Ortak yol bulmaya çalıştığımız andan itibaren
eğitim için güzel şeyler yapılabiliyor. Ortaklaştığımızda çok şeyi başarabiliriz.
Başardığımız her şey, siyasi partilerin milletvekillerine ve siyasi partilerin
hanesine belki yazılmayabilir ama Türkiye’deki öğrencilere, öğrenci velilerine
ve halkımıza yazılır. Bu da bizim için sevindiricidir. Bu konuda emeği geçen
hem Komisyon üyelerine hem milletvekillerimize ve grup başkan vekillerine
özellikle teşekkür etmek istiyorum. 
Biraz
önce Grup Başkan Vekilimiz Sayın Engin Özkoç’la paylaştığım bir düşünceyi AK
PARTİ grup başkan vekiliyle paylaştıktan sonra Komisyon üyeleri ve Millî Eğitim
Bakanlığı yetkilileriyle görüştüklerinde, yasaya rağmen bir türlü ataması
yapılmayan -yaklaşık rakam 1.200 civarında- engelli öğretmenin sorununu çözme
konusunda ortaklaştıkları bilgisini aldığımda çok mutlu oldum. Kim için?
Engelli öğretmenler için. Bunun için başta Grup Başkan Vekilimiz Engin Özkoç ve
diğer grup başkan vekillerine ve Komisyon üyelerine huzurlarınızda teşekkür
etmek istiyorum. 
Komisyonda
yaptığımız bir teklif vardı; bu teklife İYİ PARTİ, Halkların Demokratik Partisi
ve Cumhuriyet Halk Partisi Komisyon üyeleri de katılmıştı: 3600 ek gösterge.
Biz teklif ettik. Daha sonra şöyle dedik: Gelin, biz bu teklifi çekelim,
Milliyetçi Hareket Partisi ile Adalet ve Kalkınma Partisi bir teklif getirsin,
biz de buna “evet” diyelim, gelin şu kamu çalışanlarının yüzünü güldürelim. Ne
yazık ki orada başaramadık, burada da başaramadık. Ama kamu çalışanlarına
sözümüz olsun, 3600 ek gösterge gerçekleşinceye kadar biz mücadeleyi devam
ettireceğiz. Biz iknayız. Adalet ve Kalkınma Partisi milletvekillerini de
Milliyetçi Hareket Partisi milletvekillerini de karar çıkartma konusunda ikna
etmek için her türlü çabayı yapacağımıza söz veriyorum.
Ücretli
öğretmenler, sizin altı yıllık sürenizi dört yıla düşürmek, evet, önemlidir ama
bu yetmez; kadroya geçirilmeniz konusunda da sonuna kadar, 83 bin ücretli
öğretmenin sorununu çözene kadar bu mücadeleyi sürdüreceğiz. Mutlaka Parlamento
buna ikna olacak çünkü öğretmenlerin lehine olan bir şeye ikna olmamak mümkün
değil. 
Ücretli
öğretmenler var, 5 bin kişi. Sizleri de arıyorlardır. 37 yaşında, 40 yaşında,
on iki yıl, on üç yıl ücretli öğretmenlik yapmış, açlık sınırının altında
çalışan ücretli öğretmenler var. Sayıları toplamda 5 bin kişi. Bunların
sorunlarını çözemedik, onlardan özür diliyorum ama bu sorunun çözülmesi için de
mutlaka bu işin takipçisi olacağız. 
Mülakatın
kaldırılması konusunda Millî Eğitim Bakanlığını fikren ikna ettik, fiilen ikna
edemedik. Komisyonda ve Parlamentoda bunu yasal hâle getirmek mümkün değil, onu
biliyorum ama Millî Eğitim Bakanlığı yetkilileriyle görüştüğümüzde, mülakatta
sınavda aldıkları puanın aynısını vererek eleme işinden vazgeçeceklerinin
sözünü verdiler. Ben, sözün çok anlamlı olduğunu biliyorum, söz verenlerin de
sözünün arkasında duracağına inanmak istiyorum. KPSS’de 95 puan almış öğretmen
adayımıza mülakatta 30 puan, 40 puan verilerek elenmeyeceği sözü verildi.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Kaya.
YILDIRIM
KAYA (Devamla) – Burada aslında fiilen mülakat işlevsiz hâle gelmiştir. Bunun
için de Millî Eğitim Bakanlığı yetkililerine bu konudaki uygulamaları
yaptıklarında bir çiçek alıp gideceğim, teşekkür edeceğim. Bu arkadaşlarımızın
mülakattaki sorunu mutlaka çözülsün.
RECEP
ÖZEL (Isparta) – Yapıyorlar.
YILDIRIM
KAYA (Devamla) – Biraz önce lehte konuşan arkadaşımız, Sayıştay raporunda yer
alan 153.640 öğretmen ihtiyacı için ısrarla diyor ki: “O doğru değil.”
Arkadaşlar, bu, doğru; bize hizmet veren Sayıştay raporunu doğru olarak kabul
edeceğiz.
Ortaokul
ve liseye devam edemeyen 1 milyon 300 bin öğrencimiz var, açık öğretime devam
ediyor; üniversitede açık öğretime devam eden de 3 milyon 700 bin öğrencimiz
var; toplamı 5 milyondur. Bunları da bu ızdıraptan kurtaralım.
İstanbul’a
beraber gidelim, Eseryurt’a gidelim, 60 kişilik sınıfları, okulları ben
göstereceğim; yok öyle. Ha, şu var: Bazı özel okullarda 17 kişilik, 12 kişilik
sınıflar var.
(Mikrofon
otomatik cihaz tarafından kapatıldı) 
YILDIRIM
KAYA (Devamla) – Ama İstanbul’un varoşlarına gidip baktığınızda 60 kişilik
sınıfları da görürsünüz.
Hepinize
katkılarınızdan dolayı teşekkür ediyor, saygı ve sevgilerimi sunuyorum. (CHP
sıralarından alkışlar) 
BAŞKAN
– Teşekkürler Sayın Kaya. 
Değerli
milletvekilleri…
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Buyurun.
MUHAMMED
LEVENT BÜLBÜL (Sakarya) – Bir husus var, bir söz verir misiniz?
BAŞKAN
– Buyurun Sayın Bülbül.
IV.- AÇIKLAMALAR (Devam)
63.- Sakarya Milletvekili Muhammed Levent Bülbül’ün, Ankara Milletvekili
Yıldırım Kaya’nın görüşülmekte olan 90 sıra sayılı Kanun Teklifi’yle ilgili
oyunun rengini belli etmek üzere aleyhte yaptığı konuşmasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, aleyhte konuşan sayın vekil “Milliyetçi
Hareket Partisi ile Adalet ve Kalkınma Partisini ikna ettiğimiz takdirde bu
sorunların çözüleceğini…” dedi. Engelli öğretmenlerin atama problemi, 3600 ek
gösterge meselesi gibi bazı problemleri sıralayarak “Bu konuda Milliyetçi
Hareket Partisi ve Adalet ve Kalkınma Partisini ikna etmeye çalışıyoruz, ikna olurlarsa
bu geçecektir.” gibi bir ifade kullandı, bunu kabul etmek mümkün değil.
Milliyetçi Hareket Partisi bu meselelerde ikna etmeye çalışan, bu konularda
kanun teklifi veren ve bu meselelerin hâlli için mücadele eden bir siyasi
partidir. 
Bunu
şahsen sizin bilmediğinizi düşünmüyorum, biliyorsunuzdur. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Bülbül.
MUHAMMED
LEVENT BÜLBÜL (Sakarya) - Çünkü engelli öğretmenlerle alakalı Sayın Arzu
Erdem’in bütçe görüşmeleri sırasında Sayın Millî Eğitim Bakanına buradan,
kürsüden rica etmiş olduğunu, bu konunun takipçisi olduğumuzu sizler de Meclisi
takip eden bir milletvekili olarak biliyorsunuz. 3600 ek gösterge meselesinde
ve kamu personelinin yaşadığı diğer sıkıntılarla alakalı konularda Milliyetçi
Hareket Partisi öncü bir siyasi partidir. Meclis çalışmalarında kanun
teklifleriyle bu konuda bu mağduriyetlerin giderilmesi için mücadele
etmekteyiz. Fakat mücadele metodu, sizin demin çok güzel ifade ettiğiniz gibi:
“Görüştük, bu konuda bir ortak zeminin aranması için mücadele ediyoruz. Bu
ortak zemin çerçevesinde bu meselelerin hâlli için çalışıyoruz.” Milliyetçi
Hareket Partisinin de şu süreçte mantalitesi budur. Tabii ki Adalet ve Kalkınma
Partisinin de içerisinde bulunacağı, onunla da birlikte uzlaşılan ve
memleketin, milletin ve bu konudaki mağdur olanların yararına olacak bir
çözümün bulunmasıdır esas olan. Milliyetçi Hareket Partisi bu konuda ikna
edilmeye çalışılan tarafta değil, ikna etmeye çalışan taraftadır. Bunun altını
çizmek isterim. (MHP sıralarından alkışlar)
BAŞKAN
– Teşekkürler Sayın Bülbül.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/1963) ile Millî Eğitim, Kültür, Gençlik ve Spor Komisyonu
Raporu (S. Sayısı: 90) (Devam)
BAŞKAN
– Teklifin görüşmeleri tamamlanmıştır değerli milletvekilleri.
Şimdi
teklifin tümünü oylarınıza sunuyorum: Kabul edenler… Etmeyenler… Teklif kabul
edilmiş ve kanunlaşmıştır.
Alınan
karar gereğince, denetim konuları ve kanun teklifleri ile komisyonlardan gelen
diğer işleri sırasıyla görüşmek için 2 Temmuz 2019 Salı günü saat 15.00’te
toplanmak üzere birleşimi kapatıyorum.
Kapanma Saati: 20.24




(x) 90 S. Sayılı Basmayazı 25/6/2019
tarihli 93’üncü Birleşim Tutanağı’na eklidir.





