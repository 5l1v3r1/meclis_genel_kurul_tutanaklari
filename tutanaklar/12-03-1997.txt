


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 22         YASAMA YILI : 2


T. B. M. M.

TUTANAK DERGİSİ

67 nci Birleşim

12 . 3 . 1997  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Kültür Bakanı İsmail
Kahraman'ın, İstiklal Marşımızın
Türkiye Büyük Millet Meclisinde kabulünün
76 ncı yıldönümü münasebetiyle
açıklaması ve CHP İçel Milletvekili
Durmuş Fikri Sağlar, DSP Kütahya Milletvekili Emin
Karaa, RPÇorum Milletvekili Zülfikâr Gazi, DYP
İstanbul Milletvekili Tayyar Altıkulaç, ANAP
Kahramanmaraş Milletvekili Esat Bütün'ün
grupları adına ve Ankara Milletvekili Mehmet Ekici'nin
şahsı adına konuşmaları

2. -Konya Milletvekili A. Turan Bilge'nin, tarım
ve hayvancılığın sorunlarına ilişkin
gündemdışı konuşması ve
Tarım ve Köyişleri Bakanı Musa Demirci'nin
cevabı 

3.-Gaziantep Milletvekili Ünal Yaşar'ın,
organize sanayi bölgeleri  ve küçük sanayi
sitelerinin sorunlarına ilişkin gündemdışı
konuşması ve Sanayi ve Ticaret Bakanı E. Yalım
Erez'in cevabı

4. - Erzurum Milletvekili Ömer Özyılmaz'ın,
zorunlu eğitime ilişkin gündemdışı
konuşması 

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Aydın Milletvekili İsmet Sezgin
ve 21 arkadaşının, Türkiye'nin Avrupa
Birliği ile ilişkileri konusunda genel görüşme
açılamasına ilişkin önergesi (8/10)

C)TEZKERELER VE ÖNERGELER

1.-Bazı milletvekillerinin izinli sayılmalarına
ilişkin Başkanlık tezkeresi (3/713)

IV.-ÖNERİLER

A)DANIŞMA KURULU ÖNERİLERİ

1. -247 sıra sayılı, 2972 sayılı
Mahallî İdareler ile Mahalle Muhatarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda Değişiklik
Yapılmasına Dair Kanun Teklifinin 48 saat geçmeden
gündemin 6 ncı sırasına alınmasına
ilişkin Danışma Kurulu önerisi

V. -SEÇİMLER 

A)BAŞKANLIK DİVANINDA AÇIK
BULUNAN ÜYELİĞE SEÇİM

1.-Başkanlık Divanında açık
bulunan kâtip üyeliğe seçim

B)KOMİSYONLARDA AÇIK BULUNAN ÜYELİKLERE
SEÇİM

1.-Tarım, Orman ve Köyişleri Komisyonunda
açık bulunan üyeliğe seçim

VI.-SORULAR VE CEVAPLAR

A)SÖZLÜ SORULAR VE CEVAPLARI

1.-Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımına başlanan sağlık ocağına
ve sağlık personeli ihtiyacına ilişkin
Sağlık Bakanından sözlü soru önergesi
(6/233)

2.-Ağrı Milletvekili M. Sıddık
Altay'ın, Ağrı  ve ilçelerinde yapım
devam eden hastane ve sağlık ocaklarına ilişkin
Sağlık Bakanından sözlü soru önergesi
(6/234) 

3.-Ağrı Milletvekili M. Sıddık
Altay'ın, Ağrı -Eleşkirt İlçesindeki
Devlet hastane ve sağlık ocaklarındaki sağlık
personeli ihtiyacına ilişkin Sağlık Bakanından
sözlü soru önergesi (6/235)

4. -Ağrı Milletvekili M. Sıddık
Altay'ın, Ağrı -Eleşkirt İlçesindeki
il kütüphanesinin hizmet binası ihtiyacına
ilişkin Kültür Bakanından sözlü
soru önergesi (6/236)

5.-Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı sürdürülen kültür
sitesi inşaatına ilişkin Kültür Bakanından
sözlü soru önergesi (6/237)

6.-Ağrı Milletvekili M. Sıddık
Altay'ın, Ağrı İlçelerinde öğretmen
evi yapılmasına ilişkin Millî Eğitim
Bakanından sözlü soru önergesi (6/238)

7.-Ağrı Milletvekili M. Sıddık
Altay'ın, Ağrı- Eleşkirt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/239)

8.-Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı devam eden İmam Hatip Lisesine ilişkin
 Millî Eğitim Bakanından sözlü soru
önergesi (6/240)

9.-Bayburt Milletvekili  Suat Pamukçu'nun,
bazı enerji nakil hatlarının ihalesine ilişkin
Enerji ve Tabiî Kaynaklar Bakanından sözlü
soru önergesi (6/241)

10.-Çanakkale Milletvekili Ahmet Küçük'ün,
köy korucularına ilişkin İçişleri
Bakanından sözlü soru önergesi (6/242)

11. - Ağrı Milletvekili M. Sıddık
Altay'ın, Türkiye'ye çeşitli kaynaklardan
yapılacak yardımlardan Doğu ve Güneydoğu
bölgelerine bir pay ayrılıp ayrılmayacağına
ilişkin Devlet Bakanından sözlü soru önergesi
(6/243)

12. -Adana Milletvekili Tuncay Karaytuğ'un, Mersin
Gümrüğü ve limanındaki bazı kamu
görevlilerinin rüşvet aldığı
iddiasına ilişkin Başbakandan sözlü
soru önergesi (6/246)

13. -Konya Milletvekili Mustafa Ünaldı'nın,
bir gazetede yayımlanan "Patrikhane TC'yi takmıyor"
başlıklı haberde yer alan iddialara ilişkin
Başbakandan sözlü soru önergesi (6/249)

14.-Ağrı Milletvekili M. Sıddık
Altay'ın, Patnos Barajı ve Patnos Ovası sulama
inşaatlarının personel yetersizliğine
ilişkin Enerji ve Tabiî Kaynaklar Bakanından
sözlü soru önergesi (6/250)

15. -Konya Milletvekili Mustafa Ünaldı'nın,
Türkiye -İsrail Askerî Eğitim İşbirliği
Anlaşması ile ilgili basına yansıyan
bir beyanına ilişkin Başbakandan sözlü
soru önergesi (6/252)

16.-Konya Milletvekili Mustafa Ünaldı'nın,
Hollanda'daki İslam Kolejlerinden mezun olanların
bu okullarda geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sözlü soru
önergesi (6/253)

17.-Ağrı Milletvekili M. Sıddık
Altay'ın, Ağrı İline bağlı
köy ve mezralardaki göçleri önlemeye yönelik
projelere ilişkin Devlet Bakanından sözlü
soru önergesi (6/254)

18.-Ağrı Milletvekili M. Sıddık
Altay'ın, kalkınmada öncelikli yörelerdeki
çiftçilere ek kredi verilmesine ilişkin Tarım
ve Köyişleri Bakanından sözlü soru
önergesi (6/255)

19.-Ağrı Milletvekili M. Sıddık
Altay'ın, 1996 -1997 Hububat Alım Kararnamesine
ilişkin Tarım ve Köyişleri Bakanından
sözlü soru önergesi (6/256)

20.-Ağrı Milletvekili M. Sıddık
Altay'ın, Ağrı il sınırları
içindeki bazı akarsular üzerinde baraj yapılmasına
ilişkin Enerji ve Tabiî Kaynaklar Bakanından
sözlü soru önergesi (6/257)

B)YAZILI SORULAR VE CEVAPLARI

1.-Bursa Milletvekili Ertuğrul Yalçınbayır'ın;

-DSİ Genel Müdürlüğünün
Bursa'daki yatırımlarına

- Bazı projelere,

İlişkin soruları ve Enerji ve
Tabiî Kaynaklar Bakanı M. Recai Kutan'ın yazılı
cevabı (7/2070, 2075)

2.-Hatay Milletvekili Fuat Çay'ın;

-Hatay'da baraj yapımı nedeniyle boşaltılan
köylerdeki ailelerin ve göçebelerin iskânına,

-Hatay'da bazı ailelerin iskân programı
hakkında ileri sürülen iddialara,

İlişkin Devlet Bakanı Bekir Aksoy'dan
soruları ve Devlet Bakanı Nevzat Ercan'ın
yazılı cevabı (7/2134, 2135)

3.-İstanbul Milletvekili Bülent Akarcalı'nın,
Avrupa seyahatine ilişkin sorusu ve Devlet Bakanı
Ahmet Cemil Tunç'un yazılı cevabı
(7/2159)

4.-Denizli Milletvekili M. Kemal Aykurt'un, PamukkaleKuzey
ve Güney kapılarına ilişkin sorusu ve
Kültür Bakanı İsmail Kahraman'ın
yazılı cevabı (7/2166)

5.-Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin sorusu ve Kültür Bakanı
İsmail Kahraman'ın yazılı cevabı
(7/2178)

VII.-KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.-926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209)


I.-GEÇEN TUTANAK ÖZETİ

TBMM Genel Kurulu saat 15.00'te açılarak
üç oturum yaptı.

Rize Milletvekili H. Avni Kabaoğlu, Karadeniz'in
kirliliği ve ekolojik sistemine ilişkin gündemdışı
bir konuşma yaptı.

Kırklareli Milletvekili Necdet Tekin'in, TürkiyeBüyük
Millet Meclisince kabul edilişinin 73 üncü yıldönümü
münasebetiyle Tevhidi Tedrisat Kanununa ilişkin gündemdışı
konuşmasına, Millî Eğitim Bakanı
Mehmet Sağlam,

Adana Milletvekili İmren Aykut'un, Sosyal
Hizmetler ve Çocuk Esirgeme Kurumundaki uygulamalara ilişkin
gündemdışı konuşmasına da,
Devlet Bakanı Sacit Günbey,

Cevap verdiler.

Rize Milletvekili A. Mesut Yılmaz, Devlet
Bakanı Sacit Günbey'in konuşmasında partilerine
sataşması,

Devlet Bakanı Sacit Günbey, Rize Milletvekili
A. Mesut Yılmaz'ın konuşmasında şahsına
sataşması,

Rize Milletvekili A. Mesut Yılmaz, Kayseri
Milletvekili Salih Kapusuz'un yerinden yaptığı
konuşmasında şahsına sataşması,

Nedeniyle birer konuşma yaptılar.

Avusturya, Almanya ve Fransa'ya gidecek olan Turizm
Bakanı M. Bahattin Yücel'e, dönüşüne
kadar, Devlet Bakanı H.Ufuk Söylemez'in,

Küba'ya gidecek olan Sağlık Bakanı
Yıldırım Aktuna'ya, dönüşüne
kadar, Devlet Bakanı Ayfer Yılmaz'ın,

Vekâlet etmelerinin uygun görülmüş
olduğuna ilişkin Cumhurbaşkanlığı
tezkereleriyle,

Azerbaycan, Kazakistan, Kırgızistan,
Özbekistan ve Türkmenistan Meclis Başkanlarının
vaki davetlerine icabetle TBMM Başkanının
başkanlığında bu ülkelere gidecek
olan 6 kişilik parlamento heyetinde yer alacak milletvekillerine
ilişkin TBMM Başkanlığı tezkeresi,

Genel Kurulun bilgisine sunuldu.

Türk Silahlı Kuvvetlerinde İstihdam
Edilecek Sözleşmeli Subaylar Hakkında Kanun
Tasarısı ile Türk Silahlı Kuvvetlerinde
İstihdam edilecek Sözleşmeli Astsubaylar Hakkında
Kanun Tasarısının yeniden incelenmek üzere
geri gönderilmesine ilişkin Başbakanlık
tezkeresi okundu; komisyonlarda bulunan (1/396) ve (1/411) esas
numaralı kanun tasarılarının geri
verildiği bildirildi.

Burdur Milletvekili Kâzım Üstüner'in,
siyasî parti gruplarının oranlarında
meydana gelen değişiklikler nedeniyle, TBMM Başkanlığı
Kâtip Üyeliğinden çekildiğine ilişkin
önergesi Genel Kurulun bilgisine sunuldu.

Bartın Milletvekili Cafer Tufan Yazıcıoğlu
ve 21 arkadaşının, erozyonun nedenlerinin
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/174)
okundu; önergenin gündemdeki yerini alacağı
ve öngörüşmesinin, sırasında
yapılacağı açıklandı.

Burdur Milletvekili Yusuf Ekinci'nin, 41 Sayılı
Kanun Hükmünde Kararnamenin Değiştirilerek
Kabulüne Dair  2809 Sayılı Yükseköğretim
Kurumları Teşkilatı Hakkında Kanun
ile 78 ve 190 Sayılı Kanun Hükmünde Kararnamelerde
değişiklik Yapılması Hakkında Kanun
Teklifinin (2/2) İçtüzüğün 37
nci maddesine göre doğrudan gündeme alınma
önergesinin, yapılan oylamadan sonra,

Bayburt Milletvekili Ülkü Güney'in,
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanuna Ek ve Geçici Maddeler Eklenmesi
ve 78 ve 190 Sayılı Kanun Hükmünde Kararnamelerde
Değişiklik Yapılmasına İlişkin
Kanun Teklifinin (2/12) İçtüzüğün
37 nci maddesine göre doğrudan gündeme alınma
önergesinin, yapılan görüşmelerden
sonra,

Kabul edildikleri açıklandı.

İstanbul Milletvekili Halit Dumankaya ve 13
arkadaşının, TMOGenel Müdürlüğündeki
usulsüzlük ve yolsuzluk iddialarını araştırarak
alınması gereken tedbirleri belirlemek amacıyla
Meclis araştırması açılmasına
ilişkin önergesi ve (10/6) esas numaralı Meclis
Araştırması Komisyonu Raporu (S.Sayısı
:154) ile,

Konya Milletvekili Mustafa Ünaldı ve
18 arkadaşının, hudutlarımızın
güvenliği konusunda alınan ve alınması
gereken tedbirleri araştırmak amacıyla Meclis
araştırması açılmasına
ilişkin önergesi ve (10/7) esas numaralı Meclis
Araştırması Komisyonu Raporu (S.Sayısı
:174)

Üzerindeki görüşmeler tamamlandı.

İstanbul Milletvekili Halit Dumankaya,Edirne
Milletvekili Evren Bulut'un, (10/6) esas numaralı Meclis
Araştırması Komisyonu raporunun görüşmeleri
sırasında yaptığı konuşmasında,
ileri sürmüş olduğu görüşlerden
farklı görüşleri kendisine atfetmesi nedeniyle
bir konuşma yaptı.

12 Mart 1997 Çarşamba günü
saat 15.00'te toplanmak üzere, birleşime 20.55'te son
verildi.

Kamer Genç

Başkanvekili

 Mustafa Baş Ünal Yaşar

 İstanbul Gaziantep

 Kâtip Üye Kâtip Üye

Ahmet Dökülmez

Kahramanmaraş

Kâtip Üye



II.-GELEN KÂĞITLAR

12.3.1997 ÇARŞAMBA

Yazılı Soru Önergeleri

1.-İzmir Milletvekili Birgen Keleş'in,
kamu kuruluşlarında görevden alınan kadın
yöneticilere ilişkin Dışişleri Bakanı
ve Başbakan Yardımcısından yazılı
soru önergesi (7/2252) (Başkanlığa geliş
tarihi :10.3.1997)

2. -Adana Milletvekili Tuncay Karaytuğ'un, hakkında
tutuklama kararı bulunan eski bir emniyet mensubuna ilişkin
İçişleri Bakanından yazılı
soru önergesi (7/2253) (Başkanlığa geliş
tarihi :10.3.1997)

3.-Ankara Milletvekili  Mehmet Ekinci'nin, kamu bankalarının
basın kuruluşlarına verdikleri kredi ve ilanlara
ilişkin Başbakandan yazılı soru önergesi
(7/2254) (Başkanlığa geliş tarihi :10.3.1997)

4.-Hatay Milletvekili Fuat Çay'ın,
Türkiye Kalkınma Bankası personelinin emekliye
ayrılmaya zorlandıkları iddiasına
ilişkin Devlet Bakanından yazılı soru
önergesi (7/2255) (Başkanlığa geliş
tarihi :10.3.1997)

5. -İstanbul Milletvekili Mehmet Sevigen'in,
Malatya'da yapılan laiklik karşıtı
yürüyüşe ilişkin İçişleri
Bakanından yazılı soru önergesi (7/2256)
(Başkanlığa geliş tarihi :10.3.1997)

6. - Manisa Milletvekili Tevfik Diker'in, hakkında
tutuklama kararı bulunan eski bir emniyet mensubunun yakalanmasına
ilişkin Adalet Bakanından yazılı soru
önergesi (7/2257) (Başkanlığa geliş
tarihi :10.3.1997)

7.-Manisa Milletvekili Tevfik Diker'in hakkında
tutuklama kararı bulunan eski bir emniyet mensubunun yakalanmasına
ilişkin İçişleri Bakanından yazılı
soru önergesi (7/2258) (Başkanlığa geliş
tarihi :10.3.1997)

8. -Kars Milletvekili Selahattin Beyribey'in, silah
ruhsatı başvurusunda bulunan koruculara ilişkin
İçişleri Bakanınadan yazılı
soru önergesi (7/2259) (Başkanlığa geliş
tarihi :10.3.1997)

9.-Rize Milletvekili Avni Kabaoğlu'nun,
İsrail'de çalışan işçilerimizin
sorunlarına ilişkin Çalışma ve
SosyalGüvenlik Bakanından yazılı soru
önergesi (7/2260) (Başkanlığa geliş
tarihi :10.3.1997)

10.-Adana Milletvekili İmren Aykut'un, Sosyal
Yardımlaşma ve Dayanışmayı Teşvik
Fonundan yapılan yardımlara ilişkin Devlet
Bakanından yazılı soru önergesi (7/2261)
(Başkanlığa geliş tarihi :10.3.1997)

Genel Görüşme Önergesi

1.-Aydın Milletvekili İsmet Sezgin
ve 21 arkadaşının, Türkiye'nin Avrupa
Birliği ile ilişkileri konusunda Anayasanın 98
inci, İçtüzüğün 102 ve 103 üncü
maddeleri uyarınca bir genel görüşme açılmasına
ilişkin önergesi (8/10) (Başkanlığa
geliş tarihi :11.3.1997)



BİRİNCİ OTURUM 

Açılma Saati : 15.00

12 Mart 1997 Çarşamba

BAŞKAN : Başkanvekili Kamer
GENÇ

KÂTİP ÜYELER : Mustafa
BAŞ (İstanbul), Ünal YAŞAR (Gaziantep)
 



BAŞKAN - Sayın milletvekilleri, Türkiye
Büyük Millet Meclisinin 67 nci Birleşimini açıyorum.


Çalışmalara başlamamız
için yeterli sayımız vardır; çalışmalarımıza
başlıyoruz. 

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Kültür Bakanı İsmail
Kahraman'ın, İstiklal Marşımızın
Türkiye Büyük Millet Meclisinde kabulünün
76 ncı yıldönümü münasebetiyle
açıklaması ve CHP İçel Milletvekili
Durmuş Fikri Sağlar, DSP Kütahya Milletvekili Emin
Karaa, RPÇorum Milletvekili Zülfikâr Gazi, DYP
İstanbul Milletvekili Tayyar Altıkulaç, ANAP
Kahramanmaraş Milletvekili Esat Bütün'ün
grupları adına ve Ankara Milletvekili Mehmet Ekici'nin
şahsı adına konuşmaları 

BAŞKAN - Sayın milletvekilleri, Kültür
Bakanı Sayın İsmail Kahraman, Başkanlığımıza
gönderdiği bir tezkereyle, İstiklal Marşımızın
Türkiye Büyük Millet Meclisince kabulünün
76 ncı yıldönümü münasebetiyle,
bugün, Genel Kurulda, Hükümet adına gündemdışı
bir konuşma yapmak istediğini bildirmiştir. 

Kendisine gündemdışı söz
vermeden önce, 50'nin üzerinde milletvekili arkadaşımızın
Başkanlığa vermiş oldukları bir
önerge vardır; bu önergede, "Malumları
olduğu üzere, 12 Mart, İstiklal Marşımızın
Meclisimiz tarafından kabul günüdür. Anadolu
ve Trakya Türklüğünün emperyalizme karşı
verdiği bağımsızlık mücadelesinin
başarıyla tamamlanmasında İstiklal
Marşımızın oynadığı
rol çok açıktır. Kuvayi Milliye ruhuyla
bu iman mısraları etrafında kenetlenen halkımız,
müstevlileri bu topraklardan kovmuş ve Cumhuriyet,
bu büyük başarının eseri olarak
ortaya çıkmıştır. 

Türkiye Büyük Millet Meclisi, İstiklal
Marşımıza ve yazarı Mehmet Akif Ersoy
merhuma vefa borcunu ödemelidir. Bu maksatla, 12 Mart günü,
Taceddin Dergâhında, Türkiye Büyük
Millet Meclisi Başkanlığı olarak, bir
tören düzenlenmesini ve müteakiben, Genel Kurulun
mutad oturumunun başında, İstiklal Marşının
tamamının, Başkanlıkça tayin
edilecek bir üye tarafından kürsüden okunmasını
ve bütün üyelerin saygı duruşuyla
ayakta dinlemesini arz ve teklif ederiz." demektedirler.


Sayın arkadaşlarımız,
bu önerge, Meclis Başkanlığına verilmiştir.
Meclis Başkanlığıyla yapılan görüşmede,
gruplar, galiba kendi aralarında anlaşmışlar.
Her grup, gruplar adına yapılacak konuşmalarda,
İstiklal Marşımızın iki kıtasını
okuyacaktır.

Saygı duruşuna gelince: Biliyorsunuz,
İçtüzüğümüzün 53 üncü
maddesine göre, Türkiye Büyük Millet Meclisinde
saygı duruşunu gerektirecek konularda Başkanlık
Divanının karar alması gerekiyor; bu, İçtüzük
hükmüdür. Zaten, İstiklal Marşımız,
hepimizin onurudur, gururudur, onun içerisindeki ruh ve
mana hepimizin şevkidir. Dolayısıyla, biz,
her gün, zaten, İstiklal Marşımız
çalındığında, Marşımıza
karşı, büyük bir huşu içerisinde
saygılı duruyoruz; yalnız Türkiye Büyük
Millet Meclisi Genel Kurulunda değil, çalındığı
her yerde, Türkiye'nin ve dünyanın her yerinde,
Marşımıza karşı saygımızı
belirtiyoruz. 

Bu durumu açıkladıktan sonra,
Sayın Bakana söz veriyorum. 

Buyurun Sayın Bakan. (RP sıralarından
alkışlar)

Süreniz 10 dakika efendim. 

KÜLTÜR BAKANI İSMAİL KAHRAMAN
(İstanbul) - Sayın Başkan, değerli milletvekilleri;
İstiklal Marşımızın Türkiye
Büyük Millet Meclisimizce kabulünün 76 ncı
yıldönümü münasebetiyle huzurlarınızda
bulunuyorum. Hükümetimiz ve şahsım adına,
böyle bir günde huzurunuzda olmanın bahtiyarlığı
içerisinde, Yüce Meclisi saygıyla selamlıyorum.


Millî marşlar, bayraklar gibi, devletlerin
sembolüdür. İstiklal Marşımız,
henüz, daha İstiklal Savaşımız
neticelenmeden kabul edilmiş olan bir marştır
ve çok sıkıntılı günlerde,
milletimize ve ordumuza ruh, iman ve güç veren bir
metindir. 

İstiklal Marşımızın
kabulü, 12 Mart 1921'de Türkiye Büyük Millet
Meclisinde gerçekleşmiştir. Merhum Akif, ilk
müsabakaya katılmamıştır; zira,
"ortaya konulan maddî bir menfaat karşılığında
millî marş yazılmaz" demiştir. 

Millî şairimiz, hepimizin örnek
alacağı, örnek ve lider bir şahsiyettir;
hayatı, yaşayışı, karakteri,
seciyesi, ilmi seviyesiyle örnek teşkil eden bir zattır.


Doktor Rıza Nur Beyin Maarif Vekilliği
sırasında başlatılan bu çalışma,
bilahara, Hamdullah Suphi Tanrıöver Beyin Millî
Eğitim Bakanlığı sırasında
neticelendi. Akif, Maliyenin ayırdığı
500 lirayı, Şarkışla'daki yaralı
gazilerin masrafları için hibe etti. Kendisinin
paltosu olmadığı, arkadaşının
yağmurluğuyla Meclise gelebildiği halde, Akifimizin
yapmış olduğu bu insanlık örneği
jest, hepimize örnek teşkil etmelidir. 

Milletimiz, İstiklal Savaşımızı,
bütün emperyalist güçlere karşı
çok büyük özveriyle gerçekleştirmiştir
ve bunu gerçekleştirmede, iman gücünün,
inancın çok büyük tesiri olmuştur.
Bütün devletlerin yüklendiği Türkiye'nin,
bütün dünyaya karşı böyle bir
zafere kavuşmasının reçetesi, inancı,
imanı, örfü, âdeti, ananesine bağlılığı
olmuştur ve öyle neticelenmiştir. 

Savaşın ruhunu, gaye ve hedefini dile
getiren bir şiirin İstiklal Marşı olarak
kabul edilmesi, sadece o gün için değil, bugün
de, yarın da bize yol gösterici olacak bir metindir.
Zira, Anayasanın başlangıcında da anayasal
bir metin olarak kabul edilmiş ve değiştirilemez
hükümler arasında İstiklal Marşımız
sayılmıştır. Rahmetli Mehmet Akif Ersoy
Beyin dediği gibi, inşallah, Türk Milleti ebediyete
kadar devletini devam ettirecek ve bir daha İstiklal Marşı
yazmak gibi bir durumla karşı karşıya
kalmayacaktır. 

İstiklal Marşımız, milletimizi
millet yapan değerlerin yüksek bir heyecan ve hissiyatla
dile getirildiği eşsiz bir metindir ve sadece normal
törenlerde okunacak bir marş da değildir -Sayın
Başkanımızın dediği gibi, biraz
sonra, her grup ikişer kıtasını okuyacağına
göre- her kıtasından ders alınacak olan,
her mısraı apayrı bir destan olan yol gösterici
bir metindir; bir anayasa metni gibidir ve bir destandır.


Büyük bir devletin torunları olarak,
ahfadı olarak, bu Mecliste, bizi, yine, bütünleştiren
böyle bir marş, böyle bir metin, böyle bir
eserle karşı karşıyayız ve bütün
gruplarımız, rahmetli Akif'in 27 Aralıktaki
anma gününde olduğu gibi, yine aynı fikir
etrafında, yine bir bütünlük ve sevgi yumağı
halinde kendisini burada temsil ettirecektir.

Toplumumuzun içinde sıkıntılar
olsa dahi, milletimizin bütünlüğü, birliği
ve geleceği mevzubahis olduğunda, bir bütün
halinde hareket ettiğimizi her zaman gösterdik ve göstereceğiz.
Zira, kökü çok eskiye dayanan bir devletin devamıyız,
kuruluş tarihi 1299'a uzanan bir büyük devletin,
bir cihan devletinin devamıyız, Osmanlı'nın
torunlarıyız. Düşününüz
ki, dünya nüfusunun 548 milyon olduğu dönemde,
20 milyon kilometrekarelik bir sahada, 100 milyon nüfusa
hitap eden bir devletin temsilcileriyiz ve o maziden gelen hasletlerimizle,
o maziden gelen geleneklerimiz ve göreneklerimizle, geleceğe
ümitle yürüyoruz ve yürüyeceğiz.

O noktadan, İstiklal Marşımız,
sadece bir anın, bir savaş arasının
duygusu değil, topyekûn bir tarihin, geçmişin,
bugünün ve geleceğin yol göstericisi olan bir
metindir. 

Böyle bir metnin kazanılmasında
ve kazandırılmasında emeği geçenleri,
bu vesileyle, tekrar, hürmetle ve rahmetle yad etmek, hepimizin
boyun borcudur.

Kültür Bakanlığımız,
millî kültürümüzün yaygınlaştırılması,
geliştirilmesi ve ilerletilmesi için gereken çalışmaları
yapmakla mükellef kılınmıştır;
kuruluş kanunumuzun gereği budur. Bu gereği yerine
getirmek için, millî kültürümüzü
esas kabul eden, evrensel değerlerle bütünleştiren
bir çalışmanın içerisinde, gereken
faaliyetleri sürdürüyoruz.

Bu cümleden olmak üzere, Millî Marşımızın
kabul yıldönümünde de, bugün, Türkiyemizdeki
bütün illerimizde, ilkokullar, ortaokullar ve liseler
arasında, Millî Marşımızı
güzel ezbere okuma yarışması tertip ettik.
Millî Kütüphanemizde, Ankara'daki merasimimizi
tamamladık. Büyük bir katılım oluyor
ve yurt sathında, gençlerimiz, geleceğimiz demek
olan genç talebelerimiz, büyük bir vecd ve aşkla
ve şevkle, İstiklal Marşımızın
yarışmasına katıldılar. Bu yarışmayı,
İstanbul'da, 27 Aralıkta yapmıştık;
3 050 okul katıldı, 11 800 talebe iştirak
etti ve bunların 270'i dereceye girdi. Her kazada, her
okulun birincisi, ikincisi, üçüncüsü
seçildi. Bunlar arasında, mesela, bir Ermeni talebe
kızımız Lory, bir Rum kızımız,
Rum ilkokulundan Aleksandra, körler okulundan bir ortaokul
talebesi, büyük vecd içerisinde ve büyük
bir başarıyla Marşımızı
okudular. Bütün yurt sathında, benzeri bir tabloyu,
bugün, Türkiyemiz yaşadı.

Bize düşen, millî birlik ve bütünlüğümüzü
sağlamada en mühim unsur olan manevî değerlerimize
sahip çıkmaktır, millî değerlerimize
sahip çıkmaktır, millî ve manevî
hayatımızı ayakta ve diri tutmaktır.
Kültür sahibi olmanın gereği budur ve eğer
bu kültüre sahip çıkmazsak, milletimizin
değerlerine sahip çıkmazsak, o takdirde, şahsiyet
fukaralığıyla karşı karşıya
kalırız; hatta, şahsiyet yokluğuna duçar
oluruz; o takdirde de, asimile olmak gibi bir durum mevzubahis
olur. Onun için, bu ve benzeri vesilelerle, Kültür
Bakanlığımız, millî kültür
sahasında, gereken faaliyetlerini, icap ettiği ölçüde
sürdürecek ve devam ettirecektir. Bu vesileyle, desteğini
esirgemeyen bütün kamu görevlilerine ve Millî
Eğitim Bakanlığı mensuplarına ayrıca
teşekkürlerimizi sunmak istiyorum.

İstiklal ve hürriyet, milletimizin temel
değerlerindendir, yapısının icabıdır.
Esareti ve köleliği kabul etmeyen bir yapıya ve
bir bünyeye sahip bir milletin mensubuyuz. Esasında,
hürriyet, doğumla insana verilen tabiî haklardandır.
Hür olmak, insanın doğuştan sahip olduğu
bir haktır. O hürriyeti engelleyici herhangi bir tedbire
tevessül etmek, gerek hukuka gerekse insanlık haysiyetine
ve onuruna aykırı bir hadisedir. Fert olarak bunu
kabul etmememiz, neticede, millet olarak ve devlet olarak da kabul
etmememiz sonucuna bizi götürür. Despot düşüncelerle
ve yönlendirici, normatif değerlerle hareket ettirici
düşüncelerle toplumu ileriye götürmek
mümkün değildir. Toplumun önünün
açılması, ancak, ona, hürriyet ve istiklal,
istikbal tanıyarak, düşüncesini hür
bir şekilde ifade etme hakkını tanıyarak
gerçekleşebilir; bu, milletimizin yapısında
ve dokusunda vardır, var olmaya devam edecektir ve bu devam
ettiği müddetçe de, ülkemiz, ileriye, daha
ötelere doğru ulaşacak ve Türkiye, misyonuna
kavuşmuş olacaktır. 

Rahmetli Mehmet Akif Ersoy'u anarken ve İstiklal
Marşımızın kabulü yıldönümünde
konuşurken, bunları da ifade etmeyi bir görev
olarak telakki ettim ve bu sözlerimle, Yüce Meclimizle
aynı fikir ve düşüncede olduğumu da,
müsaadenizle, kabul ettiğimi ifade etmek isterim. 

Millî günlerimizde nasıl berabersek,
her meselemizde yan yana ve beraber olduğumuz inancı
içerisindeyiz. Elbette ki, detaylarda, tali meselelerde
ve güdülecek olan yollardaki, politikalardaki tespitlerde
farklılıklar olabilir; ama, bu, nihayetteki hedefi
değiştirmez. Hepimizin hedefi, merhum Akif'in İstiklal
Marşımızda söylediği gibi, ilelebet
Türkiyemizin yaşaması, bayrağımızın
dalgalanması, ezanımızın, minaremizin
sessiz kalmaması, arşa doğru şahadet parmağı
gibi yükselmesidir. Türkiyemiz, bu şekilde kalkınacak,
gelişecek ve çağı aşacaktır.


Bu duygularla hepinizi tekrar hürmetle selamlarken,
İstiklal Savaşımızda ve daha önceki
muharebelerde şehit olmuş bütün şühedamızı,
devletimiz için her sahada hizmet vermiş olan değerli
büyüklerimizi tekrar rahmet ve minnetle anıyor;
Yüce Heyetinizi saygıyla selamlıyor; bütün
siyasi partilerimize, Hükümetimiz adına teşekkürlerimizi
sunuyorum. (RP, DYP ve ANAP sıralarından alkışlar)

BAŞKAN - Teşekkür ederim Sayın
Bakan.

Sayın milletvekilleri, İçtüzüğümüze
göre, Hükümet gündemdışı
söz isterse, grupların, 10'ar dakikayı geçmemek
üzere söz hakkı vardır. Bir de grubu olmayan
bir partinin mensubu bir milletvekiline söz verilecektir;
İçtüzüğe göre bunun süresi
de 5 dakikadır. 

CHP Grubu adına Sayın Fikri Sağlar
söz istemişlerdir.

Buyurun efendim. (CHP sıralarından
alkışlar)

Konuşma süreniz 10 dakikadır.

CHP GRUBU ADINA DURMUŞ FİKRİ
SAĞLAR (İçel) - Sayın Başkan, sayın
milletvekilleri; İstiklal Marşımızın
ulusal marş olarak kabulünün yıldönümüyle
ilgili olarak, Cumhuriyet Halk Partisi adına görüşlerimizi
dile getirmeden önce, Türk Halkına istiklalini
kazandırmak için canları pahasına
mücadele edenleri, bu uğurda şehit düşenleri
ve elbette bu kutsal mücadelenin öncüsü Büyük
Atatürk'ü bir kez daha saygıyla anarak, şükran
duygularımızı ifade etmek istiyorum; hepinize
saygılar sunuyorum.

İstiklal Marşı, kuşkusuz
her ulus için çok anlamlı ve önemlidir;
ancak, bizim İstiklal Marşımız, simgelediği
bağımsızlık mücadelesinin büyüklüğüyle,
birçok mazlum ulusa örnek olma özelliği nedeniyle
daha da değerlidir. Gerçekten de, İstiklal Marşımızın
her dizesinde, buram buram inanç, kahramanlık, coşku
ve ulusa olan güven kokar. İstiklal Marşımız,
aynı zamanda, emperyalizme karşı başkaldırının
ve zaferin destanıdır. Mehmet Akif Ersoy, İstiklal
Marşında, Türk Halkının ortak
duygularını ve değerlerini olağanüstü
bir duyarlılıkla, ama, bir o kadar da özgüvenle
dile getirmiştir. Büyük şairimizi saygıyla
anıyorum ve onun önünde şükranla eğiliyorum.


İstiklal Marşımızın
kabul edildiği günün zorunlu koşullarını
halkımız çok iyi biliyor. Atatürk ve
mücadele arkadaşları, cephelerde tüm yokluklara
karşı verdikleri savaşımda kazandıkları
zaferleri, daha sonra ülkenin yeniden yapılanması
konusunda da gerçekleştirmişlerdir. Ancak,
çok iyi biliyoruz ki, ulusların tarihlerinde her
zafer, bir sonuç değil, yeni bir başlangıçtır.
Geçmişteki zaferler ve başarılar, bir
sonraki aşama için iyi bir başlangıç
oluşturduğu anda değer kazanır. Bu anlamda,
İstiklal Savaşımızın ulusal
marş olarak kabul edilişinin 76 ncı yıldönümünde,
geçmişte kazandığımız zaferler
ve başarıları sadece anmakla yetinmemeli,
bunları, bu günü, geleceğin temelleri olarak
görmeliyiz. 

Türkiye Cumhuriyetinin bugün içinde
bulunduğu koşullar, Atatürk ve mücadele arkadaşlarının
düşledikleri koşullar değildir ne yazık
ki. Sağlanan önemli gelişmelere, gerçekleştirilen
büyük atılımlara rağmen, Türkiye
Cumhuriyeti, kendisini var eden değerlere yönelik saldırılar
başta olmak üzere, çok ciddî sorunlarla
karşı karşıyadır. Cumhuriyetin
temel ilkeleri ve devrimlerini yok etmek isteyen bazı kesimler,
bu amaçlarını açıkça
gerçekleştirmeye çalışmaktadırlar.
Çağdaş, demokratik ve laik bir Türkiye Cumhuriyetini
dünya uluslar ailesi içerisindeki saygın yerinden
uzaklaştırmaya çalışanların
gafletini ibretle izliyoruz; ancak, sadece izlemekle yetinmeyeceğimizi
ve demokratik hukuk devleti esaslarıyla karşılarına
çıkacağımızı, burada bir
kez daha ifade etmek istiyorum. 

Bugün, Mehmet Akif'e ve onun muhteşem
eseri İstiklal Marşına övgüler düzenlerin
ve şükran duygularını dile getirenlerin
bazıları, Mehmet Akif'i ve İstiklal Marşını
doğru olarak kavradıklarını sanmadığım
hal ve hareket içerisindeler. Ulusal bağımsızlığımızla
ilgili ciddî kaygılar yaratan gelişmelere bakışlarından
kaygı duyduğum bu insanlarla, Mehmet Akif'i ve İstiklal
Marşımızın ruhunu bağdaştırmada
hayli güçlük çekmekteyim. Keza, "gelenin
keyfi için geçmişe kalkıp sövemem"
dizesinin arkasına sığınarak, Mehmet
Akif'i başka unsurlarıyla bağdaştırma
çabalarının da gerçeği yansıtmadığını
ifade etmek istiyorum; çünkü, aynı Mehmet
Akif, dizelerinde, baskı ve zulme karşı özgürlüklerden
yana olduğunu en açık biçimde dile getiren
bir şairdir. 

Tarihi doğru algılamak, kişileri
de yerli yerine oturtmak gerekir. Mehmet Akif, İslamî
değerlerine bağlıydı; ama, başkaları
halka zulmü reva görürken, Mehmet Akif "zulmü
alkışlayamam, zalimi asla övmem" diyecek
kadar özgürlüklerden ve halktan yanaydı.
Evet, İngiliz sığınmacısı
Vahdettin de İslamî değerlere bağlıydı;
ancak, Vahdettin ve onun şeyhülislamı, Kuvayı
Milliye önderleri için idam ferman ve fetvaları
verirken, Mehmet Akif, Kuvayı Milliyecilerle birlikte Anadolu'da
cami cami dolaşıp emperyalizme karşı
ulusal direniş bayrağını dalgalandırıyordu.


Sayın Başkan, sayın milletvekilleri;
İstiklal Marşımızın en önemli
mesajlarından biri de "ümmet" yerine "millet"
kavramı etrafında halkı harekete geçirmek
istemesidir. Bu, kimilerince, büyük vatan şairimiz
Mehmet Akif Ersoy'un şahsında savunma gayretinde
bulundukları Osmanlı ve Osmanlıcılık
kopuşunun net bir ifadesi olarak algılanmalıdır.


Geçmişe sahip çıkmak,
geçmişte yaşamak değildir, tarihimizin
her dönemi bizimdir. Orta Asya'dan beyliklere, Osmanlı'dan
Türkiye Cumhuriyetine, tarihimizin her dönemini -doğruları
ve yanlışlarıyla- bizim tarihimiz olarak kucaklıyoruz;
ama, doğrularına sahip çıkarak, geliştirip
dönüştürerek yararlanmaktan yanayız.
Yanlışları da, bir özeleştirme
mekanizması içerisinde değerlendirmemiz gerekiyor.
Bu, tarihin inkârı değil, çağdaş
olmanın en doğal gereğidir. 

Mehmet Akif Ersoy bugün yaşıyor
olsaydı, İstiklal Marşını, aynı
ruhla, aynı inançla, bu kez, yeni Ali Kemallere,
Damat Feritlere, Abdülhamit özentilerine ve onların
uluslararası bağlantılarına karşı
yazardı. Bugün, İstiklal Marşımıza,
verdiği mesaja, ruha her zamankinden daha fazla sarılmamız
ve sahip çıkmamız gerekmektedir. 

İstiklal Savaşımızın
ve onu izleyen cumhuriyetin tüm kazanımları
büyük saldırılarla karşı
karşıyadır. Bugün, İstiklal Savaşımızın,
onun yarattığı çağdaş, demokratik,
laik cumhuriyet temellerine dönüşün gerekli
olduğu ve bunun için de devrim yasalarının
ödünsüz uygulanması gerektiği, çetelerden
arınmış temiz toplum, temiz yönetim özleminin
gerçekleştirilmesi için mücadele günüdür;
bu mücadelenin ruhu da Kuvayı Milliyedir. 

Bu arada, ulusal birliğimizi simgeleyen İstiklal
Marşımızın kabulünün 76 ncı
yıldönümünü idrak ettiğimiz bugünün,
yani 12 Martın, demokrasiye, birlik ve bütünlüğe
karşı olaylarla aynı güne rastlamasını
talihsizlik olarak değerlendiriyorum. 12 Mart muhtırası
ve Gazi olaylarının benzerlerinin tekrar yaşanmaması
için, tüm halkımızı ve özellikle
Türkiye Büyük Millet Meclisini, sorumluluğunun
gereklerini en iyi biçimde yerine getirmeye davet ediyorum.

İstiklal Marşımızın
kabulünün 76 ncı yıldönümünde,
Büyük Atatürk ve mücadele arkadaşları
başta olmak üzere, istiklalimizin kazanılması
ve sürdürülmesi doğrultusunda çaba gösterenleri
saygıyla selamlıyorum, önlerinde şükranla
eğiliyorum.

Hepinize saygılar sunuyorum. (CHP sıralarından
alkışlar)

Değerli arkadaşlarım, bugün,
alınmış olunan karar doğrultusunda, her
arkadaşımız, İstiklal Marşımızın
iki dörtlüğünü okuyacak; ben de, ilk ikisini
sunmak istiyorum.

"Korkma, sönmez bu şafaklarda yüzen
al sancak,

Sönmeden yurdumun üstünde tüten
en son ocak.

O benim milletimin yıldızıdır,
parlayacak,

O benimdir, o benim milletimindir ancak. 

Çatma, kurban olayım, çehreni
ey nazlı hilal!

Kahraman ırkıma bir gül; ne bu
şiddet, bu celal?

Sana olmaz, dökülen kanlarımız
sonra helal.

Hakkıdır, hakka tapan milletimin istiklal."

Hepinize saygılar sunuyorum.(Alkışlar)

BAŞKAN - Teşekkür ederim Sayın
Sağlar.

DSP Grubu adına, Sayın Karaa; buyurun
efendim. (DSP sıralarından alkışlar)

Sayın Karaa, süreniz 10 dakikadır.

DSP GRUBU ADINA EMİN KARAA (Kütahya)
-Sayın Başkan, sayın milletvekilleri;
İstiklal Marşımızın kabulünün
76 ncı Yıldönümünde, Demokratik Sol
Parti Grubunun görüşlerini açıklamak
üzere huzurunuzdayım; Yüce Meclisi saygıyla
selamlıyorum.

Millî marşlar, milletlerin birlik ve
beraberlik duygularını yansıtırlar.
Her millet, kendi marşını, belirli tarihî
olaylar sonunda elde etmiştir; ama, hiçbir millet,
Türk Milleti gibi, her anını yaşayarak
millî marşına sahip olamamıştır.
İstiklal Marşımız, Birinci Dünya
Savaşı sonrasında, ülkemizi parçalamak
isteyen emperyalistlere karşı Türk Milletinin
vermiş olduğu bağımsızlık ve
Kurtuluş Savaşı yıllarında, ordudan
gelen bu yoldaki talep üzerine, gündeme gelmiştir.

Nasıl bir millî marş olacağı
konusunda şu istekler ortaya çıkmıştır:
Öyle bir marş olmalı ki, Mehmetçik onda
tüm benliğini, bağımsızlık aşkını
bulmalı, vatanın bağrına bir hançer
gibi saplanmış düşmanla savaşırken,
bu marştan güç almalıdır. Yine
bu marş, kutsal bir ayet gibi, askerin dudaklarından
eksik olmamalıdır. Açıkçası
bu Marş, Türkün özgürlük ve vatan
tutkusunu dile getirmeliydi. 

Böylesine büyük özelliklere sahip
bir İstiklal Marşını yazmak, elbette
kolay değildi. Ne var ki, o yıllarda, Türk Milletinin
yaşamı, İstiklal Marşımıza
tıpatıp uyuyordu. İşte, bu gerçeği
gören büyük şair Mehmet Akif Ersoy, milletinin
savaşını, sevdasını, bağımsızlık
özlemini, kendine has ustalığıyla şiir
haline getirmeyi başarmıştır. Bir başka
ifadeyle, Türk Milletinin İstiklal Savaşı,
İstiklal Marşı içinde en güzel
ifadesini bulmuştur. 

İşte bu nedenle, bizim İstiklal
Marşımız ısmarlama değildir; işte
bu nedenle, bizim İstiklal Marşımız
hiçbir ülkenin millî marşına benzemez.
İstiklal Marşımızın şiiri,
Türk Ulusunun bağımsızlığının
simgesi olan albayrak üzerine yazılmış
bir destandır. İstiklal Marşı, Anadolu'nun
ortasından, Türk Milletinin bağımsızlığını
korumak yolundaki sarsılmaz iradesini bütün dünyaya
haykıran en gür sesleniştir. Bu şafaklarda
yüzen alsancak, sonsuza dek dalgalanacaktır. 

İşte, bu nedenledir ki, İstiklal
Marşı, hepimiz için bir onurdur, gururdur,
bir namustur. Bizim, böylesine bir hayat felsefemiz olan
İstiklal Marşımızın okunması
sırasında, geçen yıl ülkemizi
ziyaret eden kimi konuklar ayağa kalkmıyorsa veya içimizden
birileri bu densizliği yapıyorsa, dahası, bu
güzel vatanın kurtarıcısı, cumhuriyetimizin
kurucusu Ulu Önder Atatürk'ün kabrini ziyaret etmiyorsa,
bunlara tepki göstermeyen hükümetleri buradan şiddetle
kınıyorum. (DSP sıralarından "Bravo"
sesleri, alkışlar)

Kurtuluş Savaşı, büyük
asker, büyük devlet adamı Gazi Mustafa Kemal
önderliğinde, Türküyle, Kürdüyle,
Alevîsi ve Sünnîsiyle bir bütün olarak,
Türk Milletinin bütün fertleriyle bağımsızlık
ülküsünde birleşilen bu ortak amaçla
kazanılmıştır. 

Bugün, ülkemizin jeopolitik konumu nedeniyle,
ülke bütünlüğü ve millî birliğimiz
konusunda her zamankinden daha dikkatli ve uyanık olmak
zorundayız. Türkiye, son yıllarda, bazı
dış desteklerle, cumhuriyet tarihinin en acımasız
ayrılıkçı hareketiyle karşı
karşıyadır. Türkiye'de, vatandaşlar
arasında huzursuzluk giderek artmaktadır. Bunların
en başında, özellikle son zamanlarda, laikliğe
yönelik, cumhuriyete yönelik, rejime yönelik tehlikelerin
yoğunlaşması gelmektedir. İnanç
sömürüsünün dinimize de zarar verecek
ölçüye varmasından dolayı kaygı
ve huzursuzluk artmaktadır. Bırakın artık
dinle uğraşmayı, bırakın insanların
Allah'la kul arasındaki münasebetini. Bu İstiklal
Marşının yazıldığı
tarihten bu yana, 76 yıldır bu cumhuriyette İslamiyetle
hiç bu kadar oynanmadı. Bir yanda Başbakan
Yardımcısı, daha dün "laik, demokratik
cumhuriyetten dönüş yoktur; kimse bunun üzerine
hesap yapmasın, hiç kimse din üzerinden siyaset
yapmasın; dini, oy toplama aracı olarak kullandırmayız"
derken, aynı gün Sayın Başbakanın,
toplumun laiklik konusundaki duyarlı kesimleri için
"faşist laikler; laik mürteciler; devrim yobazları"
gibi yakıştırmalar yapması, fevkalade
ibret vericidir. 

Kurtuluş Savaşında bu ülkeyi
yan yana, omuz omuza birlikte savunmuş insanların
çocukları, torunları arasına nifak
tohumları ekilmek istenmektedir. Bu ülkede yaşayan
tüm insanların mutluluk ve esenliği, aralarında
hiçbir etnik köken, din veya mezhep farkı gözetmeksizin
hepsini kucaklayan, hepsinin etnik özelliklerine ve inançlarına
saygı gösteren bir kardeşlik anlayışındadır.


Mehmet Akif'in İstiklal Marşı
bizim hayatımızdır. Allah bize yeni bir İstiklal
Marşı yazdırmasın. (DSP sıralarından
alkışlar)

İstiklal Marşının, Grubumuzun
okuyacağı üçüncü ve dördüncü
kıtasını takdim ediyorum:

"Ben, ezelden beridir hür yaşadım,
hür yaşarım.

Hangi çılgın bana zincir vuracakmış?
Şaşarım!

Kükremiş sel gibiyim, bendimi çiğner,
aşarım;

Yırtarım dağları, enginlere
sığmam taşarım. 

Garbın afakını sarmışsa
çelik zırhlı duvar,

Benim, iman dolu göğsüm gibi serhaddim
var.

Ulusun, korkma! Nasıl böyle bir imanı
boğar

Medeniyet dediğin tek dişi kalmış
canavar."

Saygılarımla efendim. (Alkışlar)

BAŞKAN - Teşekkür ederiz Sayın
Karaa.

Refah Partisi Grubu adına, Sayın Zülfikar
Gazi; buyurun. (RP sıralarından alkışlar)

Sayın Gazi, süreniz 10 dakikadır.

RP GRUBU ADINA ZÜLFİKAR GAZİ (Çorum)
- Sayın Başkan, sayın milletvekilleri; İstiklal
Marşımızın kabulünün 76 ncı
yılı münasebetiyle, Refah Partimiz Grubu ve
şahsım adına, Yüce Heyetinizi saygıyla
selamlıyorum.

Tam 76 yıl önce bugün, bu Yüce
Meclis, İstiklal Harbinin hazırlıklarını
yaparken, Aziz Milletimizin iman, azim, heyecan ve kahramanlığının
tercümanı olan İstiklal Marşını
müzakere ederek kabul etmiştir. 

İstiklal marşı olabilecek şiir
yarışması açılmış,
yarışmaya 724 şiir gelmiştir. Yarışmada
dereceye giren şiire 500 lira mükâfat konulması
sebebiyle, iman şairimiz Mehmet Akif "istiklal marşı
parayla yazılmaz" diyerek müsabakaya katılmamıştır.
Zamanın Maarif Vekili Hamdullah Suphi Bey, Yüce Milletimizin
tarihine, inancına, şan ve şerefine yakışan
şiirin, ancak Akif tarafından yazılabileceğini
çok iyi bildiği için, büyük şairimizi
istiklal marşı için şiir yazmaya ikna
etmiştir. Neticede, Büyük Millet Meclisinde, bundan
76 yıl önce, büyük bir heyecanla, Türkiye
Büyük Millet Meclisinin ilk üyeleri tarafından
kabul edilmiştir.

Sayın Başkan, değerli arkadaşlarım;
Türk İstiklal Marşı, dünya milletlerinin
millî marşları içerisinde güfte
bakımından belki de en güzeli ve en manalısıdır.
Bazı marşlar o devletin hükümdarını,
başkanını övmekte, bazı marşlar
ise mübalağalı şekilde kendi milletlerini
göklere çıkarmaktadır. Bizim İstiklal
Marşımız ise, tarih boyunca, daima müstakil
ve hür yaşamış büyük bir milletin
bu hasletini azimle, heyecanla, imanla terennüm eden bir
şiir şaheseridir. Bu eserde sevgisiyle, hürriyet
ve istiklal kahramanları, müşahhas şekilde
bayrak, vatan, tarih ve millet gerçekleri etrafında
birleştirilmiş ve mukaddes bir terkip olarak ifade
edilmiştir. İstiklal Marşında, milletimizin
maddî ve manevî bütün değerleri yer
almaktadır. 

Akif, Osmanlının dağıldığı,
cennet vatanımızın düşmanlar tarafından
taksim edildiği, yurdumuzun bazı bölgelerinin
işgal edildiği bir dönemde Anadolu'yu adım
adım dolaşarak, halkı, hürriyet için,
kurtuluş için kıyama davet etmiştir.
Heyecanlı nutukları, hararetli vaazlarıyla
Anadolu halkını birliğe, dayanışmaya,
tek yumruk olmaya davet etmiştir. 

Kastamonu Nasrullah Camiinde yaptığı
veciz konuşma, bütün Anadolu'yu heyecana getiren,
coşturan bir muhteviyat ve manadaydı. Akif, Nasrullah
Camiinden, bütün milletimize şöyle sesleniyordu:
"Milletler, topla, tüfekle, zırhlıyla,
ordularla, tayyarelerle yıkılmaz. Milletler, ancak,
aralarındaki rabıtalar çözülerek,
herkes kendi başının derdine, kendi havasına,
kendi menfaatına, kendi menfaatını temin
kavgasına düştüğü zaman yıkılır.


Bizim mahv için tertip edilen muahede-i sulhiye
paçavrasını, mücahitlerimiz şark
tarafından yırtmaya başladılar. Şimdi,
beri taraftaki dindaşlarımıza düşen
vazife, Anadolumuzun diğer cihetlerindeki düşmanları
denize dökerek, o murdar paçavrayı büsbütün
parçalamaktır. Zira, o parçalanmadıkça,
İslam için bu diyarda beka imkânı yoktur.


Ey cemaat-i Müslimin! Düşmanlarımızın
bugün bizden istedikleri ne filan vilayet ne filan sancaktır;
doğrudan doğruya başımızdır,
boynumuzdur, hayatımızdır, devletimizdir.


Ey cemaat-i Müslimin! Ağyar eline geçen
Müslüman yurtlarının hali, bizim için
en müessir bir levha-i ibrettir. İslamın son
mültecası olan bu güzel toprakları düşman
istilası altında bırakmayalım. Ye'si,
meskeneti, ihtirası, tefrikayı büsbütün
atarak, azme, mücahedeye, vahdete sarılalım.
Cenabı Kibriya Hak yolunda mücadele için meydana
atılan azim ve iman sahipleriyle beraberdir."

Akif'in vaazları, Sebilürreşad
Dergisi vasıtasıyla, Anadolu'ya yayılıyor,
herkese aşk ve heyecan dağıtıyordu. Cephelerde
askerlere dağıtılıyor, halka duyuruluyordu.
Hatta, Elcezire Cephesi Kumandanı Nihat Paşa, Akif'in
Kastamonu Nasrullah Camiindeki vaazından o kadar etkilenmiştir
ki, vaaz metnini teksir ettirip, orduya ve Diyarbakır,
Elazığ, Bitlis, Van İllerine dağıttırmıştır.
Aynı zamanda, Akif'e şu telgrafı göndererek
tebrik etmiştir:

"Nasrullah Cami-i Şerifinde irad buyurduğunuz
mev'izeyi havi mecmuanızın ancak bir nüshası
elde edilebilmiştir. Diyarbekir'in Cami-i Kebirinde, Cuma
namazından sonra kıraat edilerek mü'minin-i
hazıra envar-ı maneviyesinden hisseyab-ı
tenevvür ve tefeyyüz olmuşlardır. Fakat,
bu istifade pek mahdud kalacağından, cephe mıntıkasını
teşkil eden Elaziz, Diyarbekir, Bitlis, Van vilayetleriyle
civar müstakil mutasarrıflıklar halkı
da nasibdar edilmiş ve şeref ile hukuku doğrudan
doğruya zatıâlinize ait olmak üzere Diyarbekir
Vilayeti matbaasında teksir edilerek bütün cepheye
tevzi olunmuştur. Cenabı Hak mesai-i diniyye ve vatanperveranenizi
meşkûr eylemesi temennisiyle ihtiramatımı
takdim eylerim."

Sayın Başkan, saygıdeğer
milletvekili arkadaşlarım; vatanımızın
işgale uğradığı, bağımsızlığımızın
tehlikeye düştüğü bir ortamda millî
birlik ve beraberliğin ne kadar önemli olduğu hepimizce
malumdur. Milletleri her türlü tehlikeden koruyan umde,
bütün zorlukları aşıp refaha kavuşturan
ortak değerler etrafında bütünleşmektir.


Akif, Anadolu üzerindeki kara bulutların
dağıtılıp aydınlığa
kavuşmanın tek yolunun birlik olduğunu, tefrikadan
uzaklaşmak olduğunu haykırmıştır:
"Sen ben desin efrat aradan vahdeti kaldır/Milletler
için kıyamet işte o zamandır"
mısraları, zorlukları aşmada, her türlü
olumsuzluğu hayra çevirmede birliğin, beraberliğin
önemini ifade etmektedir. 

Bir milleti, ancak kendi içindeki tefrika
ve bölünme yıkabilir. Dün, işgalci
güçlerin karşısında nasıl
tek yumruk olup cennet vatan Anadolu'yu düşmandan temizleyip
istiklalimize kavuşmuşsak, bugün de her türlü
sıkıntımızı, ekonomik, sosyal
ve siyasal güçlüklerimizi aynı ruh ve
anlayışla aşacağımıza inanıyorum.


Demokrasinin vazgeçilmez unsurlarından
en önemlisi olan siyasî partilerimiz, millî birliğimizi
bozacak her türlü davranıştan uzak olmak
zorundadır. Şunu, kesin bilmeliyiz: "Tefrika
girmeden bir millete düşman giremez./Toplu vurdukça
yürekler onu top sindiremez." 

Sayın Başkan, sayın milletvekilleri;
Kurtuluş Savaşımızın kazanılmasında
en büyük itici güç, iman gücü
olmuştur. Ordusu dağıtılmış,
vatanı işgal edilmiş, fizikî şartları
düşmanla kıyaslanamayacak kadar zayıf
olan bir millet, nasıl olmuş da bu savaşta
zafere ulaşmıştır. Bunun tek bir izahı
vardır: Sarsılmaz iman. Akif, bunu İstiklal
Marşımızda: "Garbın afakını
sarmışsa çelik zırhlı duvar/Benim,
iman dolu göğsüm gibi serhaddim var/Ulusun, korkma!
Nasıl böyle bir imanı boğar/Medeniyet dediğin
tek dişi kalmış canavar" mısralarında
ne güzel ifade etmiştir. 

Tarih boyunca, Aziz Milletimizi zaferden zafere ulaştıran
ruh, kalbinin derinliklerinde muhafaza ettiği sarsılmaz
imanı olmuştur... 

 (Mikrofon otomatik cihaz tarafından kapatıldı)

BAŞKAN - Sayın Gazi, efendim, süreniz
bitti; isterseniz İstiklal Marşımızdaki
iki kıtayı okuyun, bırakın... 

ZÜLFİKAR GAZİ (Devamla) - Bitiriyorum
Sayın Başkan. 

...İnançlı toplumlar, zorlukları
aşmada, her türlü menfilikleri müspete çevirmede
başarılı olabilirler. 

Sözlerime İstiklal Marşımızın
iki dörtlüğüyle son veriyorum: 

"Arkadaş, yurduma alçakları
uğratma sakın; 

Siper et gövdeni, dursun bu hayasızca
akın. 

Doğacaktır sana va'dettiği günler
Hakkın

Kim bilir, belki yarın, belki yarından
da yakın.  

Bastığın yerleri toprak diyerek
geçme, tanı!

Düşün, altındaki binlerce
kefensiz yatanı. 

Sen şehit oğlusun, incitme yazıktır
atanı;

Verme, dünyaları alsan da bu cennet vatanı."

Hepinizi saygıyla selamlıyorum. (Alkışlar)

BAŞKAN - Teşekkür ederim Sayın
Gazi.

Söz sırası, DYP Grubu adına,
Sayın Tayyar Altıkulaç'ın efendim.

Buyurun. (DYP sıralarından alkışlar)

Süreniz 10 dakika. 

DYP GRUBU ADINA TAYYAR ALTIKULAÇ (İstanbul)
- Sayın Başkan, sayın milletvekilleri; sözlerime
başlamadan önce, şahsım ve Doğru Yol
Partisi Grubu adına, hepinizi saygıyla selamlıyorum.

Kabulünün 76 ncı yılında
İstiklal Marşını değerlendirebilmek
için, önce, Mehmet Akif'i ve Marşın yazıldığı
günler öncesi dönemin şartlarını
gözden geçirmek yararlı olacaktır. Mehmet
Akif, Anadolu'nun işgali üzerine, Padişahın,
Meclisin ve Hükümetin bir şey yapamaz olduğu
İstanbul'dan, Anadolu'ya intikal eden ilk Osmanlı
münevveridir. Önce, Balıkesir'e geçmiş,
cami kürsülerinden halkı işgale karşı
direnişe teşvik ve davet etmiştir. 

Hindistanlı Müslüman Hüseyin
Kıdvay'ın Anadolu direnişini öven ve
İngilizleri yeren eserini -damadı Ömer Rıza
Doğrul'a İngilizceden tercüme ettirerek- bastırmış,
Anadolu'nun muhtelif şehirlerinde halka dağıttırmıştır.


Eşref Edip'le müştereken çıkardığı
Sebilürreşad Dergisinde seri yazılar yazarak,
Anadolu halkının yiğitçe direnişini
âdeta destanlaştırmıştır.


Nihayet, bir gün, Sebilürreşad sahibi
ve iş arkadaşı Eşref Edip'i yanına
çağırarak "artık burada duracak
zaman değildir. Anadolu'ya geçip çalışmak
lazım. Bizim tarafımızdan halkı tenvire
ihtiyaç varmış; çağırıyorlar.
Mutlaka gitmeliyiz. Ben, yarın, Ankara'ya hareket ediyorum;
hiç kimsenin haberi olmasın. Sen de İdarehanenin
işlerini derleyip topla, Sebilürreşad klişesini
al, arkamdan gel. Meşihattakilerle de temas et, Harekâtı
Milliye aleyhinde bir halt etmesinler" demiş ve süratle
Ankara'ya intikal etmiştir. 

Adı, zaten, Anadoluda bayraklaşmış
olan Mehmet Akif'in Ankara'ya intikali, Anadolu şehirlerinde
Mustafa Kemal ve Kuvayi Milliyeye bağlılığı
güçlendirmiş, olay, mahallî gazetelerde
sevinçle ilan edilmiştir. Nitekim, Kastamonu'da münteşir
Açıksöz Gazetesi, olayı şu satırlarla
duyurmuştur: "Sebilürreşad başmuharriri
büyük İslam şairi Mehmet Akif Beyefendinin
Ankara'ya vasıl olduğu, Ankara gazetelerinden okunmuştur.
Zulme, hakarete tahammül edemeyerek, ailesini, refahını
İstanbul'da terk ile Anadolu'ya firar edebilen bu vicdanlı
şairin, Anadolumuzun ahvalini şiirleriyle terennüm
etmesini temenni ederiz." 

Evet, Mehmet Akif, 9 Mayıs 1920'de Ankara'ya
ayak basar basmaz, Konya'da çıkan bir isyanı
bastırmak üzere oraya gönderildi. Konya, Mehmet
Akif'i coşkuyla karşıladı. Şehir
ve çevre camilerinde yaptığı keskin vaaz
ve nasihatlerle, halkı isyancıların yanından
Kuvvacıların yanına çekmiş,
isyanın bastırılmasında ilk rolü
oynamıştır. 

Konya'dan Ankara'ya döner dönmez, Kastamonu'ya
intikal etmiş, Nasrullah Camiindeki ünlü ve uzun
hitabesini irat etmiştir. Bu uzun ve keskin nutuk şu
cümlelerle son buluyordu: "Sakın millî
harekât aleyhinde olanların sözlerine kulak
asmayınız; çünkü, onlar, halkımızı
köle haline getirmek istiyorlar. İçimizde yer
yer çıkan isyanlar, hep melun düşmanların
parmağıyla olmuştur. Allah rızası
için aklımızı başımıza
toplayalım; çünkü, böyle düşman
hesabına çalışarak, elimizde kalan
bir avuç toprağı da verecek olursak, çekilip
gitmek için arka tarafta bir karış yerimiz
yoktur." Bu tarihî vaazında Mehmet Akif, Sevr
paçavrasının ne uğursuz bir ölüm
antlaşması olduğunu hatırlattıktan
sonra, antlaşmanın vatanımızı
parça parça bölen hükümlerini uzun
uzun anlatmış ve "yoksa biz, o muazzam ecdadın
ahfadı değil miyiz" diye kükremiştir.


Mehmet Akif, hitabenin sonunda ellerini kaldırıp,
duaya başladığı zaman, dışarılara
kadar taşan cemaatin hüngür hüngür ağladığını,
o günün tarihçileri kaydediyorlar. 

Bu hitabe, Sebilürreşad'da bastırılarak
bütün Anadolu'ya dağıtılmıştır.
Nitekim, Elcezire Kumandanı Nihat Paşa, benden önceki
konuşmacının da belirttiği gibi, Mehmet
Akif'e çektiği telgrafta şunları ifade
etmiştir: "Nasrullah Camii Şerifinde irad buyurduğunuz
mev'izenin bulunduğu mecmuanın ancak bir nüshası
elde edilebilmiştir. Diyarbekir Camii Kebirinde mü'minlere
okunmuştur; fakat, bu istifade pek mahdut kalacağından,
cephe mıntıkasını teşkil eden
Elaziz, Diyarbekir, Bitlis, Van Vilayetleriyle civar müstakil
mutasarrıflıklar halkı da nasibdar edilmiş
ve şerefiyle, hukuku doğrudan doğruya zatıâlinize
ait olmak üzere, Diyarbekir Vilayet Matbaasında teksir
edilerek, bütün cepheye dağıtılmıştır.
Cenabı Hakkın vatanperver ve dinî gayretlerinizi
meşkûr eylemesi temennisiyle hürmetlerimi takdim
eylerim."

Değerli milletvekilleri, bütün bunları
huzurunuzda takdim etmenin sebebi, sözlerimin başında
arz ettiğim gibi, İstiklal Marşının
yazıldığı günlere takaddüm
eden şartları ve o şartlar içerisinde
merhum Akif'in üstlendiği rolü izah etmek içindir.

Kurtuluş Savaşımız ve bu
savaşı zaferle sonuçlandıran sebeplerin
başında gelen ordu-sivil bütünleşmesi,
millî felaketlerin üzerimizden defedilebilmesi için
neler yapmamız gerektiğinin çok uzaklarda olmayan
bir örneğidir, bir modelidir.

Mehmet Akif, Kurtuluş Savaşını
böylesine benimsemiş; halkı, Mustafa Kemal'in
başlattığı Kuvayi Milliye hareketi ve
ordu etrafında toplamış, cepheyi ve devleti
idare edenlerin yanıbaşında âdeta manevî
bir rehber rolü üstlenmiştir.

Onun yazdığı her mısra,
camilerden ve kürsülerden haykırdığı
her cümle, Mehmetçiği teşci eden, cephe
gerisindekileri cepheye süren, din adına, Sultan-Halife
adına çizgi dışına çıkanları,
ikna yoluyla çizgi içine çeken, ölü
ruhları ve boşvericileri dirilten, ümitsiz kitleleri
uyandıran ve ümitlendiren bir alarm olmuştur.


Savaş boyunca, cephe gerisinden lojistik destek
sağladığı Mehmetçiğe zafer müyesser
olduktan sonra, hamurunda tazarru, niyaz ve isyanları bulunan
millî kurtuluşun Marşını yazmak
da ona nasip oldu. 

Türk İstiklal Marşı -yarışmayla
kazanılan- sıradan bir şiir değildir;
Kurtuluş Savaşını -cephe gerisinden-
adım adım takip eden; Türk askerinin başarılarıyla
heyecanlanıp coşan; mevzii gerilemelerinden ezilip
üzülen bir büyük ruhun, ulvî müfekkirenin
ve şüphesiz -Bedir ashabına benzettiği-
Mehmetçiğin destanıdır. 

30 Ağustosta İzmir'de dikilen sancak ve
12 Mart 1921'de Türkiye Büyük Millet Meclisi salonlarında
yankılanan İstiklal Marşı, Kurtuluş
Savaşı boyunca satır satır, mısra
mısra dokunan bir destanın ilanıdır.
Bu destanı, sadece Mehmet Akif de yazmamıştır;
yediden yetmişe millet yazmış ve Türk
Ordusuna armağan etmiştir. Mehmet Akif'in, 724 şairin
katıldığı İstiklal Marşı
yarışmasına iştirak etmeyişinin
ve konulan ödülü almayışının
asıl sebebi işte bu düşüncedir. Mithat
Cemal'in "İstiklal Marşını niçin
Safahat'a koymadın" sorusuna verdiği "o,
benim değil, memleketimindir" cevabının
altında yatan sebep de hiç şüphesiz budur.

İstiklal Marşımızın,
Türkiye Büyük Millet Meclisinde kabulünün
76 ncı yılının aynı çatı
altında üç çeyrek yüzyıl
sonra kutlanmasından duyduğumuz memnuniyeti Grubum
adına ifade etmekten sonsuz bir gurur duyuyorum. Dileğim;
içeriden ve dışarıdan sayısız
ihanet ve saldırılara maruz bulunan ülkemizin
istiklalinin -düşmanları kahredercesine- dünya
durdukça kutlanması ve bu kutlamaların millî
bir gurur vesilesi olarak milletçe paylaşılmasıdır.

Mehmet Akif, özellikle yeni yetişenlerimiz
tarafından, iyi bilinmeli ve iyi anlaşılmalıdır.
O, önce milletine inanan, milletini seven, milletimizin ebediyete
kadar hür ve müstakil olarak yaşamasını
temenni ve niyaz eden büyük bir idealisttir. 

"Kim bu cennet vatanın uğruna olmaz
ki feda/Şüheda fışkıracak toprağı
sıksan, şüheda" derken, ondaki bu sevgi
selini görüyoruz.

"Ebediyen sana yok, ırkıma yok
izmihlal" mısraında da bu milletin sonsuza
kadar hür ve bağımsız olarak yaşayacağının
inanç ve ilanı vardır.

"Doğacaktır sana va'dettiği günler
Hakkın/Kim bilir, belki yarın, belki yarından
da yakın" vaat ve temennisi, yeni nesillerimizin moral
gücü olmalıdır. 

"Doğrudan doğruya Kur'an'dan alıp
ilhamı/Asrın idrakine söyletmeliyiz İslamı"
mesajı, onun, hurafelerden uzak Kur'an Müslümanlığına;
bir başka deyişle Kur'an'ın ruhuna uygun Müslümanlığa
olan hasretini dile getirir.

"Çalış dedikçe şeriat,
çalışmadın durdun/Onun hesabına
birçok hurafe uydurdun/Sonunda bir de tevekkül sokuşturup,
araya/Zavallı dini çevirdin onunla maskaraya."
"Bir baksana, gökler uyanık, yer uyanıktır/Dünya
uyanıkken, uyumak maskaralıktır" mısraları,
tarihî zaaflarımızı gözümüzün
önüne sermiyor mu?

Değerli milletvekilleri, bu mısralar,
ana teması İstiklal Marşı olan, Akif'in
fikirlerinin bize ışık tutan örnekleridir.


Devlet büyüklerinde olduğu gibi, millet
büyükleri de yeni nesillerce giderek unutulmaktadır.
Bu konulara hassasiyetlerini yakinen bildiğimiz Millî
Eğitim ve Kültür Bakanlarımızın,
bakanlıkları başta olmak üzere, örgün
ve yaygın eğitim sunan tüm kuruluşlarımızın,
Mehmet Akif örneğinde, devlet ve millet büyüklerimizi
tanıtıcı hizmetlere ağırlık
vermeleri temennisiyle, İstiklal Şairimiz Mehmet
Akif Ersoy'u rahmetle anarken, Akif merhumun "bir kubbesine
Mevla titrer" dediği mübarek vatanımızın
ilelebet payidar olmasını diliyorum. 

İstiklal Marşının, benim
okumam gereken dörtlüklerini takdim ediyorum:

"Kim bu cennet vatanın uğruna olmaz
ki feda?

Şüheda fışkıracak
toprağı sıksan, şüheda!

Canı, cananı, bütün varımı
alsın da Hüda,

Etmesin tek, vatanımdan beni dünyada
cüda. 

Ruhumun senden, ilahi, şudur ancak emeli;

Değmesin mabedimin göğsüne namahrem
eli,

Bu ezanlar ki şahadetleri dinin temeli

Ebedî yurdumun üstünde benim inlemeli."

Yüce Meclise saygılar sunuyorum. (Alkışlar)

BAŞKAN - Teşekkür ederim Sayın
Altıkulaç.

Söz sırası, ANAP Grubu adına,
Sayın Esat Bütün'ün.

Buyurun efendim. (ANAP sıralarından
alkışlar)

Sayın Bütün, süreniz 10 dakikadır.

ANAP GRUBU ADINA ESAT BÜTÜN (Kahramanmaraş)
- Sayın Başkan, değerli milletvekilleri; 76 yıl
önce bugün, bu Meclis, ayakta, Türkün gür
sesiyle, İstiklal Marşını hep beraber
söyledi, hep beraber dinledi. 

İstiklal Marşı, sadece, Mehmet
Akif'in kaleme aldığı bir şiir değildir.
İstiklal Marşı, bir milletin destanıdır,
bir milletin kurtuluş destanıdır. Kalelerine
girilmiş, tersanelerine girilmiş, orduları
dağıtılmış, silahları elinden
alınmış bir milletin ayağa kalkışının
destanıdır. İstiklal Marşı,
sadece Taceddin Dergâhında yazılmamış,
İstiklal Marşı'nın önü Çanakkale'de
yazılmıştır. "Bir hilal uğruna
ya Rab ne güneşler batıyor" diye orada
yazılmıştır.

Gazi Mustafa Kemal Atatürk, Türk'ün
ruhunu, Çanakkale'nin ruhunu Çanakkale'de şöyle
tespit ediyor: "Mehmetçik, abdestini alıyor,
elbisesini yıkıyor. Gördüm, niçin
bunu yaptığını sorduğumda 'ölürsem
kefenim olacak bu elbise; kefenim, şehitlik kefenim temiz
olsun. Milletimin zaferi temiz olsun' diyor ve bir saniye sonra,
bir dakika sonra öleceğini bilen Mehmetçik, Kur'an'ı
Kerim'i elinden bırakıyor, ön cepheye gidiyor,
o şehit düşüyor, arkasından 'Allah,
Allah' sesleriyle ikincisi geliyor" diyor. İstiklal
Marşı'nın yazılışının
başlangıcı Çanakkale destanıdır.
Arkasından Kahramanmaraş'ta Sütçü
İmam, Gaziantep'te Şahin Bey, Şanlıurfa'da-Erzurum'da
Nenehatun'dur.

Bugün, aynı zamanda Erzurum'un da kurtuluş
günüdür. Erzurumluların da Kurtuluş
Bayramını kutluyorum.

Evet, Çanakkale, Sakarya, Dumlupınar...
İstiklal Marşı, sadece Mehmet Akif'in kaleminde
değil, bakınız, o gün, Türk anası
Halide Edip'in kaleminde nasıldır: Sultanahmet mitinginde,
Halide Edip, Türk anası, Anadolu'ya ad veren Türk
anası sesleniyor: 

"Kardeşlerim, evlatlarım; ruhu
göklerde olan ecdadımız, minarelerimizde, 7
yüzyılın şanlı Osmanlı
tarihinin bugünkü faciasını seyrediyor...
Dünyanın bir başından bir başına
at süren namağlup gaziler karşısında
başımı kaldırıyor, diyorum ki:
Ben, Türk-Müslüman tarihinin bedbaht bir kızıyım.
Eskiler kadar kahraman; fakat, bedbaht bir milletin bedbaht anasıyım.
Yemin ediyorum ki, göğsünü adalet ve insaniyetten
alan ecdadımın ilahî namusuna ihanet etmeyeceğim.
Allahıma ve hakka dayanarak, Türk Milletinin son yolunu,
sizlere ve dünyaya ilan ediyorum. Davamız, işte
şudur: Türkiye'nin mevcut olan hak ve istiklalinin
alınmaması... Yarabbi, hakkın ve milletin
bir mahşeri, bir mahkemei kübrası hazırlanıyor.
Bu mahkemeye, millet hakkı çiğneyen zalimler
gelecektir. Şimdi yemin ediniz ve benimle beraber tekrar
ediniz: Milletlerin ilahî hakkı ilan edilinceye kadar,
kalbimizde heyecanımız kalacaktır, eksilmeyecektir.
700 senenin asil ve büyük mirası olan vakarımızı,
adalet ve terbiyemizi unutmayacağız. Yemin ediniz.
Bayrağımıza, ecdadımızın
namusuna ihanet etmeyeceğiz" diyor. 

İşte, Kurtuluş Savaşı,
Sultanahmet'te böyle yazılırken, Falih Rıfkı,
o gün Akşam'da, "Sakarya'nın suları
neler anlatıyor: Sakarya, 7 asırdan beri ilk defa,
kendi kıyılarında, Türk kahramanlarının
ulvî gazalarını seyrediyor. Sakarya'nın
ismi, yedi günden beri, millî coğrafyada, millî
tarihe geçti. Şüphesiz, şimdi, Sakarya,
yatağında ve Türk siperlerine doğru bağırmak
istiyordu: Benim sularım 7 asırdan beri Türk
ülkesinin topraklarını suladığı
gibi, sizin kanlarınız da 7 asırdan beri
bu ülkenin topraklarını suluyor" diyor.

İşte, Kurtuluş Savaşı,
sadece İstiklal Marşında değil, Amasya
Tamiminde, Sıvas Kongresinde, Erzurum Kongresinde, yani
"ya istiklal ya ölüm" duygusunda yaşanmıştır,
böyle yazılmıştır. İnanıyorum
ki, bugünün gençleri, bugünün insanları,
eğer İstiklal Marşını, eğer
Kurtuluş Savaşını iyi öğrensinler,
eğer Kurtuluş Savaşının nasıl
kazanıldığını bilsinler... İnanıyorum
ki, bugün, Türkiye'nin birçok problemlerinin
altında yatan gerçek, gençlerimizin ve yeni
nesillerimizin bu gerçekleri, Kurtuluş Savaşını,
Sakarya'yı, Çanakkale'yi, Dumlupınar'ı,
Şahin Beyi, Nene Hatunları bilmemesinden kaynaklanmaktadır;
çünkü, Çanakkale'ye gittiğiniz zaman
görürsünüz ki, Anadolu'nun her karışından,
her bölgesinden, her ilinden insanlar koyun koyuna yatmaktadır.
Bugün de, Ankara'nın mezarlığında,
yine, Anadolu'nun her ilinden insanlar koyun koyuna yatmaktadır.
Millî birlik ve beraberliğe o kadar ihtiyaçımızın
olduğu, Kurtuluş Savaşındaki kadar ihtiyaçımızın
olduğu bugün de, Kurtuluş Savaşını,
Kurtuluş Savaşının kahramanlarını,
Kurtuluş savaşının alanlarını,
Kurtuluş Savaşını yaşayan kahramanların
yerlerini ayırt etmeksizin toplumumuza kazandırmak
zorundayız; dünyaya anlatmak zorundayız, çevresini
korumak zorundayız; Hacettepe'de olduğu gibi, İstiklal
Marşının yazıldığı
Taceddin Dergâhının etrafını
kapatmak zorunda değiliz. Onları, televizyonlarda,
filmler yaparak, belgeseller yaparak milletimize ve dünyaya
anlattığımız gün, inanıyorum
ki, dün babaları ve dedeleri kol kola Kurtuluş
Savaşını kazanan bu milletin evlatları,
bugün de kol kola girerler.

Bu duygu ve düşüncelerle İstiklal
Marşının yazılış gününün
12 Marta, bir muhtıra gününe rastlamış
olmasını talihsizlik sayıyor, hâkimiyetin
kayıtsız şartsız milletin olduğunun
bir kere daha vurgulanmasını istiyorum.

Eğer Başkanım müsaade ederse,
arkadaşlarımız ikişer kıtasını
okudular, bir bütünlük olsun diye, ben hepsini
okumak istiyorum.

BAŞKAN - Peki. Size iki kıtası
kaldı; ama, takdiri size bırakıyorum. 

Buyurun.

ESAT BÜTÜN (Devamla) - Teşekkür
ederim.

Korkma, sönmez bu şafaklarda yüzen
al sancak,

Sönmeden yurdumun üstünde tüten
en son ocak.

O benim milletimin yıldızıdır,
parlayacak,

O benimdir, o benim milletimindir ancak. 

Çatma, kurban olayım, çehreni
ey nazlı hilâl!

Kahraman ırkıma bir gül; ne bu
şiddet, bu celâl?

Sana olmaz, dökülen kanlarımız
sonra helal.

Hakkıdır, hakka tapan milletimin istiklal.


Ben, ezelden beridir hür yaşadım,
hür yaşarım.

Hangi çılgın bana zincir vuracakmış?
Şaşarım!

Kükremiş sel gibiyim, bendimi çiğner,
aşarım;

Yırtarım dağları, enginlere
sığmam taşarım. 

Garbın afakını sarmışsa
çelik zırhlı duvar,

Benim, iman dolu göğsüm gibi serhaddim
var.

Ulusun, korkma! Nasıl böyle bir imanı
boğar

Medeniyet dediğin tek dişi kalmış
canavar. 

Arkadaş, yurduma alçakları uğratma
sakın;

Siper et gövdeni, dursun bu hayâsızca
akın.

Doğacaktır sana va'dettiği günler
Hakkın

Kim bilir, belki yarın, belki yarından
da yakın. 

Bastığın yerleri toprak diyerek
geçme, tanı!

Düşün, altındaki binlerce
kefensiz yatanı.

Sen şehit oğlusun, incitme yazıktır
atanı;

Verme, dünyaları alsan da bu cennet vatanı.


Kim bu cennet vatanın uğruna olmaz ki
feda?

Şüheda fışkıracak
toprağı sıksan, şüheda!

Canı, cananı, bütün varımı
alsın da Hûda, 

Etmesin tek, vatanımdan beni dünyada
cüda. 

Ruhumun senden, ilahî, şudur ancak emeli:

Değmesin mabedimin göğsüne namahrem
eli,

Bu ezanlar ki şahadetleri dinin temeli

Ebedi yurdumun üstünde benim inlemeli.
 

O zaman vecd ile secde eder, varsa taşım;

Her cerihamdan, ilahî, boşanıp
kanlı yaşım,

Fışkırır ruh-i mücerret
gibi yerden naaşım;

O zaman yükselerek arşa değer, belki
başım. 

Dalgalan sen de şafaklar gibi ey şanlı
hilal!

Olsun artık dökülen kanlarımın
hepsi helal.

Ebediyen sana yok, ırkıma yok izmihlal.

Hakkıdır, hür yaşamış
bayrağımın hürriyet,

Hakkıdır, Hakka tapan milletimin istiklal.

Saygılar sunuyorum. (Alkışlar)


BAŞKAN - Teşekkür ediyorum Sayın
Bütün. 

Grubu bulunmayan bir milletvekili arkadaşımıza
da, İçtüzüğe göre, söz verdik.


Ankara Milletvekili Sayın Mehmet Ekici, buyurun
efendim. (Alkışlar)

Sayın Ekici, süreniz 5 dakika efendim.


MEHMET EKİCİ (Ankara) - Sayın
Başkan, sayın milletvekilleri; İstiklal Marşımızın
Türkiye Büyük Millet Meclisi tarafından
gözyaşları ve büyük bir heyecan içerisinde
kabul edilişinin yıldönümünü
kutlamaktan, bir Türk çocuğu olarak, bahtiyarlık
duyduğumu arz ederek konuşmama başlamak istiyorum.


İstiklal Marşının müellifi
rahmetli Mehmet Akif Ersoy'u, millî mücadeleye katılan
bütün komutanları ve millî mücadelede
şehit olanları, saygı ve rahmetle anıyorum.


Mehmet Akif'i tanımadan, Mehmet Akif'i bilmeden,
onun kaleme aldığı, bir anlamda Türk Milletinin
tamamının kaleme aldığını
kabul ettiğimiz İstiklal Marşını
tam anlamıyla kavramak mümkün değildir. Mehmet
Akif, sanatın sanat için yapıldığı
bir dönemde, açlığa, işsizliğe,
medeniyetsizliğe karşı, bir toplumcu ruhun ayaklanma
noktası olmuştur. Bu anlamda, Mehmek Akif'i toplumcu
bir şair olarak görmemiz gerekir. Yine, "Doğrudan
doğruya Kur'an'dan alıp ilhamı/Asrın
idrakine söyletmeliyiz İslamı" beytinde
olduğu gibi, ilmî esasa dayanan çağdaşlığı
öngören bir şairimizdir. Garbın ilmini
ve fennini almakta son derece dikkatli ve aceleci bir şairimiz
olarak tebarüz eder. Siyasî fikirleri bakımından
cihanşümul düşünmekle birlikte, hissen
ve fiilen milliyetçidir. Türk İstiklal Savaşında
ise, tam bir milliyetçi mücahittir. Şair olarak,
tam bir uygunlukla, Türk Milletinin ruhunu ve vicdanını
temsil eder. Bu anlamda, İstiklal Marşımızın
yazarı Türk milletidir dersek, yanlış
söylemiş olmayız. Dolayısıyla,
Akif'e saygı duymak, millete, tarihine ve bu milletin inançlarına
saygı duymakla eşdeğerdir. 

Değerli milletvekilleri, İstiklal Marşı,
sıradan bir beste değildir, sıradan bir marş
değildir. İstiklal Marşı, günümüz
şartları da dahil olmak üzere, bugünümüzü
ve geleceğimizi kucaklayan bir uzlaşma metnidir. İstiklal
Marşımızın her kelimesi, her beyti
ayrı ayrı ele alındığında,
bugün, aramıza sokulmaya çalışılan
Türk-Kürt gibi, Alevî-Sunnî gibi, laik-antilaik
gibi bir sürü ayrımcılığın
panzehiri olduğunu rahatlıkla anlayabiliriz. Bu anlamda,
İstiklal Marşımız, bir toplumsal uzlaşma
metnidir. 

Yine, İstiklal Marşımız,
antiemperyalist mücadele anlayışının
zirvesidir. Milletlerin esir edildiği, sömürgeciliğin
had safhaya geldiği bir dönemde, İstiklal Marşımız,
mazlum milletlerin kurtuluş türküsü olmuştur.
İstiklal Marşımızın en önemli
özelliklerinden birisi, milletimizin dinî ve millî
bütün değerlerinin temsilcisi olmasıdır.
İstiklal Marşımızın dayanağı,
ne bir lider ne bir doktrin veya ne bir grup taassubu değil,
doğrudan doğruya millet iradesidir. 

Bu anlamda, çok geniş hürriyetçiliğiyle
İstiklal Marşımızı tekrar tekrar
okumalı; okurken, bir marşı okur gibi değil,
bir uzlaşma metnini okur gibi okumalıyız.
1921 Meclisinde nasıl şevkle dinlenmiş ve nasıl
anlaşılmışsa, İstiklal Marşımızı,
bu Meclisimizin ve bundan sonra gelecek Meclislerimizin de aynı
anlayış ve şevk içerisinde dinlemesini
arzu eden bir kardeşinizim. 

Yalnız, gerek millî eğitimde...

 (Mikrofon otomatik cihaz tarafından kapatıldı)

BAŞKAN - Sayın Ekici, lütfen toparlar
mısınız efendim. 

Buyurun.

MEHMET EKİCİ (Devamla) - Peki efendim.


Bu arada, Sayın Kültür Bakanımızdan
ve Türkiye Büyük Millet Meclisi Başkanlığından
bir arzımı ifade etmek istiyorum. Etrafı
kaçak binalarla donatılmış ve kapatılmış
Tacettin Dergâhına el atmak, onu korumaya almak,
onu, etrafındaki çirkinliklerden kurtararak bir
"Akif bağı" haline getirmek, hem Türkiye
Büyük Millet Meclisinin hem de Hükümetin boynunun
borcu olmalıdır diyorum. 

Yıldönümünü kutluyorum;
hepinize saygılar sunuyorum. (Alkışlar)

BAŞKAN - Teşekkür ederim Sayın
Ekici. 

Sayın milletvekilleri, Hükümetin
gündemdışı sözünden sonra,
bir de milletvekili arkadaşlara gündemdışı
söz vereceğim. 

2. -Konya Milletvekili A. Turan Bilge'nin, tarım
ve hayvancılığın sorunlarına ilişkin
gündemdışı konuşması ve
Tarım ve Köyişleri Bakanı Musa Demirci'nin
cevabı  

BAŞKAN - Şimdi, ilk gündemdışı
sözü, tarım ve hayvancılığın
içinde bulunduğu durumla ilgili olarak, Konya Milletvekili
Sayın Turan Bilge'ye veriyorum.

Buyurun efendim. (Alkışlar)

Süreniz 5 dakikadır efendim. Rica ediyorum,
süreye riayet edin.

A. TURAN BİLGE (Konya) - Sayın Başkan,
Meclisin değerli üyeleri; hepinizi saygıyla selamlıyorum.

Tarım, Türkiye'nin, önem verilmesi
gereken sektörlerinin başında gelmektedir; karşı
karşıya bulunduğu ağır sorunlara rağmen,
Türkiye toplumunun sağlıklı geleceği
için tek şanstır; gelişmesi, öncelikli
olması gereken bir kesimdir. Ülke için böylesine
yaşamsal önem taşıyan bir sektörün
gelişmesi, kalkınması için gösterilen
her çabayı, sevinçle ve mutlulukla karşılarız;
DSP olarak, böylesi çabalara destek olmayı
da görev sayarız. Ne var ki, 54 üncü Hükümet
işbaşına geldiğinden beri, destek olmamız
gereken, ciddî ve köklü herhangi bir çalışmaya
-üzülerek belirtmek gerekir ki- henüz tanık
olamadık. 

Tarımın içinden gelen, bu nedenle,
sorumluluk duygusuyla davrandığını, konulara
vâkıf ve kesinlikle iyi niyetli olduğunu bildiğimiz
Tarım ve Köyişleri Bakanımız Sayın
Musta Demirci, kendisinden beklenene de uygun bir ihtiyat içerisinde,
bırakın yapılanları, yapılacakları
bile kamuoyuna aktarmazken, Sayın Başbakanın,
Grup konuşmasında, kesinleşmemiş, henüz
planlama aşamasında olan kimi gelişme senaryolarını
gerçekleşmiş gibi ortaya koymasını,
doğrusu, anlayamıyoruz; devlet adına gerçekdışı
beyanda bulunmasını çok yadırgıyoruz.


Ne diyor Sayın Başbakan: "Krediden
ayrı olarak, hayvancılığa, 40 trilyon
lira hibe edilmiştir." Hangi amaçla, ne zaman,
hangi kuruluşlar aracılığıyla,
hangi bölgelerde, nasıl bir mekanizmayla, kimlere,
kaç çiftçiye verilmiş bu 40 trilyon
lira? Aynı konuşmasında, Sayın Hoca,
besiciliğe de değinmişler, besiciliğin gelişmesi
ile hayvancılığın gelişmesini bir
tutmuşlardır. Önce, bir noktanın altını
kalınca çizmek gerekir: Hayvancılığı
besicilik kurtarmaz. Önemli olan, beslenecek materyal sayısını
artırmaktır, hayvancının üretkenliğini
geliştirmektir ve bunun da yolu, süt hayvancılığını
geliştirmektir.

 Sayın Erbakan "beslenmiş hayvan
ile beslenmemiş hayvan arasında 7 misli fark var"
diyor; aynen böyle diyor. Şimdi, bunu duyan ve bu konuyu
az çok bilen kişi, bilir ki, Türkiye'de sığırların
besiye alınma ağırlığı, yerli
ve melez ırklarına göre 150-250 kilogram arasında
değişir; çünkü, bilir ki, bir besi
sezonunda, bir hayvan, yaklaşık 100-150 kilogram
ağırlık artışı sağlar
ve bu artışla 250-300 kilograma ulaşır;
ama, Hocamızın hesabıyla, 250 kilogram besi
başı ağırlığı olan besinin,
sonunda 1,5 ton ağırlığa ulaşması
gerekir. Mümkün mü?!. Olur mu?!.

Kapasitenin bu olduğu, popülasyonun tümünün
şu veya bu şekilde beslendiği biline biline, sanki
bunun dışında 1 milyon hayvan beslenmesi gibi
takdim yapılmasını, ancak Hocanın
hayalciliği yapabilirdi.

Şekerpancarından fındığa
kadar, birçok ürün bedelinin ödenmediği
bilindiği halde, Hocamızın "köylümüze
yüzde 312 fazla para verdik" beyanını,
istesek de ciddiye alamıyoruz.

Tarım ve Köyişleri Bakanlığının
genel bütçeden aldığı payın
binde 64'ten binde 69'a çıkmasını
büyük bir artış gibi göstermektedir
Sayın Başbakan.

Konya gibi, özelleşen şeker fabrikaları,
aldığı pancarı şeker haline getirdiği
halde, bırakın pancar bedelini, avansı dahi
ödenmemiştir. Pancar bedellerinin çiftçiye
acilen ödenmesi gerekmektedir. Pancar ekicileri yollara dökülme
noktasına gelmiştir. Geçen sene  bugünlerde,
pancar paralarının yüzde 80'i ödenmişti.

Yanlış politikalar yüzünden,
280 bin dekar olan pamuk ekim alanı, yüzde 30 azalmayla,
bugün, 200 bin dekara düşmüş bulunmaktadır.
Bu düşüş, ülkemizin lokomotiflerinden
biri olan tekstil sektörünü zor durumda bırakacaktır.

Pamukta peşin ödeme çiftçimizi
memnun etmiştir; ancak, Antbirlik, 70 bin liradan pamuk
almıştır, şimdi ise, piyasada 90-95
bin liradır; aradaki fark, 20-25 bin lira gibi bir seviyededir.
Çiftçinin mağduriyetini gidermesi için,
Hükümetin, en azından kiloda 15 bin lira gibi
bir fark ödemesi elzemdir; bu farkı ödediği
takdirde, çiftçimiz, pamuk ekicimiz, medyunu şükran
içerisinde olacaktır. 

 (Mikrofon otomatik cihaz tarafından kapatıldı)

BAŞKAN - Sayın Bilge, lütfen son
cümlenizi söyler misiniz efendim; zaten fazladan süre
verdim.

A. TURAN BİLGE (Devamla) - Bitiriyorum Sayın
Başkan.

Bunun geçmişte örnekleri görülmüştür.
1974 senesinde, Sayın Ecevit, Başbakanken, Hükümeti
zamanında, buğdaya görülmemiş zam vermiş;
ayrıca, iki ay sonra da 80 kuruş civarında
prim vermiştir. 

Değerli arkadaşlarım, kaldı
ki, finansla ilgili hususların Hükümetimizce
verilmesi, yerine getirilmesi problem olmasa gerek; çünkü,
kaynak paketlerinden nasıl olsa 10 milyar dolar para birikmiş
ve havuzlardan taşma durumuna gelmiştir[!] Bir de,
buna, Sayın Erbakan'ın ifadesiyle, bereket faktörünü
eklediğimiz zaman sorun kalmasa gerek[!]

Sözlerimi burada bitirirken, bir borcumu yerine
getirmek istiyorum, bir Bağ-Kur'luya verdiğim sözün
borcunu yerine getirmek istiyorum. Değerli arkadaşlarım,
Bağ-Kur'lu, perişan, yüzde 30 farkını
henüz alamamış durumda. Derhal bunlara eğilmesini
Hükümetten acilen istirham ediyorum. 

Hepinizi saygılarımla selamlıyorum.
(DSP sıralarından alkışlar)

BAŞKAN - Teşekkür ederim Sayın
Bilge.

Gündemdışı konuşmaya
Sayın Tarım Bakanımız cevap vereceklerdir.


Sayın Tarım Bakanı Musa Demirci,
buyurun efendim.

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
değerli milletvekilleri; Konya Milletvekili Ahmet Turan Bilge'nin,
Türkiye hayvancılığının ve
tarımının içinde bulunduğu meseleler
hakkında gündemdışı yapmış
olduğu konuşmaya cevap arz etmek istiyorum.

Sayın Turan Bilge'nin, Türkiye'nin hayvancılığının
içerisinde bulunduğu problemler nelerse onları
söyleyeceğini; gerçekten, hayvancılığımızın
dışında, bitkisel üretimimizin hangi
noktalarda açmazı vardır, hangi noktalarda
problemleri vardır, bunları söyleyeceğini
tahmin ediyordum ve dolayısıyla, ben de, onlara
ne yapmak istediğimizi, nasıl projelerle bunları
çözeceğimizi anlatarak onu cevaplandırmak
istemekteydim; ama, maalesef, gördüm ki, Sayın
Turan Bilge, Sayın Başbakanımızın
beyanatlarıyla alakalı ve bu beyanatları
daha çok irdeleyen bir konuşma yaptılar. 

Aslında, Sayın Başbakan, belki,
uygulayacağımız Türkiye Hayvancılığını
Geliştirme Projesini anlatırken... Cüssesi doğrudur;
yani, 40 trilyon lira olarak, Türkiye'de, hayvancılığı
geliştirme projesi bu sene uygulanacaktır; ancak,
bunun 12,5 trilyonu besicilikte, geriye kalanı hem yetiştiricilikte
hem sunî tohumlamada hem de Türkiye'de gen kaynağı
olan tiftik keçisi ve mandacılıkta kullanılacaktır;
ayrıca, yem bitkisi üretiminde kullanılacaktır.
Bu, hibe değil; ancak, kur garantili ve beş sene vadeli,
ödenirken yüzde 20 fazlasıyla ödenecek bir
kredidir. Hesap ederseniz, gerçekten bugüne kadar
uygulanmamış; ama, buna rağmen, kur garantisi
olduğu için fevkalade kârlı, hatta faizsiz,
hatta çok ucuz bir kredidir. Sayın Turan Bilge'yle
görüşseydik, kendilerine bu konuda daha çok
bilgi arz edebilirdim.

Yine, Sayın Başbakanımız,
besicilik yönünden Türkiye'de bir et açığı
olduğunu, Türkiye'de besiciliğin şu andaki
durumu ve bizim, projelerimizle ne kazanacağımızı
gündeme getirmişlerdir. O bakımdan, teknik bir
detay olarak, Türkiye'de besi hayvanının karkas
ağırlığı şudur, dolayısıyla
beslendiği zaman şu kadar karkas ağırlığı
olur gibi teknik detayda, Sayın Başbakanımız,
belki noksan bilgi verebilir; bu da, tahmin ediyorum ki, bir noksanlık
değil.

Pamuk ekim alanlarımız Türkiye'de
azalmamıştır. Dolayısıyla, GAP
yöresiyle beraber, şu anda, Türkiye'deki pamuk
üretimimiz, aşağı yukarı 850 bin
tona ulaşmıştır. Bu bakımdan,
Türkiye'de bu noktada bir azalma değil, bir yükseliş
söz konusudur. Bu konuyu da bilgilerinize takdim ediyorum.


Hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Bakan.

Gündemdışı konuşma
cevaplandırılmıştır.

3.-Gaziantep Milletvkili Ünal Yaşar'ın,
organize sanayi bölgeleri ve küçük sanayi
sitelerinin sorunlarına ilişkin gündemdışı
konuşması ve Sanayi ve Ticaret Bakanı E. Yalım
Erez'in cevabı 

BAŞKAN - İkinci gündemdışı
konuşma, organize sanayi bölgeleri ve küçük
sanayi sitelerinin sorunlarıyla ilgili olarak, Gaziantep
Milletvekili Sayın Ünal Yaşar'a verilmiştir.

Buyurun Sayın Yaşar. (ANAP sıralarından
alkışlar)

Süreniz 5 dakika.

ÜNAL YAŞAR (Gaziantep) - Sayın
Başkan, sayın milletvekilleri; sözlerime başlamadan
önce, Yüce Meclisi ve siz değerli arkadaşlarımı
saygılarımla selamlıyorum. Bugün, bu
kürsüden, Türk ekonomisinin temel taşları
olan küçük sanayi siteleri ve organize sanayi
bölgelerini, onbinlerce esnaf ve sanatkârımızı,
girişimcimizi yakından ilgilendiren ve etkileyen
çok önemli bazı problemleri kıymetli
bilgilerinize sunmak istiyorum. 

Değerli arkadaşlarım, girişimci
insan potansiyelinin en yoğun olduğu küçük
ve orta ölçekli sanayinin büyük sanayiyle
entegresinde küçük sanayicinin desteklenmesi,
bu konuda alınacak tedbirlerin ilk basamağı
olmalıdır. Buna en güzel örnek olarak
Gaziantep'i gösterebilirim. 1983 yılında, Gaziantep'te,
bir (KÜSGET) küçük sanayi sitesi ve bir
organize sanayi bölgesi var. 1983'ten sonra, Gaziantep'te,
ikinci organize sanayi bölgesi, Gaziantep'e 1 250 işyerilik
ilave küçük sanayi sitesi; Gaziantep Oto Galericileri
Sitesi, Oğuzeli Küçük Sanayi Sitesi, Nizip
Organize ve Küçük Sanayi Sitesi, İslâhiye
Küçük Sanayi Sitesi, Gaziantep Kunduracılar
Küçük Sanayi Sitesi, 25 Aralık Küçük
Sanayi Sitesi; Hazine ve Dış Ticaret Müsteşarlığı
Gaziantep Bölge Müdürlüğünün
kurulması, Kambiyo Müdürlüğünün
kurulması, Tekstil İhracatçıları
Birliğinin kurulması, sanayi ve ticaret odalarının
ayrılması, Canlı Hayvan İhracatçıları
Birliğinin kurulması gibi altyapılar... İşte
sanayileşmenin, kalkınmanın, istihdam sağlamanın,
geri kalmışlıktan kurtulup çağdaş
insan gibi yaşamanın altyapısı budur.
Gaziantep'in çalışkan, eli nasırlı,
kafası çalışan, üretken, atılımcı
insanları, sağlanan bu kadarcık imkânla
Gaziantep'i Türkiye'nin yıldız şehri
yaptılar; bir yandan ürettiler, bir yandan 70 bin
kişiye iş imkânı sağladılar.

Gelelim bugüne.

Sayın Başkan, sayın milletvekilleri;
Hükümetin paket politikaları ve kötü
icraatlarıyla bugün Türkiye'deki küçük
sanayi sitelerinin, organize sanayi bölgelerinin manzarasına
bakıldığında, iç açıcı
bir tablo görmek mümkün değildir. Gaziantep'teki
esnaf ve sanatkârların kuruluşlarından
aldığım -sanayi odasından, ticaret odası
yetkililerinden aldığım- bilgilere göre,
Refahyol Hükümeti sürecinde 30 bine yakın
çalışan işten çıkarılmıştır.
Üstelik, bir de, gümrük birliğine eğer
entegrasyon sağlanmazsa, herhalde hepimizi çok üzen
olaylar gerçekleşecek; çünkü, en
büyük zararı, işte, bu küçük
sanayi sitelerinde yaşayan esnafımız görecektir.


Değerli milletvekilleri, bu sitelere verilen
kredilerin kullandırılması sırasında
prosedür gereği olarak yüklenilen vergiler, harçlar
ve fon payları, kullandırılan kredinin yapılaşmaya
aktarılmasını engellemektedir. Bu sıkıntıların
ortadan kalkması için, gelişmişlik düzeyi,
o şehirdeki gelişmeye zarar vermemelidir; Türkiye
Cumhuriyeti sınırları içerisinde yapılaşmakta
olan tüm küçük sanayi sitelerinin 2982 sayılı
Yasa kapsamına alınarak, her türlü vergi,
harç ve resimden muaf tutulmalıdır; Sanayi
ve Ticaret Bakanlığının 7.12.1993 gün
ve 17664, Maliye ve Gümrük Bakanlığı
Gelirler Genel Müdürlüğünün 24.11.1993
gün ve 73125 sayılı yazıları
mucibi kullandırılan kredilere 31.12.1993 tarihi
itibariyle tahakkuk eden faiz tutarları üzerinden
alınan yüzde 5 Gider Vergisinden muaf tutulmalıdır;
hakediş ödemelerinde alınan ve hakediş
tutarını matrah alan yüzde 1 KOSGEB payı
ile yüzde 1 bakanlık fonu payı ödemesi
uygulamasının kaldırılması
gerekir.

Türk ekonomisinin temel taşı olarak
tanıtımı yapılan ve övgüler
yağdırılan küçük ve orta ölçekli
işletmelerin faaliyet alanı olan küçük
sanayi sitelerine ve organize sanayi bölgelerine getirilen
yeni faiz politikası, birer üretim abidesi olarak
yapılaşan bu projelere vurulan büyük bir
darbedir. Sanayi ve Ticaret Bakanlığının
15 Ocak 1997 gün ve 754 sayılı yazılarıyla,
küçük sanayi siteleri ve organize sanayi sitelerinin
altyapıları için kullandırılan
kredilere uygulanan faiz oranları yüzde 100 artırılarak
1 Ocak 1997 tarihinden itibaren iki katına yükseltilmiştir.
Eski faiz oranları yüzde 15, yüzde 20 iken, yeni
faiz oranları katlanarak yüzde 25, yüzde 40,
yüzde 50 rakamlarına ulaştırılmıştır.
Her gün, basında, KOBİ'leri düşük
faizli kredilerle desteklediğini söyleyen Hükümet,
bu uygulamalarla çelişkiye düşmektedir.
Küçük sanayi siteleri ve organize sanayi bölgelerindeki
girişimciler rant sağlıyor gerekçesi de
yanlıştır; yatırım yapıyorsa
rant sağlayacaktır. Aksi halde, yatırım
yapacağına, git, paranı faize, bonoya, tahvile
yatır demektir; rantiyeci ol, saadet zincirine katıl
demektir. Bu görüşe katılmak mümkün
değildir.

Sayın Başkan, değerli milletvekilleri;
Türkiye'de küçük sanayi siteleri ve organize
sanayi bölgeleri, gelişme sürecini sürdürmektedir,
gelişen dünyanın rekabeti karşısında
desteklenmek zorundadır; aksi halde, zararı, girişimcilerimiz
değil, bütün ulusumuz görecektir. Acilen çözüm
bekleyen bu konularda, Türkiye'deki bütün küçük
sanayi siteleri ve organize sanayi bölgesi mensupları,
Hükümetin bu faiz yanlışından dönmesini
beklemektedir. 

Ayrıca, bugün, bölgemizdeki pamuk
üreticilerinin bir ricası oldu. Sayın Hükümetten,
pamuk üreticileri, pamuk ekim zamanın geldiği
şu günlerde, bir sene önceki alınterlerinin
bedeli alacaklarının ödenmesini beklemektedir.
Çukobirlik Tarım Satış Kooperatifinin
üreticilere borcu 270 milyar liradır. Allah rızası
ve kul hakkı için, yüksek enflasyonun yaşandığı
şu süreçte, alacağı ödenen üretici
ile alacağı ödenmeyen üretici arasındaki
adil olmayan uygulamaya son verin diyorum.

Sayın Başkan, sayın milletvekilleri;
bu hususta siz değerli milletvekillerimin katkılarını
beklerken, Yüce Meclisi ve değerli milletvekillerini
saygılarımla selamlıyorum. (ANAP ve DSP sıralarından
alkışlar)

BAŞKAN - Teşekkür ederim Sayın
Yaşar.

Sanayi ve Ticaret Bakanımız Sayın
Yalım Erez gündemdışı konuşmaya
cevap vereceklerdir. 

Buyurun efendim.

SANAYİ VE TİCARET BAKANI E. YALIM EREZ
(Muğla) - Sayın Başkan, değerli milletvekilleri;
konuşmama başlamadan önce, hepinizi saygıyla
selamlıyorum. Gaziantep Milletvekili Sayın Yaşar'ın,
organize sanayi bölgeleri ve küçük sanayi
siteleriyle ilgili gündemdışı konuşmasını
cevaplandırmak üzere söz almış bulunuyorum.

Değerli milletvekilleri, ülkemizde sanayinin
gelişmesine büyük katkı sağlayan organize
sanayi bölgeleri uygulamalarına, planlı kalkınma
dönemine girildikten sonra, 1962 yılında başlanmıştır.
Organize sanayi bölgelerinden gaye, geri kalmış
bölgelerin kalkınmalarını teşvik
ederek, sanayi yatırımlarını bu bölgelere
çekmektir. 

1962 yılından 1996 yılının
sonuna kadar, 8 582 hektar büyüklüğünde,
36 adet organize sanayi bölgesi hizmete sunulmuş, bunlardan
5 adedinin atık su arıtma tesisleri de inşa
edilmiştir. Bu biten 36 projenin 6 adedi ilk 25 yılda,
30 adedi de son 10 yılda tamamlanmıştır
ve bu projeler için, 1996 yılı fiyatlarıyla,
28 trilyon 135 milyar lira kredi kullandırılmıştır.


1997 yılı yatırım programında,
69 adet devam eden, 26 adet kamulaştırma, 61 adet
de etüt ve proje safhasında olan, toplam 156 adet
organize sanayi bölgesi mevcuttur.

Söz konusu projelerin proje tutarı -1996
yılı fiyatlarıyla- 39,5 trilyon liradır.
Devam eden bu projeler için, 1996 yılı sonuna
kadar da -1996 yılı fiyatlarıyla- toplam
8 trilyon 407 milyar lira harcama yapılmıştır.

Yine, küçük sanayi sitesi uygulamalarına
da, 1965 yılında başlanmış ve
1996 yılı sonuna kadar hizmete sunulan toplam 289
adet küçük sanayi sitesiyle, 69 220 işyerinde
415 bin kişiye, daha sağlıklı şartlarda
çalışma imkânı sağlanmıştır.
Bu biten 289 küçük sanayi sitesinin 134'ü
22 yılda, 155'i de son 10 yılda tamamlanmıştır
ve bu projeler için de -1996 yılı fiyatlarıyla-
yaklaşık 80 trilyon 890 milyar lira kredi kullandırılmıştır.

Değerli arkadaşlarım, ülke
genelinde durum böyleyken, şimdi Gaziantep'e gelelim.
Gaziantep'te neler yapılmış: 

Gaziantep Birinci Organize Sanayi Bölgesi, altyapı
inşaatı tamamlanarak işletmeye açılmıştır.
Alanı 260 hektardır; parsel sayısı
198 adettir. 137 parselde üretime geçilmiş olup,
diğer parsellerde inşaat bitmek üzeredir.

Gaziantep İkinci Organize Sanayi Bölgesi
altyapı inşaatının 1997 yılı
içerisinde tamamlanması planlanmış
olup, 1996 yılında 56 milyar liralık program
ödeneği ve ilaveten 200 milyar liralık eködenekle
birlikte toplam revize ödeneği 256 milyar liraya çıkarılmıştır
ve bunun tamamı da ödenmiştir. Bölgenin
altyapı inşaatı için, bugüne kadar
-verildiği yılın fiyatlarıyla- toplam
518 milyar lira kredi kullandırılmıştır.
1996 yılı fiyatlarıyla bu kredinin karşılığı
1,740 trilyon liradır; fizikî gerçekleşme
yüzde 98 olup, 1997 yılı yatırım
programında 374 milyar lira da ödenek ayrılmıştır.


Yine, Gaziantep Organize Sanayi Bölgesi merkez
arıtma tesisleri, 1997 yılı programına
alınmıştır.

Gaziantep Üçüncü Organize Sanayi
Bölgesinin altyapı inşaatı devam etmekte
olup, 1998 yılı içerisinde tamamlanması
planlanmıştır. Bölgenin tüm harcamalarının
Müteşebbis Teşekkül Başkanlığınca
karşılanması öngörülmüştür.
Üçüncü Organize Sanayi Bölgesi de 540
hektar olup, 297 parsel mevcuttur.

Bu da yetmemiştir. Gaziantep Dördüncü
Organize Sanayi Bölgesi, 1997 yılı yatırım
programına etüt karakteristiğiyle alınmış
ve yatırım için gerekli harcamalar, Müteşebbis
Teşekkül Başkanlığınca karşılanacaktır.

Şimdi -biraz evvel de ifade ettim- 1962 yılında
bu işe başlanırken, gaye, geri kalmış
bölgelerin kalkınmalarını teşvik
ederek, sanayiyi ülke çapında dengeli bir şekilde
yaymaktı. 

Devlet, gördüğünüz gibi,
Gaziantep'e görevini, fazlasıyla yapmıştır.
Eğer, biz, bütün ödeneklerimizi Gaziantep'e
ayırırsak, Gaziantep'i bir yana bırakırız,
Türkiye'yi bir yana bırakırız. Bizim
hedefimiz, Türkiyenin her tarafını bir Gaziantep,
bir Bursa, bir Denizli, bir Çorum yapmaktır.

Sayın Yaşar "Gaziantep'te 30 bin
kişi işten çıkarıldı"
dedi. Buna katılmak mümkün değil; yani, söylevle,
duyulan şeylerle devlet idare edilmez...

ALİ ILIKSOY (Gaziantep) - Yaşayan bilir
Sayın Bakan, yaşayan!..

SANAYİ VE TİCARET BAKANI E. YALIM EREZ
(Devamla) - Ben orada da yaşıyorum, merak etme; sen,
dinle beni!.. 

Gaziantep'in bugün en büyük şikâyeti,
hızlı sanayileşmeden dolayı fazla göç
alan bir il olmasıdır. O nedenle, 30 bin kişinin
işten çıkarıldığı
söylevine katılmak mümkün değildir.
(DSP sıralarından gürültüler)

Şimdi, ben bu kürsüye çıktığım
zaman laf atarsanız, ben cevabını veririm.
Geçmişte de bu cevabı verdim; bakın,
dinleyin... Şimdi vermek istemiyorum, beni verdirtmeye mecbur
bırakmayın. Dinleyin!..

Çukobirlik, ilk defa bu yıl, aldığı
ürünün hemen hemen yüzde 90'ına yakınının
parası ödemiştir. 

286 milyar lira borcumuz olduğu doğrudur;
pamuğu 60 bin liradan aldığımız da
doğrudur; ama, Çukobirlik tarihinde, bu yıl
ödeme yapıldığı kadar ödeme
yapılmamıştır. 

İlaveten, Çukobirlik'e pamuk alımı
için verilen 3 trilyon liralık ödeneğin
yanı sıra 3,5 trilyonla da, bizden evvelki yanlış
siyasî uygulamalarla batırılan Çukobirlik
kurtarılmaya çalışılmaktadır.

Hepinize sevgi ve saygılarımı
sunuyorum. (DYP ve RP sıralarından alkışlar)

BAŞKAN - Teşekkür ederim Sayın
Bakan.

Gündemdışı konuşma
cevaplandırılmıştır. 

4. - Erzurum Milletvekili Ömer Özyılmaz'ın,
zorunlu eğitime ilişkin gündemdışı
konuşması  

BAŞKAN - Gündemdışı
son söz, zorunlu eğitimle ilgili olarak söz isteyen
Erzurum Milletvekili Sayın Ömer Özyılmaz'a
verilmiştir.

Buyurun Sayın Ömer Özyılmaz.
(RP sıralarından alkışlar)

Süreniz 5 dakikadır.

ÖMER ÖZYILMAZ (Erzurum) - Sayın
Başkan, süreyi biraz fazla verebilir misiniz?

BAŞKAN - Yok, vermiyorum; zaten, fazladan bu
gündemdışı sözleri verdim.

Buyurun.

ÖMER ÖZYILMAZ (Erzurum) - Sayın
Başkan, değerli milletvekilleri; bugün ülkemizde
en çok konuşulan konulardan biri olan zorunlu eğitim
konusuyla ilgili olarak gündemdışı söz
almış bulunuyorum. Bu vesileyle, hem Yüce Meclisi
hem de eğitim ordusunu ve tüm milletimizi saygıyla
selamlıyorum.

Temel eğitim ya da aynı anlamda kullanılan
ilköğretim, 6-14 yaş grubundaki öğrencilere
temel becerileri kazandırarak, onları, hayata ve
bir sonraki eğitim kurumlarına hazırlayan bir
eğitim devresidir. Farzı ayn bilgilerin öğrenildiği
döneme verilen ad olarak temel eğitim veya ilköğretim,
bizde oldukça uzun geçmişi olan eski kavramlardandır.
Bugünkü manada kullanılan ilköğretim,
Avrupa'da daha henüz iki asır gibi bir geçmişe
sahipken, biz, bunu, ondört asır önceden uygulamaya
koymuşuz ve tarihimiz boyuncada en iyi şekilde uygulamışız.


Selçuklu ve Osmanlılar döneminde
"taş mektepler" ya da "sübyan mektepleri"
olarak adlandırılan ilköğretim kurumları,
ülkenin bütün mahalle ve köylerinde vardı
ve kız-erkek her çocuğun gitmesi zorunlu olan
bu okullar, 6 yıllık bir temel eğitimi esas
almışlardı. 

Cumhuriyet döneminde 5 yıla indirilen
ilköğretim, ilk kez 1973 yılında çıkarılan
1739 sayılı Kanunla 8 yıla çıkarılmış;
fakat, bu da henüz tam olarak realize edilememiştir.
Halbuki, günümüz şartları, alınacak
5 yıllık eğitimle üstesinde gelinemeyecek
kadar zorlaşmıştır; yani, eğitimin
zorunlu kısmının sayısal olarak 8
ya da daha çok yıllara çıkarılmasının
asıl sebebi, az önce de işaret edildiği
üzere, 5 yıl öğretim eğitim görmenin,
bundan bir asır önce olduğu gibi, yaşanan
problemleri aşmaya yetmeyeceği ve okulda bilgiyle karşı
karşıya gelme ve bilgilenme süresinin 8 ya da
10, 12 yıla çıkarılmasının
zorunlu olduğu düşüncesidir. Bundan dolayıdır
ki, dünyanın pek çok ülkesinde ilköğretim
süresi uzatılmıştır. 

Nitekim, Avrupa ülkelerinde zorunlu eğitim
8 ülkede 8 yıl, 9 ülkede 9 yıl, 12 ülkede
10 yıl, 2 ülkede 11 yıl ve 3 ülkede de
12 yıl olarak düzenlenmiştir; diğer taraftan,
Kanada, Kore, Japonya gibi ülkelerde 9, ABD'de ise 12 yıldır.
Bu ülkelerin bir kısmında, zorunlu eğitime,
ilkokul ve ortaokul devreleri dahil olurken, bir kısmında
ise 5 ve 6 yaş gruplarındaki anaokulları da
eklenmiştir; ama, şurası defalarca altı
çizilmesi gereken bir husustur ki, zorunlu eğitim süresi
8,9,10 hatta 12 yıl olan bu gelişmiş ülkelerin
hiçbirinde, bu süre bir bütün halinde ve
dondurulmuş olarak uygulanmaz ya da bu sürede öğrenci
tek tip diploma almaz. Örneğin, İngiltere'de,
üç basamak olan zorunlu eğitim 5-16 yaşları
arasını kapsar; birinci basamak 5-7 yaş, ikinci
basamak 7-11 yaş ve üçüncü basamak
ise 11-16 yaş eğitimini ihtiva eder. 

Değerli milletvekilleri, bu önbilgilerden
sonra, ülkemizde bugün en çok tartışılan
konulardan biri olan zorunlu eğitim bizde de ne kadar süreli
olmalı ve bu nasıl programlanmalıdır
sorusuna yönelmek istiyorum. 

Değerli milletvekilleri, dünyada, artık,
yaklaşık olarak bütün devletlerin, zorunlu
eğitim sürelerini 5 yıldan daha ileriye götürmüş
olduklarını az önce gördük ve şunu
da biliyoruz ki, zorunlu eğitimi 8, 9, 10, 12 yıla
çıkaran her devlet, bu hususta, hep kendi iç
dinamiklerini, bilimi ve aklı esas almış ve
kendisine en yararlı olan programı seçmiştir.


Bizim ülkemizde de, hem şahsım
hem de partim Refah Partisi olarak, şu programın
yararlı olacağına inanıyoruz ve makul
bir sürede gerçekleşmesini bekliyoruz: Evvela,
zorunlu eğitim, 8 yıl değil 10 yıl olmalıdır.
Bunun ilk basamağı, 5 ve 6 ncı yaşı,
yani, anaokulunu kapsamalıdır. 5 ve 6 ncı
yaşlardan başlamasını arzu ettiğimiz
zorunlu eğitim, tabiî olarak 7-12 yaş arası
ilkokul dönemini kapsar ki, dönemin ehemmiyeti, şartları
ve alınması gereken tedbirler bilinmektedir; bu
çağ nüfusu da eğitimin içindedir. Zorunlu
eğitimin son dönemi olan 12-15 yaş, asıl
üzerinde durulması gereken bir devredir. Bir kere,
gelişim psikolojisi, nasıl 5 ve 6 ncı yaşları
7-12 yaş devresinden ayrı tutmamızı
gerektiriyor...

 (Mikrofon otomatik cihaz tarafından kapatıldı)

BAŞKAN - Sayın Özyılmaz,
lütfen son cümlelerinizi söyler misiniz efendim.

ÖMER ÖZYILMAZ (Devamla) - Olur efendim.

Sayın Başkan, kısaca, tekliflerimi
arz ediyorum: 

Bunlardan birincisi; 8 ya da 10 yıllık
zorunlu eğitimden bütün dünyanın anladığı,
yetişmekte olan neslin bu sürelerde başka işlerle
uğraşmaması ve 8-10 yıl eğitime tabiî
tutularak, çağın problemlerini çözmede
asgarî bilgileri elde etmesidir. 

İkinci olarak; gelişim psikolojisi 5,
6, 7, hatta 8 yaş çocuğuyla 15 yaş delikanlısını
bir arada aynı çatı altında tutmanın,
her iki tarafta da kişilik rollerinde kayma ve sapmalar
meydana getireceğini belirtmektedir.

Üçüncüsü -meslekî
eğitimin genel bir kuralıdır- el, kol, gırtlak,
kulak ve benzeri bütün beceriler, bu 12-15 yaş
döneminde, hatta ondan önce başlamalı ve
geliştirilmelidir. Aksi halde, hem bu beceriler arzu edildiği
ölçüde kazanılamaz... 

 (Mikrofon otomatik cihaz tarafından kapatıldı)

BAŞKAN - Efendim, lütfen son cümlenizi
söyler misiniz. Rica ediyorum...

Buyurun.

ÖMER ÖZYILMAZ (Devamla) - Olur Sayın
Başkan.

Tabiî, konu çok önemli ve söylenmesi
gereken çok şey var; Başkana saygı duyuyorum.


Son cümle olarak şunu söyleyeyim:
Zorunlu eğitim 10 yıl olmalı ve 3 basamak şeklinde
düzenlenmelidir. Birinci basamak 5-7, ikinci basamak 7-12,
üçüncü basamak da 12-15 yaşlarını
kapsamalıdır. 

Bütün gelişmiş ülkelerde
olduğu gibi, bizim ülkemizde de bilim ve akla uyularak
ikinci basamaktan, yani 7-12 yaş devresinden bir öğrenim
sertifikasıyla öğrenci ayrılabilmeli ve
istiyorsa herhangi bir meslek ortaokuluna ya da özel bir
ortaokula gidebilmelidir.

Hepinizi hürmetle selamlıyorum. (RP sıralarından
alkışlar)

BAŞKAN - Teşekkür ederim Sayın
Özyılmaz.

Gündemdışı konuşmayı
cevaplandırma konusunda bir istek gelmediğine göre,
göndemdışı konuşmalar bitmiştir.

Bir genel görüşme önergesi vardır;
okutuyorum:

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Aydın Milletvekili İsmet Sezgin
ve 21 arkadaşının, Türkiye'nin Avrupa
Birliği ile ilişkileri konusunda genel görüşme
açılamasına ilişkin önergesi (8/10)


Türkiye Büyük Millet Meclisi
Başkanlığına

Türkiye'nin Avrupa Birliğiyle ilişkileri
konusunda Anayasanın 98 inci, İçtüzüğün
101 ve 102 nci maddeleri uyarınca bir genel görüşme
açılması için gereğini saygılarımızla
arz ederiz.

 1. İsmet Sezgin (Aydın)

 2. A.Hamdi Üçpınarlar (Çanakkale)

 3. Rifat Serdaroğlu (İzmir)

 4. Yaşar Topçu (Sinop)

 5. Mehmet Korkmaz (Kütahya)

 6. Refaiddin Şahin (Ordu)

 7. İbrahim Gürdal (Antalya)

 8. Cemal Özbilen (Kırklareli)

 9. Tevfik Diker (Manisa)

10. Recep Kırış (Kayseri) 

11. Erdal Kesebir (Edirne) 

12. Rasim Zaimoğlu (Giresun) 

13. Ekrem Pakdemirli (Manisa) 

14. Kâmran İnan (Bitlis) 

15. Mahmut Bozkurt (Adıyaman) 

16. Yaşar Eryılmaz (Ağrı)


17. Şerif Bedirhanoğlu (Van) 

18. Nizamettin Sevgili (Siirt) 

19. İbrahim Çebi (Trabzon) 

20. Safa Giray (Balıkesir) 

21. Cemal Alişan (Samsun) 

22. Cavit Çağlar (Bursa) 

Gerekçe: 

Avrupa Birliği, Avrupa birleşik devletleri
hedefine doğru adım adım ilerleyen bölgesel
bir entegrasyon modelidir. 12 Eylül 1963 tarihinde imzalanan
Ankara Antlaşmasıyla, Türkiye, Birliğe "ortak
üye" olmuştur; 1987 yılında ise
tam üyelik başvurusunda bulunmuştur. Ancak, Birlik,
Türkiye ile ilişkileri konusunda baştan beri
çekingen davranmakta, ikili anlaşmalar çerçevesinde
ortaya çıkan hukukî yükümlülüklerini
çeşitli bahanelerle yerine getirmemektedir. Avrupa
Birliği üyesi ülkeler, Türkiye'den mümkün
olduğunca daha fazla taviz koparmanın peşindedirler.


Son günlerde, Avrupa Hıristiyan Demokrat
Parti liderlerinin toplantısında, Türkiye'nin
Avrupa uygarlığına talip olmadığı,
bunun için de Avrupa Birliğine tam üye olamayacağı
görüşünün ileri sürülmesi
çok ciddî bir gelişmedir. Birlik yetkililerinin
bu açıklamanın resmî görüşü
yansıtmadığı yolundaki değerlendirmeleri
inandırıcılıktan uzaktır. Ankara
Antlaşmasında ve gümrük birliğini oluşturan
Türkiye-Avrupa Birliği Ortaklık Konseyi kararının
dibacesinde, Türkiye'nin tam üyelik perspektifi ortaya
konulmaktadır. Türkiye de gümrük birliğini
tam üyeliğe götüren bir aşama olarak
görmüş ve dışpolika çizgisini
bu temel varsayım üzerine bina etmiştir. Anlaşma
koşulları tek taraflı olarak değiştirilemez.
Hıristiyan Demokrat Parti liderlerinin açıklaması
hafife alınmamalıdır. Türkiye, kendi
tutum ve politikalarını bu yeni perspektifler çereçevesinde
gözden geçirmeli ve gereken tedbirleri almalıdır.


BAŞKAN - Bilgilerinize sunulmuştur. 

Önerge gündemdeki yerini alacak ve bu konuda
yapılacak öngörüşmeler sırasında,
gündeme alınıp alınmayacağı
hususu karara bağlanacaktır.

Bazı sayın milletvekillerinin izinli
sayılmalarına dair, Türkiye Büyük
Millet Meclisi Başkanlığının bir
tezkeresi vardır; okutup, ayrı ayrı oylarınıza
sunacağım:

C)TEZKERELER VE ÖNERGELER

1.-Bazı milletvekillerinin izinli sayılmalarına
ilişkin Başkanlık tezkeresi (3/713) 

  12 Mart 1997

Türkiye Büyük Millet Meclisi
Genel Kuruluna

Aşağıda adları yazılı
sayın milletvekillerinin hizalarında gösterilen
süre ve nedenlerle izinli sayılmaları Başkanlık
Divanının 7.3.1997 tarihli toplantısında
uygun görülmüştür.

Genel Kurulun onayına sunulur.

  Hasan Korkmazcan

  Türkiye Büyük Millet Meclisi 

  Başkanı Vekili

"Ankara Milletvekili Şaban Karataş,
hastalığı nedeniyle 31.1.1997 tarihinden geçerli
olmak üzere 21 gün"

BAŞKAN - Oylarınıza sunuyorum:
Kabul edenler... Etmeyenler... Kabul edilmiştir.

"Niğde Milletvekili Ergun Özkan, hastalığı
nedeniyle 23.1.1997 tarihinden geçerli olmak üzere
37 gün"

BAŞKAN - Oylarınıza sunuyorum:
Kabul edenler... Etmeyenler... Kabul edilmiştir.

Danışma Kurulunun bir önerisi vardır;
okutup, oylarınıza sunacağım:

IV.-ÖNERİLER

A)DANIŞMA KURULU ÖNERİLERİ

1. -247 sıra sayılı, 2972
sayılı Mahallî İdareler ile Mahalle
Muhatarlıkları ve İhtiyar Heyetleri Seçimi
Hakkında Kanun ile 1580 Sayılı Belediye Kanununda
Değişiklik Yapılmasına Dair Kanun Teklifinin
48 saat geçmeden gündemin 6 ncı sırasına
alınmasına ilişkin Danışma Kurulu
önerisi 

Danışma Kurulu Önerisi

No : 57  Tarih :12.3.1997

11.3.1997 tarihli gelen kâğıtlarda
yayımlanan ve bastırılıp dağıtılan
247 sıra sayılı, 2972 Sayılı
Mahallî İdareler İle Mahalle Muhtarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda  Değişiklik
Yapılmasına Dair Kanun Teklifinin, 48 saat geçmeden,
gündemin "Kanun Tasarı ve Teklifleriyle Komisyonlardan
Gelen Diğer İşler" kısmının
6 ncı sırasına alınmasının
Genel Kurulun onayına sunulması Danışma
Kurulunca uygun görülmüştür. 

  Hasan Korkmazcan

  Türkiye Büyük Millet Meclisi

  Başkanı Vekili

 Salih Kapusuz  Murat Başesgioğlu

 RP Grubu Başkanvekili ANAP Grubu Başkanvekili

 Ali Rıza Gönül  H.Hüsamettin
Özkan

 DYP Grubu Başkanvekili  DSP Grubu Başkanvekili

Nihat Matkap

CHP Grubu Başkanvekili

BAŞKAN - Oylarınıza sunuyorum:
Kabul edenler... Etmeyenler... Kabul edilmiştir.

Gündemin "Seçim" kısmına
geçiyoruz.

V. -SEÇİMLER 

A)BAŞKANLIK DİVANINDA AÇIK
BULUNAN ÜYELİĞE SEÇİM

1.-Başkanlık Divanında açık
bulunan kâtip üyeliğe seçim 

BAŞKAN - Başkanlık Divanında
boş bulunan ve Refah Partisi Grubuna düşen bir
kâtip üyelik için, Trabzon Milletvekili Kemalettin
Göktaş aday gösterilmiştir; oylarınıza
sunuyorum: Kabul edenler... Etmeyenler... Kabul edilmiştir.

B)KOMİSYONLARDA AÇIK BULUNAN ÜYELİKLERE
SEÇİM

1.-Tarım, Orman ve Köyişleri
Komisyonunda açık bulunan üyeliğe seçim


BAŞKAN - Tarım, Orman ve Köyişleri
Komisyonunda boş bulunan ve Doğru Yol Partisi Grubuna
düşen bir üyelik için, Yozgat Milletvekili
Yusuf Bacanlı aday gösterilmiştir; oylarınıza
sunuyorum: Kabul edenler... Etmeyenler... Kabul edilmiştir.

Gündemin "Sözlü Sorular"
kısmına geçiyoruz.

VI.-SORULAR VE CEVAPLAR

A)SÖZLÜ SORULAR VE CEVAPLARI

1.-Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımına başlanan sağlık ocağına
ve sağlık personeli ihtiyacına ilişkin
Sağlık Bakanından sözlü soru önergesi
(6/233) 

BAŞKAN - 1 inci sırada yer alan, Ağrı
Milletvekili M. Sıddık Altay'ın, Ağrı
Doğubeyazıt İlçesinde yapımına
başlanan sağlık ocağına ve sağlık
personeli ihtiyacına ilişkin Sağlık Bakanından
sözlü soru önergesinin görüşmelerine
başlıyoruz.

Soruyu cevaplandıracak Sayın Bakan?..
Yok.

Efendim, bu soru önergesi, daha önce iki
birleşimde de cevaplandırılmadığı
için, İçtüzüğümüzün
98 inci maddesine göre, yazılı soruya çevrilmiştir.


SALİH KAPUSUZ (Kayseri) - Bakanlar yok Sayın
Başkan.

BAŞKAN - Efendim, birkaç tanesine devam
edelim de, olmazsa, ondan sonra peki...

2.-Ağrı Milletvekili M. Sıddık
Altay'ın, Ağrı  ve ilçelerinde yapımı
devam eden hastane ve sağlık ocaklarına ilişkin
Sağlık Bakanından sözlü soru önergesi
(6/234)  

BAŞKAN - 2 nci sırada, Ağrı
Milletvekili Mehmet Sıddık Altay'ın, Ağrı
ve ilçelerinde yapımı devam eden hastane
ve sağlık ocaklarına ilişkin Sağlık
Bakanından sözlü soru önergesi vardır.

Soruyu cevaplandıracak Sayın Bakan?..
Yok.

Bu soru da, daha önce iki birleşimde cevaplandırılmadığı
ve bu birleşimde de cevaplandırılmadığı
için, İçtüzüğümüzün
98 inci maddesine göre, yazılı soru önergesi
haline çevrilmiştir.

3.-Ağrı Milletvekili M. Sıddık
Altay'ın, Ağrı -Eleşkirt İlçesindeki
Devlet hastane ve sağlık ocaklarındaki sağlık
personeli ihtiyacına ilişkin Sağlık Bakanından
sözlü soru önergesi (6/235) 

BAŞKAN - 3 üncü sırada, Ağrı
Milletvekili Mehmet Sıddık Altay'ın, Ağrı
Eleşkirt İlçesindeki devlet hastane ve sağlık
ocaklarındaki sağlık personeli ihtiyacına
ilişkin Sağlık Bakanından sözlü
soru önergesi vardır.

Soruyu cevaplandıracak Sayın Bakan?..
Genel Kurul salonunda yok.

Bu soru önergesi de, İçtüzüğün
98 inci maddesine göre, gündemden çıkarılarak,
yazılı soru önergesi haline çevrilmiştir.

4. -Ağrı Milletvekili M. Sıddık
Altay'ın, Ağrı -Eleşkirt İlçesindeki
il kütüphanesinin hizmet binası ihtiyacına
ilişkin Kültür Bakanından sözlü
soru önergesi (6/236) 

BAŞKAN - 4 üncü sırada, Ağrı
Milletvekili Mehmet Sıddık Altay'ın, Ağrı
Eleşkirt İlçesindeki il kütüphanesinin
hizmet binası ihtiyacına ilişkin Kültür
Bakanından sözlü soru önergesi vardır.

Soruyu cevaplandıracak Sayın Bakan?..
Yok.

Bu soru önergesi de, daha önce iki, bu
birleşimle üç birleşim cevaplandırılmadığı
için İçtüzüğün 98 inci
maddesine göre, gündemden çıkarılıp,
yazılı soru önergesi haline dönüştürülmüştür.


5.-Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı sürdürülen kültür
sitesi inşaatına ilişkin Kültür Bakanından
sözlü soru önergesi (6/237) 

BAŞKAN - 5 inci sırada, Ağrı
Milletvekili Mehmet Sıddık Altay'ın, Ağrı
Doğubayazıt İlçesinde yapımı
sürdürülen kültür sitesi inşaatına
ilişkin Kültür Bakanından sözlü
soru önergesi vardır.

Soruyu cevaplandıracak Sayın Bakan?..
Genel Kurul salonunda yok.

Bu soru önergesi de, daha önce iki birleşim
cevaplandırılmadığı için,
İçtüzüğün 98 inci maddesine göre,
gündemden çıkarılıp, yazılı
soru haline dönüştürülmüştür.

6.-Ağrı Milletvekili M. Sıddık
Altay'ın, Ağrı İlçelerinde öğretmen
evi yapılmasına ilişkin Millî Eğitim
Bakanından sözlü soru önergesi (6/238) 

BAŞKAN - 6 ncı sırada, Ağrı
Milletvekili M. Sıddık Altay'ın, Ağrı
ilçelerinde öğretmenevi yapılmasına
ilişkin Millî Eğitim Bakanından sözlü
soru önergesi vardır.

Soruyu cevaplandıracak Sayın Bakan?..
Yok.

Bu soru önergesi de, daha önce iki birleşim
cevaplandırılmadığı için,
İçtüzüğün 98 inci maddesi uyarınca,
gündemden çıkarılarak, yazılı
soru önergesi haline dönüştürülmüştür.

7.-Ağrı Milletvekili M. Sıddık
Altay'ın, Ağrı -Eleşkirt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/239) 

BAŞKAN -7 nci sırada, Ağrı
Milletvekili M. Sıddık Altay'ın, Ağrı
Eleşkirt İlçesinde yapımı devam
eden İmam Hatip Lisesine ilişkin Millî Eğitim
Bakanından sözlü soru önergesi vardır.

Soruyu cevaplandıracak Sayın Bakan?..
 Genel Kurul Salonunda yok.

Bu soru önergesi de, daha önce iki birleşim
cevaplandırılmadığı için,
İçtüzüğün 98 inci maddesine göre,
gündemden çıkarılarak, yazılı
soru haline dönüştürülmüştür.

8.-Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı devam eden İmam -Hatip Lisesine ilişkin
 Millî Eğitim Bakanından sözlü soru
önergesi (6/240) 

BAŞKAN - 8 inci sırada, Ağrı
Milletvekili M. Sıddık Altay'ın, Ağrı
Doğubeyazıt İlçesinde yapımı
devam eden İmam-Hatip Lisesine ilişkin Millî
Eğitim Bakanından sözlü soru önergesi
vardır.

Soruyu cevaplandıracak Sayın Bakan?..
Genel Kurul salonunda yok.

Bu sözlü soru da, daha önce iki birleşim
cevaplandırılmadığı için,
İçtüzüğün 98 inci maddesine göre,
gündemden çıkarılarak, yazılı
soru haline dönüştürülmüştür.

Sayın milletvekilleri, herhalde, şu
anda Genel Kurul salonunda herhangi bir bakan yok; o nedenle,
aynı şekilde devam etmenin, bilmiyorum bir faydası...

HALİT DUMANKAYA (İstanbul) - Sayın
Başkan, yeni İçtüzük gereğince,
devam edeceksiniz; çünkü, onlar gündemden
çıkacak. Dolayısıyla, devam etmek
zorundasınız.

BAŞKAN - Efendim, devam etmek şöyle,
bakan yoksa...

HALİT DUMANKAYA (İstanbul) - Yeni İçtüzük
gereğince...

BAŞKAN - Hayır, her halükârda,
arkadaşların yine konuşma hakkı var;
yani, o, devam edecek gündemde. Yani, şimdi, şöyle
olacak Sayın Dumankaya: Eğer, ben devam edersem, bakan
olmazsa, sorusuna sıra gelen bir arkadaşımızın
çıkıp burada konuşma hakkı var;
ama, eğer devam etmezsem, o soru yine gündemde kalacak;
bu özelliği var. Belki, bakan cevaplandıracak.

HALİT DUMANKAYA (istanbul) - Ama, hayır,
bakan o zaman otursun...

BAŞKAN - Yoksa, niye aynı şekilde...

HALİT DUMANKAYA (İstanbul) - Sayın
Başkan, yeni İçtüzük gereği
1 saat...

BAŞKAN - Efendim, yeni İçtüzüğü
biz yaptık.

HALİT DUMANKAYA (İstanbul) - Siz yaptınız...
Biz de yaptık... 

Yeni İçtüzüğe göre,
siz, sorulara 1 saat devam etmek zorundasınız.

BAŞKAN - Sayın Dumankaya, biz, daha
evvel bunun uygulamasını yaptık.

HALİT DUMANKAYA (İstanbul) - Hayır,
bırakamazsınız.

BAŞKAN - Efendim, rica ediyorum.

Şimdi, bakın, bizim bir aklımız
var, mantığımız var, sağduyumuz var,
bunu her yerde  kullanacağız. Ben bunu daha önce
iki defa yaptım. Baktım, Genel Kurul salonunda hiçbir
bakan yok; aynı şeyleri söyleyerek "yok,
yok" diyerek devam edip, zaman kaybedeceğimize...

HALİT DUMANKAYA (İstanbul) - Gündemden
çıkırıyorsunuz.

BAŞKAN -Efendim, bunun uygulamasını
daha önce yaptık.

HALİT DUMANKAYA (İstanbul) - Gündemden
çıkarıyorsunuz; İçtüzüğe
göre devam etmeye mecbursunuz.

BAŞKAN - Efendim, ben devam etmek istemiyorum.
Bu, arkadaşlarımızın lehine bir davranış.
Belki yarın bir sayın bakan gelir, başka bir
birleşimde cevaplandırır.

HALİT DUMANKAYA (İstanbul) - Ne zaman
gelmişler? İçtüzüğe göre
yanlış yapıyorsunuz.

BAŞKAN - Sayın Dumankaya, ben, milletvekili
arkadaşlarımı  düşünüyorum.

İki birleşimde cevaplandırılmayan
sorular, üçüncü birleşimde yazılı
soruya çevriliyor. Biz de, arkadaşlarımızın
sorularının üçüncü birleşimde
yazılı soruya çevrilerek cevaplandırılması
hakkını yok etmemek için, yani, salonda da
şu anda hiçbir bakan yoksa, diyorum ki, soruların
hepsini böyle "yok, yok" şeklinde düşürmektense,
belki başka bir zaman bakan arkadaşlarımız
gelir, bu soruları cevaplandırır diye...

HALİT DUMANKAYA (İstanbul) - İçtüzüğe
göre mecbursunuz.

BAŞKAN - Efendim, İçtüzüğü
iyi biliyorum; İçtüzüğe göre
öyle de, her yazılı kuralı değerlendirirken,
biraz da akla, izana, sağduyuya uygun ve bir hizmet için
değerlendirme yapacaksınız. İşte,
bir uygulaması; şu anda burada hiçbir bakan
yok...

HALİT DUMANKAYA (İstanbul) - Gelmiyor,
ne yapalım...

BAŞKAN - Efendim, ne yapalım...

MUSTAFA CUMHUR ERSÜMER (Çanakkale) -
Sayın Başkan, bakanların buraya gelmemesinin,
burada görevleri başında olmamasının
izahını böyle yapmamanız lazım.
Yani, bu sonuca Meclis de katlanmalı, bakanlar da katlanmalıdır;
öncelikle bunu tespit etmeniz lazım.

BAŞKAN - Tamam efendim, ben de onu söylüyorum.

Şimdi, Hükümet üyelerinden hiç
kimse salonda yoksa -daha önce iki defa uygulama yaptım,
burada arkadaşlarımız biliyor- bütün
soruları böyle düşürmektense ve bu
şekilde boşa zaman geçirmektense başka
işe geçelim dedik.

MUSTAFA CUMHUR ERSÜMER (Çanakkale) -
Sayın Başkanım, şu anda kapıdan
bir bakanın girmeyeceğini bilemezsiniz; belki 10 dakika
sonra bir bakan gelecek, belki 15 dakika sonra başka bir
bakan gelecek.

BAŞKAN - Efendim, anladım da.... 

Bakın, şimdi 8 soruyu düşürdük...

MUSTAFA CUMHUR ERSÜMER (Çanakkale) -
Bunların alışkanlık haline gelmemesi
bakımından, İçtüzüğe
uymanızda fayda var.

BAŞKAN - Efendim, ben İçtüzüğe
uyuyorum da, İçtüzüğe uyarken biraz
da bir şeylerle uğraşalım; hep "yok,
yok" deyip de, böyle, 1 saatimizi boşa geçirmeyelim;
yani, bu Meclisin de bir değeri var.

MUSTAFA CUMHUR ERSÜMER (Çanakkale) -
Bakanlar biraz sonra gelirler.

BAŞKAN - Neyse, biraz daha devam edelim, gelmezse...

MUSTAFA CUMHUR ERSÜMER (Çanakkale) -
Devam ederseniz gelecektir.

BAŞKAN - Peki efendim, biraz daha devam edelim.

SALİH KAPUSUZ (Kayseri) - Sayın Başkan,
bir şey arz edebilir miyim efendim.

BAŞKAN - Buyurun.

SALİH KAPUSUZ (Kayseri) - Siz İçtüzüğün
gereğini yerine getirdiniz; yani, sözlü sorulara
başladınız. Hakikaten, salonda da bakan olmadığı
için, siz daha verimli çalışmanın
yollarını arıyorsunuz...

BAŞKAN - Tabiî...

SALİH KAPUSUZ (Kayseri) - Doğrudur; bu
yaklaşım geçmişte de birçok defa,
müteaddit defa uygulamaya konulmuştur. Dolayısıyla,
biz, diğer çalışmaya; kanun çalışmalarına
rahatlıkla geçebiliriz, doğru olan da budur.

BAŞKAN - Neyse, biraz daha devam edelim de;
eğer, ilgili bakanlar yoksa, yine aynı şeyi devam
ettirmenin bir anlamı yok.

9.-Bayburt Milletvekili  Suat Pamukçu'nun,
bazı enerji nakil hatlarının ihalesine ilişkin
Enerji ve Tabiî Kaynaklar Bakanından sözlü
soru önergesi (6/241) 

BAŞKAN - 9 uncu sırada, Bayburt Milletvekili
Suat Pamukçu'nun, bazı enerji nakil hatlarının
ihalesine ilişkin Enerji ve Tabiî Kaynaklar Bakanından
sorusu vardır.

Soruyu cevaplandıracak bakan var mı?..
Yok.

Soruyu cevaplandıracak bakan Genel Kurul salonunda
yok. Bu soru, daha önce iki birleşimde cevaplandırılmadığı
için, İçtüzüğün 98 inci
maddesine göre gündemden çıkarılarak,
yazılı soru haline dönüştürülmüştür.

10.-Çanakkale Milletvekili Ahmet Küçük'ün,
köy korucularına ilişkin İçişleri
Bakanından sözlü soru önergesi (6/242) 

BAŞKAN - 10 uncu sırada, Çanakkale
Milletvekili Ahmet Küçük'ün, köy korucularına
ilişkin İçişleri Bakanından sorusu
vardır.

Soruyu cevaplandıracak bakan?.. Genel Kurul
salonunda yok. 

Bu soru, daha önce iki birleşimde cevaplandırılmadığı
için, İçtüzüğün 98 inci
maddesine göre gündemden çıkarılarak,
yazılı soru haline dönüştürülmüştür.

11. - Ağrı Milletvekili M. Sıddık
Altay'ın, Türkiye'ye çeşitli kaynaklardan
yapılacak yardımlardan Doğu ve Güneydoğu
bölgelerine bir pay ayrılıp ayrılmayacağına
ilişkin Devlet Bakanından sözlü soru önergesi
(6/243) 

BAŞKAN - 11 inci sırada, Ağrı
Milletvekili Mehmet Sıddık Altay'ın, Türkiye'ye
çeşitli kaynaklardan yapılacak yardımlardan
Doğu ve Güneydoğu bölgelerine bir pay ayrılıp
ayrılmayacağına ilişkin Devlet Bakanından
sorusu vardır.

Soruyu cevaplandıracak sayın bakan?..
Genel Kurul salonunda yok.

Bu soru, daha önce iki birleşimde cevaplandırılmadığı
için, gündemden çıkarılarak,
yazılı soru haline dönüştürülmüştür.

12. -Adana Milletvekili Tuncay Karaytuğ'un,
Mersin Gümrüğü ve limanındaki bazı
kamu görevlilerinin rüşvet aldığı
iddiasına ilişkin Başbakandan sözlü
soru önergesi (6/246) 

BAŞKAN - 12 nci sırada, Adana Milletvekili
Tuncay Karaytuğ'un, Mersin Gümrüğü ve limanındaki
bazı kamu görevlilerinin rüşvet aldığı
iddiasına ilişkin Başbakandan sorusu vardır.

Soruyu cevaplandıracak Sayın Başbakan
veya yetkili olan bir bakan?.. Genel Kurul salonunda yok.

Bu soru, daha önce iki birleşimde cevaplandırılmadığı
için, İçtüzüğün 98 inci
maddesine göre gündemden çıkarılarak,
yazılı soru haline dönüştürülmüştür.


13. -Konya Milletvekili Mustafa Ünaldı'nın,
bir gazetede yayımlanan "Patrikhane TC'yi takmıyor"
başlıklı haberde yer alan iddialara ilişkin
Başbakandan sözlü soru önergesi (6/249) 

BAŞKAN - 13 üncü sırada, Konya
Milletvekili Mustafa Ünaldı'nın, bir gazetede
yayımlanan "Patrikhane TC'yi takmıyor"
başlıklı haberde yer alan iddialara ilişkin
Başbakandan sorusu vardır.

Sayın Başbakan veya soruyu cevaplandıracak
sayın bakan?..Yok.

Bu soru, daha önce de iki birleşim cevaplandırılmadığı
için, gündemden çıkarılarak,
yazılı soru haline dönüştürülmüştür.

Efendim, sözlü soruları 20 nci sıraya
kadar okuyacağım, eğer ilgili bakanlar yoksa, ara
vereceğim.

HALİT DUMANKAYA (İstanbul) - Hayır,
veremezsiniz.

BAŞKAN - Efendim, uygulamamız var...

HALİT DUMANKAYA (İstanbul) - Hayır,
benim sorum var Sayın Başkanım, benim soruma
sıra gelecek, ben de çıkıp orada konuşacağım.


Dolayısıyla, benim konuşma hakkımı
alamazsınız...

BAŞKAN - Efendim, sizin konuşma hakkınız
kaybolmuyor ki...

HALİT DUMANKAYA (İstanbul) - Hayır...

BAŞKAN - Hayır, bu birleşimde...

HALİT DUMANKAYA (İstanbul) - Hayır,
şimdi siz İçtüzüğe göre
hareket etmek zorundasınız; keyfî hareket
edemezsiniz.

BAŞKAN - Efendim, keyfî hareket etmiyorum...

MEHMET ALTAN KARAPAŞAOĞLU (Bursa) - Dumankaya
konuşacak diye burada saatlerce beklemenin âlemi yok
ki!

BAŞKAN - Neyse efendim...

MEHMET ALTAN KARAPAŞAOĞLU (Bursa) - Sizin
uygulamanız neyse devam edin Sayın Başkan.

14.-Ağrı Milletvekili M. Sıddık
Altay'ın, Patnos Barajı ve Patnos Ovası sulama
inşaatlarının personel yetersizliğine
ilişkin Enerji ve Tabiî Kaynaklar Bakanından
sözlü soru önergesi (6/250) 

BAŞKAN - 14 üncü sırada, Ağrı
Milletvekili Mehmet Sıddık Altay'ın, Patnos
Barajı ve Patnos Ovası sulama inşaatlarının
personel yetersizliğine ilişkin Enerji ve Tabiî
Kaynaklar Bakanından sorusu vardır.

Soruyu cevaplandıracak Sayın Bakan?..Yok.

Bu soru, daha önce de iki birleşimde cevaplandırılmadığı
için, gündemden çıkarılmış,
yazılı soru haline dönüştürülmüştür.

15. -Konya Milletvekili Mustafa Ünaldı'nın,
Türkiye -İsrail Askerî Eğitim İşbirliği
Anlaşması ile ilgili basına yansıyan
bir beyanına ilişkin Başbakandan sözlü
soru önergesi (6/252) 

BAŞKAN - 15 inci sırada, Konya Milletvekili
Mustafa Ünaldı'nın, Türkiye-İsrail
Askerî Eğitim İşbirliği Anlaşması
ile ilgili basına yansıyan bir beyanına ilişkin
Başbakandan sorusu vardır.

Sayın Başbakan veya soruyu cevaplandıracak
sayın bakan?..Yok.

Bu soru, daha önce de iki birleşimde cevaplandırılmadığı
için, gündemden çıkarılmış,
yazılı soru haline dönüştürülmüştür.

16.-Konya Milletvekili Mustafa Ünaldı'nın,
Hollanda'daki İslam Kolejlerinden mezun olanların
bu okullarda geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sözlü soru
önergesi (6/253) 

BAŞKAN - 16 ncı sırada, Konya
Milletvekili Mustafa Ünaldı'nın, Hollanda'daki
İslam Kolejlerinden mezun olanların bu okullarda
geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sorusu vardır.

Soruyu cevaplandıracak Sayın Bakan?..Yok.

Bu soru, daha önceki iki birleşimde cevaplandırılmadığı
için, gündemden çıkarılıp,
yazılı soru haline dönüştürülmüştür.

17.-Ağrı Milletvekili M. Sıddık
Altay'ın, Ağrı İline bağlı
köy ve mezralardaki göçleri önlemeye yönelik
projelere ilişkin Devlet Bakanından sözlü
soru önergesi (6/254) 

BAŞKAN - 17 nci sırada, Ağrı
Milletvekili Mehmet Sıddık Altay'ın, Ağrı
İline bağlı köy ve mezralardaki göçleri
önlemeye yönelik projelere ilişkin Devlet Bakanından
sorusu vardır. 

Soruyu cevaplandıracak ilgili Bakan?.. Genel
Kurul salonunda yok.

Soru, daha önce de iki birleşimde cevaplandırılmadığı
için, gündemden çıkarılarak yazılı
soru haline dönüştürülmüştür.

18.-Ağrı Milletvekili M. Sıddık
Altay'ın, kalkınmada öncelikli yörelerdeki
çiftçilere ek kredi verilmesine ilişkin Tarım
ve Köyişleri Bakanından sözlü soru
önergesi (6/255) 

BAŞKAN - 18 inci sırada, Ağrı
Milletvekili Mehmet Sıddık Altay'ın, kalkınmada
öncelikli yörelerdeki çiftçilere ek kredi
verilmesine ilişkin Tarım ve Köyişleri
Bakanından sorusu vardır. 

Soruyu cevaplandıracak Sayın Bakan?..
Genel Kurul salonunda yok.

Soru, daha önce de iki birleşimde cevaplandırılmadığı
için, İçtüzüğün 98 inci
maddesine göre, gündemden çıkarılarak
yazılı soru haline dönüştürülmüştür.

19.-Ağrı Milletvekili M. Sıddık
Altay'ın, 1996 -1997 Hububat Alım Kararnamesine
ilişkin Tarım ve Köyişleri Bakanından
sözlü soru önergesi (6/256) 

BAŞKAN - 19 uncu sırada, Ağrı
Milletvekili Mehmet Sıddık Altay'ın, 1996-1997
Hububat Alım Kararnamesine ilişkin Tarım ve
Köyişleri Bakanından  sorusu vardır.

Soruyu cevaplandıracak Sayın Bakan?...
Genel Kurul salonunda yok.

Soru, daha önce de iki birleşimde cevaplandırılmadığı
için, İçtüğüzün 98 inci
maddesine göre, gündemden çıkarılarak
yazılı soru haline dönüştürülmüştür.

20.-Ağrı Milletvekili M. Sıddık
Altay'ın, Ağrı il sınırları
içindeki bazı akarsular üzerinde baraj yapılmasına
ilişkin Enerji ve Tabiî Kaynaklar Bakanından
sözlü soru önergesi (6/257)


BAŞKAN - 20 nci sırada, Ağrı
Milletvekili Mehmet Sıddık Altay'ın, Ağrı
İl sınırları içindeki bazı
akarsular üzerinde baraj yapılmasına ilişkin
Enerji ve Tabiî Kaynaklar Bakanından sorusu vardır.

Soruyu cevaplandıracak Sayın Bakan?..
Genel Kurul salonunda yok.

Soru, daha önce de iki birleşimde cevaplandırılmadığı
için, gündemden çıkarılarak yazılı
soru haline dönüştürülmüştür.


Sayın milletvekilleri, demin söylediğim
gibi, salonda hiçbir Hükümet üyesi yok.
Devam ettiğimiz zaman, bütün soruları okuyacağız
ve gündemden çıkarılacak; ama, o zaman,
belki bir iki arkadaşımız buradaysa çıkıp
konuşacak. Biz, bu arkadaşlarımızın
sorularını gündemden çıkarmamak
için, sözlü soruların görüşülmesini
burada kesip, gündeme devam edeceğiz...

HALİT DUMANKAYA (İstanbul) - Sayın
Başkan...

BAŞKAN - Efendim, uygulamasını
yaptık; yani, sizin hakkınızı gasp
etmiyoruz ki; bir başka birleşimde, sizin sorunuz
cevaplandırılmadığı zaman, siz,
yine çıkıp konuşacaksınız...

YALÇIN GÜRTAN (Samsun) - Yazılı
cevap versinler...

BAŞKAN - Efendim, yazılı...

MURAT BAŞESGİOĞLU (Kastamonu) -
Sayın Başkan...

BAŞKAN - Buyurun.

MURAT BAŞESGİOĞLU (Kastamonu) -
Sayın Başkan, Danışma Kurulunun bir
kararı var; bir saat süreyle görüşülecek...

BAŞKAN - Hayır, İçtüzük
hükmü efendim.

MURAT BAŞESGİOĞLU (Kastamonu) -
İçtüzük hükmü...

BAŞKAN - Evet, İçtüzük
hükmüdür. Sayın Başesgioğlu, bundan
önce ben iki defa bu uygulamayı yaptım. Bundan
önce de, baktık ki, sorularda hep böyle, "bakan,
yok; düşmüştür, düşmüştür,
düşmüştür" dedik. Bu, Meclisin
zamanını harcamak demektir. O halde ne yapalım
dedik: Eğer, bakanlar kurulu üyesi yoksa, o zaman gündemin
"Kanun Tasarı ve Teklifleriyle Komisyonlardan Gelen
Diğer İşler" kısmına geçelim
dedik.

HALİT DUMANKAYA (İstanbul) - Bakan
olmayınca kanunları nasıl görüşeceksiniz?!.

MURAT BAŞESGİOĞLU (Kastamonu) -
İyi de, Sayın Başkanım, eğer, bu
bir kural olursa, Hükümet üyeleri bundan istifade
her salı denetim günü kaçarlar.

BAŞKAN - İyi ama, yani, bunları
hep böyle düşürmenin de bir anlamı
var mı?..

MURAT BAŞESGİOĞLU (Kastamonu) -
Sizin, burada, Bakanlar Kurulu üyelerini aramanız
lazım, ısrarla, sizin bunu aramanız lazım
Sayın Başkan. 

BAŞKAN - Efendim?..

MURAT BAŞESGİOĞLU (Kastamonu) -
Yani, bu yol olur, yanlış bir yol olur.

BAŞKAN - Ama, biz, bunu iki defa yaptık
ve kimse itiraz etmedi...

MURAT BAŞESGİOĞLU (Kastamonu) -
İşte, o zaman, demek ki yol olacak bu yani...

BAŞKAN - Yok canım...

MURAT BAŞESGİOĞLU (Kastamonu) -
Üçüncüsünü yapmayın.

BAŞKAN - Hayır, yani, bu çalışma
tarzı sizi tatmin ediyorsa... Yani, rica ediyorum... Bakın,
aşağı yukarı 20 tane soru...

HALİT DUMANKAYA (İstanbul) - Bakan
olmayınca kanun da görüşemeyiz.

BAŞKAN - Efendim, yani, olmazsa, o zaman ona
da devam edemeyiz.

HALİT DUMANKAYA (İstanbul) - Bakan
yokken kanun görüşebilir miyiz...

MUSTAFA CUMHUR ERSÜMER (Çanakkale) -
Hükümetin özelliği... Organize edilerek, burada,
muhalefetin denetim görevine vurulan bir darbe; başka
bir şey değil. Şimdi, kanun görüşülmeye
başlayacak, Sayın Bakan kapıdan içeriye
girecek.

BAŞKAN - Ben ne yapayım canım...

MUSTAFA CUMHUR ERSÜMER (Çanakkale) -
Yani, ben, bunu, bu sözleri, sadece bu suçüstü
halini zabıtlara geçirmek, tespit etmek için
söylüyorum; olay açık yani.

BAŞKAN - Tamam efendim, zabıtlara geçti.


Ben de, yani, bu zamanı bu şekilde geçirmek...
Aşağı yukarı 20 dakikadır...

SALİH KAPUSUZ (Kayseri) - Sayın Başkan,
bu tespit doğru değil. Yani, bu doğru değil; şimdiye
kadar, bütün denetim konularında Hükümet
de bulunmuştur, cevap da verilmiştir. Bugüne
kadar, zaman zaman bu tip uygulamalar birkaç sefer tekerrür
etmiştir, sadece bunu zabıtlara geçirmek istiyorum,
denetimden kaçmak söz konusu değildir.

BAŞKAN - Peki efendim, ben, o zaman, son defa,
bugün, bu uygulamayı yapacağım; yani, bundan
sonra Bakanlar olmasa da soruları görüşmeye
devam etmek koşuluyla... Bakın, bundan sonraki uygulamalara
bir emsal teşkil etmemek suretiyle, bugün de, son defa
bu uygulamayı yapacağım ve bir daha da, sayın
bakanlar Genel Kurulda olmasa da, bir saat bu işe devam
edeceğim.

MUSTAFA CUMHUR ERSÜMER (Çanakkale) -
Doğrusu o zaten Sayın Başkanım. Teşekkür
ediyoruz.

BAŞKAN - Tamam efendim... Evet, o itibarla,
bu, dediğiniz gibi, bir istismara...

MUSTAFA CUMHUR ERSÜMER (Çanakkale) -
Ona göre, Hükümet de tedbir alır yani...

BAŞKAN - Tabiî, istismar edilebilir;
ama, bunu şimdi, bugünden söyleyelim de... Yani,
hakikaten, böyle "yok, yok" deyip de zamanı
boşa geçirmek de istemiyorum. 

Bu itibarla, gündemin "Kanun Tasarı
ve Teklifleriyle Komisyondan Gelen Diğer İşler"
kısmına geçiyoruz.

NİHAT MATKAP (Hatay) - Sayın Başkan,
bakan yok...

BAŞKAN - Neyse canım, bir de ona bakarız;
eğer gelmezse ne yapalım. O zaman, ona göre değerlendiririz;
bir daha şey olursa...

Önce, sırasıyla, yarım
kalan işlerden başlıyoruz.

VII.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1.-926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23) 

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine, kaldığımız yerden
devam edeceğiz.

Komisyon?.. Yok

Ertelenmiştir. 

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (1)

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu raporunun müzakeresine
kaldığımız yerden devam ediyoruz.

Komisyon?.. Burada.

Hükümet?.. Burada. (CHP sıralarından
"Bakan geldi" sesleri)

YAŞAR TOPÇU (Sinop) - İşte,
söylenen çıktı; Bakan geldi.

BAŞKAN - Efendim, ne yapalım! Yani,
artık, bizim de yapacağımız bir şey
yok; bir daha böyle uygulamalara son vermek koşuluyla...

YAŞAR TOPÇU (Sinop) - Efendim, sizin
uygulamanız için söylemiyorum. Kurulan sistem,
bugün mevcut sistem içerisinde Parlamentonun anahtarı
Hükümetin cebinde. Bu uygulama onu getiriyor. Hükümet
buradan çıktığı zaman Parlamento
çalışamıyor, anahtar Hükümetin
cebinde.

BAŞKAN - Hayır, hayır; kanun
tasarılarında bir defa bulunmazsa, ikinci defa Meclis
onu görüşüyor efendim.

YAŞAR TOPÇU (Sinop) - Meclis çalışmamış
oluyor.

BAŞKAN - Hayır, hayır... Çalışır
efendim.

YAŞAR TOPÇU (Sinop) - Sonra, denetim,
muhalefetin görevi, muhalefetin görevini engellemiş
oluyor. 

BAŞKAN - Efendim, tamam, kabul ediyorum da...

YAŞAR TOPÇU (Sinop) - Hakkı da
aynı zamanda, sadece görevi de değil. 

BAŞKAN - Evet, tamam... Peki efendim...

Sayın milletvekilleri, Komisyon ve Hükümet
yerlerini aldılar.

Geçen birleşimde tasarının
2 nci maddesi görüşülüp kabul edilmişti.
(RP ve ANAP sıralarından karşılıklı
laf atmalar)

Efendim, rica ediyorum... Sayın Topçu,
neyse... Tamam efendim... Rica ediyorum...

Şimdi, 3 üncü maddeyi okutuyorum:


Borçlanma Esasları

MADDE3.-Yurtdışında bulunanlar
ile yurtdışında bulunmuş olanlar kendilerinin
veya aile bireylerinin yurtdışında ve yurtiçinde
geçen veya gelecek günlerini istekleri halinde 15
Mart 1997 tarihine kadar bu Kanun hükümlerine göre
borçlanmak suretiyle sosyal güvenlikleri bakımından
değerlendirilebilirler.

Borçlanılarak sosyal güvenlik
bakımından değerlendirilecek olan her bir gün
için ödenecek prim karşılığı
21/2 dolardır. Zorunluluk halinde bu miktar, Bakanlar Kurulu
Kararı ile değiştirilebilir.

Borçlanılan günlere ait prim tutarı
borçlanılan gün sayısının
ikinci fıkrada belirtilen gün karşılığı
doların çarpımı suretiyle hesaplanır.
Hesaplanan prim tutarı üç eşit taksitle
ödenir. İlk taksit 15 Mart 1997 tarihine kadar, ikinci
taksit 15 Mayıs 1997 tarihine kadar, üçüncü
taksit 15 Temmuz 1997 tarihine kadar T. C. Ziraat Bankasına
veya muhabirlerine dolar olarak yatırılmak suretiyle
ödenir. 

BAŞKAN - Madde üzerinde, CHP Grubu adına
Sayın Nihat Matkap; buyurun efendim. (CHP sıralarından
alkışlar)

Sayın Matkap, süreniz 10 dakika. 

CHP GRUBU ADINA NİHAT MATKAP (Hatay) - Sayın
Başkan, değerli milletvekilleri; tasarının
3 üncü maddesiyle ilgili görüşlerimi
açıklamadan önce, biraz önceki durumun,
Türkiye'nin en ciddî kurumu olan Türkiye Büyük
Millet Meclisinin Genel Kuruluna yakışmadığını
ifade etmek isterim. Bu uygulama, bir anlamda, milletvekillerinin
denetim hakkını da elinden almaktadır. 

Değerli arkadaşlarım...

BAŞKAN - Yalnız, Sayın Matkap,
sözünüzü kesmiş olmayayım da,
İçtüzüğümüze göre,
milletvekili isterse, sorusu Bakan tarafından cevaplandırılmasa
bile çıkıp burada konuşabilir; yani,
o fiili durum da var. 

Buyurun. 

NİHAT MATKAP (Devamla) - Sayın Başkanım,
yalnız, bu sözlü sorularla ilgili görüşmeler
sırasında hiçbir sayın bakanın
Genel Kurulda bulunmaması, tam tasarıya geçerken
sayın bakanların buraya teşrif etmeleri de
çok tuhaf bir durum. 

BAŞKAN - Doğru.

NİHAT MATKAP (Devamla) - Değerli arkadaşlarım,
görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının gerek tümü gerekse
maddeleri üzerinde yapılan konuşmalarda, tasarının
kanunlaşıp uygulamaya geçmesi halinde, üstesinden
gelinemez birtakım sıkıntılarla karşı
karşıya kalınacağı defalarca açıklandı.


Ayrıca, çalışma yaşamının
iki tarafı olan işçi kesiminin ve işveren
kesiminin, bu tasarıya olan muhalefleri de burada dile
getirildi. Bunların bir kısmını hatırlatayım:


Bir defa, bu tasarıyla yurt dışında
bulunanlar ile bulunmayanlar arasında bir ayrımcılık
söz konusu; bu da Anayasamızın eşitlik
ilkesine aykırıdır. Bir diğeri sosyal
güvenlik kuruluşu için toplanacak primlerden,
bir başka yere transfer yapmak, hem sosyal güvenlik
mantığına aykırı hem Anayasamıza
aykırıdır. Anayasa Mahkememizin de bu konuda
geçmişte bir kararı var. 

Yine, dile getirilen hususlardan biri, uygulamanın,
önümüzdeki yıllarda, bizleri, süper
emekliler faciasına benzer bir faciayla karşı
karşıya bırakacağıydı.

Bir diğer sakınca olarak, belki uygulamanın
ilk iki üç yılında prim geleceği
için sıkıntı vermeyeceği; ancak,
önümüzdeki yıllarda, gerek emeklilik aşamasında
bu primlerin geri ödenmesi gerekse verilecek sağlık
hizmetlerinde getirisinin çok ötesinde götürüsünün
olacağı çok açık bir dille ifade
edildi. 

Bu tereddütler konusunda, tüm grupların
aydınlanması gerekirken, ne yazık ki, Sayın
Bakan, çıkıp, bizleri, bu konuda aydınlatmadı.
Tabiî, ister istemez, kişinin aklına, acaba
Sayın Bakan da mı bu tereddütlere katılıyor
düşüncesi geliyor. Bir anlamda, sükut ikrardan
da gelir. Sayın Bakanın, bu konuda da muhakkak,
çıkıp yanıt vermesi gerekiyor. 

Değerli arkadaşlarım, 3 üncü
maddeye baktığımızda şöyle
diyor: "Yurtdışında bulunanlar ile yurtdışında
bulunmuş olanlar kendilerinin veya aile bireylerinin yurtdışında
ve yurtiçinde geçen veya gelecek günlerini
istekleri halinde 15 Mart 1997 tarihine kadar bu Kanun hükümlerine
göre borçlanmak suretiyle sosyal güvenlikleri
bakımından değerlendirebilirler."

Şimdi, burada, anlayamadığımız
şu: Yurt dışında bulunanlar deyimi neyi
ifade ediyor? Yurt dışında bulunanlar derken,
Amerikan vatandaşları dahil mi, İsrail vatandaşları
dahil mi, Ermenistan vatandaşları dahil mi? Örneğin,
bir İsrail vatandaşı bir günlüğüne
Ürdün'e gitmişse, bu kanun tasarısından
yararlanacak mı? Bir soru daha: Bir Amerikan vatandaşı
iki günlüğüne Kanada'ya gitmişse, bu
tasarıdan yararlanacak mı; bir Ermenistan vatandaşı
iki günlüğüne Gürcistan'a gitmişse,
bu tasarıdan yararlanacak mı? Bu konuda muhakkak
aydınlanmamız lazım. 

Geçmişte, yurt dışında
bulunan, özellikle işçilerimizle ilgili olarak,
sosyal güvenliklerinin sağlanması açısından
birtakım kanunlar çıkarıldı;
ama, bu kanun tasarısı kime hitap ediyor? Bu konuda,
ben istiyorum ki...

MEHMET ALTAN KARAPAŞAOĞLU (Bursa) - Türkiye
Cumhuriyeti vatandaşlarına hitap eder. Bu Meclisten
başka memleket için kanun çıkar mı?!.

BAŞKAN - Efendim, bir dakika... Rica ederim,
müdahale etmeyin...

NİHAT MATKAP (Devamla) - Yalnız, bir
şey söyleyeyim. Özellikle Refah Partililer, ekonomik
tıkanmanın önünde en büyük engeli
Amerika ile ilişkiler, IMF ile ilişkiler üzerine
bağlardı. Şimdi, ilk defa, Amerikan Doları,
bir yasa tasarısında yer alıyor, Refah Partisi
döneminde. (CHP sıralarından alkışlar)

Şimdi, ben istiyorum ki, Sayın Bakan
çıksın, desin ki: "Bu kanun uygulamaya
geçerse, bundan, filan vatandaşlar yararlanır."

ÖMER EKİNCİ (Ankara) - Sayın
Bakan senin istediğin şeyi niye söylesin?

BAŞKAN - Müdahale etmeyin efendim.

NİHAT MATKAP (Devamla) - Niye bundan rahatsız
oluyorsunuz? Aydınlanma ihtiyacı hissediyoruz. 

"Yurtdışında bulunanlar"
ne demek? Sayın Bakan lütfen çıksın,
bizi bu konuda aydınlatsın. Biz kime hizmet edeceğiz?..
Çünkü, İsrailliler geliyor, böbrek
değiştiriyor biliyorsunuz Türkiye'de. Bir İsrailli,
eğer bir günlüğüne -biraz önce verdiğim
örnekte olduğu gibi- Ürdün'e gitmişse,
bu da yurt dışında bulunmuş sayılır.
Acaba, bu da 12 500 dolar yatırırsa...

MEHMET ALTAN KARAPAŞAOĞLU (Bursa) - Sayın
Başkan, Meclise hakaret ediyor!..

NİHAT MATKAP (Devamla) - ...bu parayı
yatırdıktan sonra, emekli maaşı alabilecek
mi?

Dolayısıyla bu konuda aydınlanmamız
lazım. Sayın Bakan, tereddütlerimizi gidersin,
çıkıp desin ki: "Hayır, bunlar
yararlanamaz." Ben, tasarıyı didik didik ettim,
bunların yararlanmayacağı yönünde
bir ifadeye rastlayamadım. 

Bakınız, Anayasamızda, yurtdışında
bulunan vatandaşlarımızla ilgili olarak devlete
yüklenen bir görev var. Eğer bu, yurt dışındaki
vatandaşlarımıza hitap etmiyorsa, burada bir
yanlışlık vardır; Anayasaya, çok
açık bir aykırılık vardır.
Anayasanın 62 nci maddesi, yabancı ülkelerde
yaşayan Türk vatandaşlarının sosyal
güvenliklerinin sağlanması için gerekli
önlemleri almanın devletin görevi olduğunu
belirtmektedir. Bu durumda, devlet, ancak yurt dışındaki
yurttaşların sosyal güvenliklerini düzenler
ve gerekli örgütlenmeyi yapar. Bunun dışında
bir amaç ve kapsam, Anayasaya aykırılık
oluşturur. Tasarıda "yurtdışında
bulunanlar" denilmektedir. Bu niteleme, vatandaş olmayanları
veya çalışmayanları da kapsıyor
mu, kapsamıyor mu?

Değerli arkadaşlarım, sizler de
aydınlanırsınız. Sanıyorum,
biraz sonra Sayın Bakanımız bizi kırmayacak.
Tasarının tümü üzerinde yapılan
görüşmelerde çıkıp bizi aydınlatmadı;
ancak, bu konuda, mutlaka aydınlanma ihtiyacı içerisinde
olduğumuzu bir kere daha ifade ediyorum. 

Amacımız muhalefet yapmak da değildir.
Bu aydınlanma isteğimizi de çok görmeyin
lütfen.

Hepinize teşekkür ediyorum. (CHP sıralarından
alkışlar)

BAŞKAN - Teşekkür ederim Sayın
Matkap.

Efendim, aslında, Sayın Matkap'ın
dediği konunun bir yönü doğru; çünkü,
Türkiye Cumhuriyeti vatandaşı olup da Türkiye
Cumhuriyeti tabiyetinden çıkan bazı kişiler
var. Yani, belki arkadaşımız onu kastetti.
Yoksa, tabiî ki, Türkiye Cumhuriyeti Parlamentosunda,
Türkiye Cumhuriyeti vatandaşlarını ilgilendiren
kanunlar çıkar; ama, öyle bir durum var ki,
Türk vatandaşlarının bir kısmı,
Türk vatandaşlığından çıkarak,
Almanya'nın, İsviçre'nin veya İtalya'nın
kanunlarına göre, onların vatandaşı
oldu. Yani, bence, buraya da bir açıklık
getirilirse iyi olur, kanunun uygulanmasında tereddüde
düşmemek bakımından...

3 üncü madde üzerinde, DSP Grubu adına,
Mehmet Yaşar Ünal; buyurun efendim. (DSP sıralarından
alkışlar)

Sayın Ünal, süreniz 10 dakikadır.

DSP GRUBU ADINA MEHMET YAŞAR ÜNAL (Uşak)
- Sayın Başkan, sayın milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesi
üzerinde, Demokratik Sol Parti adına söz aldım;
sizleri saygıyla selamlarım.

Kanun tasarısının 3 üncü
maddesiyle, borçlanma esasları düzenlenmektedir.
"Yurtdışında bulunanlar ile daha önceki
tarihlerde yurtdışında bulunmuş olanlar,
kendilerinin veya aile bireylerinin yurtiçi ve yurtdışında
geçen veya geçecek günlerini istekleri halinde
15 Mart 1997 tarihine kadar bu Kanun hükümlerine göre
borçlanmak suretiyle, sosyal güvenlikleri bakımından
değerlendirebilirler" denilmektedir. Burada, kimlerin
bundan yararlanacağı çok açık
olarak da yazılı değildir. Bunun yanında,
bu insanların yurt dışında çalışmış
olup olmamaları koşulu yoktur. Böyle olunca,
bunun bir sosyal güvenlik yasası olduğunu söyleyebilmek
de imkânsız görünmektedir.

Burada, yurt dışında bulunmak
birçok anlamlara gelebilir. Turistik olarak başka
ülkelere gidip gelmiş olanlar yahut da bir maç
izlemek için başka ülkelere gidip gelmiş
olanlar, hatta, karapara aklamak için kurye olarak yurt
dışına gidip gelmiş olanlar da bu kanunla
emekliye sevk edileceklerdir. Bunun da sosyal adalet anlayışına
uygun olduğuna inanmıyoruz, böyle olduğunu
düşünmüyoruz.

Görüldüğü gibi, Hükümet,
ayrıntılarda pek durmuyor; fakat, pek fazla bir
acelecilik içerisinde, başvuruların 15 Marta
kadar tamamlanmasını istiyor. Daha ileri tarihlerde
aynı yasadan yararlanmak isteyenlere yahut üç
beş ay sonra, bir yıl sonra bu şekilde emeklilik
hakkı kazanmak isteyenlere ise bu yolu kapatıyor;
çünkü, Hükümetin buradaki gayesi, kanun
tasarısı metninden anladığımıza
göre, bir an önce, acil, sıcak para bulmaktır.
Başvurular hemen ve peşin parayla olsun isteniyor;
bunların, 15 Mart, 15 Mayıs ve 15 Temmuzda olmak
üzere üç eşit taksit halinde ve peşin
olarak ödenmesi isteniyor. Buradan alınacak paranın
da, kanun tasarısının diğer maddelerinde
gördüğümüz gibi, beşte biri direkt
olarak Hazineye gelir kaydedilecek ve Hükümet, bunu
acele kullanabilme şansı bulacaktır; çünkü,
bu, prim tahsilatının yüzde 20'si. Yurt dışındaki
sorunların çözülmesinden çok, kısa
vadedeki, Hükümetin sorunlarını çözmeye
yönelik bir girişim olarak görüyoruz bu tasarıyı.

Hükümetin iddia ettiği gibi "yurt
dışında çalışanlar bunu
çok istiyorlar, öncelikli olarak istiyorlar, bunu
hemen çıkararak sosyal güvenlikte bir hizmet
yapacağız" anlayışıyla karşımıza
gelmelerini inandırıcı bulmuyoruz. Şu
anda yurt dışında çalışan
işçilerimizin gündemdeki sorunları, Federal
Almanya Cumhuriyetinin, 16 yaşından küçük
çocuklara vize uygulaması konusudur. 15.1.1997'de,
16 yaşından küçük çocukların
Almanya'ya vizesiz girişlerini sağlayan Yabancılar
Yasasının 2 nci maddesinin ikinci paragrafının
kaldırılması, bu yasa kaldırılıncaya
kadar da geçici bir yönetmelikle bu çocuklara
vize zorunluluğu getirilmiş olması, oradaki işçilerin
bugün için en önemli problemleridir. 

Bu karar, uygulanmaya devam edecek olursa, Avrupa'nın
diğer ülkeleri de aynı uygulama yolunu seçeceklerdir.
Bilindiği gibi, 1970'li yıllarda, Federal Almanya,
Türkiye Cumhuriyeti vatandaşlarına giriş
vizesi uygulamaya başladı. Bunun arkasından
Benelüks ülkeleri ve Avrupa Ortak Pazarının
diğer ülkeleri de Federal Almanya'yı takip ettiler
ve Türk vatandaşlarına vize uygulaması
getirdiler. Korkarım, yakında, Almanya'nın,
16 yaşından küçük çocuklarımıza
uygulamış olduğu vizeyi diğer ülkeler
de başlatacaktır. Bu konuda, yurt dışında
bulunan vatandaşlarımız kendi başlarına
birçok etkinlik düzenlemekte, haklarını
arama yoluna gitmekte ve Federal Almanya'nın da bazı
parlamenterleri veya parlamento grupları da, işçilerimize
destek olduklarını açıklamaktadırlar.
Ne yazık ki, işçilerimize birinci derecede
sahip çıkması gereken Türkiye Cumhuriyeti
Hükümetinin bu konuda somut girişimleri yoktur.
Oradaki insanlar, en azından, bakan seviyesinde birinin,
Almanya'ya gönderilerek işçilerimizin sorunlarını
yerinde inceleyip, kendilerine yardımcı olmak, onlara
moral vermek, yurt dışında yalnız olmadıklarını
göstermek için bir çaba içerisinde olmasını
istemektedirler. Bunun yanında, Federal Almanya Cumhuriyeti
ile de gerekli irtibat kurularak, bu haksızlığın
uygulanmasına engel olmak için ciddî bir hükümet
girişimini, hem oradaki işçilerimiz hem de
bizler bekliyoruz. 

Gelecek günlere yönelik bir borçlanmanın,
Hükümetin düşündüğü gibi
nasıl olabileceği de meçhul bir konudur. Buradaki
anlayış şudur: "Yeter ki siz, primleri
dolar olarak peşin ödeyin, ödemenin tamamlanmasından
3 tam yıl geçtikten sonra da SSK'ya emeklilik için
başvurun" denilmektedir. 1997 bütçesi gibi
denk olacağı vaat edilen bir bütçede dahi,
SSK'nın bütçe açığı
350 trilyon liradan fazla görülmektedir. Acaba, SSK,
3 yıl içerisinde nasıl toparlanacak, bugünkü
içerisinde bulunduğu güçlüklerden
nasıl sıyrılabilecek ve tekrar üzerinde
bulunan yükümlülükleri nasıl kaldırabilecek;
o belli değildir. Buna rağmen, acaba, yeni borçlanma
tasarısıyla SSK'nın üzerine yıkmak
istediğimiz bu ikinci kamburun altından SSK nasıl
kalkacaktır? Bilindiği gibi, SSK'nın durumunun
düzeltilmesi için, Bakanlıkça, yurt
dışından bir firmaya bir rapor hazırlatılmıştır;
buna paralar da verilmiştir. Onların önerileri
doğrultusunda, SSK'nın ve diğer güvenlik kurumlarının
temel sorunlarının çözülmesi düşünülmektedir;
fakat, bu konuda, Türkiye'nin temel sorunları konusunda,
ciddî bir çözüm adımı Hükümetten
şu ana kadar görülememiştir. İşçilerimiz
de kendi geleceklerinin ve gelecekteki sağlık güvencelerinin,
sosyal güvencelerinin SSK tarafından sağlanıp
sağlanamayacağının şüphesi içindedirler.
Hal böyleyken ve çalışan sayısıyla
emekli sayısı arasındaki orantı çok
yanlış noktalara kadar gelmişken, Hükümetin,
bu konuda da, ciddî bir çalışma hazırlığı
içinde Parlamentonun karşısına gelmediğini
görüyoruz. 

Buradaki anlayış şudur: Bu yükün
altından kalkıp kalkamayacağı SSK'ya
hiç sorulmadan böyle bir yasa tasarısı
hazırlanmıştır. Biz, bugün için
ihtiyacımız olan dolarları sağlayalım
ve daha sonra, üç yıl sonra da hangi hükümet
gelir, bu sorunu nasıl çözerse çözsün
anlayışı içine girilmektedir. Bu da
yanlış bir düşüncedir ve SSK'ya da
yazık etmekte olan bir kanun tasarısıdır.


Bunun yanında, üç yıl sonra,
bu yasayla borçlananlar da büyük bir hayal kırıklığı
yaşayabilirler. Daha önce de hükümetlerin
Parlamentodan geçirip uygulamaya koymuş oldukları
-yine yurt dışından gelenler için-
bir kıyak sosyal güvenlik emekliliği vardı
ve daha sonra, Hükümet verdiği sözlerde durmadı,
bu emekliler de perişan duruma düştüler.
Eğer, biz, o zamanki, gelecek hükümet bu sorunları
düşünsün, işbaşında hangi
hükümet olursa o çözsün, bizi ilgilendirmez
diyorsak, bu, çok yanlış bir anlayıştır.


Primlerin ödenmesi de üç yıla
yayılan eşit taksitler halinde alınamaz mı?
Yani, Hükümet, bu prim tahsilini neden çok acele
olarak düşünüyor ve üç taksitte
tamamlanmasını istiyor? Halbuki, kurulacak olan
kasanın sosyal güvenlik ve sağlık yönünden
yükümlülükleri, primlerin tamamen ödenmesinden
üç yıl sonra başlayacaktır. O
halde, bundan yararlanacak olan yurt dışında
çalışanlar veya bulunmuş olanların
primlerinin ödenmesinde de belli bir kolaylık getirilerek,
prim ödeme sırası sizde üç yıla
yayılamaz mı? 

Para değerinin de dolar üzerinden hesaplanması
birçok yönüyle halkımıza tuhaf
gelmektedir. Artık, Türk Lirasına bağlı
olarak bir yasa çıkarmaktan bu Hükümet
uzakta mıdır?! Oysa, hükümetler, önce,
herkese ve halkımıza para değerinin korunacağı,
enflasyonun önleneceği yönünde belli güvenceler
verip, o yönde sağlam adımlar atmalıdır.
Oysa, bu tasarı bu şekliyle gelince, Hükümetin
de enflasyonu indirmekten artık umudunu kestiği bir
şekilde tescil etmektedir. 

(Mikrofon otomatik cihaz tarafından kapatıldı)

BAŞKAN - Sayın Yaşar Ünal,
süreniz bitti; sözünüzü toparlar mısınız...
Rica ediyorum efendim. 

MEHMET YAŞAR ÜNAL (Devamla) - Teşekkürler
Sayın Başkan. 

Biz, bu şekilde getirilen bir yasa tasarısının
çalışanların yararına olmadığı
inancındayız. 

Tümünüze saygılar, selamlar
sunarım. (DSP, ANAP, CHP sıralarından alkışlar)
 

BAŞKAN - Teşekkür ederim Sayın
Ünal. 

Sayın Emin Kul, hem Grup adına hem
kişisel söz talebiniz var; grup adına başka
söz talebi olmadığı için, sürenizi
birleştirerek kullanabilirsiniz. 

Buyurun efendim; size 15 dakika veriyorum. 

ANAP GRUBU ADINA EMİN KUL (İstanbul)
- Teşekkür ederim Sayın Başkan. 

Sayın Başkan, sayın milletvekilleri;
209 sıra sayılı kanun tasarısının
3 üncü maddesi üzerinde, Anavatan Partisi Grubunun
görüşlerini arz etmek üzere huzurlarınızdayım;
şahsım ve Grubumuz adına sizleri saygıyla
selamlıyorum. 

Kanun tasarısı, adındaki "Yurtdışında
Bulunanlar" atfıyla, sosyal güvenlik borçlanması
getiriyor; fakat, biraz önce, Cumhuriyet Halk Partisi Grup
Başkanvekili değerli arkadaşımızın
da söylediği gibi, yurt dışında bulunanlardan
kastın ne olduğu gayet kapalı şekilde
kalmış. Yurt dışında bulunmak
ya da yurt dışında bulunanın yanında
bulunmuş olmak da 3 üncü maddenin hükümleri
içerisinde yer almıştır. Dolayısıyla,
sadece yurt dışında bulunanlarla ilgili değildir;
belli bir süre yurt dışında bulunmuş
olmakla da, isterseniz bir gün, isterseniz bir maç
seyretmek amacıyla gidin, isterseniz turistik bir amaçla
gidin, hangi amaçla gitmiş olursanız olun,
bir saat dahi yurt dışında bulunmuş
olmakla, daha sonra bütün ömrünüzü
yurt içinde geçirmiş olmanız halinde
dahi, kanun tasarısı kapsamı içinde
bulunuyorsunuz. 

Bir soru sordu Cumhuriyet Halk Partisinin Sayın
Grup Başkanvekili. Bu, sadece Türk vatandaşlarını
da kapsamamaktadır; çünkü, kanun tasarısında
böyle bir açıklık yoktur. Hangi ülkenin
yurttaşı, vatandaşı olursanız
olunuz, bu kanun tasarısı kapsamında, adı
"Yurtdışı Sosyal Güvenlik Kasası"
denilen bir kasaya 12 500 dolar ödemek suretiyle Türkiye'den
sosyal güvenlik satın alabilirsiniz; alışveriş
budur. Yurt dışında hangi sebeple bulunmuş
olursanız olun -belli bir süre bulunmuş olmanız
kâfi, kısa süre bulunmuş olmanız
kâfi veyahut da isterseniz tamamen yurt dışında
olun veya isterseniz başka bir ülkenin vatandaşı
olun- 12 500 doları bu kasaya yatırdığınız
zaman, sosyal güvenlik satın almış olacaksınız.
Kanun tasarısının bu anlattığımızın
dışında bir sınırlayıcı
noktası bulunduğunu söylemek, tasarıyı
tümüyle okuyunca, mümkün değildir.

Şimdi, tabiî, bundan kasıt, belki,
yurt dışından gelen, göçmen vatandaşlarımızın
sosyal güvenliğinin de bu şekilde sağlanmasına
yönelik olabilir; ama, bunun açıkça
yazılması, açıkça söylenmesi,
gizlenmemesi, açık seçik belirtilmesi de
kaçınılmaz bir koşuldur. Kaldı
ki, göçmen olarak gelen yurttaşlarımızın
sosyal güvenliğiyle ilgili bugüne kadar devletin
gerçekten düzenleme yapmakta geç kalmış
olmasını, böyle bir kanun tasarısı
içerisinde eritilerek, 12 500 dolar karşılığı
sosyal güvenlik satarak halletmeye çalışmanın
da hakkaniyete uygun olduğunu sanmıyorum.

Ayrıca, bu 3 üncü maddenin hükümlerine
göre, yurt dışında çalışıp
çalışmamış olmak da önemli
değil; ister yurt dışında bulunun, çalışın,
isterseniz yurt dışında bulunun ve çalışmayın,
isterseniz daha evvel yurt içinde herhangi bir sosyal güvenlik
kurumunun iştirakçisi olmuşken yurt dışına
çıkmış ve dönmüş olun
-Bağ-Kur olur, Türkiye Cumhuriyeti Emekli Sandığı
olur, Sosyal Sigortalar Kurumu olur- herhangi bir sosyal güvenlik
kurumuna iştirakçiliğiniz de söz konusu
değil faydalanmak için; çalışıp
çalışmamanız da söz konusu değil
3 üncü madde hükümlerine göre bu kanun
tasarısından faylanmanız için. 

Yaş da söz konusu değil borçlanma
konusunda. Siz, kendiniz adına borçlanabileceğiniz
gibi, istediğiniz yaşta, yeni doğmuş bebeğinizin
adına da borçlanabilirsiniz. Yeni doğmuş
bir bebeğin adına 12 500 dolar yatırıp,
55 yaşında, onun, 32 milyon yahut da o günün
şartlarına göre son kademeden maaş almasını
da sağlayabilirsiniz; bir yaş da söz konusu değil.
Hatta, bir gün yurt dışında bulunup,
ömrünün geri kalan zamanını herhangi
bir sosyal güvenlik kurumuna hiç tabi olmaksızın
geçirmiş olsanız dahi, yine bu tasarı
hükmünden faydalanabiliyorsunuz. Parası olan
bu şekilde müracaatçılar, paralarını
yatıracaklar ve sosyal güvenlik satın alacaklar.


Bir garip nokta da şu: Bu müracaatçılar
yalnız kendileri için değil, aynı zamanda
aile bireyleri için de böyle bir para yatırıp
sosyal güvenlik satın alabilecekler. Yani, biraz önce
söylediğim gibi çocukları, bebekleri, yakınları,
babaları, anaları, hanımları için
de bu işlemi yapabilecekler; aile bireyleri için
de herhangi bir tahdit yok. Bunun dışında,
eğer aile bireyleri ölmüşlerse, diğer
aile bireyleri, onların adına da borçlanma
yapabilecek; yani, yurt dışında herhangi bir
sebeple bulundunuz, sonra öldünüz gitti; aile bireylerinden
herhangi birisi yahut da mirasçılarınız,
gelip, bu borçlanmayı yapıp, bu, sosyal güvenlik
satın alınmasından faydalanacaklardır;
3 üncü maddenin hükümleri böyle. Tabiî,
bu borçlanmayı mirasçılardan hangisi
yapacak; bir kişi yaptığı zaman diğer
mirasçılar maaş bağlanmasında veya
ödenek bağlanmasında nasıl faydalanacak,
oraları meşkûk; hak sahipleri açıkça
tarif edilmemiş. Belki "hak sahipleri" deyimi
içinde, bir hedefleme varsa dahi, onların arasında
bir maraza, bir münazaa yaratmayı amaçlayan
bir hal doğmuş.

Şimdi, bu suretle borçlanma yapacak
olanlar, sadece yurtdışında bulundukları
süreyi de borçlanmayacaklar, ömürlerinin
herhangi bir parçasıyla ilgili bir süreyi borçlanabilecekler;
hem yaşamlarındaki geçmiş süreyi
borçlanabilecekler ve çok daha enteresan bir tarafı
-emrihak ne zaman vaki olur bilinmez- hem de yaşamayı
düşledikleri süreler için de borçlanabilecekler.
Kanun tasarısı, böyle bir garip düzenleme
içinde; hem yaşamlarında geçmiş
olan herhangi bir süreyi borçlanabilecekler hem de
yaşamayı tahayyül ettikleri herhangi bir süre
için de borçlanabilecekler. 

Bu borçlanma yapılırken de -hem
yaşanmış hem yaşanabilecek süre
için- yine bir yaş söz konusu değil. Kaldı
ki, borçlanma müracaatı yapmış
olanlar, aynı zamanda, yine bu şekilde, aile bireylerinin
de hem geçmiş hem de geleceğe yönelik yaşam
süreleri için de borçlanabilecekler. 

Yani, kanun tasarısının müzakeresiyle
ilgili diğer maddelerinde de -geneli üzerinde de söyledim-
bir anlayış var: İktidar grubunun getirdiği
bütün kanun tasarılarında, Allah için
kurban, küp için kavurma görüşü
hâkim. Yani, size sosyal güvenlik satılıyor
gösteriliyor; ama, aslında, 12 500 doların
bir küpe -bu kasaya- ondan sonra da, yüzde 20'sinin
Hazineye irat kaydıyla küp için kavurma hazırlığı
yapılıyor ve kanun tasarısının
ismine bakan vatandaş da, bir sosyal güvenlik satın
alıyorum zannediyor ve bu denli sosyal güvenlikle
ilgili tutarsız şartlar ortaya koyarak_

Görülüyor ki, bu şartların
hiçbirisi, sosyal sigorta tekniğine uygun değildir.
Özellikle, geleceğe doğru yaşanılabilecek
süreleri, yaşlılık aylığı
ve sağlık sigortası nedeniyle borçlanmak,
dünyada emsali olmayan, literatüre geçebilecek
bir borçlanma türüdür. 

Borçlanma, şimdilik, her gün karşılığı
2,5 dolardır. Bu miktarın artırılması,
hiçbir tavan sınırı gözetilmeksizin,
Bakanlar Kurulu yetkisine bırakılmıştır
ki, böyle bir tavan sınırının
gözetilmemesi de Anayasaya aykırı bir düzenlemedir.

Yurt dışına hiç çıkma
olanağı bulunmayan vatandaşlarımız
dikkate alındığında -yurt dışına
hiç çıkma imkânı olmayan milyonlarca
vatandaşımız var- bunların, bütün
bu şartların hiçbirisinden faydalanmaları
mümkün değildir; bu da, Anayasamızın
10 uncu maddesinde yer alan eşitlik prensibine aykırıdır
ve bu prensibin, bu kavramın çiğnenmesi demektir.


Bütün bu şartlar göstermektedir
ki, açıklanan ikinci kaynak paketine dolar cinsinden
gelir bulmak için sosyal güvenlik kavramı her
yönüyle, her türlü anlayışıyla
dinamitlenmiştir ve âdeta, bir yem olarak bu yasa
tasarısında kullanılmıştır;
bu, bugüne kadar emsali görülmemiş bir uygulama
ve yaklaşımdır. 

Yasa tasarısının sevk edildiği
ve komisyondan çıktığı tarihleri
de dikkate alarak söylüyorum -şu anda mart ayında
olduğumuz halde- günü kurtarmak telaşıyla,
müracaatçıların sadece parasını
alabilmek bakımından, müracaatın son
tarihine, bu, acele yansımış; bu nedenle,
müracaat tarihi, 15 Mart 1997 tarihi olarak sınırlandırılmıştır.
Yani, bir nevi, Meclisin iradesinin de yerine geçilmiş,
son bir kesin tarih konulmuş, kanunun yürürlük
tarihinden sonra, iki ay içerisinde filan demeye ihtiyaç
da görülmemiş, komisyonlardan nasıl olsa
süratle geçirileceği, Genel Kuruldan da nasıl
olsa kol çoğunluğu, parmak çoğunluğuyla
halledilebileceği düşünülerek, son bir
tarih olarak 15 mart tarihi konulmuş; ama, ne yazık
ki, bugün ayın 12'si, üç gün sonra
kanunun son müracaat tarihi 15 Mart olarak 3 üncü
maddede yer almıştır.

Denk bütçe yapıldığı
ve Hazineye kaynak paketleriyle oluk oluk para akıtıldığı,
aktığı ve ekonomik durumun süratle iyileştiği
tam bir illüzyonla ilan edilirken, Hükümet, devletin
parasına dahi güvenmediğini, bu borçlanmanın
dolar olarak yatırılmasını öngürmüş;
fakat, her türlü aylık ve özellikle toptan
ödeme ve geri verme bakımından Türk parası
olarak tediyesini hedeflemiştir ve hangi tarihte, hangi
kur üzerinden toptan geri ödeme yapılabileceği
de maddede açıklıkla yer almamıştır.

Bütün bu işlemlerin yapılabilmesi
için de, Ziraat Bankası veya Ziraat Bankasının
muhabiri bankalar, bu paranın -12 500 doların- alımı
için merci olarak gösterilmiştir. Eğer,
sadece yurt dışında bulunan veya çalışanlarla
ilgili olsaydı -ki böyle olmadığını
arz etmeye gayret ettim- hem Ziraat Bankasının yurt
dışında her yerde şubesi yoktur hem
de her ülkede muhabir bankası yoktur. Dolayısıyla
Ziraat Bankasının yurtdışındaki
şube sayısı da oldukça sınırlıdır.
Bu, 15 Mart tarihiyle bağdaştırıldığı
zaman, esasen, kanun -düşünülen tarihte dahi
yürürlüğe konulmuş olsaydı, bu
hükümleriyle işlemezdi- uygulamada zorluklarla
karşılaşılacak hükümleri ihtiva
eden bir nitelik arz etmektedir. 

Bu başvuruda, banka makbuzundan başka
da herhangi bir işlem, herhangi bir koşul aranmamaktadır.
Yurt içinde veya yurt dışında Ziraat
Bankasının herhangi bir şubesine veya bir
muhabir bankasına 12 500 dolar yatırdığınıza
dair bir makbuz almanız, herhangi bir işlem için
kâfi görülmektedir.

Sayın Başkan, sayın milletvekilleri;
parmak çoğunluğu sayısıyla kanun
yaptıklarını sananlar, parmak sayısıyla
sigortacılık yapmak gibi bir garabete soyundukları
için, bu maddenin düzeltilecek hiçbir tarafı
yoktur. Bu madde, ne bir önergeyle düzeltilebilir ne
yapılacak bir müdahaleyle düzeltilebilir; ancak,
tasarı geri çekilir, yeni baştan düşünülür
ve düzenlenirse, bir düzeltme olabilir. İnsanlar,
sadece -özür dileyerek söylüyorum- aldatılmaktadır.
Borçlanmak isteyen müracaatçıların,
kendilerinin ve geçindirmekle yükümlü oldukları
aile bireylerinin, daha önce herhangi bir sosyal güvenlik
kurumuna ödemiş oldukları prim gün sayısının
da hiçbir önemi yoktur. Yani, siz, yurt içinde
herhangi bir sosyal güvenlik kurumuna tabi bir çalışma
yaptıysanız -ister Emekli Sandığı,
ister Bağ-Kur, ister Sosyal Sigortalar Kurumu- bu çalıştığınız
gün sayısı 3 bin gün ise, 2 bin günlük
prim ödeyerek borçlanmanız mümkün
değildir; mutlaka 5 bin gün; yani, 12 500 dolar ödemeniz
şarttır. 3 üncü maddenin lafzî anlatımı
buna imkân veriyor gibi gözüküyorsa da, diğer
maddelerin engelleyici hükümleri bu imkânı
ortadan kaldırmıştır. Yani, emeklilik
hakkını veyahut bu kanundan yararlanma hakkını
elde edebilmek için, primini ödediğiniz günlerin
sayısının üzerine tekrar prim ödemeniz
lazımdır.

Diğer maddelere ve bu maddelerin bazı
fıkralarına bakarsanız; yani, 3 üncü
maddenin ikinci ve üçüncü fıkralarında
kısmî olarak görülen bu işlemin doğru
olduğu noktasındaki kanaati, 6 ncı maddenin
ikinci ve üçüncü fıkrası,
maalesef ortadan kaldırmaktadır; çünkü,
üçüncü fıkrada "sosyal güvenlik
kuruluşlarına tabi olarak geçen hizmet süreleri
birleştirilmek suretiyle aylık bağlanamaz"
denilmektedir.

Yine, aynı fıkrada, 7 nci madde şartına
bağlı olarak borçlanma yapanın; yani,
7 (a) en az 5 bin gün karşılığı
borçlanarak prim ödemiş olanların hizmet
sürelerinin birleştirilebileceği hükümleri,
bu cevaz vermeyle açık bir çelişki
olarak ortadadır.

Sayın Başkan, sayın milletvekilleri;
bu tasarının 3 üncü maddesinin hiçbir
şekilde düzeltilmesi mümkün değildir;
ancak, tasarının geri alınarak yeniden inşaı
söz konusu olabilir. 

(Mikrofon otomatik cihaz tarafından kapatıldı)

EMİN KUL (Devamla) - Böyle bir madde
kabul edilirse, hem Anayasaya aykırı olacaktır
hem kanun yapma mantığına aykırı
olacaktır hem de sosyal güvenlik kavramı ve
borçlanma kavramlarına tamamen aykırı
olacaktır.

Arz eder, teşekkür ederim. (ANAP ve DSP
sıralarından alkışlar)

BAŞKAN - Teşekkür ederim Sayın
Kul.

İkinci kişisel konuşma Sayın
Mehmet Aykaç'ın. 

Buyurun efendim. (RP sıralarından alkışlar)

Süreniz 5 dakikadır. 

MEHMET AYKAÇ (Çorum) - Teşekkür
ederim.

Sayın Başkan, sayın milletvekilleri;
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
3 üncü maddesi üzerinde kişisel söz
almış bulunuyorum; Yüce Heyetinizi saygıyla
selamlıyorum.

Sayın Başkan, muhterem arkadaşlar;
bu yasa tasarısı, bir defaya mahsus bir sosyal güvenlik
uygulamasıdır; devamlılık arz etmemektedir.
Bu konuda devamlılık arz eden esas yasa, 3201 sayılı
Yasadır; bu Yasa da günün şartlarına
göre revize edilmiştir. Dolayısıyla,
bugün görüşmüş olduğumuz 209
sıra sayılı yasa tasarısı çok
iyi bir imkân sağlamaktadır; işçilerimize,
yurt dışında bulunan vatandaşlarımıza
iyi bir imkân sağlamaktadır. 

Hayırlı olmasını diler,
hepinize saygılar sunarım. (RP sıralarından
alkışlar)

BAŞKAN - Teşekkür ederim Sayın
Aykaç.

Sayın milletvekilleri, madde üzerindeki
konuşmalar bitmiştir. 

Maddeyle ilgili önergeler vardır; ancak,
çok önerge olduğu için Divan Kâtibi
arkadaşımızın oturarak okumasını
oylarınıza sunuyorum: Kabul edenler... Kabul etmeyenler...
Kabul edilmiştir.

Önergeleri geliş sırasına
göre okutuyorum:

Türkiye Büyük Millet Meclisi
Başkanlığına

209 sıra sayılı Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesi,
Anayasanın 10, 11, 60, 62 ve 73 üncü maddelerine
aykırı bulunduğundan, maddenin reddinin oylanmasını
talep ve arz ederiz. 

 Mahmut Bozkurt  Emin Kul  

 Adıyaman İstanbul

 Levent Mıstıkoğlu Hüseyin
Yayla

 Hatay Hatay

Esat Bütün 

Kahramanmaraş

BAŞKAN - Diğer önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
birinci fıkrasının aşağıdaki
şekilde değiştirilmesini arz ve teklif ederiz.


 Cemalettin Lafçı Murtaza Özkanlı
 

 Amasya Aksaray

 Mustafa Köylü Cafer Güneş

 Isparta Kırşehir 

  Abdullah Örnek Memduh Büyükkılıç

  Yozgat Kayseri

Değişiklik önerisi:

Yurt dışında bulunanlarla yurt
dışında bulunmuş olanlar, kendilerinin,
yurt dışında veya yurt içinde geçen
veya gelecek günlerini, istekleri halinde, 15 Mart 1997 tarihine
kadar bu kanun hükümlerine göre borçlanmak
suretiyle sosyal güvenliklerine bakılmadan değerlendirilebilirler.


BAŞKAN - Diğer önergeyi okutuyorum:

Türkiye Büyük Millet Meclisi
Başkanlığına 

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
birinci fıkrası aşağıdaki şekilde
değiştirilmiştir.  

 Cemalettin Lafçı Murtaza Özkanlı
 

 Amasya Aksaray

 Cafer Güneş  Mustafa Köylü

 Kırşehir Isparta 

  Abdullah Örnek Memduh Büyükkılıç

  Yozgat Kayseri

Değişiklik önerisi:

Yurt dışında bulunanlarla yurt
dışında bulunmuş olanlar, kendilerinin
veya aile bireylerinin yurt dışında ve yurt
içinde geçen veya gelecek günlerini, istekleri
halinde, bu Kanunun yürürlük tarihinden itibaren
onbeş gün içinde bu Kanun hükümlerine
göre borçlanmak suretiyle sosyal güvenlikleri
bakımından değerlendirebilirler. 

BAŞKAN - Diğer önergeyi okutuyorum:

Türkiye Büyük Millet Meclisi
Başkanlığına

Görüşülmekte olan kanun tasarısının
3 üncü maddesinin birinci ve üçüncü
fıkralarının aşağıdaki şekilde
değiştirilmesini arz ve teklif ederiz.  

 Salih Kapusuz Mehmet Gözlükaya  

 RP Grup Başkanvekili DYP Grup Başkanvekili
 

 Kayseri Denizli

 Alaattin Sever Aydın  Abdulkadir Öncel

 Batman   Şanlıurfa

  Ömer Özyılmaz Mustafa Yünlüoğlu

  Erzurum Bolu 

Önerilen Madde: 

Madde 3 birinci fıkra: Yurtdışında
bulunanlar ile yurtdışında bulunmuş
olanlar, kendilerinin veya aile bireylerinin yurt dışında
veya yurt içinde geçen veya gelecek günlerini
istekleri halinde, Çalışma ve Sosyal Güvenlik
Bakanlığınca tespit edilecek tarihe kadar bu
Kanun hükümlerine göre borçlanmak suretiyle
sosyal güvenlikleri bakımından değerlendirilebilirler.


Üçüncü fıkra: Borçlanılan
günlere ait prim tutarı borçlanılan
gün sayısının ikinci fıkrada
belirtilen gün karşılığı doların
çarpımı suretiyle hesaplanır. Hesaplanan
prim tutarı üç eşit taksitle ödenir.
Taksit ödeme tarihleri Çalışma ve Sosyal
Güvenlik Bakanlığınca belirlenir. Borçlanma
taksitleri T.C. Ziraat Bankasına veya muhabirlerine dolar
olarak yatırılmak suretiyle ödenir. 

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
ikinci fıkrası aşağıdaki şekilde
değiştirilmiştir.

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Abdullah Örnek 

 Isparta Yozgat 

 Cafer Güneş  Memduh Büyükkılıç

 Kırşehir  Kayseri

Değişiklik önergesi: 

Borçlanılarak sosyal güvenlik
bakımından değerlendirilecek olan her bir gün
için ödenecek prim karşılığı
4 dolardır. Zorunluluk halinde bu miktar, Bakanlar Kurulu
kararı ile değiştirilebilir. 

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
ikinci fıkrası aşağıdaki şekilde
değiştirilmiştir. 

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Cafer Güneş

 Isparta Kırşehir

 Abdullah Örnek Memduh Büyükkılıç

 Yozgat  Kayseri

Değişiklik önerisi: 

Borçlanılarak sosyal güvenlik
bakımından değerlendirilecek olan her bir gün
için ödenecek prim karşılığı
5 dolardır. Zorunluluk halinde bu miktar, Bakanlar Kurulu
kararı ile değiştirilebilir. 

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
ikinci fıkrası aşağıdaki şekilde
değiştirilmiştir. 

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Cafer Güneş

 Isparta Kırşehir

 Abdullah Örnek Memduh Büyükkılıç

 Yozgat  Kayseri

Değişiklik önergesi: 

Borçlanılarak sosyal güvenlik
bakımından değerlendirilecek olan her bir gün
için ödenecek prim karşılığı
3,5 dolardır. Zorunluluk halinde bu miktar, Bakanlar Kurulu
kararı ile değiştirilebilir.

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
üçüncü fıkrası aşağıdaki
şekilde değiştirilmiştir.

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Cafer Güneş

 Isparta Kırşehir

 Abdullah Örnek Memduh Büyükkılıç

 Yozgat  Kayseri

Değişiklik önerisi:

"Borçlanılan günlere ait
prim tutarı borçlanılan gün sayısının
ikinci fıkrada belirtilen gün karşılığı
doların çarpımı suretiyle hesaplanır.
Hesaplanan prim tutarı beş eşit taksitle ödenir.
İlk taksit 15 Mart 1997 tarihine kadar, ikinci taksit 15
Mayıs 1997 tarihine kadar, üçüncü
taksit 15 Temmuz 1997 tarihine kadar, dördüncü
taksit 15 Eylül 1997 tarihine kadar, beşinci taksit
15 Kasım 1997 tarihine kadar T.C. Ziraat Bankasına
veya muhabirlerine dolar olarak yatırılmak suretiyle
ödenir."

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
üçüncü fıkrası aşağıdaki
şekilde değiştirilmesini arz ve teklif ederiz.

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Cafer Güneş

 Isparta Kırşehir

 Abdullah Örnek Memduh Büyükkılıç

 Yozgat  Kayseri

Değişiklik önerisi:

"Borçlanılan günlere ait
prim tutarı borçlanılan gün sayısının
ikinci fıkrada belirtilen gün karşılığı
doların çarpımı suretiyle hesaplanır.
Hesaplanan prim tutarı üç eşit taksitle
ödenir. İlk taksit 15 Mart 1997 tarihine kadar, ikinci
taksit 15 Mayıs 1997 tarihine kadar, üçüncü
taksit 15 Temmuz 1997 tarihine kadar millî bankalara veya
muhabirlerine dolar olarak yatırılmak suretiyle
ödenir."

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
üçüncü fıkrasının aşağıdaki
şekilde değiştirilmesini arz ve teklif ederiz.

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Cafer Güneş

 Isparta Kırşehir

 Abdullah Örnek Memduh Büyükkılıç

 Yozgat  Kayseri

Değişiklik önerisi: 

"Borçlanılan günlere ait
prim tutarı, borçlanılan gün sayısının
ikinci fıkrada belirtilen gün karşılığı
doların çarpımı suretiyle hesaplanır.
Hesaplanan prim tutarı üç eşit taksitle
ödenir. İlk taksit 15 Mart 1997 tarihine kadar, ikinci
taksit 15 Mayıs 1997 tarihine kadar, üçüncü
taksit 15 Temmuz 1997 tarihine kadar devlet bankalarına
veya muhabirlerine dolar olarak yatırılmak suretiyle
ödenir." 

BAŞKAN - Öteki önergeyi okutuyorum:


Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
üçüncü fıkrası aşağıdaki
şekilde değiştirilmiştir. 

 Cemallettin Lafçı Murtaza Özkanlı
 

 Amasya Aksaray

 Mustafa Köylü  Cafer Güneş

 Isparta Kırşehir

 Abdullah Örnek Memduh Büyükkılıç

 Yozgat  Kayseri

Değişiklik önerisi: 

"Borçlanılan günlere ait
prim tutarı, borçlanılan gün sayısının
ikinci fıkrada belirtilen gün karşılığı
doların çarpımı suretiyle hesaplanır.
Hesaplanan prim tutarı altı eşit taksitle
ödenir. İlk taksit 15 Mart 1997 tarihine kadar, ikinci
taksit 15 Mayıs 1997 tarihine kadar, üçüncü
taksit 15 Temmuz 1997 tarihine kadar, dördüncü
taksit 15 Eylül 1997 tarihine kadar, beşinci taksit
15 Kasım 1997 tarihine kadar, altıncı taksit
15 Ocak 1998 tarihine kadar T.C. Ziraat Bankasına veya
muhabirlerine dolar olarak yatırılmak suretiyle
ödenir."

BAŞKAN - Öteki önergeyi okutuyorum:


Türkiye Büyük Millet Meclisi
Sayın Başkanlığına

Sıra sayısı 209 olan, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
birinci fıkrası Anayasaya aykırı bulunduğundan,
aşağıdaki gibi değiştirilmesini öneririz.


 Atilâ Sav Bekir Kumbul  

 Hatay Antalya

 Oya Araslı Yahya Şimşek

 İçel Bursa

  İsmet Atalay Nihat Matkap

   Ardahan  Hatay

"Yurtdışında bulunan yurttaşlarımız
ile daha önce yurtdışında bulunmuş
olup da bir sosyal güvenlik kuruluşu ile ilgilendirilmemiş
olan yurttaşlarımız, kendilerinin veya aile
bireylerinin yurtdışında ve yurtiçinde
geçmiş veya gelecek günlerini, istekleri halinde,
15 Mart 1992 tarihine kadar bu Kanun hükümlerine kadar
borçlanarak sosyal güvenlikleri bakımından
değerlendirilebilir."

BAŞKAN - Diğer önergeyi okutuyorum.

Türkiye Büyük Millet Meclisi
Sayın Başkanlığına 

Sıra sayısı 209 olan, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
ikinci fıkrasında geçen "dolar"
sözcüğünün "dolar karşılığı
TL" olarak değiştirilmesini öneririz. 

 Atilâ Sav Nihat Matkap  

 Hatay Hatay

 Bekir Kumbul İsmet Atalay

 Antalya Ardahan 

  Oya Araslı Şahin Ulusoy

  İçel Tokat

BAŞKAN - Şimdi, önergeleri aykırılık
derecesine göre işleme koyacağız.

İlk olarak Anayasaya aykırılık
önergesini okutup işleme koyuyorum.

Türkiye Büyük Millet Meclisi
Başkanlığına

209 sıra sayılı, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesi,
Anayasanın 10, 11, 60, 62 ve 73 üncü maddelerine
aykırı bulunduğundan, maddenin reddinin oylanmasını
talep ve arz ederiz.

  Emin Kul

  (İstanbul)

  ve arkadaşları.

BAŞKAN - Komisyon önergeye katılıyor
mu?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Katılmıyoruz.

BAŞKAN - Hükümet ?

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli ) - Katılmıyoruz.

BAŞKAN - Komisyon ve Hükümet önergeye
katılmıyor.

Sayın Kul, konuşacak mısınız?

EMİN KUL (İstanbul) - Evet Sayın
Başkan.

BAŞKAN -  Buyurun.

Sayın Kul, süreniz 5 dakikadır.

EMİN KUL (İstanbul) - Teşekkür
ederim Sayın Başkan.

Sayın Başkan, sayın milletvekilleri;
tasarının 3 üncü maddesi, Anayasamıza
aykırıdır. Anayasamızın 10
uncu maddesi, kanun önünde eşitliği belirlemiştir
ve  birinci fıkrasında "hiçbir ayırım
gözetmeksizin herkes kanun önünde eşittir"
denilmiştir; ikinci fıkrasında, "Hiçbir
kişiye veya zümreye imtiyaz tanınamaz"
denilmekte, üçüncü fıkrası
ise, "Devlet organları ve idare makamları kanun
önünde eşitlik ilkesine uygun olarak hareket etmek
zorundadırlar" hükmünü içermektedir.
Bu hükümler çerçevesinde, 3 üncü
maddenin, biraz sonra arz edeceğim düzenlemeleri, Anayasanın
10 uncu maddesine aykırı olmaktadır. 

Tasarının 3 üncü maddesi,
yurtdışında bulunanlar ile yurtdışında
bulunmuş olanların kendileri, aile bireyleri ve ölümleri
halinde hak sahiplerinin, yurtdışında veya
yurtiçinde geçen -çalışılan
değil- ve gelecek günlerini dolar karşılığı
borçlanarak, yaşlılık, ölüm,
maluliyet sigortası, aylık ve ödeneklerinden
ve sağlık sigortasından yararlanabileceklerine
dair hükümler getirmiştir ve bunlara yönelik
hükümler içermektedir.

Burada genel ölçü, yurtdışında
bulunmaktır ve bulunmuş olmaktır; ikinci ölçü,
çalışma şartı aranmaksızın,
hem geçmişe hem de geleceğe doğru borçlanma
yapabilmektir; üçüncü ölçü,
yurtdışında bulunanların ve bulunmuş
olanların sadece kendileri için değil, yurtdışında
bulunmamış aile bireyleri için de borçlanabilecekleridir;
bütün bu koşullarda, yaş alt ve üst
sınırı da aranmayacaktır. Görülüyor
ki, yurtdışına herhangi bir nedenle çıkmamış
insanlarımız, böylesine bir sosyal güvenlik
borçlanması hakkından mahrumdur. Meri mevzuatımıza
göre, yurtdışına çıkamamış
durumda olan vatandaşlarımız; ayrıca,
hiç çalışmaksızın, yaş
sınırı aranmaksızın, henüz
yaşamadıkları bir süre için ve
aile bireyleri için, sosyal güvenliklerini sağlayacak
bu türde bir borçlanma yoluna gidemezler; bu yasayla
da gidemeyecek ve ayrı tutulacaklardır. Kaldı
ki, yurtdışına çıkamamış
durumda olanlardan ölmüş bulunanların mirasçıları
da, ölenler adına böyle bir borçlanma
yapma imkânına kavuşamayacaklar. 

Bütün bu unsurlar, kendi düzenleme
mantığı içerisinde dahi, bu tasarıda
bir ayırımcılığa yer verildiğinin
açıkça ortada olduğunu bize göstermektedir.
Bu nedenle, tasarının, özellikle 3 üncü
maddesi, Anayasanın 10 uncu maddesinde yer alan eşitlik
ilkesine, maalesef, aykırı düşmektedir.

Sınırlı bir tarihe kadar müracaatla
değil, yaşadığı, yaşayacağı
bilinmeyen süreler için toplu bir para ödeyerek
sosyal güvenlik sağlanması, sosyal güvenlik
kavramı ve sosyal güvenlik borçlanması
kavramıyla da uzaktan ve yakından ilişkili
olmayan bir uygulamadır. 

Anayasamızın 60 ıncı
maddesinde "Herkes, sosyal güvenlik hakkına sahiptir.
Devlet, bu güvenliği sağlayacak gerekli tedbirleri
alır" denilmektedir. Herkesten kasıt, tüm
ülkemiz vatandaşları olsa gerektir. Tasarıya
ülkemiz vatandaşları açısından
baktığımız zaman, herkesi kapsayan bir
durum görme imkânı yoktur. 

Tasarının bir başka yönü,
çalışanların sosyal güvenliklerini
sağlama bakımından çalıştıkları
ve borçlandıkları süreler için
ödedikleri primlerin toplam tutarının, hiç
çalışmadan, topluca borçlanma yapanların
toplam ödemeleri tutarından fazla olduğu da açıkça
görülmektedir. Yurtdışında turist
olarak bir gün dahi bulundu diye toptan bir ödeme yapma
imkânına sahip olanlara, sosyal güvenlik hakkını,
yurtdışına çıkma imkânı
olmayan vatandaşlarımıza kıyasen daha
düşük bir maliyetle elde etmelerine bu tasarıyla
yol verilmektedir. Devletin, bu güvenliği sağlayacak
tedbirleri alırken, herkese açık olması
gereken sosyal güvenlik hakkını, birkısım
vatandaşları için pahalı birkısım
vatandaşları için ucuz, birkısım
vatandaşlarına açık birkısım
vatandaşlarına kapalı olarak sağlama gibi
bir tutumu öngörülemez.

Gerçi, yurtdışında çalışanlara
farklı bir imkân verilebilirdi; ama, çalışma
şartına bağlı olarak, yurt dışında
çalışma şartını yerine
getirme koşuluyla bir imkân verilebilirdi; ama, bu
imkânın dışında, çok daha
geniş bir yaklaşımla 3 üncü madde
düzenlenmiştir. Bu nedenlerle, tasarı, Anayasamızın
62 nci maddesine de aykırıdır. Kaldı
ki, yurt dışında çalışan
vatandaşlarımızın sosyal güvenliğiyle
ilgili olarak 1991 öncesi dönemde gerçekleştirilen
bir yasamız vardır. 

(Mikrofon otomatik cihaz tarafından kapatıldı)

BAŞKAN - Sayın Kul, lütfen, son
cümlenizi söyler misiniz efendim, rica ediyorum.

Buyurun.

EMİN KUL (Devamla) - Bu 3201 sayılı
Yasanın üzerinde bir düzenleme yapma imkânı
varken, böylesine, Anayasaya aykırı, sosyal
güvenlik kavramlarını altüst eden, borçlanma
kavramını berheva eden bir düzenleme huzura
getirilmiştir. 

Anayasaya aykırılık yönünü,
bu kısa sürede, ancak, bu kadar izah etme imkânı
bulabildim. Biraz sonra, belki, oylarınızla, Anayasaya
aykırılık iddiamızı reddedeceksiniz;
ama, bütün bu reddedişler, geçmişten
beri bize göstermektedir ki, Anayasa Mahkemesi, giderek,
bidayet mahkemesine, ön başvurulan mahkeme seviyesine
indirgenmektedir. Meclis olarak bizim, bunu tarayarak, Anayasa
Mahkemesini bidayet mahkemesinden çıkartıp
yüksek bir mahkeme seviyesine getirme, gayretlerimizi ortaya
koymamız lazım gelir. 

Bu nedenle, arz ettiğim gerçekler ışığından
maddeye bakmanızı istirham eder, oylarınızı
bu istikamette kullanmanızı rica ederim.

Teşekkürlerimi sunar, arz ederim. (ANAP
ve DSP sıralarından alkışlar)

BAŞKAN - Teşekkür ederim Sayın
Kul.

Önergeye Hükümet ve Komisyon katılmamıştır.

Önergenin oylaması sırasında
karar yetersayısı aranması bir milletvekili
arkadaşımız tarafından istendiği
için, oylama sırasında karar yetersayısını
arayacağım.

Önergeyi kabul edenler... Kabul etmeyenler...
Evet, karar yetersayısı yoktur.

Birleşime ne kadar ara verelim?

SALİH KAPUSUZ (Kayseri) - 10 dakika, Sayın
Başkan.

BAŞKAN - Birleşime 10 dakika ara veriyorum
efendim.


Kapanma Saati : 18.12 




İKİNCİ OTURUM

Açılma Saati : 18.25

BAŞKAN : Başkanvekili Kamer
GENÇ

KÂTİP ÜYELER : Mustafa
BAŞ (İstanbul), Zeki ERGEZEN (Bitlis)


BAŞKAN - Türkiye Büyük Millet
Meclisinin 67 nci Birleşiminin İkinci Oturumunu açıyorum.

Sayın milletvekilleri, çalışmalarımıza
kaldığımız yerden devam ediyoruz.

VII. - KANUN TASARI VE TEKLİFLERİYLE
KOMİSYONLARDAN 

GELEN DİĞER İŞLER
(Devam)

2. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (Devam)

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 3 üncü maddesiyle ilgili
bir önergenin oylanması sırasında karar
yetersayısı istenmişti ve yapılan oylamada
karar yetersayısı bulunamadığı
için toplantıya ara vermiştik.

Komisyon ve Hükümet yerlerini aldı.

Önerge, maddenin Anayasaya aykırı
olduğuna ilişkindi. Bu önergeye Komisyon ve Hükümet
katılmamıştı.

Şimdi, önergeyi yeniden oylarınıza
sunacağım ve karar yetersayısını
arayacağım.

Önergeyi kabul edenler... Kabul etmeyenler...
Karar yetersayısı var; önerge reddedilmiştir.

İSMET ÖNDER KIRLI (Balıkesir)
- Kaç kişi var?

BAŞKAN - Efendim, söylemiyoruz... Rica
ediyorum... Salonda varsa, muhalefetten bir Divan Kâtibi
arkadaşımız gelsin de şey olmasın;
yani, arkadaşlarımızı şey etmeyelim.
Rica ediyorum... 

İSMET ÖNDER KIRLI (Balıkesir)
- Divan Kâtiplerini ayrı partilerden alalım.

BAŞKAN - Efendim, karar yetersayısı
139'dur, 139'u aşan bir çoğunluk var. Rica ediyorum...

Diğer önergeyi işleme koyuyorum: 

Türkiye Büyük Millet Meclisi
Başkanlığına

Görüşülmekte olan kanun tasarısının
3 üncü maddesinin birinci ve üçüncü
fıkralarının aşağıdaki şekilde
değiştirilmesini arz ve teklif ederiz.

 Salih Kapusuz 

 (Kayseri) 

 ve arkadaşları

Önerilen Madde: 

"Madde 3. - Birinci Fıkra: Yurtdışında
bulunanlar ile yurtdışında bulunmuş
olanlar, kendilerinin veya aile bireylerinin yurtdışında
ve yurtiçinde geçen veya gelecek günlerini,
istekleri halinde Çalışma ve Sosyal Güvenlik
Bakanlığınca tespit edilecek tarihe kadar, bu
kanun hükümlerine göre borçlanmak suretiyle
sosyal güvenlikleri bakımından değerlendirebilirler.

Üçüncü Fıkra: Borçlanılan
günlere ait prim tutarı, borçlanılan
gün sayısının ikinci fıkrada
belirtilen gün karşılığı doların
çarpımı suretiyle hesaplanır. Hesaplanan
prim tutarı 3 eşit taksitle ödenir. Taksit ödeme
tarihleri Çalışma ve Sosyal Güvenlik
Bakanlığınca belirlenir. Borçlanma taksitleri
T.C. Ziraat Bankasına veya muhabirlerine dolar olarak yatırılmak
suretiyle ödenir."

BAŞKAN - Komisyon katılıyor mu
efendim?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
  KÖSE (Aksaray) - Katılıyoruz efendim.

BAŞKAN - Biliyorsunuz, İçtüzüğümüze
göre, Komisyon katılamaz...

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
  KÖSE (Aksaray) - Çoğunluğumuzun olmadığını
ifade ediyoruz Sayın Başkan.

BAŞKAN - Sayın Başkan, bir hata
olmasın diye söylüyorum; Komisyon ya önergeyi
reddeder veyahut da önergenin Komisyona verilmesini ister.
Onun için, katılamazsınız.

Hükümet?..

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılıyoruz
efendim.

BAŞKAN - Komisyon benimsiyor; ama, çoğunluğu
olmadığı için katılmıyor,
Hükümet katılıyor.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir
efendim.

Diğer önergeyi işleme koyuyorum.

SALİH KAPUSUZ (Kayseri) -Sayın Başkan,
arkadaşlar geri çekiyorlar.

BAŞKAN - Hangi arkadaşlar çekiyorsa
söylesinler.

MUSTAFA KÖYLÜ (Isparta) - Geri çekiyorum.

BAŞKAN - Evet, öteki önergelerdeki
imzalarınızı çekiyorsunuz...

SALİH KAPUSUZ (Kayseri) - Evet, Sayın
Başkan.

BAŞKAN - CHP Grubunun bir önergesi var;
okutuyorum:

Türkiye Büyük Millet Meclisi
Sayın Başkanlığına

Sıra sayısı 209 olan, Yurtdışında
Bulunanların Sosyal Güvenlikleri Hakkında Borçlanma
Kanun Tasarısının 3 üncü maddesinin
birinci fıkrası Anayasaya aykırı bulunduğundan,
aşağıdaki gibi değiştirilmesini arz
ederiz.

 Atilâ Sav 

 (Hatay)

 ve arkadaşları

"Yurtdışında bulunan yurttaşlarımız
ile daha önce yurtdışında bulunmuş
olup da bir sosyal güvenlik kuruluşuyla ilgilendirilmemiş
olan yurttaşlarımız, kendilerinin veya aile
bireylerinin yurtdışında ve yurtiçinde
geçmiş veya gelecek günlerini, istekleri halinde,
15 Mart 1992 tarihine kadar, bu Kanun hükümlerine kadar
borçlanarak sosyal güvenlikleri bakımından
değerlendirilebilir."

NİHAT MATKAP (Hatay) - Sayın Başkan,
1992 rakamını 1997 olarak değiştirir misiniz?

BAŞKAN - 1997 mi?..

NİHAT MAKTAP (Hatay) - Evet, Sayın
Başkan.

BAŞKAN - Siz "15 Mart 1992" demişsiniz;
ama, biz, biraz önce, bu birinci fıkrayı değiştirdik,
yani 15 Mart tarihini kaldırdık buradan. Çünkü,
tasarının ne zaman çıkacağı
zaten belli değil.

NİHAT MATKAP (Hatay) - Tamam da, Anayasaya
aykırılığı bakımından...

BAŞKAN - Efendim, Anayasaya aykırılık
önergesini de oyladık, reddedildi. İsterseniz...

NİHAT MATKAP (Hatay) - Hayır, bu başka,
bunu da oylatın Sayın Başkan.

BAŞKAN - Efendim?..

NİHAT MATKAP (Hatay) - Bunu da oylatın...

BAŞKAN - Anayasaya aykırılık
önergesini oyladık, reddedildi; "15 Mart"
ifadesini de metinden çıkardık. Dolayısıyla...

NİHAT MATKAP (Hatay) - Sayın Başkan,
burada, dikkat ederseniz "yurtdışında
bulunan yurttaşlarımız" deniliyor; o
tarafı da değişik.

BAŞKAN - Evet, burada "bulunanlar"
ifadesini "yurttaşlarımız" olarak
değiştirmişsiniz.

Komisyon önergeye katılıyor mu
efendim?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
  KÖSE (Aksaray) - Katılmıyoruz Sayın
Başkan.

BAŞKAN - Hükümet katılıyor
mu?

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılmıyoruz
efendim.

BAŞKAN - Önergeye, Komisyon ve Hükümet
katılmamaktadır.

Efendim, söz istiyor musunuz, yoksa gerekçeyi
mi okutalım?

NİHAT MATKAP (Hatay) - Gerekçe okunsun
Sayın Başkan.

BAŞKAN - Gerekçeyi okutuyorum efendim:

Gerekçe:

Anayasanın 62 nci maddesi, yabancı
ülkelerde çalışan Türk vatandaşlarının
sosyal güvenliklerinin sağlanması için
gerekli önlemleri almanın, devletin görevi olduğunu
belirtmektedir.

Bu durumda, devlet, ancak yurtdışındaki
yurttaşların sosyal güvenliklerini düzenler
ve gerekli örgütlenmeyi yapar. Bunun dışında
bir amaç ve kapsam Anayasaya aykırılık
oluşturur.

Tasarıda "yurtdışında
bulunanlar" denilmektedir. Bu niteleme, vatandaş olmayanları
veya çalışmayanları da kapsamaktadır.
Bu durumda, maddenin, açık olarak, borçlanma
hakkı tanınan kişileri belirlemesi gerekir.
Aksi halde, tasarıyla, sosyal güvenlik örgütü,
niteliğini yitirir, bir ticarî sigortaya dönüşür.


Değişiklik önergesi, Anayasaya uygunluğu
sağlamak ve kapsamı daha iyi belirlemek amacıyla
yapılmıştır.

BAŞKAN - Önergeyi oylarınıza
sunuyorum: Kabul edenler... Kabul etmeyenler... Önerge reddedilmiştir.

Diğer önergeyi okutuyorum:

Türkiye Büyük Millet Meclisi
Sayın Başkanlığına

Sıra sayısı 209 olan Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 3 üncü maddesinin
ikinci fıkrasında geçen "dolar"
sözcüğünün "dolar karşılığı
TL" olarak değiştirilmesini öneririz. 

 Atilâ Sav 

 (Hatay) 

 ve arkadaşları

BAŞKAN - Komisyon önergeye katılıyor
mu?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
  KÖSE (Aksaray) - Katılmıyoruz efendim.

BAŞKAN - Hükümet?..

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılmıyoruz
efendim.

BAŞKAN - Hükümet ve Komisyon önergeye
katılmıyor.

Gerekçeyi mi okutalım, yoksa önerge
sahibi konuşacak mı?

NİHAT MATKAP (Hatay) - Gerekçeyi okuyalım.

BAŞKAN - Peki; gerekçeyi okutuyorum:

Gerekçe : 

Her ülkenin kendi millî parası
ve para birimi vardır. Devletin oluşturduğu bir
kamu kurumunun yabancı para birimi esasına dayandırılması
sakıncalıdır ve onur kırıcıdır.
Hukukun genel esaslarına göre, konusu para olan borç,
memleket parasıyla ödenir. (Borçlar Kanunu
83 üncü madde)

Borçlar Kanununun 83 üncü maddesine,
14 Kasım 1990 günlü 3678 sayılı
Yasayla eklenen fıkra uyarınca da, yabancı
para borcunun vadesinde ödenmemesi halinde, alacaklı,
bu borcun vade veya fiilî ödeme günündeki
rayice göre Türk parasıyla ödenmesini isteyebilir.


Borçlar Kanununun hükümleriyle de
çelişen bir hükmü bir sigorta kanununa
koymak, daha başlagıçta uyuşmazlıklara
kapıyı açık bırakmaktır.
Bu tür zorlama hükümlerin, yapısallaşmış
sürekli enflasyonun Türk parasına olan güveni
yok etmesinden doğduğu kuşkusuzdur. Yasama organının,
devletin parasına güvenmemesi kabul edilemez. Para
değerindeki hızlı değer kaybı için
alınan önlemler, burada da uygulanabilir.

BAŞKAN - Önergeyi oylarınıza
sunuyorum: Kabul edenler... Etmeyenler... Önerge reddedilmiştir.


Maddeyi, kabul edilen önerge doğrultusunda
oylarınıza sunuyorum: Kabul edenler... Etmeyenler...
Madde, önerge doğrultusunda kabul edilmiştir.

4 üncü maddeyi okutuyorum:

Haksahiplerinin Borçlanması

Madde 4. - 3 üncü maddenin birinci fıkrası
kapsamında bulunup da ölenlerin bu fıkrada
belirtilen günleri, haksahiplerince 15 Mart 1997 tarihine
kadar bu Kanun hükümlerine göre borçlanmak
suretiyle sosyal güvenlikleri bakımından değerlendirilebilir.

Borçlanılan günlere ait prim tutarı,
borçlanılan gün sayısının
3 üncü maddenin ikinci fıkrasında belirtilen
gün karşılığı doların
çarpımı suretiyle hesaplanır. Hesaplanan
prim tutarı üç eşit taksitle ödenir.
İlk  taksit 15 Mart 1997 tarihine kadar, ikinci taksit
15 mayıs 1997 tarihine kadar, üçüncü
taksit 15 Temmuz 1997 tarihine kadar T.C. Ziraat Bankasına
veya muhabirlerine dolar olarak ödenir.

3 üncü maddenin birinci fıkrası
kapsamında bulunup da, bu Kanunun yürürlük
tarihi ile 15 Mart 1997 tarihleri arasında ölenlerin
bu fıkrada belirtilen günleri, haksahiplerince 15
Mayıs 1997 tarihine kadar bu Kanun hükümlerine
göre borçlanmak suretiyle sosyal güvenlikleri
bakımından değerlendirilebilir.

Borçlanılan günlere ait prim tutarı,
borçlanılan gün sayısının
3 üncü maddenin ikinci fıkrasında belirtilen
gün karşılığı doların
çarpımı suretiyle hesaplanır. Hesaplanan
prim tutarı iki eşit taksitle ödenir. İlk
taksit 15 Mayıs 1997 tarihine kadar, ikinci taksit 15 Temmuz
1997 tarihine kadar, T.C. Ziraat Bankasına veya muhabirlerine
dolar olarak yatırılmak suretiyle ödenir.

BAŞKAN - Madde üzerinde, DSP Grubu adına,
Sayın Mustafa Karslıoğlu söz istemiştir.

Ayrıca, şahısları adına;
Sayın Emin Kul, Sayın Mehmet Aykaç, Sayın
Kâzım Arslan, Sayın Sıtkı Cengil,
Sayın Hikmet Sami Türk söz istemişlerdir.

NİHAT MATKAP (Hatay) - Sayın Başkan,
CHP Grubu adına Sayın Bekir Kumbul konuşacak.

EMİN KUL (İstanbul) - Sayın
Başkan, ben de grup adına konuşacağım.

BAŞKAN - Tamam efendim.

DSP Grubu adına, Sayın Mustafa Karslıoğlu;
buyurun

Süreniz 10 dakika.

DSP GRUBU ADINA MUSTAFA KARSLIOĞLU (Bolu) - Sayın
Başkan, değerli milletvekilleri; 209 sıra sayılı
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
4 üncü maddesi üzerinde, Demokratik Sol Parti Grubu
adına söz almış bulunmaktayım;
hepinizi saygıyla selamlarım. 

Benden önce konuşan değerli parti
temsilcileri de, uzun uzun, bu yasa tasarısının
ne kadar çelişkilerle dolu olduğunu çok
güzel izah ettiler; ama, ben, bir kez daha, bu yasa tasarısının
çelişkilerle dolu olduğunu, hatta Anayasaya aykırı
olduğunu belirtmek istiyorum.  

Önce, 4 üncü maddenin neyi içerdiğine
bakmak gerekirse, bu, 3 üncü maddenin birinci fıkrasında
belirtilmiştir. "Yurt dışında bulunanlar
ile yurt dışında bulunmuş olanlar kendilerinin
veya aile bireylerinin yurt dışında veya yurt
içinde geçen veya geçecek günlerini,
istekleri halinde 15 Mart 1997 tarihine kadar bu Kanun hükümlerine
göre borçlanmak suretiyle sosyal güvenlikleri
bakımından değerlendirilebilirler." 

Ayrıca "... ölenlerin bu fıkrada
belirtilen günleri, haksahiplerince 15 Mart 1997 tarihine
kadar bu Kanun hükümlerine göre borçlanmak
suretiyle sosyal güvenlikleri bakımından değerlendirilebilir"
denilmektedir 4 üncü maddede. 

Bu kanun tasarısının esası,
yurt dışında bulunan kişiler, 5 bin
işgücü üzerinden, günlük 2,5 dolardan
hesaplanarak 12 500 dolar verdikleri zaman, sosyal güvenlik
hakkını kazanmış oluyorlar; yani, emekliliği
hak etmiş oluyorlar. Bu, 12 500 dolara bir nevi emeklilik...
Yani, sosyal güvence satılmış gibi bir
görüntü veriyor; işin özü bu. 

Gerçekten, üç aydan beri, bu tasarı
gündeme geldiğinden beri, gerek işveren çevreleri
gerek işçi temsilcileri gerek objektif ekonomistler,
bütün bu kesimler, bu yasa tasarısının,
sosyal güvenlik ilkeleriyle ne kadar ters düştüğünü,
sağlıksız olduğunu hep belirtiyorlar ve
biz, diğer siyasî partiler olarak da, Hükümete
dedik ki "Bu tasarıyı çekin. Bu, zaten,
sorunları gerçekten ağırlaşan sosyal
güvenlik kuruluşlarının sırtına
bir kambur daha olacaktır. Yani, kısaca, bu, bir
dövizle borçlanmadır, bir sosyal güvenliği
satmadır... 

Ayrıca, Anayasaya da aykırıdır.
Bakın, Anayasaya neden aykırıdır,
burada, onu da izah edeceğim: 8.5.1995 tarihinde çıkarılan
3201 sayılı, Yurtdışında Bulunan
Türk Vatandaşlarının Yurtdışında
Geçen Sürelerinin Sosyal Güvenlikleri Bakımından
Değerlendirilmesi Hakkında Kanun, bu boşluğu
doldurmaktadır. Burada "yurtdışında
çalışan" değil "yurtdışında
bulunan" denilerek, dövizle borçlanma amaçlanmaktadır.


Ayrıca, Anayasamızın 62 nci
maddesinde "Devlet, yabancı ülkelerde çalışan
Türk vatandaşlarının aile birliğinin,
çocuklarının eğitiminin, kültürel
ihtiyaçlarının ve sosyal güvenliklerinin
sağlanması, anavatanla bağlarının
korunması ve yurda dönüşlerinde yardımcı
olunması için gereken tedbirleri alır"
denilmektedir. Anayasamızın 60 ıncı
maddesinde de "Herkes, sosyal güvenlik hakkına
sahiptir.

Devlet, bu güvenliği sağlayacak gerekli
tedbirleri alır ve teşkilatı kurar"denilmektedir.


Görüldüğü gibi, gerek yurt
içinde bulunan gerek yurt dışında bulunan
yurttaşların sosyal güvenlikleri, devletin temel
görevleri arasında yer almaktadır. Zaten, çağımız
devleti, belki, yıllardan beri konuşulduğu gibi,
birçok sahalarda küçülmeli; ama, sosyal
devlet olmalı, herkesi sosyal güvenceye almalı.
Bugünkü çağdaş devletin esas görevi,
yurttaşların sosyal güvencesini sağlamaktır;
ama, burada görülmektedir ki, devlet, dövizle,
vatandaşa sosyal güvenlik satmaktadır. 

Anayasamızın 60 ve 62 nci maddelerinde
sosyal güvenlik kurumları net ve objektif olarak belirtilmiştir.
Ulusumuzun sosyal güvenliği düzenlenirken, "yurt
dışında bulunanlar" ve "yurt dışında
bulunmayanlar" diye ayırmak, Anayasamızın
eşitlik ilkesine de aykırıdır. Bu tasarı,
yurt dışında bulunanları sosyal güvenliği
kavuşturma tasarısından çok, dövizle
borçlanma tasarısı görüntüsü
vermektedir; görüntüsü vermekte değil,
hatta, o doğrultudadır. Yani, meşhur, kaynak
paketlerinden biri karşımıza gelmiştir.
Bağ-Kur Yasasında yapılan değişiklikle
basamak artırılması gibi, hayal kırıklığı
yaratacaktır. Bu yasa tasarısı da bir hayal
ürünüdür. 

Gelin, hep beraber toplumsal uzlaşmayı
baş köşeye koyalım, esas alalım,
hayal âleminden ayrılalım, aklın yolunu
seçelim; ülkemizin ve ulusumuzun zaman kaybetmeye
tahammülü yoktur, uzlaşarak reform niteliğinde
yasaları çıkaralım. 

Gerçekten, bugün, sosyal güvenlik
kuruluşlarının içerisine düştüğü
olumsuzluklar, sorunlar, hepimiz tarafından bilinmektedir;
ama, burada, uzlaşarak, ilmin, aklın yolunu seçerek,
ülkemizin sosyal güvenlik kuruluşlarını
tekrar rehabilite edelim diyorum. 

Bu yasa tasarısı, Anayasaya aykırı
olduğu ve sosyal güvenlik ilkelerine de ters düştüğü,
çelişkilerle dolu olduğu için, Demokratik
Sol Parti olarak, biz, bu yasa tasarısına "hayır"
oyu vereceğiz. 

Hepinizi tekrar saygıyla selamlıyorum.
(DSP sıralarından alkışlar)

BAŞKAN - Teşekkür ederim Sayın
Karslıoğlu. 

CHP Grubu adına, Sayın Bekir Kumbul;
buyurun efendim. (CHP sıralarından alkışlar)

Süreniz 10 dakikadır.

CHP GRUBU ADINA BEKİR KUMBUL (Antalya) - Teşekkür
ederim Sayın Başkan. 

Sayın Başkan, değerli arkadaşlarım;
Yurtdışında Bulunanların Sosyal Güvenliğiyle
İlgili Borçlanma Yasa Tasarısının
4 üncü maddesi hakkında, Cumhuriyet Halk Partisinin
görüşlerini sunmak üzere kürsüye
çıkmış bulunuyorum; bu vesileyle, Yüce
Meclisi saygıyla selamlıyorum. 

Değerli arkadaşlarım, aslında
Yurtdışında Bulunanların Sosyal Güvenliğiyle
İlgili Borçlanma Yasa Tasarısının
geneli üzerinde konuşurken, gerçekten, bunun
bir sosyal güvenlik yasa tasarısı mı
olduğu konusundaki düşüncelerimizi sergilemiştik
ve bunun, gerçek bir sosyal güvenlik yasa tasarısı
olmadığını; çünkü, sosyal
güvenlikten anladığımız şeyin,
sosyal hukuk devletinin, sosyal güvenliğe yaptığı
katkı oranında sosyal güvenlik kapsamına
girdiğini baştan söylemiştik. Bu tasarıda
da, bırakınız devletin katkısını,
devlet, borçlanma yasasından yararlanacak kişilerden
katkı almaktadır. Ne kadar katkı almaktadır;
yüzde 20 civarında katkı almaktadır.

Artı, Anayasanın eşitlik ilkesine
de aykırı olduğunu vurgulamıştık.
Bunu bir tarafa bırakalım; yeni oluşturulacak
kasayla ilgili ciddî bir aktuaryel hesap yapılmadığı
için, o kasanın bir gün boşalacağını;
ama, sonuçta ne olacağı konusunda tereddütler
olduğunu, o nedenle, yeni oluşturulacak kasanın,
yarar değil zarar getireceğini söylemiş ve
tasarının, alelacele hazırlanmış
bir tasarı olduğunu da vurgulamıştık.
Şu maddede de, bunun pekiştiğini görüyoruz.


Değerli arkadaşlarım, 4 üncü
madde, aslında, 3 üncü maddenin bir devamıdır.
Bu madde, 1997 yılının 15 Martına
kadar, ölmüş olan; ama, borçlanmasını
yapmış olan vatandaşlarımızın
hak        sahiplerini kapsayan bir madde; burada, onu görüyoruz.
Artı, yine bu maddenin, kanunun yürürlüğe
girdiği tarihle 15 Mart arasında ölenlerin durumunu
irdeleyen fıkrası var.

Alelacele hazırlanmış bir tasarı
dedim; bunu, şunun için söylüyorum: Aslında,
Sağlık, Aile, Çalışma ve Sosyal
İşler Komisyonunda tasarıyı irdelerken,
çok alelacele hazırlandığını,
bunun, 15 Marta kadar yasalaşamayacağını
söyledik "gelin, bunu daha ciddî düşünelim"
dedik. O zaman inandıramadık; ama, bugün geldiğimiz
noktada -bugün 12 Mart- 15 Marta kadar yasalaşmayacağı
görülüyor. 

Bu, daha çok, kaynak yaratmaya yönelik
bir tasarıydı; çünkü, buradan,
Hazineye, 1 milyar dolar civarında bir katkı bekleniyordu.
Buradan 5 milyar dolar bekleniyordu ve bunun 1 milyar doları
Hazineye irat kaydedilecek, geri kalan 4 milyarı da üç
yıl müddetle kullanılacaktı, temel esprisi
buydu. Bunun 15 Marta kadar yetişmeyeceğini söylemiştik
o zaman.

Şimdi, yine, bu tasarının 4 üncü
maddesinde "yasa yürürlüğe girdiği
tarihten 15 Marta kadar ölenlerin hak sahipleri bundan yararlanacak;
ancak, 15 Mayısa kadar borçlanırlarsa, iki
taksit halinde bu haktan yararlanabilecek" deniliyor.

Değerli arkadaşlar, 15 Mart geldi. Şimdi,
bu uzatılacak; ama, ne zamana kadar uzatılacak,
o da belli değil. O zaman, hangi tarihe kadar ölenler
bundan yararlanacak, o da belli değil. Artı, mademki
bu hakkı verdik ve üç taksit halinde bunu ödeyeceklerdi;
ama, yürürlük tarihinden 15 Marta kadar ölenlerin
hak sahipleri iki taksit halinde ödeyeceklerdi, mademki ölenlerin
hakları burada korunmaya çalışılıyor,
15 Nisanda veya 15 Mayısta vefat etmişse, onları
bu haktan yararlandırmayacak mıyız veya birinci
taksidini yatırdı, ondan sonra vefat etti, onlara
başka bir hak tanımayacak mıyız? Burada
da bir kapalılık var, her yeri muğlak, onu görüyorum.

Yine, 3 üncü maddede "zorunluluk durumlarında
Bakanlar Kuruluna yetki verilmesi" söyleniliyor. Değerli
arkadaşlar, bunun anlamı şudur: Zaten, 3201
sayılı Yasada bu yapıldı; Bakanlar
Kurulu kararıyla, aslında, günde 1 dolarla
borçlanılıyordu. Sanırım, bundan
birkaç gün önce, yeni bir Bakanlar Kurulu kararıyla,
bu, 2,5 dolara çıkarıldı. Bunda da,
muhtemelen, ileride kasada para kalmayınca, Bakanlar Kurulu,
hak sahiplerine "kasada para kalmamıştır,
günlük 2,5 dolar daha borçlanacaksınız"
diyecektir; bundan benim anladığım bu. Ne zaman
diyecek bunu; 2003 yılında, 2004 yılında
bu kasa boşalacaktır; o zaman diyecek ki "kasa
boşaldı, sizden, günlük 2,5 dolar daha
toplamamız gerekiyor." Bu söylenecek. Yani, şimdi,
kişi ölmüş; hak sahipleri yararlanıyor.
Bu parayı yatıramazsa, kişiye "sen, artık,
sosyal güvenlikten yararlanamazsın" mı
denilecek, o, belli değil veya "sağlıktan
yararlanamazsın" mı denilecek, o da belli değil.


Diğer şekliyle düşünelim:
Mademki Hazineye katkı verildi, beşte biri, yani
yüzde 20'si Hazineye irad kaydedildi; o zaman, buradaki değişiklik,
bence, bizim görüşümüze göre, eğer,
kasada para kalmamışsa, Hazineden, kalmadığı
müddet zarfında, şu kadar katkıda bulunulur"
gibi bir ibare konulabilirdi; onu da görmüyoruz. 

Yine, burada gördüğümüz eksikliklerden
birisi şudur: Değerli arkadaşlarım, yasa
hazırlama tekniği konusunda da yanlışlar
olduğu kanısındayız. Aslında,
3 üncü maddede de yer alıyor; ama, ben, 4 üncü
maddedekini okuyayım: 4 üncü maddenin üçüncü
fıkrasında "3 üncü maddenin birinci
fıkrası kapsamında bulunup da, bu Kanunun
yürürlük tarihi ile 15 Mart 1997 tarihleri arasında
ölenlerin bu fıkrada belirtilen günleri, haksahiplerince
15 Mayıs 1997 tarihine kadar, bu Kanun hükümlerine
göre borçlanmak suretiyle sosyal güvenlikleri
bakımından değerlendirilebilir" denilmektedir.
Değerli arkadaşlar, yasa hazırlama açısından
burada bir muğlaklık vardır. Neden "değerlendirilebilir"
deniliyor?.. O zaman "değerlendirilemeyebilir" anlamı
da çıkıyor. Oysaki, yasada netlik olması
lazım "değerlendirilir" veya "değerlendirilmez"
onu dememiz lazım. Oysaki, burada vardır; 3 üncü
maddede de aynı ibare vardır. 

Değerli arkadaşlar, aslında, genel
kapsam anlamında da, yasa tasarısının
alelacele hazırlanması bakımından,
"15 Mart" ibarelerinin çok geçmesi açısından
da eksiklikler vardır, yanlışlıklar
vardır. Yanlışlığın temel
nedeni de, bir an önce buradan kaynak yaratma düşüncesidir.
Biz, onu görmeye çalışıyoruz.
O nedenle, bu şekliyle buna "evet" diyebilmek
mümkün değil. Zaten, geçmiş deneyimlerde,
borçlanma yasasının sosyal güvenlik
sistemlerine hangi yükleri getirdiği hepimiz tarafından
bilinmektedir. Sosyal Sigortalar Kurumunun o ekonomik darboğaza
girmesindeki temel etkenlerden birisinin borçlanma yasası
olduğu hepimiz tarafından bilinmektedir. O nedenle...


(Mikrofon otomatik cihaz tarafından kapatıldı)

BAŞKAN - Sayın Kumbul, cümlenizi
tamamlayın lütfen.

BEKİR KUMBUL (Devamla) - Teşekkür
ederim Sayın Başkan.

... bu borçlanma yasasının da,
ne sosyal güvenlik sistemine ne de hak sahiplerine bir yarar
getireceğini düşünemiyoruz. Bu vesileyle,
Yüce Meclisi saygıyla selamlıyorum. (CHP ve
DSP sıralarından alkışlar)

BAŞKAN - Teşekkür ederim Sayın
Kumbul.

Sayın Kul, buyurun efendim, size de söz
verelim.

EMİN KUL (İstanbul) - Sayın
Başkan, çalışma süresinin bitmesine
5 dakika var.

BAŞKAN - Süreyi uzatırız
efendim 5 dakika daha.

Sayın Kul konuşmasını
bitirinceye kadar çalışma süresinin uzatılmasını
oylarınıza sunuyorum: Kabul edenler... Etmeyenler...
Kabul edilmiştir.

Sayın Kul'un ayrıca kişisel konuşması
da var; 15 dakika süre veriyorum kendisine. 

Buyurun.

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısının
4 üncü maddesi üzerinde görüşlerimi
arz etmeden evvel sizleri tekrar saygıyla selamlıyorum.

3 üncü madde üzerinde, arz ettiğim
gibi, bu maddenin de 3 üncü madde gibi, düzeltilecek
hiçbir tarafı yoktur. Zira, tasarı, yalnızca
"yeşil dolarlar gelsin de nasıl gelirse gelsin,
yükümlülük önemli değil, sonradan
gelsin" mantığıyla hazırlanmış
bir tasarıdır. Borçlanabilecek veya haklarında
borçlanılabilecek kimselerin, yani borçlanacak
olanın kendisi veya adına borçlanılan
aile bireylerinden bahsederek -burada yaş da mevzubahis
değil- bu yasa tasarısı ölüler adına
dahi para toplamayı hedeflediğinden, 4 üncü
madde, yaşayanlar, ölmüş bulunanlar ve yasanın
yürürlüğe gireceği tarih ile son müracaat
tarihi arasında ölenler gibi bir ayırım
getirirken, bunlar arasında, müracaat süresinde
dahi bir eşitsizlik yaratmaktan geri kalmamıştır.
Zira, tasarının hazırlayıcısı
kendi muhayyilesinden bir son müracaat tarihi koymuş
15 Mart olarak ve böylece, eşitsizliğe yönelik
bir hatalar zincirini başlatmıştır.
Bu hatalar zinciri, Meclisin iradesine de takaddüm ederek,
15 Mart tarihine getirildiği gibi, ölüm tarihleri
ve müracaat süreleri arasındaki eşitsizlik
bakımından da, yeni eşitsizlikler zincirini
doğurmuştur.

Maddeyi okuyup çözmek oldukça
zor. Belki, bu tasarının maddelerini okuyup çözebilenlere
bir bulmaca armağanı vermek lazım gelecek. Bir
örneklemeyle açıklamak gerekirse, tasarı
15 Mart 1997 tarihini, son müracaat tarihi olarak tespit
etmiştir. Farz edelim ki, bu kanun, 15 Şubat 1997
tarihinde yürürlüğe girdi -o tarihte girmiş
olsaydı- 14 Şubat 1997'de ölmüş iseniz,
otuz günlük bir süre içerisinde, varisleriniz,
adınıza borçlanabilecektir; fakat, kanunun
yürürlüğe girdiği 15 Şubat 1997 tarihinden
bir gün sonra, 16 Şubatta ölürseniz, bu başvuru
süresi 15 Mayıs 1997'ye -yani doksan gün- uzamış
olacaktır. Son başvuru tarihinden bir gün önce,
14 Mart 1997'de öldüyseniz, bu başvuru süresi
altmış güne inecektir. Yani, başvuru süresi,
erken ölenler için uzun, geç ölenler için
kısalan bir başvuru süresi haline dönüştürülmektedir.
Oysaki, kanun tasarısı, ölüler adına
para toplama amacına ulaşmak için muhayyel
bir kesin müracaat tarihi tespit etmeksizin, eşitsizlik
yaratmayan bir süreyi şu şekilde halledebilirdi:
Bu konuda önerge vererek gündem doldurulduğu için,
belki, gündem doldurmak için önerge veren arkadaşlarımdan
birisi önergesini çeker, şimdi okuduğum
şekilde bir önerge verirse, bir düzeltme olabilir.
"Kanunun yürürlük tarihinden itibaren altmış
gün içinde müracaat edenler" diye bir tanımlama
yapabilirdi, kesin bir tarih koyacağına. Yürürlük
tarihinden sonra ölenler için de "başvurunun
son bulduğu süre ile yürürlük tarihi arasında
ölenler için başvuru süresi, ölüm
tarihinden itibaren altmış gün olarak hesap
edilir" diyebilirdi; ama, kanun tasarısı, Meclisin
de iradesinin yerine geçmiş, muhayyel kesin bir başvuru
tarihi koymuş 15 Mart olarak. O başvuru tarihinin
bitimine de iki gün var. İki gün içinde
de bu kanunun çıkması mümkün değil.


Şimdi, gündemi -özür dilerim,
geçmiş dönemde öyle tanımlamıştık-naylon
önergelerle doldurup, muhalefet partilerinin herhangi bir
önerge vermesini ve müzakeresini engellemek için
önerge vermiş olan arkadaşlarım, eğer,
verdiğimiz bu kopyaya dikkat ederlerse, buna göre bir
önerge hazırlarlarsa, belki uygulama böylece
düzelmiş olabilir; aksi halde, düzelecek bir tarafı
da yoktur. Kaldı ki, böyle düzelse de düzelmiş
olmuyor 4 üncü madde; ama, sadece amaç bakımından
söylüyorum. Bu eksikliği böylece kaldırabilirsiniz.


Diğer yönden, kanun tasarısının
7 nci maddesinde -ki, ikinci fıkrası- borçlananlara
ölüm aylığı bağlanmasında,
aynı maddenin (b) bendi hükmü; yani, 50-55 yaş
şartı aranmaksızın ölüm aylığı
bağlanacağı öngörülmüştür.
Borçlanma için asgarî bir yaş haddi
başlangıcı aranmadığına
göre, bir bebek için geleceğe doğru yapılan
borçlanmada, bebeğin ölümü halinde ölüm
aylığı bağlanması da söz konusu
olabilecektir; çünkü, borçlanma için
bir yaş tahdidi yoktur. Borçlananın ölüm
tarihinden sonra ölüm aylığı bağlanabileceği
de söz konusu olduğundan, bir bebek için borçlanmışsanız,
bebeğin ölüm tarihinden sonra da ölüm
aylığı hemen bağlanabilecektir. Gelecek
zamanın borçlanılması, uygulamada
sürekli karmaşa ve eşitsizliğe böylece
yol vermiş olacaktır. Keza, maluliyet ve ölüm
aylığı bağlanma şartlarında,
en az beş yıldan beri sigortalı olmak ve/veya
1 800 gün prim ödemiş bulunmak ve her yıl
için 180 gün prim ödemiş olmak aranırken;
yurt dışında kısa bir süre bulunanın
ve böylece, borçlananın kendisine; yurt dışında
bulunmadığı halde aile bireylerine en az beş
yıldan beri sigortalı olmak ve her yıl için
180 gün prim ödemek şartları, bir avantaj
olarak, bu yasa tasarısıyla ortadan kaldırılmıştır.
6 ncı maddenin üçüncü fıkrası
ve 7 nci maddenin (a) bendiyle, 1 800 gün yerine 5 bin gün
karşılığı prim ödenmesi şartı
getirilerek, âdeta cezalandırılmasını
ve maluliyet halinde üç yıl sonra ödeme
yapılabileceğini anlamak mümkün değildir.


Maluliyet halinde, üç yıl sonra
ödeme yapılabileceği acaba kesin olarak belli
midir; maalesef, bunu da içermediği görülmektedir.


Maluliyet halinde iş ve işlemlerin ne
olacağı, maluliyet aylığını
hangi şartlar yerine getirildikten sonra ödeneceği,
esasen, 4 üncü madde baştan aşağı
incelendiğinde, burada da hiçbir açıklık
yoktur. Gerçi, tasarının madde metinlerinde,
maluliyetle ilgili bir işaret söz konusu değilse
de, tasarı gerekçesinin ikinci sayfasının
beşinci paragrafında malullük aylığından,
maalesef, bahsedilmektedir; ama, 4 üncü maddenin içinde
bu bahsedişi bulmak söz konusu değildir. Cenaze
yardımı yapılıp yapılmayacağı
da, Sosyal Sigortalar Kanununa atıf yapıldığından
65'in (c) bendine göre, bu tasarıda açıklanmamaktadır.


Sayın milletvekilleri, bu tasarının
hükümleri, arz ettiğim gibi, bilmece mahiyetini
yansıttığından; böyle, üst
üste, maddeler üzerinde konuşmak için çıktığımdan,
belki sıkılmış olabilirsiniz. Onun
için, biraz işin mizahî tarafına geçmek
gerekirse, vaktin böyle geciktiği bir saatte, şunları
arz etmeme müsaade buyurunuz.

Bakınız, 12.12.1994 tarihli Türkiye
Büyük Millet Meclisinin 50 nci Birleşiminde Muhterem
Başbakanımız ne diyor: "Samimî
olarak söyleyeyim; bir ekonomi profesörü olan Sayın
Çiller'in 1994 yılındaki bu performansı
-daha önceki çalışmalarını
anlatmış ve performansını ortaya koymuş-
yani, işsizlikte şampiyon, enflasyonda şampiyon,
borçları artırmakta şampiyon, yatırımları
düşürmekte şampiyon; bütün faiz
ödemelerinde şampiyon, bütün bütçeyi
faize ayırmakta şampiyon; şampiyon... Şampiyon...
Ben, Çiller Hanımefendiyi gördüğüm
zaman, yakasında pek çok madalya taşıyan
Rus mareşallerine benzetiyorum; bir ekonomi mareşali
ortalıkta dolaşıyor..." 

REFİK ARAS (İstanbul) - Kim söylemiş?..

EMİN KUL (Devamla) - Sayın Başbakanımız,
1994'ün 12 nci ayının 12'sinde böyle söylemiş
Genel Kurulun 50 nci Birleşiminde. 

Şimdi, bu tasarıyı hazırlayanlar
da, tasarı hazırlanmasında bilmece nasıl
kurulur şampiyonluğuna soyunmuş durumdalar!..
Ayrıca, biraz önce, oylarınızla, çok
açık bir Anayasaya aykırılığı
reddettiniz. Şimdi, bu tasarıyı hazırlayan
Hükümet, Anayasaya aykırılık şampiyonluğuna
da soyunmuş durumda. Ben, onları, Rus mareşaline
benzetmeyeceğim; ama, benzeteceğim hususu da kendi içimde
saklı tutup, kanun tasarısının en
son maddesinin müzakeresinden sonra söz aldığımda
arz edeceğim. Biraz da, bu bilmeceyi sizin merakınıza
bırakayım!.. 

Saygılar sunuyor, teşekkür ediyorum.


BAŞKAN - Teşekkür ederim Sayın
Kul. 

Sayın milletvekilleri, böylece madde
üzerinde grupları adına konuşmalar tamamlanmıştır.


Sayın Kul, hem Grubu hem de şahsı
adına konuştu. Şahısları adına
söz isteyen diğer üyeleri hatırlatmak istiyorum:
Mehmet Aykaç, Kâzım Arslan, Sıtkı
Cengil ve Hikmet Sami Türk. 

Şahsı adına Sayın Kul
konuştu; tabiî, ondan sonra bir kişi daha konuşacak.


Sayın Komisyon ve Hükümetten özellikle
şunu rica ediyorum: Tasarının 3 üncü
maddesini çok değiştirdik; yani, bu maddeden
15 Mart tarihini kaldırdık ve bu konuda Çalışma
ve Sosyal Güvenlik Bakanlığına yetki verdik.
Bence, bu, kanun tekniği açısından da
biraz hatalı. Çalışma ve Sosyal Güvenlik
Bakanı her istediği zaman, bu tarihleri ileriye atabilecek
mi; yeni bir tarih getirecek mi? O, ilelebet mi yapacak? Bence,
bir daha, kanun tekniğine uygun bir tarih, tekriri müzakere
yoluyla gelebilir ve o düzenlenen maddeye paralel olarak,
bu maddeyi çok daha iyi düzenlemek lazım; Sayın
Komisyon ve Hükümetten, özellikle, rica ediyorum.

Sayın milletvekilleri, çalışma
süremiz bitti; kanun tasarı ve tekliflerini görüşmek
üzere, 13 Mart 1997 Perşembe günü saat 15.00'te
toplanmak üzere, birleşimi kapatıyorum.

 

Kapanma Saati : 19.06



VI. - SORULAR VE CEVAPLAR (Devam)

B) YAZILI SORULAR VE CEVAPLARI

1. - Bursa Milletvekili Ertuğrul Yalçınbayır'ın;

- DSİ Genel Müdürlüğünün
Bursa'daki yatırımlarına,

- Bazı projelere,

İlişkin soruları ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/2070, 2075)

Türkiye Büyük Millet Meclisi
Başkanlığına

Enerji ve Tabiî Kaynaklar Bakanlığı
tarafından yazılı olarak cevaplandırılması
istemiyle aşağıdaki sorularımı
arz ederim. 

  5.2.1997

  Ertuğrul Yalçınbayır

  Bursa

Sorular :

DSİ Genel Müdürlüğü'nün
Bursa İl sınırları içinde yatırımlarının
proje numarası, proje adı, proje özellikleri,
işin başlama ve bitim tarihi, 96 sonuna kadar harcama
tutarı, 97 yatırım tutarı, projenin
1997 seviyesi nedir?

Türkiye Büyük Millet Meclisi
Başkanlığına

DSİ Genel Müdürlüğü
ile ilgili olarak aşağıdaki sorularımın
yazılı olarak cevaplandırılmak üzere
Enerji ve Tabiî Kaynaklar Bakanına yöneltilmesini
arz ve talep ederim. 

  5.2.1997

  Ertuğrul Yalçınbayır

  Bursa

Sorular :

1. 1984 yılında işe başlanan
84A0I0080 sayılı Aşağı Susurluk
Manyas I. Merhale projesinin özellikleri nelerdir, proje
hangi seviyededir? Projenin bundan sonraki iş takvimi nedir?

2. 9IA0I0070 sayılı Bursa-Yenişehir
I. Merhale projesinin özellikleri ve projenin bugünkü
tarih itibarıyla gerçekleşme oranı
nedir? Yenişehir havaalanının yöreye
getireceği hususlar dikkate alındığında
projeye hız verilmesi düşünülmekte
midir? Projenin iş takvimi nedir?

3. 93A0I0100 sayılı Bursa İnegöl
projesi 1993'de başlamıştır. Projenin
özellikleri ve gerçekleşme oranı nedir?

4. 93A010350 sayılı İznik 2.
Merhale Projesi işin başlandığı
tarih olan 1993'den beri ne kadar ilerleme kaydetmiştir.
Projenin özellikleri ve 1997 yılı çalışma
takvimi nedir?

5. 95A0I0140 sayılı Emet-Orhaneli I.
Merhale Projesinin özellikleri işin gerçekleşme
oranı 1997 iş takvimine işin bitimi tarihi
nedir?

6. DSİ'nin Bursa İline 1997'de yapacağı
diğer yatırım projeleri hangileridir? Bu projelerin
başlama ve bitiş tarihleri tutarları ve özellikleri
ve projenin seviyesi nedir?

7. DSİ'nin yatırım tutarı
ne kadardır?


 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300-348-3777  11.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığı'nın
14 Şubat 1997 tarih ve A.01.0.GNS.0.10.00.02-5389 sayılı
yazısı.

Bursa Milletvekili Sayın Ertuğrul Yalçınbayır'ın
şahsıma tevcih ettiği, 7/2070 ve 7/2075 esas
no.lu yazılı soru önergeleri ile ilgili bilgiler
hazırlanarak ekte sunulmuştur.

Bilgilerinize arz ederim.

  M.Recai Kutan

  Enerji ve Tabiî Kaynaklar Bakanı


Bursa Milletvekili Sayın Ertuğrul
Yalçınbayır'ın Yazılı
Soru Önergeleri Cevabı

(7/2070-5308-7/2075-5313)


Soru 1. (7/2070-5308 Esas No. lu) :

DSİ GenelMüdürlüğü'nün
Bursa İl sınırları içinde yatırımlarının
proje numarası, proje adı, proje özellikleri,
işin başlama ve bitim tarihi, 96 sonuna kadar harcama
tutarı, 97 yatırım tutarı, projenin
1997 seviyesi nedir?

Cevap 1 :

DSİ Genel Müdürlüğü'nün
Bursa İlinde yer alan büyük ve küçük
su işleri 1997 yılı yatırımları
ekte tablolar halinde verilmiştir.

Soru 1. (7/2075-5313 Esas No. lu) :

1984 yılında işe başlanan
84A010090 sayılı Aşağı Susurluk
Manyas I. Merhale Projesinin özellikleri nelerdir, proje
hangi seviyededir? Projenin bundan sonraki iş takvimi nedir?

Cevap 1 :

Aşağı Susurluk Manyas I. Merhale
Projesi :

Bursa-Karacabey Ovasında yer alan proje ile
16 683 hektar alanın sulanması ve 7 300 hektar alanın
da taşkınlardan korunması programlanmıştır.
Karacabey-Sultaniye sulaması ile halen inşaatı
devam eden Karacabey-Hamidiye Kepekler sulaması vasıtasıyla
bugüne kadar 12 839 hektar saha sulamaya açılmış
ve ayrıca 3 800 hektar alanda taşkınlardan
korunmuştur.

Projede % 78'lik fiziki gerçekleşme
olup, inşaatları devam eden Karacabey-Hamidiye Kepekler
sulaması ile Karadere ıslahı işleri
için yeterli finansman temin edildiği takdirde 1998
yılında tamamlanması planlanmıştır.

Soru 2 : 

9IA0I0070 sayılı Bursa-Yenişehir
I. Merhale projesinin özellikleri ve projenin bugünkü
tarih itibarıyla gerçekleşme oranı
nedir? Yenişehir havaalanının yöreye
getireceği hususlar dikkate alındığında
projeye hız verilmesi düşünülmekte
midir? Projenin iş takvimi nedir?

Cevap 2 :

Bursa-Yenişehir I. Merhale Projesi :

Bursa-Yenişehir İlçesinde Kocasu
üzerinde yeralan Boğazköy Barajında depolanacak
65 milyon m3 su ile Yenişehir
Ovasında 11 020 hektar, Yenişehir Ovası yeraltısuyu
ile de 4 103 hektar olmak üzere toplam 15 123 hektar alan
sulanacak ve ilçenin de taşkından korunması
sağlanacaktır.

Boğazköy Barajı 23.9.1991 tarihinde
124,32 milyar TL. ye ihale edilmiş ve inşaatına
devam edilmektedir. Yenişehir Ovası yeraltısuyu
sulaması işine devam edilmekte olup, Yenişehir
Ovası cazibe sulaması ise 1997 yılı
ihale programındadır.

Projede % 6 fiziki gerçekleşme olup,
yeterli finansmanın sağlanması halinde 2001
yılında bitirilmesi planlanmıştır.

Yenişehir havaalanı yörede yetişen
tarım ürünlerinin nakliyesini kolaylaştıracağından,
projenin planlanan tarihte bitirilmesi önem kazanmaktadır.

Soru 3 :

93A010130 sayılı Bursa İnegöl
projesi 1993'de başlamıştır. Projenin
özellikleri ve gerçekleşme oranı nedir?

Cevap 3 :

Bursa-İnegöl Projesi:

Bursa İli İnegöl İlçesinde
Karasu üzerinde Babasultan Barajında depolanacak 15,76
milyon m3 su ile 7 058
hektar alanın sulanması hedef alınmıştır.

Babasultan Barajı 26.9.1995 tarihinde 301,245
milyar TL. ye ihale edilmiş ve 15.1.1996 tarihinde işe
başlanmıştır.

Projenin fiziki gerçekleşme durumu %
1'dir.

Soru 4 :

93A010350 sayılı İznik 2. Merhale
Projesi işin başlandığı tarih olan
1993'den beri ne kadar ilerleme kaydetmiştir. Projenin özellikleri
ve 1997 yılı çalışma takvimi
nedir?

Cevap 4 :

İznik II. Merhale Projesi :

İznik Gölü'nden pompaj ile 7 393
hektar alanın sulanması planlanmış
olup, proje kapsamındaki Ömerli, Orhaniye, Elbeyli
ve Yeniköy pompaj sulaması (2 242 hektar) 30.6.1993
tarihinde 18 450 milyar TL. ye ihale edilmiş ve 10.11.1993
tarihinde işe başlanmıştır. Gölyaka,
Balarım ve Orhangazi II. pompaj sulaması (5 151
hektar) ise 28.12.1995 tarihinde 397,150 milyar TL.ye ihale edilmiş
ve 8.5.1996'da işe başlanılmıştır.

Bugüne kadar projede %7 fiziki gerçekleşme
sağlanmış olup, yeterli finansmanın sağlanması
halinde 2000 yılında tamamlanabilecektir.

Soru 5 :

95A010140 sayılı Emet-Orhaneli I. Merhale
Projesinin özellikleri işin gerçekleşme
oranı, 1997 iş takvimine işin bitim tarihi
nedir?

Cevap 5 :

Emet-Orhaneli I. Merhale Projesi :

Bursa-Orhaneli İlçesinde yeralan Çınarcık
Barajında depolanacak 372,9 milyon m3
su ile 120 MW güçteki Ulubat santralı vasıtasıyla
548,2 milyon kilovatsaat enerji üretilmesi ve 5 315 hektar
alanın sulanması hedef alınmıştır.

Çınarcık Barajı 5.12.1995
tarihinde 1 255,8 milyar TL. ye ihale edilmiş ve 12.2.1996
tarihinde işe başlanmış olup, mukavelesine
göre 13.12.1999 tarihinde ikmal edilmesi programlanmıştır.
Bugüne kadar projenin % 1'lik bölümü fiziki
olarak gerçekleşmiştir. Projeye ihtiyaç
duyulan finansman sağlandığı takdirde 2003
yılında tamamlanabilecektir.

Soru 6 :

DSİ'nin Genel Müdürlüğü'nün
Bursa İlinde 1997 yılı içerisinde
gerçekleştireceği diğer projeler olarak Küçük
Su İşleri projelerine ilişkin bilgiler ekte
tablo halinde verilmiştir.

Soru 7 :

DSİ'nin yatırım tutarı
ne kadardır?

Cevap 7 :

DSİ Genel Müdürlüğü
yatırım faaliyetlerini tarım, enerji, hizmetler
ve çevre sektörlerinde yürütmekte olup,
1997 yılı için 129,553 trilyon TL. si genel
bütçe, 42,007 trilyon Tl. si de Hazine Müsteşarlığı
Kamu Finansmanı Genel Müdürlüğü
kaynaklarından karşılanmak üzere, Genel
Müdürlüğün toplam yatırım
bütçesi 171,560 trilyon TL. dir.

Not : Yazılı Soruyla ilgili diğer
bilgiler dosyasındadır.

2. - Hatay Milletvekili Fuat Çay'ın;

- Hatay'da baraj yapımı nedeniyle
boşaltılan köylerdeki ailelerin ve göçebelerin
iskãnına,

- Hatay'da bazı ailelerin iskân programı
hakkında ileri sürülen iddialara, 

İlişkin Devlet Bakanı Bekir
Aksoy'dan soruları ve Devlet Bakanı Nevzat Ercan'ın
yazılı cevabı (7/2134, 2135)


Türkiye Büyük Millet Meclisi
Başkanlığına


Aşağıdaki sorularımın
Devlet Bakanı Sayın Bekir Aksoy tarafından
yazılı olarak cevaplandırılmasını
saygılarımla arz ederim.

  Fuat Çay

  Hatay

1. Çeşitli baraj yapımı
nedeniyle boşaltılan köyler ve göçebe
ailelerin yerleştirilmesi çerçevesinde kaç
aile, nerelerde iskân edilecektir?

2. 1980 yılından sonra hangi nedenlerle
kaç aile başka yerlerde iskân edilmiştir?
Bunların iskân edildikleri yerler nerelerdir?


Türkiye Büyük Millet Meclisi
Başkanlığına


Aşağıdaki sorularımın
Devlet Bakanı Sayın Bekir Aksoy tarafından
yazılı olarak cevaplandırılmasını
saygılarımla arz ederim.

  Fuat Çay

  Hatay


Kılıçkaya, Çakmak, Kuzgun,
Yarseli gibi barajlarının yapımı nedeniyle
yapılan kamulaştırmalar ve göçebe
ailelerin yerleşimi çerçevesinde, Hatay'ın
çeşitli ilçe ve köylerine binlerce ailenin
iskânı programa alınmıştır.

1. Farklı kültüre, geleneklere ve
inanışa sahip kesimlerin zorla birarada iskân
edilmesindeki amaç nedir?

2. Şimdi ve daha önce iskân için
Hatay'ın seçilmesi ve buraların önemli
bir kesiminin Alevi yurttaşlarımızın
yaşadığı yerler olması tesadüf
müdür? Yoksa nüfus dengesi sağlanması
yönündeki bir politikanın sonucu mudur?

3. Verimli tarım arazilerine sahip olan bu
yerlerde iskân için yapılan kamulaştırmaların
yurttaşlarımızı mağdur etmesinin
ve yapılacak modern konutların farklı olanaklar
yaratarak toplumsal huzursuzluğa yol açacağı
düşünülmüş müdür?

4. Neden, bu kişilerin hazine arazilerine yerleştirilmesi
planlanmamıştır.

5. Bu uygulama ile demokratik, laik cumhuriyete her
zaman sahip çıkan Alevi topluluğu cezalandırılmak
mı istenmektedir?

6. İskân konutları ihale edilmiş
midir? Geçmiş yıllarda uygulanmayan bu kararın
uygulanmasında neden ısrar edilmektedir?

 T.C.

 Başbakanlık

 Köy Hizmetleri Genel Müdürlüğü
7.3.1997

 Sayı   : B.021.KHZ.0.11.00.05/0000-0.66.9/8279

Konu : Yazılı soru önergesi.

Türkiye Büyük Millet Meclisi
Başkanlığına

(Kanunlar ve Kararlar Dairesi Başkanlığı)

İlgi : 27.2.1997 tarih ve A.01.0.GNS.0.10.00.02-5582
sayılı yazınız.

İlgi yazınız ve ekleri incelenmiş
olup Hatay Milletvekili Sn. Fuat Çay'ın yazılı
soru önergeleri aşağıda cevaplandırılmıştır.

A- Sn. Milletvekilinin 7/2134-5470 numaları
yazılı soru önergesinde cevaplandırılmasını
istediği iskân projeleri, liste halinde yazımız
ekinde sunulmuştur.

B-7/2135-5471 numaralı soru önergesi
:

Bilindiği gibi Bakanlığım Köy
Hizmetleri Genel Müdürlüğü, 2510 Sayılı
İskân Kanununun verdiği hizmetleri yürütmektedir.
Bu kanuna göre Devletçe yapılan baraj, havaalanı,
fabrika, ekonomik ve sosyal tesislerin yapımı nedeniyle
yapılan kamulaştırmalar sonucu taşınmaz
malları ellerinden alınan ve geçim imkanlarını
kaybeden aileleri tekrar üretken duruma getirmek, göçü
önlemek için toplu olarak arazi ve arsa kaynağının
bulunduğu yörelerde iskân etmektedir.

Yine Devletin vatandaşlarına sunduğu
eğitim, sağlık ve sosyal hizmetlerden yoksun olarak
yaylak ve kışlaklarda hayvancılık yaparak
çağ dışı yaşamalarını
sürdüren göçebe vatandaşlarımız
ile çeşitli ülkelerde azınlık
olarak zor koşullarda yaşamlarını sürdüren
soydaşlarımızın baskılara daha
fazla dayanamayıp Türkiye'ye göç etmek
zorunda kalanların iskânını sağlamaktadır.

İskân hizmetleri yapılırken,
yüksek olan maliyeti düşürmek için
Hazineye ait tarım arazilerinin bulunduğu iller tercih
edilmektedir. Amik Ovasının kurutulması sonucu
kazanılan tarım arazisinden, Maliye Bakanlığınca
iskân amacında kullanılmak üzere Bakanlığıma
78263 dönüm tahsis yapıldığından
son yıllarda Hatay İlinde iskân biraz yoğunluk
kazanmıştır.

1. İskãn Kanununda, farklı kültüre,
geleneklere ve inanışa sahip kimselerin ayrı
ayrı iskân edileceklerine veya bu tür inanışların
yoğun olduğu yörelere iskân yapılamayacağına
dair bir hüküm yoktur. Anayasamızın getirmiş
olduğu eşitlik ve yerleşme hürriyeti doğrultusunda
çalışmalar yürütülmektedir.
Farklı kültür, gelenek ve inanışlara
sahip vatandaşlarımızın bir arada yaşamaları,
Türkiye'nin bütünlüğü açısında
da ayrı bir önem taşımaktadır.

2. Hatay'da Alevi yurttaşlarımızın
yaşadığı yörelere yapılan
iskânlar tamamen bir tesadüftür. Gerek iskânın
yapıldığı Hatay İlinde yaşayanlar
ve gerekse buraya iskân edilenler Türk vatandaşı
olduğuna göre, nüfus dengesi sağlamanın
söz konusu olmadığı aşikardır.

3. Yukarıda da izah edildiği gibi, Hatayİline
iskân edilen aileler için kesinlikle tarım
arazisi kamulaştırılmamıştır.
İskânlı ailelere, Amik Ovasından Bakanlığıma
tahsisli Hazine arazisi verilmektedir. Sadece birkaç köyde,
konut yaptırmak amacıyla az miktarda ve tarım
dışı alanlardan arsa kamulaştırılmış
veya satın alınmıştır. İskânlı
aileler için  yaptırılan konutlar, normal
büyüklükte ve sağlıklı yaşanabilecek
şartlardadır. Kaldıki iskânlı
ailelere verilen taşınmazmallar(arsa, tarım
arazisi ve konut) karşılıksız olmayıp
borçlanmaya tabidir. İskân edilen aile, borcunu
taksitler halindeDevlete ödemektedir.

4. Yukarıda da izah edildiği gibi, iskân
çalışmalarında Hazine arazisi tercih
edilmektedir. Hatay İlinde tarım arazisi olarak
ailelere verilen de Amik Ovasından Bakanlığıma
tahsisli hazine arazisidir. İhtiyaç duyulması
halinde sadece tarım dışı alandan arsa
satınalınmakta veya kamulaştırılmaktadır.

5. İskân hizmetlerinde kimsenin cezalandırılması
söz konusu değildir. Devletce yapılan bir hizmet
sonucu taşınmaz malları ellerinden giden ve
geçim imkânlarını kaybedip iskânını
talep eden Alevi yurttaşlarımız da Devletin
bu hizmetinden yasalar çerçevesinde yararlanmaktadır.
İskan, sosyal bir yardım olup bizzat insana hizmet
götürmektedir. Bu hizmetten, yasalara göre haksahibi
olan her Türk vatandaşı yararlanmaktadır.

6. Hatay İlindeki iskân projeleri, 1996
yılında Başbakanlık makamının
izin vermesiyle ihale edilmiştir. Bu İlimizde iskânın
tercih edilmesinin tek nedeni, Amik Ovasından Bakanlığıma
tahsisli Hazine malı tarım arazisidir.

Bilgilerinize arz ederim.

  Nevzat Ercan

  Devlet Bakanı


1. İskânları Devam Eden
ve Yeni İhale Edilen İskân Projeleri

a) Yerleri Kamulaştırılanlar

                                              İskân
Şekli

 İskân Nedeni Tarımsal Şehirsel
İskân Edilecekleri Yer

 Nergizlik Barajı  135 Adana-Merkez

 Çatalan        "  57     " "

      "             "  66 Osmaniye-Merkez

 Yahyasaray  "  207 Yozgat-Sarıkaya

 Tahtalı        " 343  İzmir-Torbalı-Ayrancılar

 Batman       " 66  Diyarbakır-Bismil-T.
Konağı

 Yarseli        " 256  Hatay-Merkez-Avaklı

 Atatürk       " 375  Hatay-Hassa-Gülpınar

 Kuzgun      " 18  Hatay-Merkez-Hasanlı

 Çakmak     " 17      "        
 "          "

 Periözlüce  " 50  Elazığ-Merkez-Gökçeköy

 Çat Barajı 162  Hatay-Merkez-Hasanlı

 Bakacak Barajı 55  Çanakkale-Gökçeada

 Batman      " 6  Diyarbakır-Bismil-Çeltikli

 Dicle         " 29          "       "
         "

 Bursa Kömür Rezervi 16  Bursa-Orhangazi-Dündar

 Grubun Adı Tarımsal Şehirsel
İskân Edilecekleri Yer Düşünceler

 Düdiran-Kiçan
 344 Şırnak-İdil

 Soran  88 Siirt-Eruh

 Garisan  99 Siirt-Merkez

 Sarıkeçili  88 Karaman-Merkez

 A. Kıvrak 47  Hatay-Hassa-Gülpınar

 M. Keskin-İ. Koyuncu 56  Hatay-Hassa-Gülpınar

 Halil Evliya 16  Hatay-Hassa-Gülpınar

 H. Uskar 25  Hatay-Hassa-Gülpınar

 Halil Deveci 47  Hatay-Kırıkhan-Karataş

 Cemkari  196 Şırnak-Cizre-Dirsekli

 Kerim Güzel 152  Hatay-Hassa-Gülpınar

 Beritanlı 150  Diyarbakır-Bismil-Alibey

 Beritanlı 189  Diyarbakır-Bismil-Çeltikli

 Aydınlı  6 Osmaniye-Merkez

c) Göçmenler :

 Grubun Adı Tarımsal Şehirsel
İskân Edilecekleri Yer Düşünceler

 Bulgaristan 150  Çanakkle-Gökçeada-Şirinköy

 Ahıska Türkleri  178 Iğdır-Merkez



2. 1980 Yılından Sonra İskânları
Sağlanan Aileler :


a) Yerleri Kamulaştırılanlar
:

                           İskân Şekli

İskân Nedeni Tar. (aile) Şeh.
(aile) İskân Edildikleri Yer

Hasan-Suat Uğurlu Brj. 39  Samsun-Çarşamba-Demirli

Hasan-Suat Uğurlu Brj.  17 Ordu-Ünye

Hasan-Suat Uğurlu Brj.  234 Samsun-Çarşamba-Kirazlıçay

Tercan Brj.  138 Erzincan-Tercan-Merkez

Tercan Brj. 12  Erzincan-Tercan-Elaldı

Karacaören Brj. 132  Çanakkale-Gökçeada-Bademli-Uğurlu

Karacaören Brj.  82 Burdur-Bucak

Altınkaya Brj.  25 Bursa-Gemlik

Altınkaya Brj. 171  Hatay-Reyhanlı-Horlak

Altınkaya Brj.  92 Sinop-Durağan

Altınkaya Brj. 166  Hatay-Reyhanlı-Vazvana

Derbent Brj.  52 Bursa-Gemlik

Derbent Brj. 49  Hatay-Reyhanlı-Vazvaza

Derbent Brj. 64  Hatay-Merkez-Hasanlı

                     
 İskân Şekli

İskân Nedeni Tar. (aile) Şeh.
(aile) İskân Edildikleri Yer

Karakaya Brj. 132  Konya-Merkez-Yağlıboyat

Karakaya Brj. 115  Aydın-Söke-Denizköy

Karakaya Brj. 2  Konya-Sarayönü-Kayıören

Karakaya Brj. 1  Aydın-Söke-Yalıköy

Güldürcek Brj. 61  Çankırı-Çerkeş-Akhasan

Güldürcek Brj. 104  Konya-Sarayönü-Kayıören

Arpaçay Brj. 8  Aydın-Söke-Denizköy

Atatürk Brj.  191 Adıyaman-Y. Samsat

Atatürk Brj. 99  Aydın-Söke-Yalıköy

Atatürk Brj.  1 Burdur-Bucak

Atatürk Brj. 1  Ş. Urfa-Ceylanpınar

Atatürk Brj.  3 Gaziantep-Merkez

Atatürk Brj. 1  Diyarbakır-Merkez

Atatürk Brj.  1 Ordu-Ünye

Atatürk Brj. 2  Aydın-Söke-Denizköy

Aslantaş Brj. 35  K. Maraş-Merkez-Ferhuş

Aslantaş Brj.  12 Adana-Düziçi

Çakmak Brj. 5  Çanakkale-Gökçeada

Çakmak Brj. 8  Hatay-Merkez-Hasanlı

Menzelet Brj. 62  K. Maraş-Türkoğlu-Kılılı

Menzelet Brj. 108  K. Maraş-Pazarcık-Narlı

Kralkızı Brj. 1  Hatay-Merkez-Hasanlı

Kralkızı Brj.  2 Eskişehir-Merkez

Kılıçkaya Brj.  64 Giresun-Şebinkarahisar

Kılıçkaya Brj. 217  Hatay-Merkez-Hasanlı

Yapraklı Brj.  7 Burdur-Bucak

Sultansuyu Brj. 5  Hatay-Merkez-Hasanlı

Gelingüllü Brj.  82 Yozgat-Sorgun-Esenli

Batman Brj.  1 Kilis-Merkez

Batman Brj.  6 Tokat-Merkez

Kuzgun Brj.  14 Kayseri-Kocasinan

Dicle Brj.  10 Kayseri-Kocasinan

Dicle Brj.  2 Tokat-Merkez

Sarımehmet  2 Eskişehir-Merkez

Kayraktepe 1  Hatay-Kırıkhan-Karataş

Çanakkale-Kömür Rezervi  37 Çanakkale-Çan-Merkez

Muğla-Kömür Rezervi 58  Çanakkale-Gökçeada

Kütahya-Kömür Rezervi  46 Kütahya-Tavşanlı

Gaziantep-Hudut Kapısı  221 Gaziantep-Kilis

Balıkçı Aileler 25  Çanakkale-Gökçeada-Bademli

b) Göçebeler :


                   İskân Şekli

Grubun Adı Tar.  Şeh.  İskân
Edildikleri Yer

Baldıran 84  Hatay-Kırıkhan-Karataş

Recepli  65 Antalya-Merkez-Yeniköy

M. Şahin-S. Karabacak 46  Hatay-Kırıkhan-Karataş

Sarıkeçili 2  Hatay-Kırıkhan-Karataş

Düdiran-Kiçan  191 Şırnak-İdil

Keşkoliyan  112 Siirt-Merkez

Karakoyunlu  24 Adana-Karaisalı

Beritanlı 62  Diyarbakır-Bismil-Kastel

Beritanlı 105  Diyarbakır-Çınar-Mollapolat

Beritanlı 61  Diyarbakır-Merkez-Erimli



c) Göçmenler :


                   İskân Şekli

Grubun Adı Tar.  Şeh. İskân
Edildikleri Yer

Afgan 113  Tokat-Merkez

Afgan  82 Tokat-Yeşilyurt

Afgan  67 Gaziantep-Merkez

Afgan 210  Şanlıurfa-Ceylanpınar

Afgan 298  Van-Erciş-Ulupamir

Afgan 172  Hatay-Merkez-Serinyol

Afgan  64 Kayseri-Merkez


3. -İstanbul Milletvekili Bülent
Akarcalı'nın, Avrupa seyahatine ilişkin sorusu
ve Devlet Bakanı Ahmet Cemil Tunç'un yazılı
cevabı (7/2159)


Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Sayın A. Cemil Tunç tarafından
yazılı olarak cevaplandırılmasını
arz ederim.

  Bülent Akarcalı

  İstanbul

1. Yurtdışındaki Türklerin
sorunlarının koordinasyonundan sorumlu Devlet Bakanı
olarak, 25 Ocak - 6 Şubat 1997 tarihleri arasında
10 kişilik bir uzman kadrosuyla Avrupa'ya yaptığınız
seyahatin yol, konaklama, harcırah dahil olmak üzere,
toplam masrafı ne kadardır?

2. Seyahatten elde ettiğiniz sonuçlar
nelerdir?

3. Bu sonuçlara göre, ileriye yönelik
olarak neler yapmayı planlıyorsunuz?

 T.C.

 Devlet Bakanlığı 12.3.1997

 Sayı : B.02.0.012.-04-01/0358

Türkiye Büyük Millet Meclisi
Başkanlığına

İlgi : 3.3.1997 tarih ve A.01.0.GNS.0.10.00.02-7/2159-5524/15643
sayılı yazınız.

Bakanlığıma, ilgi yazınızla
intikal ettirilmiş olan, İstanbul Milletvekili Bülent
Akarcalı tarafından verilen yazılı
soru önergesi cevabı ekte gönderilmiştir.

Bilgilerinizi ve gereğini arz ederim.

  Ahmet Cemil Tunç

  Devlet Bakanı


İstanbul Milletvekili Sayın
Bülent Akarcalı'nın 7/2159-5524 Sayılı
Yazılı Soru Önergesine

Verilen Cevaptır


Soru 1. Yurtdışındaki Türklerin
sorunlarının koordinasyonundan sorumlu Devlet Bakanı
olarak, 25 Ocak - 6 Şubat 1997 tarihleri arasında
10 kişilik bir uzman kadrosuyla Avrupa'ya yaptığınız
seyahatin yol, konaklama, harcırah dahil olmak üzere,
toplam masrafı ne kadardır?

Cevap 1. Yurt dışındaki vatandaşlarımızın
sorunlarının koordinasyonundan sorumlu Devlet Bakanı
olarak 25 Ocak -6 Şubat 1997 tarihleri arasında Federal
Almanya, Hollanda, Belçika ve Fransa'ya vatandaşlarımızın
sorunlarını yerinde tespit etmek ve ilgili makamlar
ile resmî temaslarda bulunmak üzere 10 kişilik
bir heyet ile birlikte gerçekleştirmiş olduğumuz
resmî seyahatin yol, konaklama ve harcırah masrafları,
1 486 609 000 TL. sı harcırah ve konaklama, 1 051
400 000 TL. sı da uçak biletleri olmak üzere
toplam 2 538 009 000 TL. dır.

Soru 2. Seyahatten elde ettiğiniz sonuçlar
nelerdir?

Cevap 2. Yurt dışındaki vatandaşlarımızın
sorunlarının koordinasyonundan sorumlu Devlet Bakanı
olarak beraberimde bir heyet ile birlikte Federal Almanya, Hollanda,
Belçika ve Fransa'ya yapmış olduğum resmî
ziyaret, hem bu ülkelerde yaşayan vatandaşlarımız,
hem ziyaret ettiğimiz ülkelerin resmî makamları
hem de bizler açısından son derece verimli
sonuçlar doğurmuş, vatandaşlarımızın
karşılaştıkları sorunlar bir
kere de yerinde tespit edilmiş ve bu doğrultuda vatandaşlarımızın
bulundukları ülkelerin resmî makamları
ile temaslarda bulunulmuş, bu ziyaretlerimiz esnasında
Federal Almanya, Hollanda, Belçika ve Fransız muhataplarımıza
gerekli bilgiler verilerek vatandaşlarımızın
başta 16 yaş vizesi olmak üzere, çifte
vatandaşlık, entegrasyon, yabancı düşmanlığı,
ayırımcılık ve ırkçılık,
terörist eylemler, vatandaşlarımıza yönelik
saldırılar, vatandaşlarımızın
can ve mal güvenliği, uyuşturucu kaçakçılığı,
tutuklu ve hükümlü vatandaşlarımızın
durumları, işsizlik, eğitim, çalışma
ve konut problemleri ile vatandaşlarımızın
bulundukları ülkelerde yabancılara sağlanan
bütün haklardan yararlanmaları hakkındaki
sorunları ve karşılaştıkları
zorluklar doğrudan kendilerine iletilmiştir.

Bu meyanda,

Federal Almanya'da Bavyera Eyaleti İçişleri
Bakanı Beckstein, Hessen Eyaleti İçişleri
Bakanı Gerhard Boekel, AFC Federal İçişleri
Bakanlığı Devlet Sekreteri Kurt Schelter ve
AFC Yabancılar Sorumlusu Cornelia Schmalz-Jacobsen ile,

Hollanda'da İçişleri Bakanı
ve Başbakan Yardımcısı Hans Dıjktal
ile,

Belçika'da Brüksel Bölgesi Hükümeti
Maliye, Bütçe, Ekonomi ve Dışilişkiler
Bakanı Jos Chabert ve Schaerbeek Belediye Başkanı
Duriau ile,

Fransa'da Kentleşme ve Entegrasyon Bakanı
Erıc Raoult ve Lyon Eyalet ve Bölge Valisi Paul Bernard
ile, resmî görüşmeler yapılmıştır.

Yapmış olduğumuz bu resmî
görüşmelerde Federal Almanya, Hollanda, Belçika
ve Fransız makamlarıyla vatandaşlarımızı
ilgilendiren hemen her konu ele alınmış, vatandaşlarımızın
mevcut sorunlarının çözümüne
yönelik fikir alışverişinde bulunulmuş,
fikirlerimiz kendilerine iletilmiş ve bu sorunların
çözümü doğrultusunda kapsamlı
temas ve işbirliğinin önemi vurgulanmıştır.

Bunun yanı sıra, tarafımızdan,
Federal Almanya, Hollanda, Belçika ve Fransa'da vatandaşlarımızın
geniş katılımları ile tertiplenen ve
vatandaşlarımız tarafından yoğun
bir ilgi ile karşılanan vatandaş toplantıları
yapılmış, bu toplantılarda vatandaşlarımızın
kendilerini ilgilendiren her konudaki görüşleri
alınmış, bugüne kadar vatandaşlarımıza
yönelik olarak yapılan düzenlemeler hakkında
kendilerine bilgi verilmiş, vatandaşlarımızın
bizden beklenti ve talepleri tespit edilmiş ve vatandaşlarımızın
sorunlarının çözümü ile ilgili
istek ve talepleri doğrultusunda ileriye dönük neler
yapılabileceği etraflıca tartışılmıştır.

Soru 3. Bu sonuçlara göre, ileriye yönelik
olarak neler yapmayı planlıyorsunuz?

Cevap 3. Federal Almanya, Hollanda, Belçika
ve Fransa'ya yapmış olduğumuz resmî ziyaret
sonucunda, bir taraftan vatandaşlarımızın
bulundukları ülkelerde karşılaştıkları
sorunlar, ilgili makamlara bizzat iletilerek, edinmiş olduğumuz
sorunların çözümü yönünde
çalışmalar başlatılmış,
diğer taraftan ziyaretlerimiz sonucunda edindiğimiz vatandaşlarımızı
ilgilendiren sorunlar ile vatandaşlarımızın,
görüş ve istekleri ülkelere göre tasnif
edilerek ilgili bakanlık, müsteşarlık
ve genel müdürlüklere gönderilmiştir.

Bu ülkelerde bulunan vatandaşlarımızın,
başta kendi kimliklerini ve kültürlerini koruyarak
bulundukları topluma uyum sağlamaları ve vatandaşlarımıza
karşı iş piyasasına giriş, çalışma,
ikamet, serbest dolaşım, aile birleşmeleri
ve meslek eğitimi konularında vatandaşlarımıza
uygulanan farklı işlemlerin ortadan kaldırılması
yönünde çalışmalar olmak üzere,
vatandaşlarımızın hukukî statülerinin
ve haklarının mevcut farklılıkları
ortadan kaldıracak şekilde düzenlenmesi, Türkiye'deki
genel seçimlere katılmaları, TRT-INT yayınlarının
izlenmesi gibi sorunların çözümlerine
ilaveten, yukarıda zikredilen konulardaki yapısal
çözümlerin bir an önce belirlenmesine ve
uygulamaya konulmasına çalışılacaktır.

Halihazırda BATEK Müşavirliğimiz
tarafından da takip edilen bu hususlara ilaveten, yurt
dışındaki vatandaşlarımızdan
BATEK Müşavirliğimiz aracılığı
ile hemen hergün bizlere ulaştırılan
münferit problemlerin de takip ve çözümleri
ivedilikle yerine getirilecektir.

Ayrıca, vatandaşlarımızın
yukarıda zikredilen sorunları ile ilgili olarak
hazırlanmış bulunan sorun ve teklifler raporu
da önümüzdeki günlerde Bakanlar Kurulu gündemine
getirilecek, konunun hassasiyetle değerlendirilmesi ve vatandaşlarımızın
varolan problemlerinin çözülmesi yönünde
gerekli çalışmalar yapılacak ve gerekli
uygulamaların yapılıp yapılmadığı
takip edilecektir.


4. -Denizli Milletvekili M. Kemal Aykurt'un,
Pamukkale Kuzey ve Güney kapılarına ilişkin
sorusu ve Kültür Bakanı İsmail Kahraman'ın
yazılı cevabı (7/2166)


Türkiye Büyük Millet Meclisi
Başkanlığına

Aşağıdaki sorularımın
Kültür Bakanı Sayın İsmail Kahraman
tarafından yazılı olarak cevaplandırılmasına
delaletinizi arz ederim.

Saygılarımla.  

  25.2.1997

  Mustafa Kemal Aykurt

  Denizli

Sorular :

Kültür Eski Bakanı Sayın
Fikri Sağlar döneminde yaptırılan Pamukkale
Kuzey ve Güney kapılarına ait;

1. Pamukkale'nin özgün mimarisine aykırı
olan bu kapı hangi amaçla yapılmıştır?

2. Bu kapıları yapan müteahhit
firma kimdir? Ve Sayın Bakanla yakınlık derecesi
nedir?

3. Bu kapıların maliyeti nedir?

4. Bu kapıların zeminine döşenen
İtalyan granit taşlar hangi ülkeden ne amaçla
ithal edilmiş ve kaç para ödenmiştir?

 T.C.

 Kültür Bakanlığı 12.3.1997

 Araştırma, Planlama ve Koordinasyon

 Kurulu Başkanlığı

 Sayı B.16.0.APK.0.12.00.01.940-62

Konu : Yazılı soru önergesi

Türkiye Büyük Millet Meclisi
Başkanlığına

İlgi : T.B.M.M. Başkanlığının
3 Mart 1997 gün Kan. Kar. Müd. A.01.0.GNS.0.10.00.02-7/2166-5542/15684
sayılı yazısı.

Denizli Milletvekili Sayın M. Kemal Aykurt'un
"Pamukkale Kuzey ve Güney kapılarına ilişkin"
yazılı soru önergesinin cevabı ekte
gönderilmektedir.

Bilgilerinizi arz ederim.

  İsmail Kahraman

  Kültür Bakanı


Cevap 1. Kültür, Turizm, Çevre bakanlıkları,
Denizli Valiliği ve ilgili kuruluşların her aşamasını
izlediği ve denetlediği "Pamukkale Koruma Amaçlı
İmar Planı" doğrultusunda yapımı
tamamlanan Kuzey ve Güney kapıları ziyaretçi
karşılama merkezlerinin uygulama projeleri yine aynı
kurum ve kuruluşların oluşturduğu Danışma
ve Yönlendirme Kurulu tarafından her aşamada
denetlenmiş ve İzmir II Numaralı Kültür
ve Tabiat Varlıklarını Koruma Kurulunca onaylanmıştır.

Antik Hierapolis Kentinin kuzeyinde ve güneyinde
birer ziyaretçi karşılama merkezi oluşturulmasının
amacı örenyerinin taşıt trafiğine
kapanması ve gelen ziyaretçilere gerekli hizmetlerin
bu noktalarda verilmesini sağlamaktır.

Cevap 2. Bu merkezlerin yapımını
gerçekleştiren müteahhit firma UNİMAK
İnş. Tes. Tic. ve San. A.Ş.'dir.

Cevap 3. Sözkonusu kapıların toplam
maliyeti 1993 yılı birim fiyatları ile 67
343 617 000 TL.'dir.

Cevap 4. Bu kapıların zeminine çok
sayıda ziyaretçisi olan Pamukkale örenyerinde
aşınmaya dayanıklı ve iç piyasada
da satılan ithal granit kullanımı proje müellifi
tarafından önerilmiş ve yukarıda sözü
edilen ilgili kurum ve kuruluşlarca uygun görülmüş
olması sebebiyle kullanılmıştır.

Granit plaklarla döşeme kaplamasına
ödenen bedel yaklaşık 3 700 m2
 alan için 9 000 000 000 TL.'dir.

5. -Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin sorusu ve Kültür Bakanı
İsmail Kahraman'ın yazılı cevabı
(7/2178)

Türkiye Büyük Millet Meclisi
Başkanlığına

Aşağıdaki sorumun Sayın Kültür
Bakanı tarafından sözlü olarak cevaplandırılmasını
arz ederim.

Saygılarımla.

  M. Sıddık Altay

  Ağrı

Soru : Ağrı ve ilçelerinde öğrencilerin
ve vatandaşların yararlanabileceği yeterli kütüphaneler
yoktur. Kütüphanesi olmayan ilçelerimizin kütüphaneye
kavuşturulması, mevcut olanların da kapasitesini
artırmak için programınız var mı?
Varsa ne zaman, nasıl yapılacaktır?

 T.C.

 Kültür Bakanlığı 12.3.1997

 Araştırma, Planlama ve Koordinasyon

 Kurulu Başkanlığı

 Sayı B.16.0.APK.0.12.00.01.940-61

Konu : Yazılı soru önergesi

Türkiye Büyük Millet Meclisi
Başkanlığına

İlgi : a) 10.6.1997 tarih ve A.01.0.GNS.0.10.00.02-6/214-2075/5576
sayılı yazınız.

        b) T.BM.M. Başkanlığının
4 Mart 1997 gün Kan. Kar. Müd. A.01.0.GNS.0.10.00.02-7/2178-2075
5576 sayılı yazısı.

Ağrı Milletvekili Sayın M. Sıddık
Altay'ın "Ağrı ve ilçelerinin kütüphane
ihtiyacına ilişkin" ilgi (a) yazı ve
eki sözlü soru önergesi ilgi (b) yazıyla
yazılı soru önergesine çevrilmiş
olup, sözkonusu önergenin cevabı ekte gönderilmektedir.

Bilgilerinizi arz ederim.

  İsmail Kahraman

  Kültür Bakanı

Ağrı İli ve ilçelerinde
toplam 6 kütüphane mevcuttur. Toplam ilçe sayısı
7'dir. Kütüphanesi olan ilçe 5, kütüphanesi
olmayan ilçe sayısı 2, gezici kütüphane
sayısı ise 1 adettir.

Tutak İlçe Halk Kütüphanesi
ve Taşlıçay İlçesine kütüphane
yapımı için 1997 yılı yatırım
programına alınmadığından Devlet
Planlama Teşkilatı Müsteşarlığınca
uygun görülmemiştir.

Mahallî idarelerle işbirliği sonucu
kütüphane açılması teklifi gelen
Diyadin İlçesi ile Eleşkirt-Yücekapı
beldesine kütüphane açılması çalışmaları
sürdürülmektedir.

Ayrıca, 1996 yılında satınalma
ve bağış yoluyla sağlanan kitap ve yayınlar
adıgeçen kütüphanelere yıl içinde
gönderilmiştir.




SIRA SAYISININ SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












