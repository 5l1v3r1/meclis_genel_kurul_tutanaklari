



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 32’nci
Birleşim
 13
Aralık 2019

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)
 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- KANUN
TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130)
A) TİCARET BAKANLIĞI
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu
Anadolu Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi
2) Doğu
Anadolu Projesi Bölge Kalkınma İdaresi Başkanlığı 2018 Yılı Merkezî Yönetim
Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya
Ovası Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi
2) Konya
Ovası Projesi Bölge Kalkınma İdaresi Başkanlığı 2018 Yılı Merkezî Yönetim Kesin
Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI
1) Doğu
Karadeniz Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim
Kesin Hesabı
H) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve Destekleme İdaresi
Başkanlığı 2020 Yılı Merkezî Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
1) Türkiye Uzay Ajansı 2020
Yılı Merkezî Yönetim Bütçesi

IV.- AÇIKLAMALAR
1.- Kocaeli Milletvekili Lütfü Türkkan’ın, kurulduğu tarihten itibaren
Helal Akreditasyon Kurumundan belge alan herhangi bir firmanın olup olmadığını
öğrenmek istediğine ilişkin açıklaması
2.- Çankırı Milletvekili Muhammet Emin Akbaşoğlu’nun, Diyarbakır
Milletvekili Garo Paylan’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde HDP Grubu adına yaptığı konuşmasındaki bazı ifadelerine ve
vicdanlı, adil bir bütçeyi görüştüklerine ilişkin açıklaması
3.- İstanbul Milletvekili Engin Altay’ın, Genel Kurul görüşmelerinin hangi
usul ve esaslara göre yapılacağının İç Tüzük’te belirtildiğine ilişkin
açıklaması
4.- İstanbul Milletvekili Arzu Erdem’in, Milliyetçi Hareket Partisi
olarak kadına bakışlarının erkeğin yanında yer almak suretiyle politikalar
geliştirmesi gerektiği yönünde olduğuna ilişkin açıklaması
5.- İstanbul Milletvekili Turan Aydoğan’ın, TÜBİTAK’ta yaşanılan
hukuksuzluğa ilişkin açıklaması
6.- Çankırı Milletvekili Muhammet Emin Akbaşoğlu’nun, Şanlıurfa
Milletvekili Ayşe Sürücü’nün 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde HDP Grubu adına yaptığı konuşmasındaki ifadelerinin kabul
edilemeyeceğine, devletin ve milletin töhmet altında bırakılamayacağına ilişkin
açıklaması
7.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
eleştirilerde bulunmaya devam edeceklerine ilişkin açıklaması
8.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu her söz istediğinde kendisinin de söz talebinde bulunacağına,
terörle katı ve etkin mücadele edilmesi gerektiğine, ÖSO’nun Kuvayımilliye’ye
benzetilmesinin tam bir garabet olduğuna ve Oturum Başkanı TBMM Başkan Vekili
Celal Adan’ı İç Tüzük 69’a uymaya davet ettiğine ilişkin açıklaması
9.- Manisa Milletvekili Erkan Akçay’ın, Türkiye Büyük Millet Meclisi
gündemini esas alarak görüşlerin ifade edilmesinden yana olduklarına ancak
“Suriye’nin kuzeydoğusunda katliam yapılıyor.” ifadesine sessiz kalmalarının
mümkün olmadığına ve Milliyetçi Hareket Partisi olarak insanların hangi gerekçeyle
olursa olsun öldürülmesini lanetlediklerine ilişkin açıklaması
10.- İstanbul Milletvekili Hakkı Saruhan Oluç’un, Sanayi ve Teknoloji
Bakanlığının bütçesinin askerî sınai kompleksi geliştirmek üzere kurgulanmış
bir bütçe olması nedeniyle savaş politikaları ile silahlanmanın tartışılmasının
kaçınılmaz olduğuna ve bağlamından kopuk bir tartışma sürdürmediklerine ilişkin
açıklaması
11.- Çankırı Milletvekili Muhammet Emin Akbaşoğlu’nun, konuşmalarını İç
Tüzük hükümleri çerçevesinde yaptıklarına, Suriye’nin kuzeyinden ülkemize
yöneltilen teröristlere gereken cevabın verildiğine, emperyalizmin uzantısı
olan terör örgütlerini lanetlediklerine, sivil vatandaşların dinine, diline,
ırkına bakmadan yanlarında olduklarına ve olacaklarına ilişkin açıklaması
12.- Kocaeli Milletvekili Lütfü Türkkan’ın, Suriye’nin kuzeyinde sivil
insanların öldüğüne ilişkin açıklaması
13.- İstanbul Milletvekili Hakkı Saruhan Oluç’un, hangi Birleşmiş
Milletlerin “Millî Suriye Ordusu” isimli çete grubunu Suriye’nin meşru ordusu
olarak kabul ettiğini ve maaşlarının nereden ödendiğini öğrenmek istediklerine,
meşru iktidarın uluslararası hukuku ve insan haklarını çiğneyen yapıların
yanında duramayacağına ilişkin açıklaması
14.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadeleri ile Şanlıurfa
Milletvekili Ayşe Sürücü’nün 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin dördüncü tur görüşmelerinde
HDP Grubu adına yaptığı konuşmasındaki bazı ifadelerine, yürütmenin yaptığı iş
ve işlemlerin en açık, en ağır şekilde eleştirileceği tek ve meşru yerin
Türkiye Büyük Millet Meclisi olduğuna ilişkin açıklaması
15.- Çankırı Milletvekili Muhammet Emin Akbaşoğlu’nun, millet, vatan,
devlet, din, bayrak konusunda yarışılmasının güzel olduğuna ve müşterek paydada
birleşilmesi gerektiğine, Suriye Millî Ordusu’nun Suriyelilerden oluştuğuna ve
Türk ordusuyla beraber Tel Abyad ile Resulayn’daki Barış Pınarı Harekâtı’nda
önemli fonksiyonlar icra ettiklerine, hakaret etmemek kaydıyla devletin ve
Hükûmetin uygulamalarının eleştirilebileceğine ilişkin açıklaması
16.- Manisa Milletvekili Erkan Akçay’ın, Kuvayımilliye kavramıyla ilgili
polemik yapıldığına, devletin eleştirilmesi ile iktidarın eleştirilmesinin
farklı olduğuna ve içinde bulunulan devleti yaşatmak, korumak gerektiğine
ilişkin açıklaması
17.- İstanbul Milletvekili Hakkı Saruhan Oluç’un, iktidarın uygulamaları
ile politikalarını tartışıp eleştirdiklerine ilişkin açıklaması
18.- İstanbul Milletvekili Engin Altay’ın, devletin iş ve işlemlerini
yürüten organın eleştirilmesinin devletin eleştirilmesi anlamına geldiğine
ilişkin açıklaması
19.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
20.- Çankırı Milletvekili Muhammet Emin Akbaşoğlu’nun, Türk ordusu ve
Mehmetçik’imizle ilgili sözleri reddettiğine ilişkin açıklaması
21.- İstanbul Milletvekili Engin Altay’ın, ABD Senatosunun Ermeni
tasarısını kabul etmesi kararına karşı siyaseten resmî bir tepki verilmediğine
ilişkin açıklaması
22.- Çankırı Milletvekili Muhammet Emin Akbaşoğlu’nun, ABD Senatosunun Ermeni
tasarısını kabul etmesi kararını yok hükmünde gördüklerine ilişkin açıklaması
23.- İstanbul Milletvekili Engin Altay’ın, ABD Senatosunun Ermeni
tasarısını kabul etmesi kararına Recep Tayyip Erdoğan’dan bu milletin, bu
Meclisin şanına şerefine yakışır bir refleks beklediklerine ilişkin açıklaması
24.- Kocaeli Milletvekili Lütfü Türkkan’ın, yurt dışındaki iş
adamlarının yaşadığı sorunlar konusunda Ticaret Bakanının hassasiyetine dikkat
çekmek istediğine ilişkin açıklaması
25.- Antalya Milletvekili Abdurrahman Başkan’ın, Antalya Serbest
Bölgesi’nin büyütülmesi projesinin 2020 için programa alınıp alınmadığını
Ticaret Bakanından, güneş enerjisi sistemleriyle ilgili projeler hakkında ne
düşünüldüğünü Sanayi ve Teknoloji Bakanından öğrenmek istediğine ilişkin
açıklaması
26.- Trabzon Milletvekili Ahmet Kaya’nın, Trabzon ilinin milletvekili
sayısının düşmesinin nedeninin azalan nüfusu olduğuna ve Çömlekçi Kentsel
Dönüşüm Projesi’nin tamamlanmadığına ilişkin açıklaması
27.- Malatya Milletvekili Mehmet Celal Fendoğlu’nun, Malatya ilinde ilk
kuru kayısı deposunun temelinin atılması nedeniyle Sanayi ve Teknoloji Bakanına
teşekkür ettiklerine, Malatya 1. Organize Sanayi Bölgesi’ndeki atıksu arıtma
tesisisi kapasitesinin 40 bin metreküpe çıkarılması projesinin tamamlanması
sözünü beklediklerine ilişkin açıklaması
28.- Adana Milletvekili İsmail Koncuk’un, Adana TEMSA fabrikasında
yaşanılan sıkıntıların çözümü konusunda Sanayi ve Teknoloji Bakanının müjde
verip veremeyeceğini öğrenmek istediklerine ilişkin açıklaması
29.- Mersin Milletvekili Fatma Kurtulan’ın, Türkiye kamuoyunda Ticaret
Bakanı Ruhsar Pekcan’ın en başarısız Bakan olarak görüldüğüne ilişkin
açıklaması
30.- Çankırı Milletvekili Muhammet Emin Akbaşoğlu’nun, Mersin
Milletvekili Fatma Kurtulan’ın yaptığı açıklamasındaki bazı ifadelerine ve
hizmetlerinden ötürü Kabine üyelerine teşekkür ettiğine ilişkin açıklaması
31.- Mersin Milletvekili Fatma Kurtulan’ın, sözlerinin Çankırı
Milletvekili Muhammet Emin Akbaşoğlu tarafından “gereksiz söylem” olarak
değerlendirilmesini doğru bulmadığına ilişkin açıklaması
32.- İstanbul Milletvekili Engin Altay’ın, Cumhurbaşkanlığı Hükûmet
Kabinesi üyelerinin görevinin Meclise hesap vermek olduğuna, Sanayi ve
Teknoloji Bakanı Mustafa Varank’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde yürütme adına yaptığı konuşmasında sergilediği tutumun kabul
edilemez olduğuna ilişkin açıklaması
33.- Kocaeli Milletvekili Lütfü Türkkan’ın, yaratılan Cumhurbaşkanlığı
hükûmet sisteminin Sanayi ve Teknoloji Bakanına sadece ve sadece Bakanlığını
anlatma yetkisi verdiğine ve 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur görüşmelerinde
yürütme adına yaptığı konuşmasındaki bazı ifadelerini talihsizlik olarak
nitelendirdiğine ilişkin açıklaması

34.- Çankırı Milletvekili Muhammet Emin Akbaşoğlu’nun, bütçe
görüşmelerinin Anayasa ve İç Tüzük’e göre yapıldığına, bütçeyi teklif eden
Bakanlığın temsilcisi olarak Kabine üyesinin Cumhurbaşkanlığı hükûmet sistemi
çerçevesinde yürütme adına konuşma hakkına sahip olduğuna ve siyasi eleştiri
getirenlerin siyasi eleştiriye açık olması gerektiğine ilişkin açıklaması
35.- Manisa Milletvekili Erkan Akçay’ın, Bakanların statülerinin
Anayasa’da belirlendiğine ilişkin açıklaması
36.- Kocaeli Milletvekili Lütfü Türkkan’ın, istenildiğinde AK PARTİ
Genel Başkanı, istenildiğinde Cumhurbaşkanı olunamayacağına ilişkin açıklaması
37.- Diyarbakır Milletvekili Garo Paylan’ın, Ticaret Bakanlığı ile
Sanayi ve Teknoloji Bakanlığını eleştirirken hedefinin Hükûmetin özgürlük
alanını daraltan politikaları olduğuna ilişkin açıklaması
38.- İstanbul Milletvekili Engin Altay’ın, seçilmemiş birinin Genel
Kurulda polemik yapamayacağına, Hükûmete yönelik eleştirilere Hükûmetin cevap
vermesi gerektiğine ilişkin açıklaması
39.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine, siyasi
eleştiri yöneltilen kişilerin de siyasi olarak kendilerini savunma hakkının
muteber olduğuna ve millet iradesine sahip çıkılması gerektiğine ilişkin
açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, gündemi
değiştirerek Meclisi tartışır hâle getirmeyi doğru bulmadığına ve süreci iyi
işletebilmek adına Grup Başkan Vekillerine tartışmaların sonunda söz hakkı
vereceğine ilişkin konuşması
2.- Oturum Başkanı TBMM Başkan Vekili Celal Adan’ın, Türkiye’de
“kürdistan” diye bir bölgenin olmadığına ilişkin konuşması
3.- Oturum Başkanı TBMM Başkan Vekili Celal Adan’ın, milletvekillerinin
açıklamalarına saygı duyduğuna ama zamanın verimli kullanılabilmesi açısından
sürelere dikkat edilmesi gerektiğine ilişkin konuşması 
4.- Oturum Başkanı TBMM Başkan Vekili Celal Adan’ın, Amerika Birleşik
Devletleri Senatosunda alınan Ermeni soykırımının kabul edilmesi kararının ne
Türk milletinin vicdanında ne de evrensel hukuk nezdinde meşru olmadığına
ilişkin konuşması

VI.- ÖNERİLER
A) Danışma Kurulu Önerileri
1.- Danışma Kurulunun, 13 Aralık 2019 Cuma günü yaptığı toplantıda
Türkiye Büyük Millet Meclisi Başkanlığı tezkeresinin gündeme alınarak
oylamasının bugünkü birleşimde yapılmasına ilişkin önerisi

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Amerika Birleşik
Devletleri Senatosunun tarihî gerçekleri saptırmak suretiyle uluslararası
hukukun temel kurallarını yok sayarak sözde Ermeni soykırımı iddiaları
konusunda kabul ettiği kararı Türkiye Büyük Millet Meclisi olarak esefle
kınayarak reddedildiğine ilişkin tezkeresi (3/1032)
VIII.- GEÇEN TUTANAK HAKKINDA DÜZELTMELER
1.- Tokat Milletvekili Özlem Zengin’in, 12/12/2019 tarihli 31’inci
Birleşimdeki bazı ifadelerini düzelttiğine ilişkin dilekçesi

13 Aralık 2019 Cuma
BİRİNCİ OTURUM
Açılma Saati: 11.04
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul),
Rümeysa KADAK(İstanbul)
-----0-----
BAŞKAN
– Türkiye Büyük Millet Meclisinin 32’nci Birleşimini açıyorum.
Toplantı
yeter sayısı vardır, görüşmelere başlıyoruz.
Sayın
milletvekilleri, gündemimize göre, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi üzerindeki
görüşmelere devam edeceğiz.
Program
uyarınca bugün dördüncü turdaki görüşmeleri yapacağız.
Dördüncü
turda bütçe ve kesin hesapları yer alan kamu idarelerini okutuyorum:
“Ticaret
Bakanlığı, Ekonomi Bakanlığı, Rekabet Kurumu, Helal Akreditasyon Kurumu, Sanayi
ve Teknoloji Bakanlığı, GAP Bölge Kalkınma İdaresi Başkanlığı, Doğu Anadolu
Projesi Bölge Kalkınma İdaresi Başkanlığı, Konya Ovası Projesi Bölge Kalkınma
İdaresi Başkanlığı, Doğu Karadeniz Projesi Bölge Kalkınma İdaresi Başkanlığı,
Küçük ve Orta Ölçekli İşletmeleri Geliştirme ve Destekleme İdaresi Başkanlığı,
Türk Standartları Enstitüsü, Türk Patent ve Marka Kurumu, Türkiye Bilimsel ve
Teknolojik Araştırma Kurumu, Türkiye Bilimler Akademisi Başkanlığı, Türkiye
Uzay Ajansı.”
III.- KANUN
TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (x)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (x)
A) TİCARET BAKANLIĞI
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ BAKANLIĞI
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu
Anadolu Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi
2) Doğu
Anadolu Projesi Bölge Kalkınma İdaresi Başkanlığı 2018 Yılı Merkezî Yönetim
Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya
Ovası Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi
2) Konya
Ovası Projesi Bölge Kalkınma İdaresi Başkanlığı 2018 Yılı Merkezî Yönetim Kesin
Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI
1) Doğu
Karadeniz Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim
Kesin Hesabı
H) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve Destekleme İdaresi
Başkanlığı 2020 Yılı Merkezî Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Komisyon? Yerinde.
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecektir. Bu
süreler birden fazla konuşmacı tarafından kullanılabilecek ve şahsı adına
yapılacak konuşmaların süresi ise beşer dakika olacaktır. Ayrıca, konuşmalar
tamamlanınca soru ve cevap işlemi on dakika soru, on dakika cevap olarak
yapılacak ve sorular gerekçesiz olarak yerinden sorulacaktır.
Bilgilerinize
sunulur.
Dördüncü
turda siyasi parti grupları, yürütme ve şahıslar adına söz alanların adlarını
sırasıyla okutuyorum:
“Gruplar
adına:
Milliyetçi
Hareket Partisi Grubu adına: Malatya Milletvekili Mehmet Celal Fendoğlu,
Eskişehir Milletvekili Metin Nurullah Sazak, Sivas Milletvekili Ahmet Özyürek,
İstanbul Milletvekili İzzet Ulvi Yönter, Şanlıurfa Milletvekili İbrahim
Özyavuz, Konya Milletvekili Esin Kara, Ordu Milletvekili Cemal Enginyurt.
Halkların
Demokratik Partisi Grubu adına: Diyarbakır Milletvekili Garo Paylan, İstanbul
Milletvekili Erol Katırcıoğlu, İstanbul Milletvekili Hüda Kaya, Batman
Milletvekili Ayşe Acar Başaran, Şanlıurfa Milletvekili Ayşe Sürücü, Şanlıurfa
Milletvekili Nusrettin Maçin, İzmir Milletvekili Murat Çepni, İstanbul
Milletvekili Dilşat Canbaz Kaya.
Cumhuriyet
Halk Partisi Grubu adına: İstanbul Milletvekili Emine Gülizar Emecan, Adana
Milletvekili Orhan Sümer, Hatay Milletvekili İsmet Tokdemir, İzmir Milletvekili
Mahir Polat, Kocaeli Milletvekili Tahsin Tarhan, Trabzon Milletvekili Ahmet
Kaya, Şanlıurfa Milletvekili Aziz Aydınlık, Adıyaman Milletvekili Abdurrahman
Tutdere, Karaman Milletvekili İsmail Atakan Ünver, Samsun Milletvekili Kemal
Zeybek, İzmir Milletvekili Sevda Erdan Kılıç, Kayseri Milletvekili Çetin Arık,
İzmir Milletvekili Ednan Arslan.
Adalet
ve Kalkınma Partisi Grubu adına: Manisa Milletvekili Semra Kaplan Kıvırcık,
Denizli Milletvekili Nilgün Ök, İstanbul Milletvekili Hulusi Şentürk, Gaziantep
Milletvekili Abdullah Nejat Koçer, Diyarbakır Milletvekili Oya Eronat, Van
Milletvekili Abdulahat Arvas, Konya Milletvekili Selman Özboyacı, Trabzon
Milletvekili Adnan Günnar, Mersin Milletvekili Hacı Özkan, Ordu Milletvekili
Metin Gündoğdu, Kırşehir Milletvekili Mustafa Kendirli, İstanbul Milletvekili
İffet Polat, Gaziantep Milletvekili Derya Bakbak, Ankara Milletvekili Zeynep
Yıldız.
İYİ
PARTİ Grubu adına: Samsun Milletvekili Bedri Yaşar, Isparta Milletvekili Aylin
Cesur, Ankara Milletvekili Koray Aydın, Gaziantep Milletvekili İmam Hüseyin
Filiz, İstanbul Milletvekili Hayrettin Nuhoğlu, Ankara Milletvekili Ayhan
Altıntaş.
Şahıslar
adına: Lehinde Amasya Milletvekili Mustafa Levent Karahocagil, aleyhinde Yozgat
Milletvekili İbrahim Ethem Sedef.
Yürütme
adına: Ticaret Bakanı Ruhsar Pekcan, Sanayi ve Teknoloji Bakanı Mustafa
Varank.”
BAŞKAN
– Şimdi, Milliyetçi Hareket Partisi Grubu adına ilk söz Malatya Milletvekili
Mehmet Celal Fendoğlu’na aittir.
Buyurun
Sayın Fendoğlu. (MHP ve AK PARTİ sıralarından alkışlar)
MHP
GRUBU ADINA MEHMET CELAL FENDOĞLU (Malatya) – Sayın Başkanım, Ticaret
Bakanlığı, Rekabet Kurumu ve Helal Akreditasyon Kurumunun 2020 yılı bütçesi
üzerinde Milliyetçi Hareket Partisi Grubum adına söz almış bulunmaktayım. Sayın
Başkanı, değerli milletvekillerini ve ekranları başında bizleri izleyen yüce
Türk milletini en kalbî duygularımla selamlıyorum.
1071’den
2019’a Anadolu’yu ana yurt yapmak için, bu uğurda şehit olan tüm şehitlerimizi;
son Türk devletinin kurucusu ve başkomutanı Gazi Mustafa Kemal Atatürk’ü;
1071’den beri yolu yolumuz, sözü sözümüz olan ve 1969’da fikrimizin ve Türk
milliyetçilerinin siyasetteki sesi olan, Ülkü Ocaklarının kurucusu Başbuğ
Alparslan Türkeş’i rahmetle, minnetle ve şükranla anıyoruz. (MHP sıralarından
alkışlar)
Bugün
Rekabet Kurumu ve 15 Temmuz 2018’de kurulan Helal Akreditasyon Kurumu hakkında
biraz bilgi vereceğim.
Piyasa
ekonomisinin dayandığı temel ilke, ekonomik ilişkilerin rekabet odaklı olduğu
varsayımıdır. İktisadi anlamda rekabet, bir piyasada satıcıların daha fazla
müşteri edinerek mal ve hizmet satışlarını, dolayısıyla da kârlarını artırmak
için giriştikleri yarıştır.
Rekabet
Kurumu, 4054 sayılı Kanun’un 20’nci maddesine göre, mal ve hizmet piyasalarının
serbest ve sağlıklı bir rekabet ortamı içinde teşekkülünün ve gelişmesinin
temini ile bu kanunun uygulanmasını gözetmek ve kanunun kendisine verdiği
görevleri yerine getirmek üzere kurulmuştur. Bu çerçevede, Kurumun esas görevi,
kanunun kendisine verdiği yetkileri kullanarak mal ve hizmet piyasalarındaki
rekabetçi sürecin tehdit edilmesini engellemektir. Rekabetçi sürecin korunması
yoluyla kaynakların etkin dağılımının sağlanması, toplumsal refahın artırılması,
Rekabet Kurumunun misyonunun temel dayanağını oluşturmaktadır.
Helal
akreditasyon nedir? Helal uygunluk değerlendirme alanında faaliyet gösteren,
diğer bir ifadeyle, helal belgesi veren kuruluşların, ulusal ve uluslararası
kabul görmüş standartlara göre değerlendirilmesi, yeterliliklerin onaylanması,
düzenli aralıklarla denetlenmesi ve izlenmesi demektir.
Kurumun
yeni olması dolayısıyla her zaman karşılaştığımız soruların başında “Helal
Akreditasyon Kurumu neyin helal, neyin haram olduğuna karar verecek mi?” sorusu
gelmektedir. Tabii ki hayır. Bu kurum bir fetva makamı değildir ve Diyanet
İşleri Başkanlığına bağlı bir kurum da değildir; doğrudan Ticaret
Bakanlığımızın uhdesinde kurulmuş bir kurumdur ve helal belgesini de bizatihi
kendisi düzenlemez. Gerekli izinleri verip onları denetleyerek, dünyada
bilinirliği ve güvenirliği olan, tüketiciler nezdinde de farkındalığı yüksek
bir yapı kurma iddiasındadır.
Yine
bir başka soru akla geliyor bu Kurum hakkında: “Helal belgesi olmayan ürünler
ya da hizmetler haram mıdır?” Helal, İslam fıkhına göre “Yasaklanmamış, izin
verilen ve kurallara uygun olan.” anlamını taşır. Bu tanım, gıda ve diğer
ürünlerin sağlık ve temizlik konusundaki kriterlere uygunluğunu da
içermektedir. Helal belgelendirme kuruluşlarınca yapılacak belgelendirme,
uluslararası alanda kabul gören gıda güvenirliği, hijyen ve sağlıkla ilgili
standartların gerekliliklerini de kapsamaktadır. Ancak kimse buradan şu anlamı
çıkarmasın: Helal belgesi olmayan ürünün haram olacağı sonucunu çıkarmasın.
Bu
helal gıda ve hizmet belgesinin önemi, tüketiciye güven, üreticiye ise rekabet,
kalite ve dış ticarette pazar giriş kolaylığı sağlamasıdır. Şöyle ki: Dünyada
1,8 milyar Müslüman nüfusun tüketim alışkanlıklarına helal belgesi özelinde
bakıldığında, gıda, tekstil, eczacılık ürünleri, kozmetik gibi ürünler ile
turizm ve seyahat gibi hizmet sektörlerinin yer aldığı helal ürün ve hizmetler
için 2018 yılında yapılan harcamalar yıllık yüzde 5 büyüme kaydederek 2,2
trilyon ABD dolarına ulaşmıştır. İslami finans ise yüzde 6,2 oranında büyüyerek
4,5 trilyon ABD doları işlem hacmine ulaşmıştır. Hak, helal belgesi sahibi
olmanın, Müslüman dünyasının ihtiyaçlarına cevap verecek bir yetkinliğe
ulaşması gerektiğini savunmaktadır. Bu alandaki parçalı yapının aşılması
bakımından helal standartları ve belgelendirmesi konusunda ortak bir yaklaşım
sergilenmesi ve uygulamada harmonizasyonun sağlanması gereklilik arz
etmektedir. Bu harmonizasyon yapıldığı takdirde ticarette helal belgelendirme bir teknik engel değil, ürün ve hizmetlerin kalite
imajına olumlu bir katkı unsuru olarak da ön plana çıkacaktır. Bu şekilde helal
belgeli ürünlerin dış ticaretinin, sadece Müslüman ülkeler arasında değil,
üçüncü ülkelere yönelik olarak da artış göstermesi beklenir. Bu bağlamda, yurt
içinde ve yurt dışında helal akreditasyon alanında faaliyette bulunmak,
uluslararası platformlardaki helal akreditasyon çalışmalarında ülkemizi temsil
etmek ve yürütülen çalışmaların öncülüğünü de üstlenmek üzere Türkiye’de helal
akreditasyon hizmeti sunma yetkisini haiz tek kurum olarak Helal Akreditasyon
Kurumu, yani kısaca “HAK” kurulmuştur.
Son
olarak, biraz gündem dışı konuşacağım. Tabii, dün Amerika Birleşik Devletleri
Senatosunun kabul etmiş olduğu sözde Ermeni soykırımı tasarısını kabul etmemiz
mümkün değil, kabul etmiyoruz; bizim için de hiçbir şey ifade etmiyor. Zehri
zemzem diye yutturmaya kalkışan dolandırıcı ve dalavereciler, Türk milletini
küçük düşürmenin, ülkemizin saygınlığını zayıflatmanın hevesine kapılmışlardır.
Türkiye’yi yurt dışında şikâyet etmedikleri kapı kalmadığı gibi, güvendikleri
dağlar da erozyona uğramıştır. Bitmişlerdir, tükenmişlerdir ve dağılma sürecine
girmişlerdir. Önünü göremediğinden düzlük ile uçurum arasındaki farkı idrak ve
ayırt edemeyen gafillerin neden olduğu sis bulutu ülkemizin üzerine çöreklense
de Türkiye, soytarıların ithamıyla değerinden bir şey kaybetmeyecektir.
“Tarihi,
dâhiler ve kahramanlar kadar, alçaklar ve şarlatanlar da yönlendirir.” sözü bir
kez daha anlam ve karşılığını bulmak üzeredir, dün Amerika’da alınan kararın
sonucu gibi. Türkiye’yi yere düşürmek amacıyla yer çekimiyle yarışanların
ihanet ve ibret verici iffetsizlikleri hepimizin gözü önünde cereyan
etmektedir. Bulaşık suyunu kristal bir vazo içinde saklayan sahtekârlar,
Türkiye’yi açıktan tehdide yeltenmişlerdir amma velakin bu Gazi Mecliste 4
parti grubu anında toplanarak Libya’yla Doğu Akdeniz Mutabakat Muhtırası’nı
onaylamıştır ve oyunlarını geçmişte bozduğu gibi yine de bozacaktır.
Yüce
Türk milleti ve Milliyetçi Hareket Partisi, soysuzların çamuruyla, duruşundan,
tarihî vakarından asla vazgeçmeyecektir. Fitneye ve fesada geçit vermeyecektir.
Bizlere bu doğrultuda yön
veren ve bağrına basan, yılların tecrübesi, tarihî birikimi, öngörüsü ve
stratejisiyle Türkiye’nin önünü açan ve söylediklerinde de hep haklı çıkan
bilge liderimiz ve hareketin lideri Sayın Devlet Bahçeli’ye Allah sağlıklı
sıhhatli uzun ömürler versin.
FETÖ ve bölücü terör örgütleriyle mücadele azmini Orhun
kaynağından alan, “Kürşad’ın narasıyla indik Tanrı Dağı’ndan / Ruhumuzu
kandırdık Orhun’un kaynağından / Bu kaynaktan içenin yürekleri tunç olur
/Türk’e kefen biçenin ölümü korkunç olur.” diyerek Kürşad Marşı’yla yürüyen
Emniyet güçlerimize, MİT teşkilatımıza, Jandarma Özel Harekâta, Polis Özel
Harekâta ve tüm Türkiye sevdalılarına selam olsun, helal olsun. (MHP
sıralarından alkışlar)
Gazi Meclisimizi ve bizleri izleyen aziz
vatandaşlarımızı saygıyla selamlıyorum. 2020 yılı bütçemiz hayırlara vesile
olsun inşallah. Cumamız mübarek olsun, Allah’a emanet olun; servetiniz ana baba
duası olsun.
Saygılarımla. (MHP ve AK PARTİ sıralarından alkışlar)
LÜTFÜ TÜRKKAN (Kocaeli) – Sayın Başkanım, müsaade
ederseniz bir konuyu arz etmek istiyorum.
BAŞKAN – Buyurun.
IV.- AÇIKLAMALAR
1.- Kocaeli Milletvekili Lütfü Türkkan’ın, kurulduğu tarihten itibaren
Helal Akreditasyon Kurumundan belge alan herhangi bir firmanın olup olmadığını
öğrenmek istediğine ilişkin açıklaması
LÜTFÜ TÜRKKAN (Kocaeli) – Sayın Başkan, az evvel hatip
Helal Akreditasyon Kurumuyla ilgili bazı bilgiler verdi. Ben hazır Sayın Bakan
buradayken bir soru yöneltmek istiyorum Helal Akreditasyon Kurumuyla alakalı.
RECEP ÖZEL (Isparta) – Soru-cevaba mı geçtik?
LÜTFÜ TÜRKKAN (Kocaeli) – Sayın Bakanım, size Helal
Akreditasyon Kurumuyla alakalı bir soru yöneltmek istiyorum.
Temmuz 2018’de faaliyetiyle ilgili kararname
oluşturulmuş, Helal Akreditasyon Kurumu devreye girmiş; ihracatı artırmak
amacıyla kurulmuş, 50’ye yakın eleman istihdam edilmiş Yönetim Kurulu hariç,
bir buçuk yılda bütçesi de 15 milyon 619 bin lira. Şu ana kadar Helal Akreditasyon
Kurumundan belge alan herhangi bir firma
var mı? Bizdeki rakam “sıfır” olarak gözüküyor, yanlışsa bunu bilmek istiyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2020 Yılı Merkezî Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Şimdi, Eskişehir Milletvekili Metin Nurullah Sazak, buyurun. (MHP
sıralarından alkışlar)
MHP
GRUBU ADINA METİN NURULLAH SAZAK (Eskişehir) – Sayın Başkan, değerli
milletvekilleri; Ticaret Bakanlığı, Rekabet Kurumu ve Helal Akreditasyon Kurumu
bütçelerini değerlendirmek üzere Milliyetçi Hareket Partisi Grubu adına söz
almış bulunuyorum. Yüce heyetinizi saygıyla selamlıyorum.
Milliyetçi
Hareket Partisi olarak kararlı duruşumuzla desteklediğimiz Cumhurbaşkanlığı
hükûmet sisteminde yaklaşık on sekiz ayı geride bırakmış bulunuyoruz.
Milliyetçi Hareket Partisi olarak, tüm kurum ve kuruluşlarıyla Cumhurbaşkanlığı
hükûmet sisteminin yanı sıra, Türk devleti ve necip Türk milleti lehine olan
bütün faydalı gelişmeleri mutlak bir şekilde desteklemekteyiz.
15
Temmuz hain darbe girişimi sonrasındaki süreçte ülkemiz, sadece terörle
mücadele etmek ve sınır güvenliğini yedi düvele karşı korumak için değil, aynı
zamanda, cumhuriyet tarihinde gördüğümüz en büyük ekonomik saldırılarla da
mücadele etmek zorunda kalmıştır.
Dış
kaynaklı olan yazılı beyanlarla ve alenen tehdit unsuru olarak kullanılan sanal
saldırılar sonucu döviz kurlarında suni bir yükseliş ve dalgalanma yaşanmıştır.
Yaşanan olumsuzluk, faiz, enflasyon ve büyüme oranlarının etkilenmesine neden
olmuştur. Dünya ekonomisindeki daralmadan yoğun biçimde etkilendiğimiz 2019
yılında ülkemizin içinden geçtiği bu kritik süreçte, ekonomimizin itidalli bir
toparlanma içerisinde olduğunu bütçe raporlarında görmek umut vericidir.
Ticaret
Bakanlığının bütçesi içerisindeki en büyük kalemin ihracattaki devlet
destekleri olması ve EXIMBANK’ın her 100 dolarlık ihracatın 20 dolarını finanse
etmesi dış ticaret açısından olumlu bir gelişmedir. Bu anlamda, Ticaret
Bakanlığı verilerine göre, ithalat ve ihracat arasındaki makasın daralması dış
ticaret dengemize yaklaşık olarak 29 milyar dolarlık pozitif bir katkı
sağlamıştır. Bu sonucun ticaret erbabına, mavi ve beyaz yakalı çalışanlara
olumlu olarak yansıyacağı temennisiyle, Milliyetçi Hareket Partisi Grubu olarak
Ticaret Bakanlığının sunduğu bütçeyi desteklediğimizi ifade ederim.
İçinde
bulunduğumuz 21’inci yüzyılın, algı yönetimi ve ticaret savaşlarıyla dünya
siyasetine yön verdiği bir gerçektir. Yüz yıl önce devletlerin söz sahibi
olduğu bir dünyadan, çok uluslu şirketlerin söz sahibi olduğu bir düzene
geçtik. Bu düzen, algı yönetimiyle, geleneksel aile yapısını, kültürel zevk ve
tüketim alışkanlıklarını küresel şirketlerin üretim ve planları doğrultusunda
değiştiren ve giderek devlet bütünlüğünü bozmaya kasteden bir düzendir. Yine bu
fitneci, bozguncu küresel irade, kartel medyası gücüyle, ülkemizin ekonomisini
ve toplumsal kimyasını da değiştirmektedir. Ülke sınırları içinde etnik kimlik
kışkırtmasıyla toplumsal bütünlüğü bozarken, perde gerisinde ise tüketim
odaklı, küresel, kimliksiz, özgür köleler yetiştirerek yeni dünya düzenini inşa
etmektedir.
Bu
küresel zorba iradenin dayatmalarının yanında, bu yüzyılın getirdiği teknolojik
dijital gelişmelerin bir sonucu olarak toplumun kabul ettiği pek çok kavram ve olgu
değişmiş, dünya ticaretinin yüzde 85’i dijital ortama kaymıştır. Değişen
ticaret düzeninde dünyanın Endüstri 4.0, yapay zekâ ve dijital paralar dönemine
girdiğini sizlere buradan bir kez daha hatırlatmak isterim. Bu kapsamda Ticaret
Bakanlığının kullandığı, fiziki müdahale olmadan yolcu üzerine gizlenmiş yasa
dışı eşyaları tespit etmeye yarayan Yolcu Görüntüleme Sistemi, TÜBİTAK’la
ortaklaşa geliştirilecek olan yapay zekâ teknolojisine dayalı Tarama Ağı
Projesi ve Savunma Sanayii Başkanlığımızla ortaklaşa başlatılan MİLDAR
Projesi’ndeki olumlu çalışmalar yakından takip edilmelidir.
Bizler
açısından gurur verici söz konusu projeler dışında, Ticaret Bakanlığı, ayrıca,
çağın gerektirdiği düzenlemelere uyum sağlayarak, dijital paraların altyapısını
içeren blok zincir teknolojisi kapsamında Blockchain Türkiye kuruluşunun ilk
kamu üyesi olmuştur.
Gelişen
teknoloji, bilginin kolay ulaşılır olması, toplumları yenilikçi, geçerli,
kullanışlı kamu ve özel sektör politikaları arayışına yöneltmiştir. Bu durum
-yerli ve millî bir ortak hafızayla, toplumun sosyoekonomik problemlerini ve
coğrafyamızın stratejik önemini kavrayarak, kendi referanslarımız doğrultusunda
kendi yöntemlerimizi oluşturup- topyekûn mücadele ve seferberlik gerektirecek
önemli bir konudur. Bu anlamda, dünyanın düzensiz ekonomi sistemine terk
edildiği günümüzde, kamunun ve özel sektörün sahip olduğu bilgi birikiminin
paylaşılması gerekmektedir. Piyasaların sağlıklı işlemesi, gelişmesi için,
ahlaki rekabet kurallarıyla güven veren yüksek katma değerli ürünlere yatırım
yapılmalı, büyüme ve ekonomik hedeflere ulaşılması gerektiği noktada ortak akıl
ve vizyonla hareket edilmelidir.
Bilindiği
üzere, dünyada ve ülkemizde yaşanan değişikliklerden, vekili olduğum
Eskişehir’dekiler de dâhil tüm işletmeler, mali yapı ve finansman erişimi
açısından olumsuz yönde etkilenmektedir. Bu olumsuzluğu ortadan kaldıracak,
kuru dalgalanma risklerinden koruyacak bir sistemin yatırımcı, üretici ve
bankalarla acilen oluşturulması gerekmektedir. Yerli ve millî üretim yapan, markalaşmak
isteyen, AR-GE ve inovasyon yapan, patente ve katma değeri yüksek ürünlere
yatırım yapan firmalara finansman desteğinin yanında eğitimli eleman desteği
sağlanarak uluslararası rekabet disipliniyle yönlendirilmelidir. Bunun yanında,
uluslararası ticarette etkili olmak adına dış misyonlardaki tüm diplomatlarımız
birer ticaret uzmanı gibi o ülkenin ekonomik örgütleriyle diyalog hâlinde
olmalıdır. Buradan hareketle, Avrupa Birliğiyle yürürlükte olan ticaret
anlaşmaları bir an önce güncellenmelidir. Ayrıca uzmanlık alanı ithalat ve
ihracat olan mühendislerin, günümüzün gerektirdiği düzenlemeleri, hızlı
kararları ve doğru yatırımları yaparak dünya ticaretindeki payımızı artıracağı
düşüncesindeyim. Diğer taraftan, ticaret ve sanayi odalarının üniversitelerle
birlikte yapacağı çalışmalar sonucunda, stratejik kararlar alan profesyonel dış
ticaret uzmanları da sahada olmalıdır.
Ekonomik
büyüme ve toplumsal refahın, kısaca, küresel rekabette oyun kurucu olmanın
inovasyonla mümkün olacağı, bunun da istikrarlı büyümeyi getireceği malumdur.
Küresel ve yapısal eşitsizliklerin yanında, yatırımların aynı çizgide,
inovasyondan uzak sürdürülmesinin ekonomik ilerlemeyi durdurduğu bir gerçektir.
Bu konuda Rekabet Kurumunun 2019-2023 Stratejik Planı içerisinde disiplinli ve
kararlı uygulamalarda bulunması umut verici bir gelişmedir.
Yirmi
yılı aşan bir süredir ülkemizde hizmet veren Rekabet Kurumu, kamu tarafından
özelleştirilen şirketleri yakından incelemeli, hâlihazırda aynı sektörde var
olan diğer şirketlere karşı avantajlı konumda olmamasına özen göstermeli,
ayrıca rekabet ihlalleri ve tüketiciyi mağdur eden monopolleşmeyi de titizlikle
soruşturmalıdır. Rekabet Kurumu, sahip olduğu bilgi birikimini daha efektif
kullanmalı ve gelişmiş ülkelerdeki muhatapları seviyesine çıkması için de
istihdam edilen nitelikli personel sayısını artırmalıdır. Esnaf ve
sanayicimizin mağdur olmaması amacıyla onları her türlü zarara karşı korumalı,
uluslararası kurum ve kuruluşlar nezdinde gerekli girişimleri yapmalı ve
gerektiğinde misilleme hakkını da kullanmalıyız.
Sayın
milletvekilleri, belirtmek istediğim bir diğer konu da şu: Türkiye’nin sesinin
kısılmaya çalışıldığı bir dönemde, ekonomik olarak umut verici gelişmeler
yaşanmasına rağmen; 1,8 milyar Müslüman nüfusun oluşturduğu ve büyüklüğü 4
trilyon doları aşan helal ekonomisinde pazar bulmakta maalesef çok geri kaldık.
Çok değil, bir asır önce hüküm sürdüğümüz topraklardan ibaret olan bu pazarda,
İngiltere ve Fransa âdeta kartelleşmiş bir konumdadır. Küresel helal ekonomisi
pazarında ilk etapta yüzde 5 pazar payı hedeflenmeli ve kademeli olarak da
hedef yükseltilmelidir.
Tüm
İslam ülkelerinin başkentlerinde yapay zekânın yönettiği ve teknik uzmanların
istihdam edildiği ticaret merkezleri kurulmalı, ülkemizdeki mevcut şirketler
desteklenmeli, özel sektörün yetersiz kaldığı durumlarda ise kamu kendisi
yatırım yapmalıdır.
Bu
kapsamda, helal belgesi veren kuruluşların sertifikalarını akredite etmek
amacıyla temelden uluslararası bir yapılanmayla Kasım 2017’de kurulan Helal
Akreditasyon Kurumu, teşkilatlanmasını yeni tamamlamış ve 16 Ekim itibariyle
artık sertifikaları akredite edebilir hâle gelmiştir.
Değerli
milletvekilleri, değişen dünyada demir yolu taşımacılığına yeni bir yön verecek
olan, kamuoyunda “yeni İpek Yolu” olarak adlandırılan ve Pekin’den Londra’ya
uzanan Bir Kuşak Bir Yol Projesi kapsamında, 42 tıra eş değer elektronik ürün
taşıyan yük treni geçtiğimiz ay Çin’den çıkıp Marmaray’ı kullanarak Avrupa’ya
geçmiştir. Ülkemize ticari kazanç ile yeni iş birlikleri sunan, demir yolu taşımacılığı
için milat kabul edilen bu projenin bizim topraklarımızdan geçmesi ve geniş
beşerî sermayemiz avantajımızdır. Bu avantajı iyi kullanmalı, raylı sistem ve
yüksek teknoloji tecrübesine sahip olan seçim bölgem Eskişehir’in, yeni İpek
Yolu’nda merkez üs konumuna gelmesi sağlanmalıdır.
Bu
minvalde, TÜLOMSAŞ’ın, gerek teknolojik altyapı gerek nitelikli personeliyle,
bu büyük projede üzerine düşen görevi millî ve yerli bir şekilde yapmaya hazır
olduğunu bir kez daha ilgililere hatırlatırım.
Muhterem
milletvekilleri, ayrıca, bulunduğumuz haftanın Tutum, Yatırım ve Türk Malları
Haftası olduğunu hatırlatmak isterim.
Ülkemizin
jeopolitik konumunu ve genç nüfusumuzu dünyanın göz ardı edemeyeceği malumdur.
Bu anlamda, çocuklarımızın, yerli ve millî üretim ve tüketim bilinci
aşılanarak, insan haklarını gözeten, Hakk’a tapan özgür bireyler olarak
yetiştirilmesini, dünya sulhunda ve adaletinde Türk’süz bir dünya olamayacağını
vurgulamak ve hatırlatmak isterim.
Değerli
milletvekilleri, malumunuz olduğu üzere, Amerika Birleşik Devletleri’nin
gerçeğe aykırı siyasi bir kararla sözde Ermeni soykırım tasarısını Senatoda
kabul etmesinin, tarihin, gerçeğin ve bizim için hiçbir anlamı olmadığını ifade
etmek istiyorum. 
İnsan
hakları sadece sermayelerine ve ideallerine hizmet eden coğrafyalarda değil
Kızılderili yerli Amerikalılar, Afrika’da yapılan köle ticaretinde ölen
milyonlar, Hiroşima, Kore, Vietnam, Afganistan ve Irak için de geçerlidir. Doğu
Türkistan’daki soydaşlarımızın gördüğü zulme karşı gösterdikleri hassasiyetleri
manidardır ve aklımıza katilin polisle birlikte arama yaptığı cinayetleri
getirmektedir. Türk’ün ahlakını, adaletini, merhametini sorgulayacak yürekte,
şecerede olmadıkları malumdur. Güçlü gözükmek, haklı olmayı sağlamaz. Cesameti
ne olursa olsun, bu köksüz ağacın akıbeti bellidir. Bizim ekimiz de kökümüz de
bellidir.
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
METİN
NURULLAH SAZAK (Devamla) – Yaprak dökmüş olabiliriz ama mevsimi geldiğinde
açmayı da mazluma gölge olmayı da en iyi biz biliriz.
Bosna
katliamına desteğin Nobel Ödülü’ne layık görüldüğü bir konjonktürde, dünya
medeniyetlerinin kökünü kazıyan emperyalistler bize insan hakları dersi vermeye
kalkmasın.
Bu
vesileyle Ticaret Bakanlığının 2020 yılı bütçesinin necip Türk milleti için
hayırlara vesile olmasını temenni eder, yüce heyetinizi saygılarımla
selamlarım. (MHP ve AK PARTİ sıralarından alkışlar)
BAŞKAN
– Şimdi söz sırası, Sivas Milletvekili Ahmet Özyürek’e aittir.
Buyurun
Sayın Özyürek. (MHP sıralarından alkışlar)
MHP
GRUBU ADINA AHMET ÖZYÜREK (Sivas) – Sayın Başkan, değerli milletvekilleri; 2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin Ticaret Bakanlığı, Rekabet Kurumu ve Helal
Akreditasyon Kurumu bütçeleri üzerine söz almış bulunmaktayım. Bu vesileyle
Genel Kurulu saygıyla selamlıyorum.
Bilindiği
üzere, Cumhurbaşkanlığı hükûmet sistemine geçişle birlikte, Ticaret Bakanlığı,
2 farklı bakanlığın birleştirilmesiyle, dış ticaret, gümrük ve iç ticaret
idarelerini aynı çatı altında bir araya getirmiştir. Ticaretin hem güvenli hem
de kaliteli bir şekilde yapılması, gümrük ve ticaret politikalarının başat
unsurudur. Ülkemiz için, Bakanlığın bu unsuru göz ardı etmeden çalışmalarına
devam ediyor olması memnuniyet vericidir. Ülkemizdeki iş ortamını güven
olgusuyla geliştirirken dış ticaretimizin de ülkemizin büyümesine daimî olarak
katkı sağlaması küçük işletmelerin, esnaf, sanatkâr ve kooperatiflerin
imkânlarını her zaman bir adım ilerisine taşımak ve güçlendirmek önem teşkil
etmektedir. Başkalığın verilerine göre, şu an 1 milyonu aşkın esnaf ve
sanatkârımızın varlığı ülke ekonomisi içerisinde gelişmelere yön verebilecek
bir kesimi göstermektedir. Esnafımızın millî ticaret içerisindeki değeri göz
ardı edilmeden, mesleki eğitim sistemi geliştirilmeli ve mensubiyet bilinciyle
strateji oluşturularak esnafımıza güven verilmelidir. Böylece esnafımızın
verimliliğini artırmak adına bir adım atılmış olacaktır. Zira bizim için esnaf
ve sanatkârlarımızın faaliyetlerini desteklemek aynı zamanda yerel olanı
desteklemektir. Bu alanda sosyal refahı sağlamak ve korumak adına
istihdamlarının artırılması, gelir dağılımındaki dengesizliklerin bir ivmeye
ulaştırılması ve yeni girişimcilerin ekonomiye kazandırılması için eylem
planları geliştirilmelidir. Ticaret Bakanlığımızın bu husustaki çalışmaları
umut vericidir. Ancak esnafımızın taleplerini de dile getirmenin gerekliliğiyle
SGK prim oranı düşürülmeli ve SGK prim gün sayısı ile emekli aylıkları arasında
eşitsizlik giderilmelidir.
Bir
diğer husus şudur: Ticaretin kolay ve hızlı bir şekilde sürdürülebilir olması
ülkemiz için elzemdir. Küreselleşen ve dijitalleşen günümüz dünyasında Ticaret
Bakanlığının geliştirmiş olduğu, ticaretin elektronik ortam üzerinden
gerçekleştirilebiliyor ve daha fazlası için alt yapı oluşturuluyor olması,
ülkemiz ticaretini daha da ileriye taşıyacaktır. Ülkemizin sanayi alt yapısı ve
beşeri sermayesinin bir arada varlığı, dış ticarette ülkemizi önemli bir konuma
getirmiştir.
Küresel
ekonomi içerisinde tahrip olmamak için çağın gerekliliklerini takip etmeli ve
ihracatın sürdürülebilirliğine dikkat edilmelidir. İhracatta devlet
desteklerinin sağlanmasını önemsemekte ve ihracatçının dış pazarda yetkinlik
kazanması için gerekli çalışmaların yapıldığını görmekteyiz. Ticaret Bakanlığı,
bu yıl ihracatçılarımıza 3 milyar 754 milyon destek vermeyi öngörmektedir.
İhracatçının uluslararası görünürlüğü için pazara giriş aşamasında
desteklenmesi, kalite belgesi alması veya markasını yurt dışında tescil
ettirmesi önem arz etmektedir. Elbette, bu durumda uluslararası rekabetçiliğin
de geliştirilmesi söz konusu olacaktır. Üstelik rekabet olgusu, ülkenin
yalnızca uluslararası ekonomik yarış alanında değil, kendi ekonomik pratikleri
içerisinde de var olmaktadır.
Sayın
Başkan, değerli milletvekilleri; günümüzde Türkiye de dâhil olmak üzere pek çok
ülke serbest piyasa ekonomisi sistemini benimsemiştir. Bu sistemin temel
ilkelerinden biri, ekonomik ilişkilerin serbest rekabet odaklı olmasıdır. Ancak
teşebbüslerin ekonomik menfaatlerini artırmak amacıyla rekabet etmek yerine
rekabeti sınırlayıcı iş birliklerine gitmesi ya da ekonomik güçlerini rekabeti
kısıtlamak üzere kötüye kullanması riski nedeniyle, bu sistemde dahi
piyasaların bütünüyle kendi başına bırakılması mümkün gözükmemektedir. Zira
teşebbüslerin bu davranışları, serbest piyasa ekonomisi sisteminden beklenen
faydaların elde edilmesinin önüne geçecektir. İşte, tam da bu riski bertaraf
etmek ve piyasanın sağlıklı bir şekilde işlemesini sağlamak amacıyla, dünyada
giderek artan sayıda ülke, ekonomik sistemini bir rekabet kanunuyla
desteklemekte ve bu kanunu uygulayacak bir rekabet otoritesi kurmaktadır.
Rekabet
Kurumunun temel görevi, kartelleşmeyi ve tekelleşmeyi engellemek suretiyle
piyasaların rekabetçi bir şekilde işlemesini ve böylece tüketici refahının
artmasını sağlamaktır. Buradaki önemli husus, ekonomiyi zedeleyen kartellerin,
rekabet hukukunda rekabeti sınırlayan diğer eylemlerden ayrı tutularak
değerlendirilmesi ve cezalandırılması gerekliliğidir.
Kurumun
2019 yılındaki faaliyetlerine bakıldığında, toplam 300 adet nihai karar
alınmıştır. Bu kararların yüzde 61’inin birleşme, devralma ve özelleştirme,
yüzde 19’unun rekabet ihlali, yüzde 10’unun ise menfi tespit ve muafiyet
başvurularına ait olduğu görülmektedir.
Rekabet
ihlallerine ilişkin aynı dönemde 29 soruşturma açılmış, farklı sektörlerde
toplam 11 soruşturma tamamlanmış, bu soruşturmaların 7’sinde idari para cezası
uygulanmıştır. Ayrıca, düzenleme ve denetleme faaliyetlerinin yanı sıra,
Kurumun rekabet savunuculuğu faaliyetleri de büyük önem arz
etmektedir; öyle ki rekabet hukukunu piyasada faaliyet gösteren
şirketlerden tüketicilere, kamu kurumlarından öğrencilere kadar geniş bir
kitleye tanıtmış ve ülkemizde rekabet kültürünü büyük ölçüde yerleştirmeyi
başarmıştır.
Rekabet Kurumu çalışmaları uluslararası alanda da kabul
görmüş ve takdirle karşılanmıştır. Gerek uluslararası diğer rekabet
kurumlarıyla yaptığı iş anlaşmaları gerek 30 ülkenin katılımıyla gerçekleşmiş
olan İstanbul Rekabet Forumu ve neticesinde çok sayıda ülkenin rekabet
kurumundan eğitim talebinde bulunulması bunun açık bir göstergesidir.
Avrupa Komisyonunun Türkiye’nin üyelik sürecinde
kaydettiği ilerlemeler konusunda düzenli olarak hazırladığı ilerleme raporuna
bakıldığında da Rekabet Kurumunun işlevselliğinden ve uygulama alanından geçer
not aldığı görülmektedir.
Kurumun günümüzde dijitalleşmenin tetiklediği hızlı
ekonomik değişime uyum sağlayabilmesi, bu değişimin ortaya çıkarabileceği
rekabetçi sorunlara hazırlıklı olabilmesi, faaliyetlerini olması gerektiği
şekilde devam ettirebilmesi ve sözünü ettiğim kazanımlarını çoğaltarak
koruyabilmesi için niceliksel ve niteliksel gelişimi sağlaması gerekmektedir.
Bu amaçla Rekabet Kurumunun 2020 yılı bütçesi 115
milyon 750 bin Türk lirası olarak teklif edilmiştir. Teklifi yerinde buluyor ve
Kurumun faaliyet alanının genişletilmesi için gerekli çalışmaları
desteklediğimizi ifade etmek istiyorum.
Sayın Başkan, değerli milletvekilleri; Ticaret
Bakanlığımız bünyesinde var olan Helal Akreditasyon Kurumumuzdan bahsetmek isterim.
Kısaca “HAK” olarak ifade edeceğim bu Kurum, bir tüketici hizmeti olarak
sunulmakta ve helal belgelendirme görevi üstlenmektedir. Ancak Müslüman
tüketicinin helal belge talebi, bazı ülkeler arasında, dağınık yapı nedeniyle ticaret engeline takılmaktadır.
Ayrıca, İslam dünyasında birbirinden farklı helal
standartlarının, logolarının ve denetim uygulamalarının varlığı helal
belgelerine yönelik kuşkuyu ortaya çıkarmıştır. Küresel anlamda helal ürün ve
hizmet piyasasının giderek büyüyor olması, bu engeli aşmanın gerekliliğini bizlere
göstermiştir. Bu yüzden HAK, Türkiye’de helal uygunluk değerlendirme
kuruluşlarını denetleme üzerine yetkili tek kurum olarak ortaya çıkmıştır.
Kurumun
ülke bazlı helal düzenlemeleri gerçekleştiriyor olması, kurumsal tarafsızlık
çizgisinde ilerlemesini gerekli kılmaktadır. Bu amaçla, varlığını ticari, mali,
siyasi, idari etkilerden sıyrılmış olarak inşa etmelidir. Ticaret
Bakanlığımızın ifadesine göre, helal ekonomisi küresel bazda 4,5 trilyon
dolarlık bir büyüklüğe ulaşmıştır. Bu durumda, faaliyet alanı içerisinde,
uluslararası ve bölgesel anlamda Kurumun ülkemizi temsil edecek durumda
olduğunu ifade etmek isterim.
Burada
Sayın Bakanıma bir şey ifade etmek istiyorum, Sayın Varank Bey’e. Sayın
Bakanım, Sayın Cumhurbaşkanımız Sivas’ın özel teşvik kapsamına alınacağı
müjdesini Sivas’ta bize vermişti, kararnamenin imzalanacağını söylemişti. Henüz
Sivas’la ilgili bir gelişme yok. Biliyorsunuz, Sivas gerçekten önemli bir
şehir. Bizim denizimiz yok, turizm alanında çok önemli yerlerimiz olmayabilir
ama unutulmasın ki Sivas, Selçuklu İmparatorluğu’nun başkentliğini yapmış,
Osmanlı’nın kuruluşunda önemli bir rol oynamış, en önemlisi de 4 Eylül Sivas
Kongresi’ne imza atmış bir şehirdir. Sivas’ta turizm alanları da çoktur. Bugün,
medresesiyle, konaklarıyla, hanlarıyla, hamamlarıyla, Çifte Minareli’siyle ve
Divriği Ulu Camisi’yle gerçekten, baktığınızda bir tarih vardır burada. Bu
yüzden de gerçekten, Sivas’ın işe ve aşa ihtiyacı vardır. Sivas’ın nüfusu
gittikçe çoğalmakta, her yıl göçün gittikçe artmakta olduğunu görmekteyiz. Bunu
sizden önemle rica ediyoruz çünkü Sivas’ın yiğidoları sizden bu müjdeli haberi
bekliyor.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
AHMET
ÖZYÜREK (Devamla) – Sayın Bakanım, lütfen, artık bu kararnameyi imzalayın,
Sivas’ın yiğidolarına bu müjdeli haberi biz de sizin sayenizde verelim ve
sevindirelim.
Buradan
da Sivasspor’u tekrar tebrik ediyorum. Gerçekten, şu anda Süper Lig’de en çok
yerli futbolcuyu oynatan takım sadece Sivasspor’dur arkadaşlar. (MHP ve AK
PARTİ sıralarından alkışlar) Ve Sivasspor 30 puanla liderliğini sürdürmekte.
Onun için de inşallah, bu hafta pazar günü oynayacağımız Sivasspor-Fenerbahçe
maçında da Sivasspor’umuza ve yiğidolarımıza buradan başarılar diliyorum. (MHP
ve AK PARTİ sıralarından alkışlar) İnşallah, her şey Sivasspor için, ülkemiz
için.
Genel
Kurulu saygı ve sevgiyle selamlıyorum. (MHP ve AK PARTİ sıralarından alkışlar)
BAŞKAN
– Şimdi söz sırası, İstanbul Milletvekili İzzet Ulvi Yönter’e ait.
Buyurun
Sayın Yönter. (MHP sıralarından alkışlar)
MHP
GRUBU ADINA İZZET ULVİ YÖNTER (İstanbul) – Sayın Başkanım, değerli
milletvekilleri; sözlerimin başında muhterem ve muteber heyetinizi saygılarımla
selamlıyorum. Ekranları başında bizleri takip eden milletimizin her güzel
insanına en iyi dileklerimi sunuyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin Türkiye Büyük Millet Meclisi Genel Kurul
görüşmelerinde parti grubumuz adına Sanayi ve Teknoloji Bakanlığı, Türkiye
Bilimsel ve Teknolojik Araştırma Kurumu, Türkiye Bilimler Akademisi, KOSGEB
İdaresi Başkanlığı, Türk Standardları Enstitüsü, Türk Patent ve Marka Kurumu
ile Türkiye Uzay Ajansı bütçeleri hakkında söz aldım.
Üretim
alanında şimdiye kadar, 1’isi tarım, 3’ü sanayi olmak üzere 4 büyük gelişme, 4
büyük sıçrama, klasik ifadesiyle devrim yaşanmıştır. İnsanlık milattan önce on
binli yıllara yani Neolitik Dönem’e kadar avcı ve toplayıcı bir hâlde yaşıyordu
yani tamamıyla tüketici insan ortadaydı. 1712’de Thomas Newcomen isimli bir
mucit bir buhar makinesi yaptı. Bu buhar makinesi çok basit çalışan bir sisteme
sahipti ve bu sistemle beraber, mesela bir piston kaldıraca, kaldıraç da
tulumbaya bağlanarak bu buhar sistemi devreye alındı. 1712’de yapılan bu buhar
makinesinin bilhassa dokuma sanayisinde kullanılmasıyla beraber 1’inci Sanayi
Devrimi sürecine de geçilmiş oldu. Bu geliştirilmiş buhar makinesi 18’inci
yüzyılın başından itibaren yaygın olarak kullanılmaya başlandı. Tekstil ve
kimya sanayisi derken bilhassa demir yolu ağının yaygınlaşmasıyla sanayi
üretimi, sanayi süreci, Sanayi Devrimi gelişmeye ve yayılmaya da başladı.
Nitekim biz, 1’inci Sanayi Devrimi’ni yani Endüstri 1.0 dönemini ifade ederken
daha çok makineleşmenin ve elde edilen ürünlerin demir yolu ağıyla tüketim
merkezlerine taşınmasını görüyor ve bunu anlıyoruz. Endüstri 2.0 döneminde,
aynı zamanda üretimdeki makineleşme ve demir yolu ağının yaygınlaşmasıyla
beraber elektrik de kullanılmaya başlanmıştır. Elektrikle beraber, elektriğin
kullanılmasıyla insanlık 2’nci Sanayi Devrimi aşamasına geçmiştir. 1970’li
yıllardan itibaren algılayıcılardan alınan bilgiyi mikroişlemci tabanlı
programlanabilir sistemler üzerinden iş elemanlarına aktaran yeni bir model
geliştirilmiş ve insanlık 3’üncü Sanayi Devrimi’ne geçmiştir. Bu, 3’üncü Sanayi
Devrimi ya da Endüstri 3.0 dönemi insan emeğine en az ihtiyaç duyulan dönemin
de kapısını aralamıştır. Takdir edersiniz ki insan emeğine ihtiyacın azalması,
pek çok sosyal ve ekonomik sorunu da beraberinde getirmiştir.
Sayın
milletvekilleri, tarım devrimi ile Sanayi Devrimi arasında geçen tam on iki bin
yıllık bir süre vardır. 2’nci Sanayi Devrimi ile 3’üncü Sanayi Devrimi arasında
yüz yirmi yıl, 3’üncüsü ile 4’üncüsü arasında da yetmiş uzun yıl vardır. Bu
süreç zarfında, üretim sistemlerinde günden güne, hatta endişe verici ölçüde
insan emeğinden tasarruf edilmiştir. Endüstri 4.0 dönemi şu anda insanlığın
içinde bulunmuş olduğu bir dönemi işaret etmektedir. İmalat sanayisinde
bilhassa bilgisayarlaşmanın en
üst düzeyde bulunduğu yani dijitalleşmenin en üst düzeyde bulunduğu bir dönem
şu anda insanlığın karşısındadır. Yüksek teknolojiye dayalı üretim modeliyle
karşı karşıyayız. Artık üretim seriye bağlandı, üretim süreçleri esnek hâle
geldi ve az önce de yine vurguladığım gibi emekten,
maalesef, daha fazla tasarruf edilir hâle gelindi.
Dünya bugün, 2011 yılında Almanya’nın Hannover kentinde
gündeme getirilen 4’üncü Sanayi Devrimi, Endüstri 4.0 döneminin peşinde. Üretim
sürecine yön ve ivme verecek robot teknolojileri, yapay zekâlar artık
insanlığın geleceğini şekillendiriyor. Sanayileşme, işin özü ve esasında
devamlı surette kendisini güncelliyor. Dünya bu kapsamda da baş döndürücü bir
değişim ve dönüşüm güzergâhında. Bizim üzerinde durmamız gereken asıl sorun,
asıl soru, sanayileşme etaplarının ülke olarak neresindeyiz? Bu etaplara uygun
sosyal, ekonomik ve siyasal hazırlıklar içerisinde miyiz? Hepsinden önemlisi,
sanayileşme etaplarını geçirirken bir fikir gücüyle buna hazırlıklı mıyız?
Sanayileşmek, elbette sadece dönen çark, tüten baca,
dökülen ter, verilen emek, sarf edilen mesai ya da sermaye değil; sanayileşme,
bunların daha ötesi, daha büyüğü, daha fazla anlam ve önemini ihtiva ediyor.
Sanayinin kendi içinde bir mantığı var, bir fikri var, bir aklı var, bir ahlakı
var. Bu fikir, ahlak süreçlerinden mahrum olan toplumların
aslında medeniyetler ve milletler mücadelesinde nasıl geriye düştüklerini de
geçmişe bakarak ibretle görmemiz mümkün. “Sanayileştik.” diyerek sanayileşmek
mümkün değil. Sanayileşmenin getirdiği insan modelini, ekonomik
modeli, daha doğrusu ekonomi politiği hayata geçirmeden de takdir edersiniz ki hedeflere ulaşmak çok mümkün değil. Sanayi demek,
öncelikle bir fikir üzerine inşa edilen ve geleceği planlayan bir vizyon demek.
Türkiye, sanayileşmenin farklı etaplarını maalesef ıskaladı, sanayileşmemenin
getirmiş olduğu pek çok olumsuz ve acı verici maliyetle karşı karşıya kaldı.
Geçtiğimiz yüzyılın başlarında ancak ve ancak 3-5 tane, o da adı sanı pek
duyulmayan sanayi sektörüyle Türkiye ekonomisi hatta dönemin imparatorluk
ekonomisi idare ve idame ediliyordu. Maalesef, 17’nci ve 18’inci yüzyıllarda bu
süreçler pas geçilmiş, ihmal edilmiş yani ıskalanmıştır. Bizim, her sanayi
döneminin bir insan sureti, bir ekonomik yapısı, bir sosyal yapısı, bir de siyasal
ve beşerî ilişkiler yapısı olduğunu bilmemiz ve buna göre de bir planlama
yapmamız lazım. Eğer biz, gerek sanayide gerek siyasette gerek güvenlikte gerek
ekonomide geleceği planlayamazsak başkalarının planlarına mutlaka alet oluruz.
Ben Sayın Varank’ın bütçe sunumunu da dinledim, Sanayi ve Teknoloji
Bakanlığının kitapçığını da okudum; bu kapsamda, millî ve yerli sanayi
politikalarının hazırlığı içerisinde olduğunu görmekten de memnuniyet
duyduğumuzu kendileriyle paylaşmak istiyorum.
Türkiye,
2023’e yönelik hazırlıklarını hızlandırıyor ve bu kapsamda da sanayide önemli,
ciddi ve bize göre müessir adımlar atıyor. Biz, bu sanayideki gelişmelere,
sanayinin ihtiyaç duyduğu insan modeline göre ortaya çıkan gereklilikleri eğer
yerine getiremezsek, sanayinin ruhuna uygun bir insan zihniyeti, ekonomik
sistem inşa edemezsek ve geçmişteki, muhatap kalınan sanayi süreçlerini telafi
edemezsek –yani onları ıskaladık- değerli arkadaşlarım, 2023 ve ondan sonraki
yıllarda Türkiye adından, maalesef, beklediğimiz ölçüde, çok bahsettiremez.
Tıpkı bileşik kaplar misali, sanayideki bir gelişme hayatın diğer alanlarına da
zaman içinde nüfuz ve sirayet edecektir; daha doğru bir deyimle, sirayet etmek
zorundadır.
18’inci
yüzyıldan itibaren dünyanın değişim hızı normal sınırları aşmıştır değerli
arkadaşlarım. I. Abdülhamit Han döneminde Tuna Nehri’nin üzerine bir köprü
yapılacak. Köprü yapılmadan önce merhum padişahımız ulemayı toplar, der ki:
“Mühendis okulu kuracağım, köprü yapacak bir okul açacağım ama sizin fikrinizi
almak isterim.” Tabii, ulema şikâyet eder, sızlanır ve tepki gösterir. Ulemaya
bir soru sorar, der ki: “Bu soruyu -sorduğum soruyu- bilirseniz üniversiteyi,
okulu açmayacağım. Bilemezseniz okulu açacağım. Bir üçgenin iç açılarının
toplamı ne kadardır?” Ulema düşünür, ileri gelenlerinden birisi “Üçgeninden
üçgenine değişir Hünkârım.” diye cevap verir. Bunun üzerine İstanbul Teknik
Üniversitesi 1773’te kuruldu değerli arkadaşlarım.
Biz
bunları tartışırken, üçgenin iç açılarının ne olduğuyla ilgili karşılıklı
polemikler içerisindeyken maalesef, Batı sanayi süreçlerinin etaplarını
yaşıyordu. Bugünkü aşamaya -kabul edelim etmeyelim, beğenelim beğenmeyelim,
sevelim sevmeyelim- ışıkları sönmeyen laboratuvarlar eşliğinde gelindiği çok
açık. Bu nedenle, 2020 bütçesinde AR-GE harcamalarına önemli bir pay
ayrılmasından dolayı da tekrar Sayın Bakanı kutluyorum ve bu konuda özellikle
AR-GE harcamalarının, AR-GE’ye ayrılan payların gittikçe artmasından da parti
olarak memnuniyet duyduğumuzu ifade ediyorum.
Değerli
arkadaşlar, ışıkları sönmeyen laboratuvarlar emek ister, katkı ister, para
ister, çaba ister, ahlak ister. Bir fikir bir milletin kaderini değiştirebilir.
Bir silah, bir milletin kaderine etki edebilir, diyecek bir şey yok. Bir Türk
atasözü: “Bir mıh, bir nalı; bir nal, bir atı; bir at, bir komutanı; bir
komutan, bir milleti kurtarabilir.” Buna diyecek bir şey yok. Fakat biz, fikrin
muharrik ve müessir gücünü asla ihmal ve inkâr edemeyiz. Bu konuda da sanayi
politikalarına hâkim olan millî ve yerli fikirden de memnuniyet duyuyoruz,
Genel Başkanımız Sayın Devlet Bahçeli Bey’in de uzun yıllardır savunduğu buydu.
2023 lider ülke Türkiyesine ulaşılacaksa millî ve yerli duruş sayesinde
ulaşılacak; bize özgü, bize has bir insan modeliyle, ekonomik modelle, siyasi
yapıyla ulaşılacak. Başka türlü bekamızı ilanihaye muhafaza etmemiz, emin
olunuz, çok mümkün değil. Ha, biz, sanayileşeceğiz diye kökümüzden, öz
değerlerimizden, kaynaklarımızdan kopacak da değiliz, aksi hâlde “sanayileşme”
derken birdenbire soysuzlaşmaya ulaşmak da kaçınılmaz olabilecektir. Bu
nedenle, Hükûmetin bilhassa 2020 yılı hedefleri arasında yerli ve millî bir
duruşu görmekten büyük mutluluk duyduğumuzu bir kez daha üstüne basa basa ifade
etmek isterim. Elbette, sanayileşeceğiz diye soysuzluğa kapı aralanmasını hiçbirimiz
makul göremeyiz, bunu kabul edemeyiz, buna onay veremeyiz çünkü biz Türk
milletiyiz, Türkiye'yiz. Merhum düşünürlerimizin, Türk İslam âlimlerinin,
hepsinin ortak paydasında hayata olumlu, müspet, iyimser bakması vardır ve
esastır. Elbette, bir Müslümana karamsarlık yakışmaz, Müslümana karamsarlık
haramdır. Karl Popper’in ifadesiyle, hayat sorun çözmektir, özü ve esası da
budur. Sanayileşmenin de en mühim vasfı burada aranmalıdır. Sorunlar altında
bunalan, bulanan, buharlaşan toplum ve milletlerin hayat pınarlarının zaman
içinde kuruduğunu görmek kaçınılmaz bir gerçektir.
Sanayileşmenin
avantajları elbette pek fazla ama konuşmamın içerisinde dezavantajlarından da
bahsettim, bunlardan biri de emek gücünden tasarruftur. Maalesef, emekten
sağlanacak tasarruflar çok büyük ekonomik ve sosyal yıkımlara yol
açabilecektir. Biz, Türkiye olarak kendi gerçeklerimize göre muhakkak ve
kalıcı, sürdürülebilir bir sanayi politikasını kurmak, oluşturmak zorundayız.
iPhone’u yapan John, Mehmet’e satıyor değerli arkadaşlar ve Mehmet, iPhone’daki
gelişmeleri günbegün takip ediyor. Hepimizin çocuğu var, hepimizin ailesi var;
bugün telefonlardaki yeni gelişmeler anbean takip ediliyor ama yeni çıkan
kitaplar takip edilmiyor, yeni fikirler takip edilmiyor. İnsanlık “posttruth” döneminde,
hakikat ötesi bir dönemde fakat 18 yaşındaki bir gencimiz, iPhone’un yeni
modelini düşünüyor, babasını zorluyor, hatta almak için banka kredisi alıyor,
ne var ki eğitim konusunda, öğretim konusunda aynı çaba gösterilmiyor. Biz
diliyoruz ki bir iPhone’u, bir bilgisayardaki, dijitalleşmedeki gelişmeyi,
teknolojik bir gelişmeyi Hasan da yapsın Mehmet de yapsın Ahmet de yapsın. Buna
Türk milletinin gücü yeter değerli arkadaşlarım çünkü bizde bu güç var, bizde
bu akıl var, bizde bu zekâ var. (MHP ve AK PARTİ sıralarından alkışlar) Boşuna
denmedi “Bir Türk, dünyaya bedel.” diye. Biz buna inanıyoruz, damarlarımızdaki
asil kanda muhtaç olduğumuz kudretin dolaştığını düşünüyoruz. Geçmişte pas
geçtiğimiz, gecikmeli intikal ettiğimiz sanayi süreçlerinin yenilerini, yeni
etaplarını yakalamak, hatta ve hatta öne geçmek zorundayız.
Dikkat
etmemiz gereken asıl konulardan bir tanesi de şu: Şayet teknolojik gelişmeyi
yakalayacağız diyerek sosyal gelişmeyi teknolojik gelişmenin çok gerisine
düşürürsek -altını kalın olarak çizip uyarmak isterim ki- aradaki boşluk,
ahlaki sorun olarak karşımıza çıkıyor; merhum Erol Güngör Hocamızın en önemli
tespitlerinden bir tanesi budur. Sosyal gelişme geride, teknolojik gelişme
ileride; bu aradaki boşluktan kaynaklanan buhranlar mesela kadına şiddet olarak
karşımıza çıkıyor, mesela toplumda huzursuzluk dalgası olarak karşımıza
çıkıyor, mesela kutuplaşma, cepheleşme, çatışma olarak karşımıza çıkıyor.
Biz
tarih boyunca maddi ve manevi gelişmeyi eş anlı, eş zamanlı başarmış bir
milletiz. Düşünün Kanuni zamanında bir tarafta Baki, bir tarafta Mimar Sinan,
bir tarafta Kanuni Sultan Süleyman’ın seferleri yani hem fikir, sanat, düşünce,
duygu alanında yükseliyoruz hem de askerî zaferlerde yükseliyoruz. Bizim
mazimiz, geçmişimiz budur. Yusuf Has Hacip’in Kutadgu Bilig’ine, Kaşgarlı
Mahmut’un Divanü Lûgat-it-Türk’üne, Farabi’nin Medeni Şehir, Fazıla, isimli
eserine, İbni Rüşd’e, Gazali’ye, bütün hepsine baktığımızda Türk İslam düşünce
hayatının dengeli gelişimini görürüz. Bu nedenle, bugünkü sorunların özü ve
esasında, sosyal gelişme ile teknolojik gelişme arasındaki çarpıklık ve uçurumu
mutlaka dikkate, gündeme almak lâzımdır. Bu kapsamda da Sayın Genel Başkanımız
Devlet Bahçeli Bey huzursuzluktaki sorunlardan dolayı insanlığın bir huzura ihtiyacı
olduğunu, bunun da bir projeyle yapılması gerektiğini düşünerek bu konuda adım
atmıştır.
İnsanlığın
başını uzaya çevirdiğini görüyoruz, uzayda araştırmalar yapıyoruz, uzaya
mekikler gönderiyoruz, üsler kuruyoruz fakat insanlığın başı uzaydayken ayağı terördedir,
ayağı eşitsizliktedir, ayağı adaletsizliktedir, ayağı maalesef insanlık dışı,
vicdan dışı olaylara değmiş durumdadır. Bu çelişkiyi, bu tenakuzu aşmak
zorundayız. Aşamazsak, Sayın Genel Başkanımızın yine ifade ettiği gibi “kaos
çağı” günden güne kendisini güncelleyecek, tescil edecek, teyit edecektir.
Sayın
Genel Başkanımız Devlet Bahçeli Bey Türkgün gazetesine vermiş olduğu bir
mülakatta, müsaade ederseniz okuyayım, şöyle bir cümle kullanmıştı: “Siber
fiziksel sistemler yani gerçek dünyadaki nesnelerin ve davranışların bilgisayar
ortamındaki simülasyonu yapılırken vicdan köprüleri yapılamıyor. Yatay ve dikey
entegrasyonlarla teknolojik altyapıda kesintisiz bir iletişim ve akış
sağlanıyor ne var ki aynı akış ve iletişim küresel ahlak ve adalette sağlanamıyor…”
(Mikrofon
otomatik cihaz tarafından kapatıldı)
BAŞKAN
– Buyurun.
İZZET
ULVİ YÖNTER (Devamla) – Teşekkür ederim Sayın Başkanım.
“…Nesnelerin
internetiyle cihazların, başka cihazlarla iletişimi kurulup hayat kolaylaşırken
aynı durum insanca yaşama gösterilemiyor, uygulanamıyor. Öğrenen robotlar,
yapay zekâlar üretiliyor, hoşgörü ve hürmet üretilemiyor. Günümüzde internete
bağlı cihazlardan toplanan veri boyutunun zettabayta -yani 1 zettabayt
biliyorsunuz 1 milyar terabayt- ulaştığı söyleniyor. Fakat vicdani ve insani
sorumluluklar geriledikçe geriliyor.”
Değerli
milletvekilleri, hangi vicdan sahibi bu tespitlere “Hayır.” diyebilir? Hangi
insaf, vicdan sahibi bu düşünceleri abartı bulabilir? “Hadi sen de oradan.”
diyebilir? Genel Başkanımız haksız mı?
Dünyada
servet sahibi 26 kişinin mal varlığı 3,8 milyar insanın gelirine eşit. Böyle
korkunç ve devasa bir eşitsizlikten, haksızlıktan nasıl huzur çıkacak? Bir
yanda çok yiyen, çok kazanan, bir yanda açlıktan, susuzluktan, çaresizlikten,
gelirsizlikten, sefalet içinde yaşayanlar…
(Mikrofon
otomatik cihaz tarafından kapatıldı)
BAŞKAN
– Buyurun, toparlayın…
İZZET
ULVİ YÖNTER (Devamla) – Sağ olun, teşekkür ederim Sayın Başkanım.
Değerli
arkadaşlarım, biz tarihimize, milletimize, kendimize güvenirsek bu çelişkileri,
bu huzursuzluk girdabını mutlaka aşacak kudreti kendimizde buluruz, bunu
başarırız. Türk milletinde bunu yapacak kudret var, kuvvet var, birikim var,
tecrübe var. Geçmişin parlak günlerini geleceğin sahnesine taşımak elbette
mümkün. İşte Cumhur İttifakı’nın amacı da budur, ahlakı da budur, aradığı da
budur. (MHP ve AK PARTİ sıralarından alkışlar)
Pek
çok engellemeye, pek çok saldırı ve suikasta rağmen Türkiye ekonomisi kefeni
yırtmış, dengeli ve disiplinli bir şekilde yükselişe geçmiştir. Tekrar,
Hükûmeti ve Sayın Bakanı kutluyorum.
Sanayimizdeki
gelişmeler göz dolduruyor. Öyle bir noktadayız ki artık ihraç ettiğimiz
ürünlerin, dikkatinizi çekiyorum, yüzde 80’i sanayi malı. Bu çok ciddi bir
gelişme ve sanayinin istihdam içindeki payı da çok değerli bir noktada.
Gayrisafi yurt içi hasılada yılın dokuz ayında sanayinin payı yüzde 22,4. Bu,
çok büyük bir oran değerli arkadaşlar.
(Mikrofon
otomatik cihaz tarafından kapatıldı)
İZZET
ULVİ YÖNTER (Devamla) - Sayın Başkanım, süremi doldurduğumun farkındayım.
Değerli
arkadaşlarım; 2020 bütçesinin hayırlı olmasını diliyor, hepinizi saygılarımla
selamlıyorum. (MHP ve AK PARTİ sıralarından alkışlar)
BAŞKAN
– Söz sırası, Şanlıurfa milletvekili Sayın İbrahim Özyavuz Bey’in. (MHP
sıralarında alkışlar)
Buyurun
Sayın Özyavuz.
MHP
GRUBU ADINA İBRAHİM ÖZYAVUZ (Şanlıurfa) – Sayın Başkanım, çok değerli
milletvekilleri; 2020 yılı Merkezi Yönetim Bütçe Kanun Teklifi’nin 4’üncü
turunda GAP ve DAP Başkanlıkları bütçesi üzerine Milliyetçi Hareket Partisi
Grubu adına söz almış bulunmaktayım. Bu vesileyle, Şanlıurfalı hemşehrilerimi,
büyük Türk milletini ve Gazi Meclisimizi saygıyla selamlıyorum.
Sayın
Başkanım, ülkemizi ve milletimizi bölmeye çalışan bütün terör örgütlerini ve
destekçilerini ve onları himaye edenleri buradan nefretle ve şiddetle kınamak
istiyorum. Bu uğurda, bölücülere karşı mücadele ederken şehit düşenlere
Allah’tan rahmet diliyor, gazi olan bütün kahramanlarımızı minnetle anıyorum.
GAP
Bölge Kalkınma İdaresi Teşkilatı 27 Ekim 1989 tarihli Bakanlar Kurulu Kararı ve
6 Kasım 1989 tarihli Resmî Gazete’de yayımlanan Bölge Kalkınma İdaresi Teşkilatının Kuruluş ve Görevleri Hakkında Kanun
Hükmünde Kararname’yle kurulmuştur.
Güneydoğu
Anadolu Projesi, cumhuriyet tarihimizin en kapsamlı projesi olup bugüne kadar
hazırlanan bölgesel kalkınma planı ve programları arasında en etkin olarak
uygulananıdır. GAP entegre bölgesel kalkınma yaklaşımı, sürdürülebilir insani
gelişme felsefesiyle uluslararası literatüre geçen ve marka değeri olan çok
büyük bir projedir. Proje tamamlandığında 4 milyon kişiye istihdam sağlayacak,
ülkemiz ve bölgemiz için de çok önemli bir kazanç sağlayacaktır. Harran
Ovası’nın büyük bir kısmının 1995 yılından itibaren GAP kapsamında sulanmaya
başlanmasıyla tarımsal ürün deseninde çeşitliliğe, verim ve gelir artışına
sebep olmuştur.
Sayın
Başkan, değerli milletvekilleri; konuşmamın bundan sonraki bölümünde GAP’ın
merkezinde bulunan seçim bölgem Şanlıurfa’mın gündemde olan ve çözüm bekleyen
bazı sorunlarını dile getirmek istiyorum. 15 Temmuz darbe girişimi sonrasında
birçok vatandaşımız çapulcuların yanında değil de devletin yanında olduğunu
göstermek amacıyla evine, iş yerine ve aracına şanlı Türk Bayrağı’mızı asarak
gururla dalgalandırmıştır. Fakat aradan geçen yıllar içerisinde bayraklar,
yağmurdan, güneşten ve havadaki tozdan dolayı yıpranmış olmasına rağmen
değiştirilememiştir. Seçim bölgem olan Şanlıurfa başta olmak üzere, çeşitli
şehirlerimizde, özellikle camilerin giriş kapılarına ve minarelerine asılan
bayraklarımız belli aralıklarla değiştirilmediği için yıpranmış, deforme
olmuştur. Şehit kanlarının renk verdiği bayrağımızı camilerimizde ve evlerin
balkonlarında yıpranmış hâlde görmek millî vicdanımızı derinden yaralamaktadır.
İçişleri Bakanlığı ve Diyanet İşleri Başkanlığınca yayınlanacak bir genelgeyle
bu durum yeniden düzenlenmelidir.
Sayın Başkan, değerli milletvekilleri; Şanlıurfa’da
inşaatlar uzun zaman önce başlamış olmasına rağmen, bir türlü bitirilemeyen
otogar kavşak inşaatı ile İpekyol-Süleymaniye kavşak inşaatlarının bitirilmesi
için gerekli talimatların verilmesi ve eksik ödeneklerin çıkarılması, Şanlıurfa
şehir içi ve şehirler arası trafiğini rahatlatacaktır. Hava şartlarının
sertleşmesi ve yağışın başlaması ve yine, Şanlıurfa’da iki ana arter üzerinde
bulunan yol ve kavşak inşaatları yüzünden trafikte seyretmek çileye
dönüşmüştür. Bu inşaatlar başladığından beri güzergâh üzerinde onlarca trafik
kazası meydana gelmiştir. Bu inşaatların bitirilememesi Şanlıurfa’da halkın
Hükûmete olan güvenini de sarsmaktadır. Bölge milletvekillerimiz de bu konuya
vâkıftırlar. Bu sebeple inşaatların ivedi olarak bitirilmesi için gereği derhâl
yapılmalıdır.
Sayın milletvekilleri, hızlı tren projesinden
Urfa’mızın da faydalanması öğrenci, küçük esnaf, dar gelirli vatandaş ve tarım
işçilerimiz açısından son derece önemlidir. Hızlı tren hattının Gaziantep
üzerinden Şanlıurfa’ya uzatılması gerekmektedir. Şanlıurfa’nın hem bugününün
hem de önümüzdeki elli yılının şehir içi ulaşım sorununu kökten çözebilmemiz
için, organize sanayi bölgesi, Osmanbey Kampüsü ile Abide
Kavşağı ve havaalanı güzergâhlarının arasına iki tramvay hattı yapılabilmesi
için, gerekli olan ödeneğin çıkarılması bütün
hemşehrilerimizin isteği ve arzusudur.
Sayın Başkan, değerli milletvekilleri; bu kürsüden
defalarca dile getiriyor olmama rağmen, seçmenle iç içe bir milletvekili olarak
aldığım şikâyetler üzerine yine ve yeniden söylüyorum ki Şanlıurfa’nın kangren
hâline gelmiş en büyük sorunlarından biri de elektrik kesintileri ve düzensiz
gelen akımlardır. Yaşanan elektrik kesintileri evlerde cihazların yanmasına,
bozulmasına da neden olmaktadır. Elektrik
kesintileri, iş yerlerinde üretimin durmasına ve vatandaşlarımızın milyonlarca
liralık maddi kaybına sebep olmaktadır. Elektrik şirketleri bu kesintilerin
sebebini kaçak kullanım oranının yüksekliği olarak gösterse de kaçak
kullanımını önlemeye yönelik herhangi bir çabaları veya yatırımları
bulunmamaktadır. En hızlı şekilde büyüyen kentlerden biri olan Şanlıurfa’nın
elektrik altyapısının mutlaka ama mutlaka yenilenmesi ve güçlendirilmesi
gerekmektedir.
Bir
diğer konu da çok yüksek gelen faturalardır. Faturalar vatandaşı ezmekte olup
hiçbir şekilde, vatandaşın yaptığı itirazlar kurum tarafından incelenip
vatandaşa bilgi verilmemektedir.
Yine,
önemli bir konu: İŞKUR tarafından Toplum Yararına Program kapsamında “kursiyer”
adı altında altı veya dokuz ay süreyle işçi alımı yapılmaktadır. Bu uygulama,
diğer illerde olduğu gibi Şanlıurfa’mızda da binlerce işsiz vatandaşımızın
umudu hâline gelmiştir. Ancak ne var ki bu kapsamda işe alınan
vatandaşlarımızın statüsü “işçi” değil de “kursiyer” olduğundan, her ne kadar
asil işlerde çalışsalar da bütün sosyal haklardan mahrum kalmaktadırlar. Altı
veya dokuz ay çalıştıktan sonra işlerine son verilmekte, çalıştıkları süre
yeterli olmadığından işsizlik maaşından da faydalanamamaktadırlar. Bu işçi
kardeşlerimizin sosyal ve mali haklarının verilmesi, statülerinin “kursiyer”
yerine “işçi” olarak belirlenmesi mağduriyetlerini önleyecektir.
Daha
önce, farklı tarihlerde 3 defa temeli atıldığı hâlde henüz inşaatına başlanamayan
1.700 yataklı şehir hastanesinin yapımı belirsizliğini korumaktadır. Şehir
hastanesi yapılacak diye eski hastanelerin kapatılmasından dolayı
vatandaşlarımız zor durumda kalmıştır. Hastanelerimizde birçok branşta doktor
eksiği olması sebebiyle, Şanlıurfalılar tedavi ve ameliyat gibi hizmetleri
alabilmek için hâlen şehirlere akın etmektedirler. Kapatılan hastanelerin
personel, cihaz ve araç bakımından güçlendirilerek alternatif olarak yeniden
hizmete açılması gerekmektedir.
İlimizde
kapalı spor salonlarının yetersiz olması, gençlerimizin spordan kopmasına yol
açmıştır. Kötü alışkanlıklar yayan mekânları mesken tutmuşlardır. Gençlerimizi
yeniden spora yönlendirmek için Akabe TOKİ bölgesine ve Açıksu-Maşuk arasındaki
bölgeye hem gençlerin spor yapabilecekleri hem de konser, kongre, konferans
gibi etkinliklerin yapılabileceği en az iki tane 5 bin seyirci kapasiteli spor
salonu yapılması zaruridir.
Şanlıurfa
esnafı yüksek kiralar, ağır vergiler, BAĞ-KUR primleri ve benzeri giderlerin
yanı sıra piyasaların da durgun olmasından dolayı çok zor günler geçirmektedir.
Esnafa can suyu olabilecek şekilde, çok acil faizsiz, üç yıl geri ödemesiz
kredi imkânı sağlanmalıdır. Aynı şekilde yüksek gider ve maliyetlerden dolayı
sıkıntı içinde olan çiftçilere de kredi imkânı sağlanmalı ve bankalara olan
borçları da ertelenmelidir.
Şanlıurfa’nın
merkezinde bulunan Şanlıurfa Haşimiye Meydanı’ndaki…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Özyavuz.
İBRAHİM
ÖZYAVUZ (Devamla) - …Arasa Hamamı’nın restorasyonunun yapılması ve çevresindeki
yapıların yıkılarak kamulaştırılması 58 Meydanı’na giden 250 metre
uzunluğundaki yolun genişletilmesi tarihî yapıların ortaya çıkması açısından
çok önemlidir.
Birçok
kez gündeme gelmesine rağmen Şanlıurfa’mız ile diğer iller arasındaki uçak
seferlerinin yetersiz olduğu bir gerçektir. Bir de buna bilet fiyatlarının
yüksekliğini eklersek Urfa’ya seyahat maalesef zorlaşmaktadır. Özellikle, Sayın
Cumhurbaşkanımızın içinde bulunduğumuz yılı “Göbeklitepe Yılı” ilan etmesiyle
birlikte maalesef Urfa ve Göbeklitepe hak ettiği ilgiyi görememiş, yeteri kadar
turist ilimize gelmemiştir. “Bir turist, bin turist getirir.” düşüncesiyle
olaya bakarsak, uçak seferleri ve bilet fiyatlarının düzenlenmesi gereklidir.
Şanlıurfa’da
birçok gencimiz Kıbrıs’ta öğrenim görmekte ama maalesef Urfa’dan Kıbrıs’a uçak
seferi bulunmamaktadır. Ulaştırma Bakanlığımızdan Kıbrıs’a direkt uçuş
seferleri konulması, genç kardeşlerimin ve Şanlıurfa’nın beklentisidir.
Şanlıurfa’dan
ülkemizin çeşitli illerine tarım işçisi olarak giden mevsimlik işçi
kardeşlerimiz gittikleri illerde çadır ortamında yaşamaktadırlar.
(Mikrofon
otomatik cihaz tarafından kapatıldı)
İBRAHİM
ÖZYAVUZ (Devamla) – Sayın Başkanım, bitireceğim.
Bu
kardeşlerimizin gittikleri yerlerde yaşam alanlarının oluşturulmasını, eğitim
ve sağlık imkânlarının sağlanmasını, elektrik, su gibi temel ihtiyaçlarının
karşılanmasını düzenleyen çalışma yapılmalıdır. Ekmeğini taştan çıkaran bu
kardeşlerimiz için gereğinin yapılması gereklidir diye düşünüyorum.
Sayın
Başkanım, bu duygu ve düşüncelerle 2020 yılı bütçesinin ülkemize, milletimize
hayırlara vesile olmasını diliyor ve buradan Şanlıurfalı bir şairimizin güzel
bir şiirini gündeme almak istiyorum: “Urfalıyam ağam ben/ Dertlere ortağam ben/
Dostlarıma söyleyin lo/ Ölmemişem sağam ben.” (MHP ve İYİ PARTİ sıralarından
alkışlar)
BAŞKAN
– Şimdi, söz sırası Konya Milletvekili Esin Kara’ya aittir.
Buyurun
Sayın Kara. (MHP sıralarından alkışlar)
MHP
GRUBU ADINA ESİN KARA (Konya) – Sayın Başkan, büyük Türk milletinin değerli
milletvekilleri; Konya Ovası Projesi Bölge Kalkınma İdaresi Başkanlığının 2020
bütçesi üzerine Milliyetçi Hareket Partisi Grubu adına söz almış bulunmaktayım.
Gazi Meclisimizi ve büyük Türk milletini saygıyla selamlıyorum.
Bir
ülkenin toplumsal ve ekonomik anlamda topyekûn gelişmesine “kalkınma” adı
verilmektedir. Bu gelişmenin hızlandırılması, bölgesel alanda faaliyetlerin
uygulanması ülkemizde kalkınma ajansları vasıtasıyla gerçekleştirilmektedir.
Kalkınma ajansları, bölgenin kalkınmasını hızlandırmak amacıyla eylem planları
hazırlamakta ve projelerin yürütülmesinde kurumlar arası koordinasyonu
sağlamaktadır. Ayrıca kurum ve kuruluşlar tarafından talep edilen projelerin
gerçekleştirilmesine yardımcı olmak, bu sürece mali ve teknik destek sağlamak
görevini de üstlenmektedirler. Uygulanan eylem planları neticesinde doğal ve
ekonomik kaynakları etkili ve verimli kullanarak kalkınmayı ülkemizde dengeli
ölçüde yaymak, yerel dinamikleri ve fırsatları doğru biçimde değerlendirmek ve
bölgeler arası gelişmişlik farklarını asgariye indirmek hedeflenmektedir.
Ülkemizde iktisadi faaliyetlerin Marmara Bölgesi’nde yoğunlaşması nüfus ve
kentleşmeye bağlı sorunları da beraberinde
getirmektedir. Bu durumun ülke üzerindeki
bölgesel dinamiklere uygun biçimde ve yerelde kalkınmayı destekleyecek
nitelikte dağıtılması gerekmektedir. Ancak bu şekilde ülkemizde var olan
potansiyelin tam olarak kullanılabilmesi mümkün olacaktır. “2023 Lider Ülke
Türkiye” vizyonuna ulaşabilmek için, yerelde kalkınmış, rekabet gücü olan,
refah düzeyi yüksek bölgeler oluşturmak temel hedefimiz olmalıdır. Bu kalkınma
ancak bölgelerin nitelikleri iyi okunarak, potansiyellerine uygun planlar
hazırlanması sayesinde mümkün olabilmektedir.
KOP
bölgesini içine alan Konya, Karaman, Aksaray, Niğde, Nevşehir, Yozgat, Kırşehir
ve Kırıkkale şehirlerine yönelik hazırlanan eylem planları kapsamında özel
sektör yatırımlarının destekleneceği, ekonomik ve sosyal altyapı ile beşerî
kaynakların geliştirilmesine yönelik projelerin ve eylem planlarındaki diğer
projelerin gerçekleştirilmesine devam edileceği ve gelişme politikalarıyla
bölgeler arası gelişmişlik farklarının azaltılacağı, tüm bölgelerin
potansiyellerinin değerlendirilerek bölgesel rekabet güçlerinin artırılacağı ve
büyümeye azami seviyede katkı sağlanacağı ifadeleri yer almaktadır. KOP,
ülkemizin ilk resmî sulama projesi olma özelliğini de taşımaktadır. Ülkemizin
tarım alanlarının yüzde 19,5’ine sahip olan bölgenin yarısını tarımsal alanlar
oluşturmaktadır. Ancak su kaynaklarının sınırlı olması sebebiyle çoğunlukla
sulu tarım yapılamamakta ve mevsime bağlı yaşanan kuraklıklar nedeniyle,
yetiştirilen ürünlerde rekolte düşüşü yaşanmaktadır. Ayrıca yer altı sularının
tarımsal sulamada bilinçsiz kullanımı ve yetersiz yağış nedeniyle Tuz Gölü, Beyşehir Gölü, Suğla Gölü,
Akşehir Gölü, Meke Gölü, Ereğli Akgöl, Yunak Akgöl su çekilmesi ve kuruma tehlikesiyle
karşı karşıya kalmaktadır. Bu sorunun çözümüne yönelik yapılan Mavi Tünel
Projesi’yle Göksu Nehri’nin suyunun Konya Ovası’na aktarılması sağlanmıştır.
İlk etüt çalışmaları 1960 yılında yapılan tünelin inşaatına 2009 yılında
başlanarak Nisan 2012 tarihi itibarıyla açılışı yapılmış, 22 Mayıs 2015
tarihinde tünelden ovaya ilk defa su akışı sağlanmıştır. Ancak bölgede tarımsal
sulamanın ihtiyacı olan su miktarı hâlâ sağlanamamaktadır. Bölgeye dış
havzalardan su getirilmesi için DSİ tarafından yapılan çalışmaların bir an
evvel tamamlanması, bölgenin kalkınması, göllerde yaşanan kuruma tehlikesine
önlem alınması ve ekonomik anlamda güçlenmesi için hayati önem taşımaktadır. Ekonomik
anlamda güçlenen KOP bölgesi, aynı zamanda ülkenin millî tarım sorununa çözüm
sunacaktır. Üretimi yapılan yerli mahsullerin ülke içerisinde ihtiyaç duyulan
miktarı üretecek, tüketim fazlasının da ithalatı sağlanacaktır.
Sayın
Başkan, değerli milletvekilleri; seçim bölgem olan Konya, Anadolu’da yer alan
mevcut metropol kentlerden birisidir. Tarımsal üretim ve tarımsal üretime bağlı
endüstriyel alanda oldukça yüksek üretim gücüne sahiptir. Kalkınmada öncelikli
yörelerin tespitinin il bazında yapılması, ilçelerimizde yapılacak yatırımların
vergi ve diğer muafiyetler avantajı nedeniyle öncelik verilen çevre illere
kaymasına neden olmaktadır.
(Mikrofon
otomatik cihaz tarafından kapatıldı)
BAŞKAN
– Buyurun.
ESİN
KARA (Devamla) - Bu durum, ilçelerimizin gelişmesini engellemekte ve şehre göçe
neden olmaktadır. Kalkınmada önceliklerin belirlenmesinde il bazlı değil ilçe
bazlı uygulama yapılması önem arz etmektedir. Bu durum, bölgenin topyekûn
kalkınmasında daha faydalı olacaktır. Liderimiz Sayın Devlet Bahçeli’nin
belirttiği üzere, savunma sanayinin ve yerli otomotiv sanayimizin kurulması
için en uygun il Konya’dır. Savunma sanayisi ve yerli otomotiv fabrikasının
kurulması, ilimiz için büyük önem arz etmektedir.
Genel
Kurulu ve ekranları başında bizi izleyen büyük Türk milletini saygıyla
selamlıyorum. (MHP sıralarından alkışlar)
BAŞKAN
– Söz sırası Ordu Milletvekili Sayın Cemal Enginyurt’a aittir.
Buyurun,
Sayın Enginyurt. (MHP sıralarından alkışlar)
MHP
GRUBU ADINA CEMAL ENGİNYURT (Ordu) – Sayın Başkan, değerli milletvekilleri;
hepinizi saygıyla selamlıyorum. Sözlerime başlamadan evvela dün akşam Amerikan
senatosunda alınan Ermeni soykırım yasa tasarısını şiddetle kınıyorum.
Kızılderilileri katleden, zencilere faşist ırkçılık yapan, Vietnam’da
katillikte sınır tanımayan, Irak’ta, Suriye’de, dünyanın her yerinde, vahşet
neredeyse orada var olan Amerika Birleşik Devletleri’nin ve onun başındaki
katillerin Türkiye Cumhuriyeti devletini protesto etmeye, senatosunda karar
almaya zerre kadar hakları yoktur. Bunu lanetliyorum.(MHP ve AK PARTİ
sıralarından alkışlar)
Değerli
milletvekilleri, bugün 2020 yılı bütçesini görüşmek üzere Milliyetçi Hareket
Partisi Grubu adına söz almış bulunuyorum. Hakikaten bütçenin ne kadar hayırlı
bir iş olduğunu idrak ediyorum. Neden hayırlı bir iş? En azından bir yıldır hiç
görmediğim bakanları görme imkânım oluyor. Allah bir türlü bizi bunlarla
buluşturmuyor, görüştürmüyor. Özel kalemlerini geçemiyoruz, ulaşamıyoruz.
Böylelikle hiç olmazsa, bütçede bir yılda bir kere de olsa bir şeyler söyleme
imkânı buluyoruz. İnşallah dikkate alırlar da milletvekillerinin tamamının
telefonlarına bakarlar; özel kalemlerine de talimat verirler de özel
kalemlerini geçeriz. Bunların özel kalemi duvar gibi.
TAHSİN
TARHAN (Kocaeli) – Berat arkadaşın.
CEMAL
ENGİNYURT (Devamla) – Berat’ı seviyorum. Berat Albayrak’ta sıkıntı yok.
Özellikle
Sayın Sanayi Bakanımıza hitap etmek istiyorum. Ünye ilçemiz, Ordu’nun üç büyük
ilçesinden bir tanesi. Geçen sene de size ifade ettim. Organize sanayisi
olmayan tek ilçemiz. Altınordu ilçemizde var, yeterli değil; ikincisi istimlak
edildi, paralar ödenmedi. Fatsa ilçemizde var, yeterli değil; ikincisi için
istimlak çalışmaları devam ediyor. 120 milyon gibi bir kaynak lazım ama
maalesef şu ana kadar hiçbir kaynak gönderilmedi.
Ünye’de
kurulacak organize sanayi, Ünye ve arkasındaki Akkuş, Çaybaşı, İkizce
ilçelerini kurtaracaktır. Fatsa ilçemizde kurulacak organize sanayi Çamaş,
Çatalpınar, Kabataş, Aybastı, Korgan, Kumru, 6 ilçemizi kurtaracaktır.
Altınordu ilçesinde kurulacak olan organize sanayi Gülyalı, Perşembe, Kabadüz,
Ulubey, Gürgentepe, Gölköy, Mesudiye ilçelerimizi kurtaracak, 20 bin insana
istihdam imkânı yaratacaktır.
Biz
“Özel sektör gelir mi, gelmez mi?” diye bir endişe içerisinde değiliz. Ordu’ya
iş adamı geliyor, yatırımcı geliyor ama maalesef yer yok, organize sanayilerde
yeterli imkân bulunmuyor, bunun için de yatırım yapılmıyor.
Sayın
Bakan, 120 milyon lira para, çok bir para değil. Ordu’ya şehir stadı yapıldı.
Orduspor amatörde oynuyor, bir takımı da 3. Lig’de. 120 milyon para harcandı,
daha 40 milyon para gerekiyor bitmesi için ama 120 milyonu 3 organize sanayiye
harcasaydık 20 bin insan kurtulacak, şehrin göç problemi çözülecek ve şehrin
ekonomik kalkınması sağlanacaktı.
Onun
için, bu bütçe vesilesiyle bu fırsatı buldum, tekrar söylüyorum: Ünye organize
sanayimiz öncelikli olmak kaydıyla, Ordu’daki 850 dönüm arazinin istimlak
bedelleri ödenmek kaydıyla, Fatsa ilçesindeki ikinci organize sanayinin
istimlakının yapılması Ordu insanına yapacağınız en büyük hizmet olacaktır.
SANAYİ
VE TEKNOLOJİ BAKANI MUSTAFA VARANK – Ünye’yi çözdük.
CEMAL
ENGİNYURT (Devamla) – Bunu da niye istiyorum Sayın Bakan? Bakın, Allah sizin
yüzünüze güldü; oy derdiniz yok, seçmen derdiniz yok ama buradakilerin hepsinin
oy derdi var, seçmen derdi var. Eğer bu organize sanayiler yapılmazsa vallahi
şehre giremeyiz, milletten oy isteyemeyiz. Onun için siz biraz da buradakileri
düşünün, bunlara da biraz destek verin de şehre hizmet ettik
desinler. Twitter’dan mesaj atsınlar, Facebook’tan yazsınlar ki seçmenleri de
bunlara teşekkür etsinler.
Ben hepinize teşekkür ediyor,
saygılar sunuyorum. (MHP sıralarından alkışlar)
BAŞKAN – Şimdi söz sırası Halkların Demokratik Partisi
Grubu adına Diyarbakır Milletvekili Garo Paylan’da.
Buyurun Sayın Paylan.
(HDP sıralarından alkışlar)
HDP GRUBU ADINA GARO PAYLAN (Diyarbakır) – Sayın
Başkan, değerli milletvekilleri; hepinizi saygıyla selamlıyorum.
Değerli arkadaşlar, 2020 yılı bütçesini görüşüyoruz ve
2023 yılı hedeflerine göre en başarısız iki bakanlığın bütçesini görüşeceğiz.
RECEP ÖZEL (Isparta) – Haydaa!
FEHMİ ALPAY ÖZALAN (İzmir) – Haydaa!
GARO PAYLAN (Devamla) – 2023 yılı hedeflerinde Ulaştırma
Bakanlığı, Sağlık Bakanlığı belli noktalarda, yüzde 50, 60, 70 hedeflerini tutturmuş ama en başarısız iki bakanlık şu anda burada
oturuyor. Elbette on sekiz aydır bakanlar, bütün sorumlulukları onlara vermiyorum ama
en başarısız iki bakanlık.
Değerli arkadaşlar, düşünün, Sayın Tayyip Erdoğan 2011 yılında dedi ki “500
milyar dolar ihracat yapacağız.” Değil mi? 500 milyar dolar…
Daha bu yılın nisan ayında hâlâ “500 milyar dolar ihracat yapacağız 2023’te.” diyordu. Nihayet ya, yıllardır diyorduk;
arkadaş, bu hedefe ulaşamayacaksın, gel
yeni bir hedef koy, diyorduk. Nihayet,
Ticaret Bakanımız Ruhsar Hanım geldi, dedi ki: “Biz 500 milyar değil -kaç
para- 223 milyar dolar ihracat yapabileceğiz.”
dedi. Arkadaşlar, hani, yüzde 10 şaşar,
anlarım; yüzde 20, yüzde 30 şaşar, anlarım; ya, arkadaşlar,
yarısından az bir hedefi Ruhsar Hanım gelip ortaya koydu.
Büyük bir başarısızlık var. Peki, bununla ilgili bir özeleştiri var mı? Yok. Sayın Cumhurbaşkanı bir öz eleştiri veriyor mu? Hayır.
Değerli
arkadaşlar, ben Sayın Varank’ı da Sayın Bakanımız Ruhsar Hanım’ı da bu konuda
eleştirmiyorum, eleştirdiğim 2 kişi var: Sayın Cumhurbaşkanı Tayyip Erdoğan ve
Sayın İçişleri Bakanı Süleyman Soylu. Çünkü arkadaşlar, bakın; bilim,
teknoloji, sanayi ve ticaret olması için her şeyin başı özgürlüklerdir. Eğer
özgürlük olursa özgür beyinler, iyi eğitilmiş beyinler teknoloji yaratırlar,
bilim yaratırlar. Bilim ve teknoloji yaratırlarsa, arkadaşlar, yüksek teknoloji
yaratırlarsa oradan yüksek teknolojili ürünler üretir sanayicilerimiz. Ondan
sonra, o yüksek teknolojiyle üretilen ürünleri de Ticaret Bakanımız alır, bütün
dünyaya ihraç eder; aynen şu anda vekilimizin de olduğu gibi iPhone kullanmaz,
Sayın Bakanlarımızın da olduğu gibi iPhone kullanmaz, WhatsApp’la haberleşmez,
YouTube’dan video izlemez ve Sayın Varank hariç bütün bakanlarımız Mercedes’e
binmez arkadaşlar. Sayın Varank Toyota’ya binmiş, diyor ki: “Toyota’ya bindim
ki örnek olayım bakanlara.”
İBRAHİM
AYDIN (Antalya) – Hibrit, hibrit…
RAVZA
KAVAKCI KAN (İstanbul) – Yanlış bilgi.
GARO
PAYLAN (Devamla) – Sanki Toyota da yerli ve millî marka. Ama hiçbir bakanımıza
örnek olamamış, yalnızca kendisi Toyota’ya biniyor, o da örnek olmak içinmiş.
Bütün bakanlarımız maalesef Mercedes’e biniyor.
İSMAİL
TAMER (Kayseri) – Yarın yerli otoyu seyredin, yıl başında…
SALİH
CORA (Trabzon) – Çok mahcup oldun.
GARO
PAYLAN (Devamla) – Bakın arkadaşlar, öz eleştiriyi ben vereyim. Bakanlarımız
vermeyecek, biliyorum, gelecekler burada “Alice Harikalar Diyarında” diye
hikâyeler anlatacaklar bize yine. “Şöyle büyüyeceğiz, böyle büyüyeceğiz…”
Bakın, hedefin yarısında kalmışız. Neden? Çünkü arkadaşlar, bakın, özgürlükler
bitirilmiş memlekette. Ben ABD’ye gidiyorum, Silicone Valley’i gezdim; bakın,
yapay zekâ geliştiren, teknoloji geliştiren beyinler Türkiyeli beyinler
arkadaşlar. Kayserili Ahmet, İzmirli Mustafa, İstanbullu Ayşe Silicone
Valley’de bilim üretiyor. Milyarlarca dolarlık projelerin içinde binlerce
mühendisimiz var. Arkadaşlar, Harvard’a gidiyorsunuz, yüzlerce Türkiyeli bilim
insanı teknoloji üretiyor, bilim üretiyor, AR-GE üretiyor. Onlara sorduk:
“Neden buradasınız, neden memleketinizde bilim üretmiyorsunuz?” Arkadaş, şunu
söyledi: “Wikipedia’nın yasaklı olduğu bir ülkede ben bilim üretebilir miyim?”
Bakın “Wikipedia’nın yasaklı olduğu bir ülkede ben bilim üretebilir miyim?”
sorusunun cevabını bu Meclis veremezse Sayın Bakanlar, ne bilim
geliştirilebilir ne teknoloji üretilebilir ne sanayi gelişir ne de ticaret
gelişir arkadaşlar. Bu anlamda, bizim ciddi anlamda bir beyin göçümüz var
arkadaşlar. Bu beyin göçünü tersine çevirmediğimiz sürece de bu ülkede ne
sanayi olur ne bilim olur ne teknoloji olur.
Değerli
arkadaşlar, bakın, geçen gün çok önemli bir veri açıklandı. Tayyip Bey diyor
ki: “200 tane üniversitemiz var.” 200 tane. Değerli arkadaşlar biliyor musunuz,
bu 200 üniversitenin 72 tanesine de rektörü Tayyip Bey atadı. Bu 72’si
uluslararası alanda tek bir yayın yayınlamamış, bir tane dahi yayın
yayınlamamış ve 72 tanesi bu üniversitelerimize rektör olmuş. O üniversitelerde
acaba bilim çıkabilir mi, acaba teknoloji üretilebilir mi, acaba üretilen
teknoloji sanayiye aktarılabilir mi ve oradan iPhone çıkar mı arkadaşlar, Samsung
çıkar mı? Çıkmaz arkadaşlar. Bu anlamda Hukukun Üstünlüğü Endeksi’nde eğer ki
110’uncu sıradaysak, Demokrasi Endeksi’nde 111’inci sıradaysak ne bilim
bekleyin ne teknoloji bekleyin.
Sayın
Varank, çok büyük bir hata yaptı Bakanlığınız. Bakanlığınızın adı neydi? Bilim,
Sanayi ve Teknoloji Bakanlığıydı değil mi? Hangi harfi düşürdü sizce, hangi
kelimeyi düşürdü?
YAŞAR
KIRKPINAR (İzmir) – İHA çıkar, SİHA çıkar, Altay Tankları çıkar oradan, hepsi
çıkar, merak etme. ANKA çıkar…
GARO
PAYLAN (Devamla) - “Bilim” kelimesini düşürdü. İşte “Bilim” kelimesini
düşürmesi aslında malumun ilamıydı ama bilimin olmadığı yerde sanayi ve
teknoloji olmaz arkadaşlar.
Bakın,
Sayın Ticaret Bakanımız Ruhsar Hanım, Avrupa Birliğiyle Gümrük Birliği
Geliştirme Anlaşması yapmak istiyor, tıpkı geçmiş 5-6 bakanımız gibi, bunu çok
istiyorsunuz değil mi Sayın Bakan? Elbette istersiniz. Ben de isterdim. Bakın,
ben astronot da olmak istiyordum çocukken, olamadım. Uzaya gitmek istiyordum,
bütün hayalim buydu.
MUHAMMET
EMİN AKBAŞOĞLU (Çankırı) – Biz göndeririz.
LÜTFÜ
TÜRKKAN (Kocaeli) – Bence olmuşsun Garo, sen uçuyorsun vallahi.
GARO
PAYLAN (Devamla) - “Bunun için teknoloji gerekir, bilim gerekir, bir füze
gerekir. Bilime ve teknolojiye ihtiyacınız var.” dediler, o da bu ülkede yokmuş
meğerse.
MUHAMMET
EMİN AKBAŞOĞLU (Çankırı) – Biz göndereceğiz.
FATMA
KURTULAN (Mersin) – Sayın Başkan…
GARO
PAYLAN (Devamla) – Bakın, Avrupa Birliği gümrük anlaşması yapmak için de
kriterler var arkadaşlar.
YAŞAR
KIRKPINAR (İzmir) – TÜRKSAT 2 uydusunu gönderdik haberin var mı?
GARO
PAYLAN (Devamla) – Duydunuz mu, hatırlıyor musunuz, Kopenhag Kriterleri var
arkadaşlar. Diyor ki Avrupa Birliği: “Gümrük Birliği Genişleme Anlaşması için
Kopenhag Kriterlerine uyacaksın. Avrupa İnsan Hakları Mahkemesi kararlarına
uyacaksın. Bu olmazsa Gümrük Birliği Genişleme Anlaşması olmaz.” Bakın, bunu
yapsak ihracatımız sıçrar, öyle değil mi Sayın Bakan? İhracatımız sıçrar ama
bakın sıçrayamıyor ve bu yüzden…
YAŞAR
KIRKPINAR (İzmir) – Sıçradı zaten, 180 milyar dolar oldu.
BAŞKAN
– Bir dakika Sayın Milletvekili.
Şimdi,
laf atan arkadaşlara ben söz vereceğim burada, hazırlık yapsınlar.
SALİH
CORA (Trabzon) - Çok iyi olur Başkanım, memnun olurum.
BAŞKAN
– Yapmayın, laf atmayın arkadaşlar.
GARO
PAYLAN (Devamla) – Bu yüzden 8 milyon işsizimiz var arkadaşlar, 8 milyon
işsizimiz. Avrupa Birliğiyle Gümrük Genişleme Anlaşması yapamıyoruz, 8 milyon
işsizimiz var, insanlarımız intihar ediyor. Neden? Süleyman Soylu’nun
antidemokratik uygulamaları yüzünden, Tayyip Erdoğan’ın tek adam rejimi yüzünden.
Değerli
arkadaşlar, bakın, Avrupa Birliğiyle Gümrük Genişleme Anlaşması yapamamanızın
sebebi ne biliyor musunuz? Sevgili Selahattin Demirtaş’ın hapiste olması,
Sevgili Figen Yüksekdağ’ın hapiste olması, Sevgili Osman Kavala’nın hapiste
olması, Sevgili Ahmet Altan’ın hapiste olması arkadaşlar. Bütün bu gerekçelerle
Kopenhag Kriterlerini yerle bir ettik ve Gümrük Birliği Genişleme Anlaşması
yapamıyoruz, 8 milyon vatandaşımız işsiz.
Sayın
Varank “Yerli araba, millî araba." diyor, iki yıldır da öyle söylüyor.
Daha önceki bakanlar da söylediler, gitmişlerdi arkadaşlar, bir tane prototip
almışlardı karoser, 100 milyon euro mu ne vermişlerdi, çöp oldu o para. Şimdi,
diyoruz ki: Arkadaş, nerede bu yerli araba, nerede bu millî araba? Ortada yok.
Hikâyesi var mı? Yok. Bakın, dünya teknoloji 5.0’a gidiyor arkadaşlar, 4.0’ı
geçtik, 3.0’ı kaybettik, 4.0’da da treni kaçırdık, teknoloji 5.0’a gidiyor.
Artık otonom araba, yani sürücüsüz arabayı yapabilenin arabası satılacak. Bir
pil takıp da bir arabayı bin kilometre götürebiliyorsanız o araba satılacak ama
bilimin olmadığı yerde, teknolojinin olmadığı yerde bin kilometre bir arabayı
bir pille götüremezsiniz, otonom arabayı burada yapamazsınız, başkaları yapar,
siz alırsınız, Mercedeslerinize binmeye devam edersiniz, halkımız yoksulluk
içinde yaşar. Bakın, Türkiye’nin
bütün araştırma geliştirmeye ayırdığı kaynak ne kadar biliyor musunuz
arkadaşlar? “Gayrisafi yurt içi hasılanın yüzde 1’i.” diyorlar yani 7-8 milyar
dolar. Yalnızca Volkswagen, bakın, bir şirket 16 milyar dolar harcıyor,
yalnızca Volkswagen şirketi. Yani biz, bütün ülke, bir şirketin ayırdığı
AR-GE’nin yarısını ayıramıyoruz araştırma geliştirmeye. Acaba burada yerli ve
millî arabayı gerçekten dünya çapında üretebileceğinizi düşünüyor musunuz Sayın
Varank? Mümkün mü arkadaşlar?
YAŞAR KIRKPINAR (İzmir) – Mümkün.
GARO PAYLAN (Devamla) – Değil. Niye? Bütün kaynaklar
saraya, silaha ve yandaşlara ayırılıyor, kaynaklar araştırma geliştirmeye
ayrılmıyor.
Sayın Bakan, değerli arkadaşlar; son olarak, esnafın
hâli perişan. Bilmiyorum siz nereden alışveriş yapıyorsunuz ama ben nereye
gitsem, esnaf “Hâlimiz perişan.” diyor “Perişanız, borç altındayız.” diyor.
Sayın Bakan, niye biliyor musunuz?
OYA ERONAT (Diyarbakır) – Seni kandırıyorlar.
GARO PAYLAN (Devamla) – Bakın Sayın Bakan, gelin, en
ücra mahalleye beraber gidelim, şu Ankara’nın bir kenar mahallesine gidelim, ne
görürüz biliyor musunuz? 100 metrede bir BİM, 100 metrede bir A101…
(Mikrofon otomatik cihaz tarafından kapatıldı)
SALİH CORA (Trabzon) – Ayrancı kapının karşısındaki
markete git.
BAŞKAN – Toparlayın Sayın Paylan.
GARO PAYLAN (Devamla) – …100 metrede bir Carrefour
görürüz arkadaşlar, en ücra mahallede. Peki, orada ne görürüz başka?
Kepenklerini kapatmış bakkallar, kasaplar, manavlar görürüz.
Bakın, gelin beraber Hollanda’ya gidelim, acaba şehir
içinde herhangi bir mahallede, orada bu zincir marketleri görür müsünüz?
Göremezsiniz çünkü orada tüketici kooperatifleri vardır. Orada tüketici
kooperatifleri o sokaklara BİM’i, A101’i, Migros’u, Carrefour’u sokmazlar arkadaşlar;
esnaf ayaktadır, güçlüdür. Onlar kooperatifleriyle güçlü bir şekilde alım
yaparlar, indirimli alımı 100 tane, 1.000 tane bakkal hep beraber yaparlar ve
güçlenirler; tüketici kooperatifleri bunun için önemlidir.
Bir de üretici kooperatifleri vardır. Nerede vardır
biliyor musunuz? Hemen şehrin dışında. Yani benim çocukluğumda İstanbul’un
köyleri vardı, köylerinde üretim vardı, köylü gelip pazarlarda satışını
yapardı, hem organik gıdayı vatandaşımız yerdi hem de köylü kalkınırdı,
kır-kent ilişkisi sağlanırdı. Ne yaptınız? Her şeyi ranta açtınız, köylüyü
bitirdiniz, üretimden kopardınız. Yalnızca Antalya’da seralarda domates
üretiliyor. Domates tarlada 50 kuruş, İstanbul’da 8 lira oluyor arkadaşlar.
(Mikrofon otomatik cihaz tarafından kapatıldı)
GARO PAYLAN (Devamla) – Son bir dakika daha alabilir
miyim Sayın Başkan? Bir arkadaşımıza iki dakika vermiştiniz.
BAŞKAN – Buyurun.
GARO PAYLAN (Devamla) – Bitiriyorum Sayın Başkan,
selamlayıp bitiriyorum.
Arkadaşlar,
yani bu anlamda anahtar, tüketici kooperatifleri ve üretici kooperatiflerinden
geçiyor. BİM, A101 ve Carrefour ne kadar güçlüymüş, ne kadar güçlü bir lobisi
varmış ki Rekabet Kurumu bile dokunamıyor arkadaşlar.
Arkadaşlar,
bu anlamda, her şeyin başı özgürlüklerden ve demokrasiden geçiyor. Bu vicdansız
ve adaletsiz bütçenin, vicdansız ve adaletsiz Ticaret ve Sanayi Bakanlığı
boyutuyla da, arkadaşlar, BİM’lerin, A101’lerin, Carrefourların bütçesi
olmayalım. Gelin, kasap Mehmet amcanın; gelin, bakkal Hüseyin amcanın bütçesini
yapalım.
Hepinize
saygılar sunarım. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
IV.- AÇIKLAMALAR (Devam)
2.- Çankırı Milletvekili Muhammet Emin Akbaşoğlu’nun, Diyarbakır
Milletvekili Garo Paylan’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde HDP Grubu adına yaptığı konuşmasındaki bazı ifadelerine ve
vicdanlı, adil bir bütçeyi görüştüklerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Biraz
evvel konuşan hatibin, tabii, eleştiri hakkı vardır ama eleştirilerin de haklı
olması gerekir. Biz vicdanlı ve adil bir bütçeyi görüşüyoruz. Mesela onun bir
yansıması olarak dün bütün milletimize asgari ücretlilerin, hakikaten dar
gelirli vatandaşlarımızın konut edinebilmeleriyle ilgili muazzam işlere bugüne
kadar TOKİ vasıtasıyla imzalar atılmıştı, 100 bin sosyal konut projesini her
yıl vatandaşlarımızla buluşturma niyetindeyiz. Biz bilimi sanayinin, teknolojinin
ve ticaretin içine mündemiç olarak yerleştirmiş, bilimi her zaman en hakiki
mürşit olarak gören bir partiyiz. Aynı zamanda TÜBİTAK’ta, HAVELSAN’da,
ASELSAN’da, TAI’de, özel sektörde, üniversitelerde, Gebze Yüksek İhtisas
Enstitüsünde bilim üretiliyor, teknoloji üretiliyor.
(Mikrofon
otomatik cihaz tarafından kapatıldı)
BAŞKAN
– Vakit sınırlı…
Buyurun.
MUHAMMET
EMİN AKBAŞOĞLU (Çankırı) – Tamamlıyorum Sayın Başkanım.
ENGİN
ALTAY (İstanbul) – Benim de söz talebim var Sayın Başkan.
MUHAMMET
EMİN AKBAŞOĞLU (Çankırı) – Bu konuda hakikaten muazzam işlere imza attık, bunun
da temelinde özgürlüğü genişletme, refahı tabana yayma, milletimizin
güvenliğini sağlama, huzurunu temin etmeye ilişkin güçlü ve büyük Türkiye
hedefi ve buradan hareketle de Mevlâna’nın metaforuyla, bir ayağımız yerli ve
millî olarak güçlü ve büyük Türkiye’de, diğer ayağımız da bütün insanlığın aynı
şekilde adil ve merhametli bir düzene kavuşabilmesinde diyor, teşekkür
ediyorum.
BAŞKAN
– Sayın Altay…
ENGİN
ALTAY (İstanbul) – Şimdilik sarfınazar ediyorum. Cumadan sonra inşallah…
BAŞKAN
– Çok teşekkür ederim.
Birleşime
bir saat ara veriyorum.
Kapanma Saati: 12.46
İKİNCİ OTURUM
Açılma Saati: 13.48
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul),
Rümeysa KADAK(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
İkinci Oturumunu açıyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı 2018
Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Komisyon yerinde.
Şimdi
söz sırası İstanbul Milletvekili Sayın Erol Katırcıoğlu’nda.
Buyurun
Sayın Katırcıoğlu. (HDP sıralarından alkışlar)
HDP
GRUBU ADINA EROL KATIRCIOĞLU (İstanbul) – Sayın Başkan, değerli
milletvekilleri; hepinizi saygıyla selamlıyorum.
Benim
konuşmam Rekabet Kurumu üzerine olacak fakat baştan söyleyeyim ki Rekabet
Kurumunun bugünkü yöneticileri herhangi bir şekilde alınmasınlar -tabii ki
eleştireceğim- çünkü Rekabet Kurumuyla ilgili olarak benim altını çizmeye
çalışacağım sorunlar, başta Başkan olmak üzere orada çalışan insanların
sorunları değil, bir sistem meselesi ve bu sistemi esas olarak eleştireceğim.
Şimdi,
efendim -çok kısaca, vaktimi de iyi kullanarak- Rekabet Kurumuna niye ihtiyaç
oldu? Biliyorsunuz, 1980’le birlikte dünyada neoliberal serbest piyasacı
görüşler hâkim olunca bu sürece ilk dâhil olan ülkelerden biri de Türkiye oldu
biliyorsunuz. 1983’te rahmetli Özal iktidara geldikten sonra, esas itibarıyla
“serbest piyasa düzeni” denilen bir düzeni, özelleştirme, serbestleştirme ve
deregülasyon dediğimiz ilkeler çerçevesinde gündeme getirmek istedi.
Uzatmayayım ama 1980 ile 1990 yılları arasındaki uygulama, serbest piyasa
düzeni çok da olması gereken bir biçimde olmadı ve dolayısıyla da 1991’de,
49’uncu Hükûmet zamanında, rahmetli Demirel ve rahmetli İnönü’nün Hükûmeti
sırasında, 4054 sayılı Yasa, esas itibarıyla bu boşluğu doldurmak üzere
hazırlandı ve Avrupa Birliği ilişkileri çerçevesinde bir sebeple yani katılma
kararı verdiğimizde de Rekabet Kurumunun bir ihtiyaç olduğu ortaya çıktı ve
dolayısıyla, bu kanun Mecliste beklerken, bir gecede kanunlaşmış oldu.
Şimdi,
bu Kurumun en önemli özelliği, bu kanunla getirilen en önemli özelliği, onun
bağımsız olmasıdır. Neden bağımsız olması gerekir? Çünkü “rekabet” dediğimiz
mesele, yani firmaların birbirleriyle olan ilişkileri ve tüketici aleyhine ve
diğer firmaların aleyhine herhangi bir şekilde uygulama içine girmemeleri için
Kurumun bağımsız olması gerekiyor. Fakat neden bağımsız olması gerektiğiyle
ilgili olarak benim anladığım kadarıyla Türkiye’de çok net bir düşünce yok.
Arkadaşlar,
çünkü rekabeti bozma potansiyeli, aynı zamanda, devlet işletmeleriyle de
ilgilidir. Dolayısıyla da bu Kurum öylesine kuruldu ki gerek devletin
kurumlarının yani KİT ve ona benzer kurumların rekabeti bozucu davranışlarını
çerçeve içine almak ve gerekse özel sektörün rekabeti bozucu davranışlarını
çerçeveye almak için bağımsız olması gerektiği söylendi, kanuna geçti ve idarî
ve malî bakımdan özerk bir kurum olarak kabul edildi. Fakat hepiniz
biliyorsunuz, ben de bunu zaman zaman çok sıklıkla söylüyorum, çünkü söylememin
sebebi de şu, tekrar altını çizeyim: Çünkü Adalet ve Kalkınma Partisinin bu son
dönem, Cumhurbaşkanlığı hükûmet sisteminden bir önce de başlamıştı esasında,
özellikle ekonomide alınan kararları, “merkezîleştirme” diye bir derdi var;
yani “serbest piyasa” deniyor bir taraftan ama bir taraftan da mümkün olduğunca
idari kararlarla ekonomiyi yönlendirmeye çalışan bir anlayış var. Dolayısıyla
da 2011’de, hatırlayacaksınız, bir KHK’yle,
kanun hükmünde kararnameyle bu kurumların bağımsızlığı ortadan kaldırıldı; hepsi
Bakanlığa bağlı hâle geldi, bakanların denetimine açık hâle geldi. Şimdi,
dolayısıyla da, bugün itibarıyla baktığımızda, bence, benim görebildiğim
kadarıyla bu kurumlar, devlet kurumlarının rekabeti bozmaya yönelik etkilerini
dikkate almamak üzere iş yapmak zorundalar. Çünkü aksi takdirde, başları belaya
girer açıkçası. Dolayısıyla da böyle bir problem var ve bu problemi aşmamız da
mümkün değil. Demin de ifade ettiğim gibi, bu bir Hükûmet meselesi. Hükûmetin
2011’de aldığı kararla birlikte, SPK’den BDDK’ye, Rekabet Kurumundan Tütün
Kuruluna kadar, Şeker Kuruluna kadar, hepsi aynı torbada bağımsızlıklarını
yitirdiler. Dolasıyla da şimdi karşımızdaki kurumlar esas itibarıyla da Hükûmet
kurumlarıdır, devlet kurumları değildir yani tarafsız olma şansları yoktur.
Şimdi,
öte yandan arkadaşlar, sadece imalat sanayisi bağlamında söylüyorum, sadece
imalat sanayisinde, bu konuyla ilgili ve bilgili herhangi bir insan baktığında,
“alarme” olması gereken, dehşete düşmesi gereken bir tabloyla karşı karşıyayız.
İmalat sanayisinin yüzde 60’ında aşırı derecede tekelleşme var. Bunu başka bir
biçimde ifade edecek olursam: Mutlaka ve mutlaka Rekabet Kurumunun müdahale
etmesi gereken bir durum var. Tekeller cirit atıyor neredeyse. İmalat sanayisi
için hesaplayabildiğimiz bir şey bu ama diğer sektörleri, hizmet sektörlerini,
tarımı düşündüğümüzde durumun daha da vahim olma ihtimalini gündeme getiriyor.
Dolayısıyla da bugün itibarıyla baktığımızda, Türkiye’de serbest piyasa
ekonomisi var mı? Yani zombi gibi, hem var hem yok; var gibi duruyor ama
aslında yok bence ve görebildiğim kadarıyla da piyasadaki fiyatlar konusunda,
doğrudan doğruya bu tekellerin kendi aralarındaki ilişkilerin belirlediği
biçimde karar alınıyor. Şimdi, peki, bu durum tabii ki Rekabet Kurumunun önüne
gelmesi gereken ve Rekabet Kurumunun resen değerlendirmesi gereken ve
gerektiğinde -ki gerektiği çok açık- davalara konu olması gereken bir durum.
Doğrusunu
isterseniz, son dört dakikamı ben medyayla ilgili konuşmaya çevirmek istiyorum.
Çünkü medyanın tekelleşmesi, arkadaşlar, beyaz eşya sanayisinde tekelleşmeye
benzemez. Beyaz eşya sanayisinde tekelleşme olduğunda ne olur? Mesela buzdolabı
piyasasında tekelleşme oldu diyelim; bu, beyaz eşya fiyatlarının yükselmesi
anlamına gelir, dolayısıyla da aşırı kârlar oluşması demektir ve tabii ki
tüketici aleyhine bir durumdur esas itibarıyla. Ama, ona rağmen, medyanın daha
özellikli bir durumu olduğunun altını çizmemiz lazım. Çünkü medyada tekelleşme
olduğu zaman 2 tane önemli konu gündeme gelir arkadaşlar.
Bunlardan
bir tanesi, ülkedeki demokratik ideallerden kopma ihtimali ortaya çıkar çünkü
eğer az sayıda kişi medyayı kontrol eder hâle gelirse ülkedeki demokratik
idealin, demokratik bekleyişin veya demokratik bir toplumsal siyasi ortamın
oluşması mümkün olmaktan çıkar. Neden? Çünkü çok az sayıda insan, çok insanın
bir bakıma evine girer medya aracılığıyla ve istediği gibi yönlendirme şansına
sahip olabilir; bu bir.
İkincisi
de son yıllarda -iktisatla ilgilenenler bilirler- beklentiler, tüketicilerin ve
üreticilerin beklentileri çok önemli kavramlar hâline geldi. Bunlar maddi
kavramlar değilse bile, ama tıpkı maddi değişkenler gibi ekonomide dikkate
alınması gereken kavramlar, beklentiler. Arkadaşlar, medyadaki tekelleşme çok
rahatlıkla insanların, toplumun beklentilerini manipüle edebilir, olmayanı
olmuş gibi gösterebilir ve böylelikle de bu medyaya sahip olan kişiler veya
şirketler açısından, borsadan tutun herhangi bir işleme kadar, müthiş bir etki
alanı oluşturur.
Şimdi,
dolayısıyla da medyadaki tekelleşme çok özel bir tekelleşmedir ve bence her
kurumda yani toplumun demokratik mekanizmalarından sorumlu her kurumunda buna
dikkat edilmesi lazım. Şimdi, ben Plan ve Bütçe Komisyonunda bu soruyu sordum
“Medyadaki tekelleşme sizi rahatsız ediyor mu?” diye. Okumayayım şimdi “Biz
ölçtük ve medyada herhangi bir şekilde hâkim durum olmadığını, dolayısıyla da
bir incelemeye ihtiyaç olmadığını…” biçiminde bir cevap verdiler. Şimdi,
arkadaşlar, bu konuyu bilenler bilirler, siz eğer “4 firma yoğunlaşma oranı”
denilen bir oranla ölçüyorsanız bu bir şey ama eğer mesela çapraz mülkiyet
sahipliği bakımından bir endeks kullanırsanız… Yani şunu kastediyorum: Bir
şirket sadece televizyona sahip olmayabilir; televizyona sahip olur, radyoya
sahip olur, dijital alanda bir sahiplik vardır ve bu sahiplik olayı, bu çeşitli
alanlardaki sahiplik olayı esas itibarıyla –demin söylemeye çalıştığım-
medyanın olumsuz bir etki üretmesinin de temel sebebidir. Dolayısıyla da bu
anlamda –çok az zamanım kaldı- baktığımızda gerçekten ciddi bir sıkıntı var.
Şimdi
arkadaşlar, asıl konuşmak istediğim belki buydu ama…
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
EROL
KATIRCIOĞLU (Devamla) – Arkadaşlar, benim elimde, hesapladım, Türkiye'de medya
sahipliğine baktım. Kimler sahip bu medyaya? Adlarını söylemekte de bir sakınca
yok, söyleyeyim size. Ciner: Habertürk, Show TV, Bloomberg. Doğuş: STAR, NTV,
Kral TV, NTV Spor. Demirören: CNN Türk, Kanal D, Teve2. Kalyon: ATV, A Haber,
Yeni Asır TV. TürkMedya, ES Medya: 24 TV, TV 360, TV4. Albayraklar: Tvnet ve
Tempo TV. Bir de İhlas Holding var “TGRT ve TGRT Haber” diye.
YAŞAR
KIRKPINAR (İzmir) – FOX yok mu?
EROL
KATIRCIOĞLU (Devamla) – FOX’u dışında bıraktım çünkü o tek… Sadece onu değil,
başkalarını da dışında bıraktım yani mesela “3N Medya” diye bir medya grubu
daha var, onu da dışında bıraktım.
Şimdi
niye bunları dikkate aldım? Arkadaşlar, burada okları da tabii ki
görmeyeceksiniz ama, bu grupların hemen hemen hepsi yani medyaya sahip olan bu
grupların çoğu inşaat şirketleri ama aynı zamanda kabuk değiştirmiş durumdalar…
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – …nitelik değiştirmiş durumdalar ve şu anda, benim
anladığım kadarıyla, neredeyse her alanda yatırımı olan dev holdingler hâline
gelmiş durumdalar. Arkadaşlar, tuhaf olan nedir biliyor musunuz? Son yıllarda,
devletten kamu ihalesi ve özellikle de davet usulüyle ihale alan şirketler
hemen hemen bu saydığım şirketler. Yani bu bir tesadüf olamaz arkadaşlar. Şöyle
bir mekanizma kurmuş Adalet ve Kalkınma Partisi iktidarı: Medyada istediğinizi
yansıtıyorsunuz, hükûmetin istedikleri yansıyor ve hükûmetten bunun
karşılığında ihale alıyorsunuz.
YAŞAR
KIRKPINAR (İzmir) – Ama bu ağır bir itham.
EROL
KATIRCIOĞLU (Devamla) – Doğru söylüyorsun, çok ağır bir itham ve ben ağırlığından
dolayı da -Rekabet Kurumu Başkanı burada, Sayın Bakanlar burada, onun için de-
altını çizerek söylemek istiyorum. Bu gerçekten, Türkiye demokrasisine yapılmış
en büyük zararlardan biridir ve bunun temizlenmesi de son derece zordur. Bir
ihale sistemi medya sahipliğiyle ilişkilendirilmiş ve Türkiye’yi böyle
yönetiyorlar. Arkadaşlar, bu gerçekten hiçbir şekilde demokratik değildir ve
bunun düzeltilmesi gerekir diye düşünüyorum.
Hepinize
saygılar sunuyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan, kayıtlara geçmesi açısından
söylüyorum: Biraz evvel söylenen ithamı kabul etmediğimizi ifade etmek isterim.
Teşekkür
ederim.
BAŞKAN
– Buyurun Sayın Altay.
IV.- AÇIKLAMALAR (Devam)
3.- İstanbul Milletvekili Engin Altay’ın, Genel Kurul görüşmelerinin
hangi usul ve esaslara göre yapılacağının İç Tüzük’te belirtildiğine ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Sizi
ve Genel Kurulu saygıyla selamlıyorum.
Bütçe
görüşmelerini yapıyoruz. Hangi usul ve esaslara göre görüşmeleri yapacağımız İç
Tüzük’te açıkça belirtilmiş. Meclis Başkanlığımızın bastırdığı bir program var.
Bütçe görüşmesi yaptığımız için Parlamento içerisinde kimi sayın
milletvekilleri yürütmenin iş ve işlemleriyle ilgili övücü, kimi sayın
milletvekilleri de yürütmenin iş ve işlemleriyle ilgili yerici beyanlarda
bulunacaklardır; bundan doğalı olamaz.
Şöyle
bir teamül oluşuyor, buna daha önce de dikkat çektim: Biraz önce, öğleden önce,
bir başka siyasi parti grubunun sayın milletvekilleri Hükûmetin kimi
icraatlarını takdir ettiler, biz de bu görüşe saygı duyduk. Şimdi konuşan
milletvekilleri Hükûmetin iş ve işlemleriyle ilgili eleştirel yaklaşımlarda
bulunuyorlar ve bu programa göre de siyasi parti gruplarından sonra Hükûmet
adına -Hükûmet demeyelim de- Kabine adına bakanlar gelip eleştirilere cevap
verecek. Eğer şöyle bir yol izlenecekse ben, İYİ PARTİ’ye ve HDP’ye çağrı
yapıyorum; Hükûmetle ilgili olumlu her konuşmadan sonra biz de sisteme girelim,
kayıtlara bir şey geçirelim. Böyle bir usul yok Sayın Başkan. Bu böyle devam
ederse ben her konuşmadan sonra, her konuşmacının konuşmasıyla ilgili bir
dakikalık, iki dakikalık yorum ve değerlendirme yapmak istiyorum.
Teşekkür
ederim. (CHP sıralarından alkışlar)
LÜTFÜ
TÜRKKAN (Kocaeli) – Destekliyoruz Sayın Grup Başkan Vekilini.
BAŞKAN
- Konu anlaşılmıştır Sayın Grup Başkan Vekili, teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
- Şimdi söz sırası İstanbul Milletvekili Hüda Kaya’ya ait.
Buyurun
Sayın Kaya.(HDP sıralarından alkışlar)
HDP
GRUBU ADINA HÜDA KAYA (İstanbul) – Sayın Başkan, sayın milletvekilleri;
hepinizi saygıyla selamlıyorum. 2020 bütçesinin Helal Akreditasyon Kurumuyla
ilgili bölümünde söz almış bulunuyorum.
Değerli
arkadaşlar, muhalefet olarak bizim görevimiz, iktidar ne yaparsa yapsın
muhalefet etmek, eleştirmek, karşı çıkmak olmadığı gibi, iktidarın işi de
muhalefet ne derse desin söylediklerini, tekliflerini reddetmek, yok saymak ve
iyi olsun, eleştiri olsun, her ne teklif etmiş olursa olsun itiraz etmek, itham
etmek, mahkûm etmek olmamalıdır. Böyle yaparak halkımıza karşı sorumluluğumuzu
ve buradaki yürütme görevimizi hakkıyla yerine getirmiş olamayacağımızı hepimiz
biliyoruz. Bizim görevimiz burada sadece farklı partilerde, farklı kimliklerde,
farklı politik tercihlerde, farklı politik proje ve yönetimlerde farklı
düşünüyoruz diye birbirimizin sözünü kesmek, laf atmak, müdahale etmek tabii ki
olmamalıdır. Her birimiz, ülkemizde halkımız, ülkemizin, toplumumuzun selameti
için, huzuru için, barış içinde yaşayabilsin, yarınlara umutla, güvenle
bakabilsin diye, farklı düşünüyor olsak da bunun çırpınışı, bunun gayreti,
bunun politikası içerisindeyiz. Hepimiz ülkemizi, memleketimizi, halkımızı
seviyoruz. Kim ne düşünürse düşünsün, nasıl yaşıyorsa yaşasın, hangi partiden,
kimlikten, inançtan, düşünceden olursa olsun, biz 82 milyon halkımızla beraber,
her birimiz, içinde bulunduğumuz bu gemiyi en güzel bir şekilde, fırtınalı
limanlardan daha sakin, daha sükûnetli… İnsanlarımız yarınlara nasıl umutla
bakabilir, geçinebilir, ekmek kazanabilir, eşitçe yaşayabilir, özgürce
yaşayabilir… İnsanların huzursuz ve endişe içinde olmadan, geçinemeyeceği
korkusu olmadan, konuşmaktan çekineceği, eleştirmekten çekineceği, eline
telefonu alıp sosyal medyada bir kelime düşüncesini yazmaktan bile endişe
edeceği durumlar olmadan, hangi kitabı okuyup, hangi gazeteyi takip ettiğinin
fişlenme endişesi olmadan, huzur içinde, güven içinde yaşayacağı bir toplum
olsun diye hepimiz istiyoruz, bunun mücadelesini veriyoruz. Hiç kimse kandan
memnun değil, hiç kimse huzursuzluktan, kavgadan, nefretten memnun değil, hiç
birimiz bunu istemiyoruz ama belki teşhislerimizde farklılıklarımız olabiliyor,
tedavi yöntemlerimizde farklılıklar olabiliyor.
Değerli
arkadaşlar, siyasiler olarak bizim görevimiz, kavramlar, kelimeler, inançlar,
kutsallar, değerler üzerinden birbirimizle atışmak, gündemleri çarpıtmak,
gündemler oluşturmak, bunları yapmakla halkımızın huzurunu bozmak olmamalıdır.
Vitrinlere, ekranlara bir gösteri yapma durumunun elbette hiç kimsenin
düşüncesi olduğuna inanmak istemiyorum. Bizim vazifemiz, burada… İnsanlarımız
gerçekten huzurlu mu? Ekmek bulabiliyorlar mı? Kendini güvende hissedebiliyor mu
insanlar? Çocuğu aç, kirasını verebiliyor mu? Kredisini ödeyemeyip intihar
eşiğine gelmiş olanlar var mı? Faturalarını ödeyemeyip binlerce haciz
dosyalarıyla adliyelerde boğuşan yoksullarımız, emekçilerimiz, köylülerimiz var
mı? Ki var. Adaletsizlikler sebebiyle insanlar haktan, adaletten umutlarını
kestiler mi? Binlerce insan cezaevlerinde demokratik, vicdani, insani, ahlaki
bir toplumda olmaması gereken davranışlarla, insanlık dışı tutum ve
davranışlarla muhatap oluyor mu? Binlerce insan sadece farklı düşünüp
konuştukları için haksız yere hapislerde yatıyor mu? Çalışıp didinerek hak
ettikleri işlerine atanamayanlar ne durumda? Bununla ilgili sayısız alanda, her
gün yüzlerce şikâyet, başvuru almaya hâlâ devam ediyoruz. Asgari ücret
garabetiyle geçinmeye çalışan milyonlarca insan nasıl bir yaşam mucizesi
gerçekleştiriyor? Ve biz bu insanlara nasıl bir yol açabiliriz? Artık çoğunluğu
üniversiteli, nitelikli işsiz olan milyonlarca insanımıza acil, yeni iş
imkânları ve sahalar nasıl açabiliriz? Kadınlar evde ve sokakta korkmadan
kendilerini güvende hissederek nasıl huzurla nefes alabilirler ve geleceğe
bakabilirler? Bunun derdinde olmalıyız.
Dün
burada Aile, Çalışma ve Sosyal Hizmetler Bakanımız vardı. Söz sırası gelmedi
bana ama şunu da ifade etmek istiyorum: Dün bazı konuşmacı arkadaşlarımız,
MHP’den bazı vekil arkadaşlarımız… Evet, toplumda gerçekten kadının ve erkeğin
insani değerleri, kişiliği, özeli, özgünlüğü muhafaza edilerek aile yapısı da
tabii ki korunmalı fakat şuna dikkat etmeliyiz değerli arkadaşlar: Boşanmaların
artması, ailelerin dağılması gibi… Bizlerin, aileyi koruyalım derken kadını
nasıl bir çerçeveye, nasıl bir yaşama mahkûm ettiğimizin sorgulamasını ve
hassasiyetini de gözden kaçırmamamız gerekiyor. Arkadaşımızın şu ifadesi dün
özellikle dikkatimi çekmişti: “Boşanmaların artmasıyla şiddet, sokağa yansıdı.”
Kadının zaten ev içinde yaşadığı şiddetin sokağa yansıması, artık bir aysbergin
ucunun toplumda, kamuda görünür hâle gelmesi, kaçınılmaz hâlde yansıması
demektir arkadaşlar. Biz burada aileyi koruyalım derken aslında belki
bilinçaltında farkında olarak ya da olmayarak şunun hassasiyetini, derdini
görüyoruz ve buna itiraz ediyoruz, bunun endişesini yaşıyoruz: Aileyi korumak
demek erkeğin menfaatini korumakla eşleştirilir hâle getirilmiştir veya
getirilmeye çalışılıyor. Burada kadının ne sokakta ne ev içinde güvencesiz,
şiddetle karşı karşıya kaldığı ortamların giderilmesi… Önce erkeklerin
eğitilmesi, kadınların özgürlüğünün ve özgünlüğünün, cinsel eşitliğinin, her
anlamda kişilik eşitliğinin, insani eşitliğinin güvence altına alınmasıdır
arkadaşlar. Bizlerin bunlarla ilgilenmesi gerekiyor, yoksa kim az inanmış, kim
inanmamış, kaç yerde ezan okunmuş, kaç yerde cami yapılmış, kaç yere bayrak
dikilmiş… Ne dinin ne vicdanın ne ahlakın ne hukukun ne de toplumsal adaletin
ve hakkaniyetin ölçüsü bunlar değildir arkadaşlar. Sürekli olarak kimlikler ve
inançlar üzerinden bir söylem, bir dayatma, sürekli birilerini düşmanlaştırma,
tehdit ve beka sorunu hâline getirme, hegemonik ve tahakküm edici zihniyet politikaları
halkımız arasında hep bir endişe, güvensizlik ortamı ve birbirine karşı
şiddetin, nefretin yayılmasına sebep olmaktadır. Acı olan, üzüntü verici olan
ve bize gerçekten bunu bir yara olarak hissettiren ise iktidar ve iktidar
vekillerimiz, arkadaşlarımız tarafından, ısrarla bu problemlere dikkat çekmeye
çalıştığımız hâlde, bunların sanki sadece bir eleştiriden ibaret olduğu, bir
polemik noktası olduğu gibi algılanarak doğruya, her şeye itiraz edilerek,
görmezden gelinmesidir arkadaşlar. Bunlar bizim toplumumuzun bir gerçekliğidir.
Bu hastalıkları tedavi edebilmemiz için önce sağlıklı teşhislerde birbirimizle
ortaklaşabilmemiz, hep birlikte, halkımızın menfaatine birlikte adımlar
atabilmemiz gerekmektedir arkadaşlar.
Bakın,
KONDA’nın son günlerde yaptığı bir araştırmayı sizler de muhakkak ki
biliyorsunuz, okumuşsunuzdur. Buna göre, dinî göstergelerde halkımız arasında,
özellikle gençler arasında ciddi düşüşler vardır. Bunun ayrıntılarına
girmiyorum, her biriniz zaten bunu okuyup araştırabilirsiniz.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
HÜDA
KAYA (Devamla) – Teşekkür ediyorum Başkanım.
Arkadaşlar,
bu tabloyu önümüze koyup bir muhasebe etmemiz gerekiyor. “Dindar nesil
yetiştireceğiz.” iddiasıyla on yedi yıllık bir iktidar döneminde eğer gençler
arasında artık dinî inançlarda, yaşamda, tercihte hızla bir zayıflama
gerçekliğiyle karşı karşıyaysak bu gençlerimiz neyi düşünüyorlar, neyi tercih
ediyorlar ve bu iddia neden çürüdü, nasıl çürüdü, bir kez daha bunun sorgulanması
gerekiyor. Biraz önceki konuşmamın içinde de belirttiğim gibi, bizim derdimiz
“Kim neye inandı, oruç tuttu mu, namaz kıldı mı, ne yaptı, camiye gitti mi,
geldi mi?” meselesinden ziyade, bütün inançların temel değerleri olan, ortak
değerleri olan ve çağımızda da evrensel, vazgeçilmez, insani değerler olan
adalete sahip çıkmak, insanın iradesine, düşüncesine, özgürlüğüne, yaşam
hakkına, çalışma hakkına, emeğine, ehliyetine saygı duymak ve bunun karşılığını
politika olarak gerçekleştirmektir.
Hepinize
teşekkür ederim. (HDP sıralarından alkışlar)
BAŞKAN
– Şimdi söz sırası, Batman Milletvekili Ayşe Acar Başaran’a ait. (HDP
sıralarından alkışlar)
Buyurun.
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
ben de herkesi saygıyla selamlıyorum.
Ben
de Sanayi ve Teknoloji Bakanlığı bütçesi üzerinde görüşlerimizi ifade edeceğim
ama ondan önce bugün Ankara’da Sıhhiye Adliyesinde uzun süredir devam eden
JİTEM davasının duruşması vardı. 19 kişinin yargılandığı ve 17 kişinin
katledildiği dosya, maalesef tıpkı diğer faili meçhul dosyalar gibi, tıpkı
diğer 1990’lı yıllarda işlenen ve üstü örtülen, cezasızlık politikasıyla yok
sayılan dosyalar gibi beraatle sonuçlandı. Burada önceki dönem işlenen suçlar,
maalesef bu dönemin iktidarının eliyle, bu cezasızlık politikalarıyla bir kez
daha sahiplenilmiş oldu. Biz buradan bu yaraların sargılanması, bu yaralara
dermanın sağlanması için adaletin bir an önce sağlanması gerektiğini bir kez
daha ifade etmek istiyoruz.
Şimdi,
değerli arkadaşlar, dediğim gibi, ben Sanayi ve Teknoloji Bakanlığı bütçesi
üzerine konuşacağım. Eskiden “Bilim” de varmış önünde ama biz bilimi bir tarafa
bırakalı uzun bir dönem oldu. Çünkü bir ülkede bilimin olabilmesi, bilimin
sanayi üretebilmesi, teknoloji üretebilmesi için demokrasinin ve özgürlüklerin
olması gerektiğini benden önceki milletvekili arkadaşlarımız da söyledi.
Eğer
bir ülkede çocuklar daha okula başlar başlamaz, ilkokul 1’inci sınıftan, hatta
okul öncesi eğitimden başlayıp üniversiteye kadar bir şekilde tekçi bir bakış
açısıyla yetiştirilirse; sorgulamayan, eleştirmeyen, itiraz etmeyen bir nesil
yetiştirilirse üniversiteye gelecek gençlerden bilim üretmelerini bekleyemeyiz.
Tabii ki bir de üniversitelerin durumu bilimi üretemememizin de en önemli
parçalarından biri. Şu anda Türkiye’nin dört bir yanında onlarca üniversite var
ama bu üniversitelerin birçoğunda bırakın profesörü, doçentlerin bile olmadığı
üniversitelerin sayısını biz artık tespit edemiyoruz. Hukuk fakültesinin başına
veterinerin dekan olduğu bir dönemi yaşıyoruz ve maalesef itiraz eden, bilimsel
araştırmalar yapan, eleştirilerini sunan bütün akademisyenler de ya ceza
tehdidiyle ya ihraç tehdidiyle karşı karşıya kalıyor. Bunlardan 2 tane örnek
vereceğim, bunları daha önce de bu Meclis kürsüsünden ifade etmiştik.
Bunlardan
bir tanesi, Bülent Şık’tı. Bülent Şık, bildiğiniz gibi, Kocaeli’nin de
aralarında bulunduğu bazı bölgelerde kanserin yaygınlaşmasını araştıran bir
bilim insanıydı. Bununla ilgili bir rapor düzenledi ve bu raporu kamuoyuna
deklare etti. Ancak kendisiyle ilgili olarak, gizli belgeleri temin etmek ve
açıklamaktan beş yıl ile on iki yıl arası ceza istendi ve kendisine ceza
verildi. Bir bilim insanıydı ve bu bilim insanı maalesef yaptığı bir araştırma
neticesinde ya da yaptığı bir araştırma nedeniyle cezalandırıldı.
Yine,
hatırlarsınız, bu Meclis kürsüsünden çokça ifade etmiştik "Bu Suça Ortak
Olmayacağız" bildirisine imza atan barış akademisyenleri, 1.121 barış
akademisyeni bu ülkede var olan savaş siyasetine itirazlarını dile getirdikleri
için “hain” “terörist” “vatan haini” ilan edildiler. Önce KHK’yle ihraç
edildiler, haklarında davalar açıldı, bu davalardan cezalar aldılar, en son, bu
cezaların ifade özgürlüğünü ihlal ettiği gerekçesiyle Anayasa Mahkemesine
taşıdılar. Bakın, Anayasa Mahkemesi, bu ülkenin en üst yargısı bunun bir ifade
özgürlüğü ihlali olduğunu, bunun ifade özgürlüğüne aykırı bir tutum olduğunu
ifade etti ama bu kararı verirken çok mahcup bir biçimde “Ama biz bunun
içeriğine katılmıyoruz.” diye bir açıklama yapmak zorunda kaldı.
İşte,
hâl bu hâlken bu ülkeden teknoloji de bilim de sanayi de çıkmaz arkadaşlar.
Çünkü baktığımız kadarıyla -şimdi, biz bütçenin tamamını inceledik, baktık-
yani, özellikle, bu Sanayi ve Teknoloji Bakanlığının 2014 yılı bütçesinde silah
sanayisine yani savunma sanayisine 44 milyar bir bütçe ayrılmışken 2020 bütçesi
160 milyar TL neredeyse… Kaç katı, siz hesap edin arkadaşlar. Altı yılda, bu
Bakanlığımızın bütçesinin neredeyse tamamını sanayi alanına yönlendirmiş
vaziyetteyiz. Yani nedir? Ya bir savaşın bir ortağı olup bir şekilde bunları
pazarlayacağız ya bir ülkede bir şekilde savaş çıkmasını sağlayacağız ya da bu
savaşın çıkmasını umacağız, savaş çıkması için dualar edeceğiz. Bu şekilde,
ülkenin kalkınmasını bekleyeceğiz.
Türkiye’de
her şey ithal edilir olmuş. Baklagiller ithal edilir, buğday ithal edilir, un
ithal edilir ve ben, kendi memleketimden de biliyorum -buradaki birçok
arkadaşın da memleketinde muhtemelen benzer manzaralar vardır- topraklarımız
boş, işletilmiyor ama biz, dışarıdan buğdayı ithal ediyoruz, dışarıdan
baklagilleri ithal ediyoruz çünkü biz, gıdaya, tarıma bir şekilde destek
sunmuyoruz. Bizim tek derdimiz silah sanayisi olmuş, onu da üretemiyoruz
arkadaşlar, getiriyoruz yurt dışından bütün parçaları, aslında montaj sanayisi
yapıyoruz. Getiriyoruz, Legolar gibi bunları birbirine birleştiriyoruz ve her
taraftan da birilerinin yaptığı silahların reklamını veriyoruz.
Ben,
Bakanın sosyal medya hesabına baktım, Bayraktarların reklam ajansı gibi
çalışıyor, Bayraktar reklam ajansı. Her attığı “tweet”in 3 tanesinden 1’i
Bayraktarların yaptığı İHA’lar, SİHA’lar, insansız hava araçları vesaire,
bunların reklamını yapmakla uğraşmış. Keşke, bir firmanın reklamını yapmakla
uğraşacağına gerçekten bu ülkenin kalkınması için bazı adımlar atılsaydı.
YAŞAR
KIRKPINAR (İzmir) – Sanayi üretimi onlar, sanayi üretimi.
AYŞE
ACAR BAŞARAN (Devamla) – Sanayi üretiyor da bundan başka sanayi üretimi yok mu?
Türkiye’de başka sanayi biçimleri de var, açıklayayım…
YAŞAR
KIRKPINAR (İzmir) – Onların da reklamını yapıyor.
MÜŞERREF
PERVİN TUBA DURGUT (İstanbul) – Onların reklamını bütün Türkiye yapıyor.
AYŞE
ACAR BAŞARAN (Devamla) - Besin sanayisi var, makine sanayisi var, maden,
tekstil sanayisi, dokuma, orman ürünleri, cam, seramik, kimya…
YAŞAR
KIRKPINAR (İzmir) – Hepsinin yapıyor.
MÜŞERREF
PERVİN TUBA DURGUT (İstanbul) - Onların da reklamını yapıyor.
AYŞE
ACAR BAŞARAN (Devamla) - Size dünya kadar sayabilirim. Bunları yapmıyoruz
arkadaşlar. Şöyle yapıyoruz tabii: Birilerinin talanına açıyoruz. Mesela “Maden
sanayisini geliştireceğiz.” diye Kaz Dağları’nda 190 bin ağacın kıyımını başka
şirketler eliyle yaptık. Yine burası yapmadı, yurt dışından başka bir şirket
geldi, 190 bin ağacı yok etti; şöyle bir açıklama yaptı hatta…
RAVZA
KAVAKCI KAN (İstanbul) – PKK’nın yaktığı ormanlardan bahset!
AYŞE
ACAR BAŞARAN (Devamla) - “Biz dışarıdan işçi çalıştırmıyoruz, Türkler çok iyi
taş taşır.”
NİLGÜN
ÖK (Denizli) – Olmadı, olmadı.
MAHMUT
TOĞRUL (Gaziantep) – Sıra size geldiğinde siz konuşursunuz, ayıptır ya!
AYŞE
ACAR BAŞARAN (Devamla) - Yabancı şirketlerin Türkiye’deki insanlara bakış açısı
maalesef bu arkadaşlar.
Peki,
“Kimya sanayisini ne kadar geliştiriyoruz?” derseniz, yani bu topraklara
ekolojik sisteme zarar vermeyecek tek bir sanayi türüyle uğraşmıyoruz. Tıpkı
atomu bir şekilde parçalara ayıranlar gibi, o atomun parçalanmasından insanlık
namına bir şeyler çıkarmaya çalışmamız gerekirken, atom bombası hâline getirip
insanları yok etmek için kullanıldıysa bizim de bilime bakış açımız bu. Bilime
bakış açımız, dediğim gibi, “Biz, sanayiyi nasıl geliştirebiliriz?”
Arkadaşlar,
bu, ülkenin kalkınmasına katkı sağlayacak bir durum değil, kendimizi savaşlar
üzerinden organize edemeyiz, savaş beklentisiyle ekonomimizi dizayn edemeyiz.
İşte, onun için, biz buradan, bu kürsüden defalarca dedik ki: “Bu bütçe savaş
bütçesi, sürekli savunmaya para harcadığımız bir bütçe.” Ama “Topraklarımız
boşken tarımı nasıl geliştirebiliriz?” diye düşünmüyoruz “Bu ülkede gerçek
bilim insanlarını nasıl yetiştirebiliriz?” diye düşünmüyoruz arkadaşlar.
Üniversitelerde artık gençler kalmıyor, kaçıyor, bu ülkeden kaçıyorlar. Bu,
1.128 akademisyeni siz ihraç ettiğiniz için şu anda dışarıda bağımsız bir
şekilde akademisyen kimliklerini devam ettirmeye çalışıyorlar. (AK PARTİ
sıralarından gürültüler)
YAŞAR
KIRKPINAR (İzmir) – Hayır, kaçmıyorlar, gençler kaçırılıyor PKK tarafından.
BAŞKAN
- Sayın Grup Başkan Vekili, değerli kardeşimize…
AYŞE
ACAR BAŞARAN (Devamla) – Yine, dediğim gibi, bakın, bu üniversitelerde bir
özgürlük alanı olmadığı için kendilerini ifade edemiyorlar ki. Siz,
sorgulamayan, eleştirmeyen, itiraz etmeyen bir beyinden üretim bekleyebilir
misiniz? Bu beyinler üretim yapamaz, biat eder. Siz böyle bir nesil
yetiştirmeye çalışıyorsunuz, diyorsunuz ki: “Biat etsinler, itiraz etmesinler.”
değil mi? Bunu defaatle de söylediniz, bunu böyle yetiştirmeye çalıştınız,
müfredatlarınız bu biçimde, bilime yaklaşımınız bu biçimde, sanayiye
yaklaşımınız bu biçimde, teknolojiye yaklaşımınız bu biçimde. Onun için,
yıllardır bir yerli otomobil hayaliyle yaşıyoruz. Yerli otomobille ilgili de
ancak dışarıdan parçaları getiririz Türkiye’ye, Legoları birleştiririz, onu ben
de yaparım arkadaşlar, rahat olun, onu ben de yaparım. Onun için aman aman bir
bütçe ayırmanıza gerek yok. Getirin, çok da severiz biz, çoluk çocuğu toplarız,
onlar da birleştirirler.
Onun
için, değerli arkadaşlar, bu bütçenin yapılışı, bu bütçeye bakış açısı, bu
ülkeyi yönetiş biçiminiz gerçekten ülkenin kalkınmasına katkı sağlamıyor.
Ekolojiyi, doğayı talan ediyorsunuz, sürekli bir savaş ortamıyla insanların
huzurunu bozuyorsunuz, özgürlük ortamlarını yok ederek genç beyinlerin, üretici
beyinlerin bu ülkeyi terk etmesine neden oluyorsunuz. Bütün gençler şimdi diyor
ki: “Ben bu ülkeden nasıl kapağı atarım, soluğu başka bir ülkede alırım?”
Arkadaşlar,
bu yolun, yol olmadığını defalarca söyledik. Bence biz gençleri biraz dinleyin,
bu ülkeyi ancak biz dönüştürüp değiştirebiliriz.
Teşekkür
ederim. (HDP sıralarından alkışlar)
ARZU
ERDEM (İstanbul) – Sayın Başkan…
BAŞKAN
– Normal akışımızı olumsuz etkileyecek açıklamalara müsaade etmeyeceğiz.
Buyurun
Arzu Hanım.
IV.- AÇIKLAMALAR (Devam)
4.- İstanbul Milletvekili Arzu Erdem’in, Milliyetçi Hareket Partisi
olarak kadına bakışlarının erkeğin yanında yer almak suretiyle politikalar
geliştirmesi gerektiği yönünde olduğuna ilişkin açıklaması
ARZU
ERDEM (İstanbul) – Teşekkür ederim Sayın Başkan.
Bir
önceki hatip, konuşmasında Milliyetçi Hareket Partimizin de adını zikrederek
bir açıklamada bulundu, buna bir cevap vermek istiyorum. Cevap niteliğinde de
değil, sadece bir açıklama yapmak istiyorum.
Milliyetçi
Hareket Partisi olarak bizim kadına bakışımızın merkezinde aktif, eşit ve
katılımcı bir yön yatmaktadır. Burada liderimizin de belirtmiş olduğu gibi
kadın annedir, kadın eştir, kadın yuvadır, ailenin temel direğidir. Kadının,
şanlı şerefli tarihimizde olduğu gibi, geçmişte olduğu gibi bugün de erkeğin
yanında yer almak suretiyle politikalar geliştirmesi gerektiğini düşünüyoruz.
Bu konuda da gerekli çalışmaları yaptık, yapmaya da devam edeceğiz.
Teşekkür
ederim.
BAŞKAN
– Teşekkür ederim.
Turan
Bey, buraya geldiniz siz, söz talebiniz oldu.
5.- İstanbul Milletvekili Turan Aydoğan’ın, TÜBİTAK’ta yaşanılan
hukuksuzluğa ilişkin açıklaması
TURAN
AYDOĞAN (İstanbul) – Teşekkür ediyorum Sayın Başkanım.
Sorum,
dile getireceğim konu TÜBİTAK’la alakalı.
BAŞKAN
– Soru kısmı daha sonra.
TURAN
AYDOĞAN (İstanbul) – Soru değil efendim, bir hukuksuzluğu dile getireceğim.
TÜBİTAK’ta
bir hukuksuzluk söz konusu. TEZ-KOOP-İŞ Sendikası 20/9/2019 tarihinde
sözleşmeyle TÜBİTAK’ta yetki aldı. Yetki alan sendikaya dayanışma aidatı
yatıran üyelerin de bu yetkiden yararlanması gerekirken, sendikanın sözleşmeyi
yaptığı tarihten önce başka bir sendikaya dayanışma aidatı yatıran işçileri de
bu sözleşmeden faydalandırdınız yani bir haksız rekabetle beraber kurum zararı
sağladınız. Bu tablonun, Türkiye Büyük Millet Meclisi çatısı altında
tarafınızca gündeme getirilmesi, zararın ve haksız rekabetin ortadan
kaldırılması gerektiği inancıyla düşüncelerimi dile getirdim Sayın Başkanım.
Teşekkür
ediyorum söz verdiğiniz için.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve Teknolojik
Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Söz sırası Şanlıurfa Milletvekili Ayşe Sürücü’de.
Buyurun
Sayın Sürücü. (HDP sıralarından alkışlar)
HDP
GRUBU ADINA AYŞE SÜRÜCÜ (Şanlıurfa) – Sayın Başkan, değerli milletvekilleri;
ülkenin en verimli topraklarında yani GAP’ın kapsadığı bölgelerde yaşayan halk,
ülkenin dört bir yanına mevsimlik işçi olarak dağılıyor. Gittikleri yerde ise
gayriinsani koşullarda, sağlık güvencesiz ve ırkçı uygulamalara maruz kalarak
karın tokluğuna çalıştırılmaktadır. Bölge halkının refah düzeyinin
yükseltilmesi GAP’la hedeflenmişti; maalesef, bölgenin tarım, sanayi, altyapı,
enerji, işsizlik ve sağlık gibi birçok sorunu olduğu gibi duruyor, nüfus
artışıyla bu sorunlar daha da büyüyor.
Türkiye’de
pamuk ekim alanları azaltılıp pamuk ithal ediliyor. Urfa çiftçisi çok ciddi
sıkıntılar yaşamaktadır. Mazot, zirai ilaç, gübre, tohum, girdi maliyeti yüzde
100 artmışken destekleme sınırlandırılıyor, elektrik ve sulama borcundan dolayı
desteklemeler bloke ediliyor. On yedi yılda nohudu, mercimeği, samanı, pamuğu,
sığırı ithal edecek kadar toprağı kısırlaştırıp, çiftçiye, açıkça “Git evinde
otur, nasıl geçiniyorsan geçin.” dediniz; çiftçiyi bankalara mahkûm ettiniz,
çiftçi ağır banka borçlarını ödeyemiyor, bu koşullarda da tarım ve hayvancılık
yapmaktan vazgeçiyor. Savaşa, sömürüye ve baskılara ayırdığınız bütçenin sadece
onda 1’iyle çözülecek olan bu sorunlarla bölge halkını cezalandırıyorsunuz.
Değerli
milletvekilleri, Urfa’da sağlık alanında ciddi sorunlar yaşanıp iktidar
tarafından görülmüyor. 2 milyonun üzerinde nüfusu olan Urfa’da 500 binin
üzerinde Suriyeli de mevcut bulunmakta.
Urfa
merkez ilçelerinde yaşayanların ulaşabildiği sadece bir tane kadın doğum ve
çocuk hastanesi var. Urfa’da sağlık çalışanlarının koşullarına baktığımızda,
günde ortalama 120 hasta bakılıyor. Bu koşullarda sağlıklı bir sağlık hizmeti
alınabilir mi? Sağlık çalışanları robotlaştırılıyor.
Bu
ağır temponun yanında, bir de Urfa İl Sağlık Müdürü hiçbir yazılı emir
göstermeksizin 19 Eylülden bugüne Rojava’da devam eden operasyonlar gerekçe
gösterilerek tüm sağlık çalışanlarının yıllık izinlerini keyfî bir şekilde
iptal etmiş durumdaydı. Şimdi öğrendiğim kadarıyla bugünden itibaren sadece bir
kesim doktor izinlerinin bir kısmını kullanabilecek ama görevlendirmeler devam
ediyor, özellikle de Tel Abyad ve Resulayn’a. Peki neden? Çünkü kuzeydoğu
Suriye’de masum insanlar öldürülüyor, Kürtler bir statü kazanmasın diye
katliamlar yapılıyor. Birleşmiş Milletler ve UNICEF’in son açıklamaları Tel
Rıfat’ta yapılan sivil katliamına dairdi, 12 kişinin katledildiği ve aralarında
çocukların da olduğu belirtilmektedir. ÖSO çetelerinin sağlık hizmetine daha
rahat ulaşabilmesi için sınır kentlerinin doktorları âdeta sürekli nöbet
hâlinde bekletiliyor.
Evet,
değerli milletvekilleri, iktidarın baskıyla demokratik siyaseti tasfiye etme
operasyonları devam ediyor. 9 Ekim günü Urfa’da DTK çalışmaları gerekçe
gösterilerek ev baskınları yapılmış, 53 arkadaşımız gözaltına alınıp 30
arkadaşımız tutuklanmıştır. Tutuklananlar arasında Cizre bodrumlarında
yakılarak katledilen DBP parti meclis üyemiz Mehmet Yavuzel’in 55 yaşındaki
hasta ve yaşlı annesi Hanım Yavuzel de var ve kemoterapi gören kanser hastası
Mahmut Korkmazer ve yüzde 100 görme engelli Delil Akkurt da bulunuyor.
Yine,
Hilvan Cezaevinde 65 yaşındaki ağır hasta mahpus Emine Aslan Aydoğan 3 Aralıkta
kötüleşerek hastaneye kaldırılıyor ve orada yaşamını kaybediyor. Emine annenin
defin işlemleri sırasında imama “Bu, bir terörist cenazesi.” denilip dinî
vecibeleri yerine getirilmiyor. Mardin kayyumu tarafından taziye evi verilmiyor
ve taziye çadırı kurulması engelleniyor. 65 yaşında cezaevinde yaşamını yitiren
bir annenin defin işlemlerine, taziyesine, dinî vecibelerine izin vermeyen bir
iktidarla yönetiliyoruz.
Emine
anneyi yakından tanıyordum, yıllarca birlikte çalıştık. Emine anne, sonuna
kadar barışı savunan ve barış için mücadele eden bir insandı.
(Mikrofon
otomatik cihaz tarafından kapatıldı)
AYŞE
SÜRÜCÜ (Devamla) – Başkan, bir dakika alabilir miyim.
BAŞKAN
– Buyurun.
AYŞE
SÜRÜCÜ (Devamla) – Evet, bir gün adalet size de lazım olacak. Sizler, çözüm
üretemediğiniz tüm meselelerde fişlemeyi ve işkenceyi bir yöntem olarak
uyguluyorsunuz fakat insanlık onuru, güvenlikçi politikalarla, işkence ve
tutuklamalarla yenilmeyecek kadar değerli ve güçlüdür.
Bu
bütçe, kadınların, emekçilerin ve halkların bütçesi değil; bu bütçe, iktidarın
kendini yaşatma bütçesidir.
Genel
Kurulu tekrar saygıyla selamlıyor, teşekkür ediyorum. (HDP sıralarından
alkışlar)
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
6.- Çankırı Milletvekili Muhammet Emin Akbaşoğlu’nun, Şanlıurfa
Milletvekili Ayşe Sürücü’nün 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde HDP Grubu adına yaptığı konuşmasındaki ifadelerinin kabul
edilemeyeceğine, devletin ve milletin töhmet altında bırakılamayacağına ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, biraz evvel dinlediğimiz hatibin konuşmalarına katılmak asla
mümkün değildir. Zira, kullanılan ifadeler, mevsimlik işçilere ırkçı
uygulamalar…
ÖMER
ÖCALAN (Şanlıurfa) – Yok mu?
MURAT
ÇEPNİ (İzmir) – Yok mu?
MEHMET
RUŞTU TİRYAKİ (Batman) – Yok mu?
MUHAMMET
EMİN AKBAŞOĞLU (Çankırı) – Yok!
“Suriye’nin
kuzeyinde Kürtler bir statü kazanmasın diye katliamlar yapıldığı” gibi gerçek
dışı beyanlarda bulunulmuştur. Türkiye, Suriye’nin kuzeyinde Kürt, Türkmen…
AYŞE
ACAR BAŞARAN (Batman) – Ne işi var, ne işi var!
MUHAMMET
EMİN AKBAŞOĞLU (Çankırı) – …Arap, Keldani, Hristiyan, Müslüman, kim olursa
olsun; hepsinin sağlık, gıda, barınmaya ilişkin hususlarda yardımcısıdır ancak
PKK, PYD, YPG, DAEŞ, adı ne olursa olsun teröristlerin de karşısındadır.
Meselenin özü budur. (AK PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Toparlayın.
HABİP
EKSİK (Iğdır) – Onun için mi Genel Başkanınız “Orası Kürtlerin yaşamasına uygun
değil.” dedi? Ayıp ya!
MEHMET
RUŞTU TİRYAKİ (Batman) – Sakarya’daki fındık işçisinden bahsediyor Muhammet
Bey, Sakarya’daki.
MUHAMMET
EMİN AKBAŞOĞLU (Çankırı) – Değerli Başkanım, değerli milletvekilleri; sonuç
itibarıyla, işkenceye sıfır toleransı ortaya koyan, uluslararası sözleşmelerin
Anayasa’nın 90’ıncı maddesi çerçevesinde bir iç hukuk sistemine
dönüştürülmesine vesile olan AK PARTİ’dir. Dolayısıyla bunlar asla kabul
edilemez. Devletimiz ve milletimiz bu şekilde töhmet altında bırakılamaz. Bunu
reddettiğimizi ifade etmek istedim.
Teşekkür
ederim. (AK PARTİ sıralarından alkışlar)
BAŞKAN
– Sayın Oluç, buyurun.
7.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve eleştirilerde
bulunmaya devam edeceklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, zaten bizim hatibimizin konuşmasını Adalet ve Kalkınma Partisinin çok
doğru bulmasını beklemiyorduk, normal. Yani burada herkes görüşlerini ifade
ediyor. Eleştirilerimizi de söylemeye devam edeceğiz çünkü bütçenin anlamı bu.
Politikalarınızı her alanda eleştiriyoruz.
Şimdi,
geçen, Tel Rıfat’ta -ben de burada söyledim- ÖSO çeteleri tarafından 10 sivilin
öldürüldüğü… Bakın, biz ÖSO çeteleri diyoruz, Millî Suriye Ordusu çetesi
diyoruz. Yani siz de buna alışacaksınız çünkü öyle, bütün dünya böyle
tanımlıyor. Birleşmiş Milletler İnsan Hakları Komiserliği daha yeni kayıtlara
geçti, dedi ki: “Orada ağır savaş ve insanlık suçları işleniyor olabilir, biz
bunu araştırıyoruz.” Siz, bu ağır insanlık ve savaş suçlarının arkasında niye
durmaya çalışıyorsunuz?
ABDULLAH
GÜLER (İstanbul) – YPG’nin arkasında durmuyoruz.
ZÜLFÜ
DEMİRBAĞ (Elâzığ) – Siz niye YPG’nin arkasında duruyorsunuz?
HAKKI
SARUHAN OLUÇ (İstanbul) – 8 çocuk öldü Tel Rıfat’ta. 8 çocuğun cenazesini yere
sıraladılar.
(Mikrofon
otomatik cihaz tarafından kapatıldı)
ABDULLAH
GÜLER (İstanbul) – Alçak YPG’yi lanetliyoruz.
HAKKI
SARUHAN OLUÇ (İstanbul) – Ya, dinleyin, dinleyin. Bak, Grup Başkan Vekiliniz
var.
BAŞKAN
– Toparlayın.
HAKKI
SARUHAN OLUÇ (İstanbul) – Toparlayacağım Sayın Başkan, teşekkür ederim.
ZÜLFÜ
DEMİRBAĞ (Elâzığ) – Siz niye YPG’nin arkasında duruyorsunuz?
HAKKI
SARUHAN OLUÇ (İstanbul) – 8 çocuk öldü, 8 çocuk; cenazeleri yere sıralandı,
aynı Roboski’deki cenazeler gibi. Bunu görün. İnsanlar görüyor, bunu dünyanın
her yerindeki insanlar görüyor da siz niye bunu destekliyorsunuz, o anlaşılır
gibi değil. Yani ne denebilir başka?
Şimdi,
bu sizin “operasyon” dediğinize, biz en başından beri “savaş” dedik, biz en
başından beri “işgal girişimi” dedik. Bunu, niye öyle dediğimizi size de
anlattık. Çünkü orada insanlar yaşıyor, yüz binlerce insan yaşıyor, orada bir
hayat var; esnafıyla, çiftçisiyle, işçisiyle, kadınıyla, erkeğiyle, çocuğuyla
insanlar yaşıyor orada. Siz orada askerî bir işgale girdiğiniz zaman,
kaçınılmaz olarak sivillerle karşı karşıya geliyorsunuz. Biz de bunu eleştirdik
hep, sivillere verilecek zararların ne kadar tahrip edici olacağını söyledik.
Bu eleştirilerimiz yeni değil, onun için niye buna sinirlendiğinizi
anlayamıyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, gündemi
değiştirerek Meclisi tartışır hâle getirmeyi doğru bulmadığına ve süreci iyi
işletebilmek adına Grup Başkan Vekillerine tartışmaların sonunda söz hakkı
vereceğine ilişkin konuşması
BAŞKAN
– Değerli milletvekilleri, biraz evvel Engin Bey çok güzel bir öneri getirdi.
Ticaret Bakanlığı ile Sanayi Bakanlığının bütçesi görüşülüyor ve Türkiye'nin de
çok önemli 2 Bakanlığı Ticaret ve Sanayi Bakanlığı. O gündemi değiştirerek daha
değişik bir gündemle Meclisi bugün tartışır hâle getirmeyi doğru bulmuyorum.
Zaten bunlar, şu anda tartışılan konular uzun süredir tartışılan konular. En
son, Grup Başkan Vekillerimiz uygun görürlerse kendilerine veya kendi
partilerine yönelik bazı ifadelere, tartışmaların sonunda onlara söz verelim,
gelsinler, hepsine cevap versinler. Şimdi, bizim bu polemiklerle süreci iyi
işletemeyeceğimiz ortaya çıkıyor.
MERAL
DANIŞ BEŞTAŞ (Siirt) – Demokrasiden bağımsız bir gündem yoktur Sayın Başkan.
BAŞKAN
- Buyurun Sayın Altay.
IV.- AÇIKLAMALAR (Devam)
8.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu her söz istediğinde kendisinin de söz talebinde bulunacağına,
terörle katı ve etkin mücadele edilmesi gerektiğine, ÖSO’nun Kuvayımilliye’ye
benzetilmesinin tam bir garabet olduğuna ve Oturum Başkanı TBMM Başkan Vekili
Celal Adan’ı İç Tüzük 69’a uymaya davet ettiğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, ben peşinen söyleyeyim: Sayın Akbaşoğlu butona basar basmaz ben de
basacağım; bunun altını çiziyorum.
Şimdi
iki şeye açıklık getirmek istiyorum. Sık söz almama adına müsamahanıza sığınıp
bir iki değerlendirme yapacağım. Sayın Başkan, az önce söyledim, siz de uygun
görüşünüzü belirttiniz. Biz buradaki işleri buna göre yürüteceğiz. Şimdi, İç
Tüzük 69’da deniliyor ki: “Şahsına sataşılan veya ileri sürmüş olduğu görüşten
farklı bir görüş kendisine atfolunan komisyon, siyasî parti grubu veya
milletvekilleri, açıklama yapabilir ve cevap verebilir.
Açıklama
ve cevaplar için Başkan, aynı oturum içinde olmak üzere söz verme zamanını
takdir eder.” Gerisini okumuyorum.
Şimdi,
Sayın Akbaşoğlu’nu dinlerken ben şunu merak ettim: Ben mi bilmiyorum, yoksa bu
Resulayn, Tel Rıfat, Tel Abyad, bu bölgeler ne zamandır Türkiye Cumhuriyeti’nin
egemenlik alanı içinde?
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Sayın milletvekili “Bu coğrafyada sivil kayıplar var.” dedi.
Evet var, kim yapıyorsa yapsın, var. Ben hep şunu söylerim: Türkiye, terörle
katı ve etkin bir mücadele etsin; bu konuda geçmişte de Hükûmetin getirdiği bir
sürü kanun teklifinde “Bunlara ihtiyacımız var.” dedi. Biz yapıcı uyarıları
yaparak “Evet.” dedik. Ama Sayın Başkan, şu yok: “Ben terörle mücadele
ediyorum, 3 sivil ölürse ölsün.” Buna müsamahamız olmaz, AK PARTİ’nin hiçbir
sayın milletvekilinin de olmaması lazım. Terörü bahane ederek yani “Arada 3
sivil gidiversin canım.” mantığı, insanlık dışı bir mantıktır, bu kabul
edilemez, bir.
İkincisi:
Bu ÖSO’yu, İstiklal Savaşı’ndaki Kuvayımilliye’ye, Millî Kuvvetlere benzetenler
oldu, ya bu tam bir garabettir. Böyle bir şey olabilir mi? Dünyada herkes
biliyor ki, ÖSO’nun içinde El Kaide uzantılı bir ton cihatçı unsur var.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) - Bunlar bugün kısmen zapt ediliyorsa verilen maaşlar
sayesinde, bir ay maaşlarını kesin, o “ÖSO” diye övdüğünüz insanlar sizin
gırtlağınızı keser. Nitekim ben sosyal medyada, dünyada ve Türkiye’de onlarca
ÖSO canisinin insan kafasını kesip poz verdiğini görmüşüm. Burada kimsenin
ÖSO’yu sütten çıkmış ak kaşık gibi tanımlamasını ve sahiplenmesini doğru
bulmam.
“Güvenli
bölge, güvenli bölge” dediniz, ne oldu? Türkiye için daha riskli, daha belirsiz
bir bölge ortaya çıktı.
Dolayısıyla
son cümlem şu Sayın Başkan: Sizi de İç Tüzük 69’a uymaya davet ediyorum.
Teşekkür
ederim.
BAŞKAN
– Buyurun Sayın Akçay.
9.- Manisa Milletvekili Erkan Akçay’ın, Türkiye Büyük Millet Meclisi
gündemini esas alarak görüşlerin ifade edilmesinden yana olduklarına ancak
“Suriye’nin kuzeydoğusunda katliam yapılıyor.” ifadesine sessiz kalmalarının
mümkün olmadığına ve Milliyetçi Hareket Partisi olarak insanların hangi
gerekçeyle olursa olsun öldürülmesini lanetlediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Elbette,
Türkiye Büyük Millet Meclisinin o günkü gündemini merkeze alarak görüşleri
ifade etmekten yana olduğumuzu belirtmek istiyorum Sayın Başkan. Biz de mümkün
mertebe –konuşmacılarımız- bu hususa öteden beri dikkat etmeye gayret ediyoruz.
Ancak Türkiye’ye yönelik bazı ifadeler olunca da bu konulardaki görüşlerimizi
ifade etmek mecburiyeti de oluyor.
“Efendim,
Suriye’nin kuzeydoğusunda katliam yapılıyor.” ifadesi kullanıldı. Şimdi buna
sessiz kalmak mümkün değil. Katliamı orada DEAŞ yaptı, PKK/PYD yaptı, halka
tasallutta bulundu, göçürttü, hayatı zindan etti ve Türkiye'nin güvenliğini ve
bölgenin güvenliğini tehdit etti ve Türkiye de Türk Silahlı Kuvvetleri
vasıtasıyla, Barış Pınarı’yla bu olumsuzluklara, bunlara engel olmuştur.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkanım.
BAŞKAN
– Buyurun.
ERKAN
AKÇAY (Manisa) – Bu ithamların PKK ve PYD terör örgütüne dolaylı da olsa destek
vermekten başka bir anlamı yok. 8 çocuk değil, isterse 1 çocuk katledilsin, bu
hepimizin lanetlemesi gereken bir husustur. Bizim de Milliyetçi Hareket Partisi
olarak insanların öldürülmesini, katledilmesini, ne ad altında olursa olsun,
hangi gerekçeyle olursa olsun, lanetlediğimizi ifade etmek istiyorum. Ancak
Türk Silahlı Kuvvetlerinin bu harekâtlarıyla, insani bakımdan da ve insan
hayatını gözetme ve insani yardımlar bakımından da, o bölge insanlarıyla insani
kaynaşması bakımından da bütün dünyaya örnek tek ülke olduğunu da hatırlatmak
istiyorum.
Teşekkür
ederim. (MHP ve AK PARTİ sıralarından alkışlar)
BAŞKAN
– Sayın Oluç…
10.- İstanbul Milletvekili Hakkı Saruhan Oluç’un, Sanayi ve Teknoloji
Bakanlığının bütçesinin askerî sınai kompleksi geliştirmek üzere kurgulanmış
bir bütçe olması nedeniyle savaş politikaları ile silahlanmanın tartışılmasının
kaçınılmaz olduğuna ve bağlamından kopuk bir tartışma sürdürmediklerine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Yanlış
düşünmeyin, size polemik yapmak için söylemiyorum bunu fakat bu konuşmaların
gerekçesine dair bir şey söylemek istiyorum.
Şimdi,
bakın, Sanayi Bakanlığının bütçesini konuşuyoruz ve Sanayi Bakanlığının
bütçesi, aslında temel olarak, bizim iddiamıza göre, askerî sınai kompleksi
geliştirmek üzere kurgulanmış bir bütçe yani kalkınmanın bir parçasını böyle
bir anlayış üzerine yerleştirmiş diye yorumluyoruz ve dolayısıyla bunu
tartışırken de bu sanayi politikasını tartışırken de… Bu, ilk defa, Türkiye’de
bulunmuş, icat edilmiş bir şey değil -Sayın Bakan da biliyordur- 70’li
yıllarda, 80’li yıllarda dünyanın birçok ülkesinde, hem Batı ülkelerinde hem
Uzak Doğu ülkelerinde, ekonomi askerî sınai kompleks üzerinden geliştirilmeye
çalışılmıştır. Dolayısıyla bunu tartışırken kaçınılmaz olarak savaş
politikalarını ve silahlanmayı tartışıyoruz.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – İkincisi: Ticaret Bakanlığının bütçesini tartışırken
-Komisyonda da bu gündeme geldiği için- mesela Afrin zeytinleri meselesi…
Afrin’e bir operasyon yapıldı, bir işgal girişiminde bulunuldu, oradaki ÖSO
çeteleri, oradaki zeytin ürününü alarak, bunu zeytinyağı hâline getirerek
Türkiye üzerinden işte dünyanın çeşitli yerlerine, hatta iddialara göre iç
pazara da sundular. Dolayısıyla Afrin zeytinleri ve zeytinyağı, Ticaret
Bakanlığının politikalarının tartışılmasının içindeki bir parçadır aynı
zamanda. Dolayısıyla bağlamından kopuk bir tartışma sürdürmüyoruz, buna işaret
etmek istemiştim.
Teşekkür
ederim.
BAŞKAN
– Buyurun Sayın Akbaşoğlu.
11.- Çankırı Milletvekili Muhammet Emin Akbaşoğlu’nun, konuşmalarını İç
Tüzük hükümleri çerçevesinde yaptıklarına, Suriye’nin kuzeyinden ülkemize
yöneltilen teröristlere gereken cevabın verildiğine, emperyalizmin uzantısı
olan terör örgütlerini lanetlediklerine, sivil vatandaşların dinine, diline,
ırkına bakmadan yanlarında olduklarına ve olacaklarına ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Biraz
evvel Sayın Altay İç Tüzük’ü göstererek bir açıklamada bulundu. Biz de
konuşmalarımızı zaten bu İç Tüzük hükümleri çerçevesinde yapıyoruz. Hem
grubumuza hem milletimize hem devletimize hakaretamiz anlamda, gerçek dışında…
FATMA
KURTULAN (Mersin) – Hükûmetinize yapılıyor.
MUHAMMET
EMİN AKBAŞOĞLU (Çankırı) – Bakın şöyle: Hep beraber milletimizi, devletimizi,
hepimizi, Hükûmeti ve grubumuzu da töhmet altında bırakacak şekilde “Sizler
bize işkenceyi bir yöntem olarak uyguluyorsunuz.” diyor ve bize hitaben
“Kürtler bir statü kazanmasın diye katliamlar yapıyorsunuz.” deniliyor.
Bunların hepsi yalan, bunların doğru olmadığını beyan ediyorum.
NUSRETTİN
MAÇİN (Şanlıurfa) – Roboski nedir?
MUHAMMET
EMİN AKBAŞOĞLU (Çankırı) – Yani şöyle: Siz istediğinizi söyleyin, biz hiçbir
açıklama yapmayalım. Ne güzel bir dünya ya! Ne güzel bir dünya! Yani her türlü
gerçek dışı ithamlarda bulunun…
(Mikrofon
otomatik cihaz tarafından kapatıldı)
ALİ
KENANOĞLU (İstanbul) – Vallahi siz de kürsüde bir sürü gerçek dışı şey söylüyorsunuz.
Sizin sözcülerinizin kürsüde söylediklerinin tamamı yalan!
BAŞKAN
– Buyurun.
MUHAMMET
EMİN AKBAŞOĞLU (Çankırı) – Siz, basın ile ihale arasında farklı bir şekilde
bağlamından kopuk münasebet kurup kendi sözcünüz “Büyük bir ithamda bulunuyorum.”
diye ifade ederken; “Biz bu ithamı reddediyoruz.” diyerek yaptığımız bir
cümlelik açıklamaya bile tahammül gösterememe durumu var.
ENGİN
ALTAY (İstanbul) – Tahammül gösteririz.
MUHAMMET
EMİN AKBAŞOĞLU (Çankırı) – Dolayısıyla değerli arkadaşlar, bakınız, bir sürü
suçlamalar oluyor; biz hepsine birden, toptan kısa cevaplar veriyoruz.
Suriye
Millî Ordusu, Birleşmiş Milletler nezdinde statüsü olan bir yapıdır; bir. (HDP
sıralarından gürültüler)
ALİ
KENANOĞLU (İstanbul) – Hangi Birleşmiş Milletlerden bahsediyorsun sen ya!
HAKKI
SARUHAN OLUÇ (İstanbul) – Hangi Birleşmiş Milletler ya!
MUHAMMET
EMİN AKBAŞOĞLU (Çankırı) – İkinci olarak: Uluslararası hukuka uygun bir
şekilde, Suriye’nin kuzeyinden ülkemize yöneltilen teröristlere cevabı
verilmiştir. PKK\PYD ve DAEŞ’i gelin hep beraber lanetleyelim. DAEŞ’i
lanetleyin, terör örgütlerini…
(Mikrofon
otomatik cihaz tarafından kapatıldı)
HABİP
EKSİK (Iğdır) – DAİŞ’in içinde kafa kesen 30 kişi şu an Suriye Millî Ordusunun
içinde.
BAŞKAN
– Tamamlayalım lütfen.
MUHAMMET
EMİN AKBAŞOĞLU (Çankırı) – Toparlıyorum efendim.
Evet,
terör örgütleri arasında ayrım yapmayın. DAEŞ’i lanetliyorum, PKK’yı, PYD’yi,
YPG’yi, bebek katillerini lanetliyorum ve onların arkasındaki siyonist,
emperyalistleri lanetliyorum. (AK PARTİ sıralarından alkışlar)
ALİ
KENANOĞLU (İstanbul) – Tırlarla malzeme göndermeyin onlara.
MUHAMMET
EMİN AKBAŞOĞLU (Çankırı) – Sonuç itibarıyla, uyuşturucu ticaretiyle,
emperyalizmin içimizdeki uzantıları olan bütün terör örgütlerini lanetliyorum.
ALİ
KENANOĞLU (İstanbul) – MİT tırları kime silah götürüyordu?
MUHAMMET
EMİN AKBAŞOĞLU (Çankırı) – Ve bütün sivillerin yanında olduğumuzu,
Mehmetçik’imizle, sağlık çalışanlarımızla, Kızılayımızla, AFAD’ımızla,
milletimizle ve devletimizle de bütün sivil vatandaşların; dinine, diline,
ırkına bakmadan hepsinin yanında olduğumuzu ve yanında olacağımızı ilan
ediyorum.
Teşekkür
ediyorum.
SERPİL
KEMALBAY PEKGÖZEGÜ (İzmir) – Bağdadi’nin de yanındaydınız.
LÜTFÜ
TÜRKKAN (Kocaeli) – Sayın Başkan…
BAŞKAN
– Buyurun Sayın Türkkan.
12.- Kocaeli Milletvekili Lütfü Türkkan’ın, Suriye’nin kuzeyinde sivil
insanların öldüğüne ilişkin açıklaması
LÜTFÜ
TÜRKKAN (Kocaeli) – Sayın Başkan, her konuşmacıyı dinlediğimde, ortak
birleştikleri bir şey var: Suriye’nin kuzeyinde sivil insanlar ölüyor. Burada
hepimiz müşterek fikir beyan edebiliriz. Öldürenler, DEAŞ, PKK\PYD, ÖSO denilen
lejyonerler ordusu ama neticede olan, oradaki sivil halka oluyor.
SALİH
CORA (Trabzon) – ÖSO ne zaman sivil öldürdü? ÖSO hangi sivili öldürdü?
LÜTFÜ
TÜRKKAN (Kocaeli) – Yalnız, o noktada şunu da unutmamak lazım: Suriye’nin
kuzeyinde cereyan eden bu olaylara, bu yangın yanarken eliyle benzin döken
kimdi? “Stratejik derinlik” denilen, Türkiye’yi stratejik çukura düşüren sizin
dış politika siyasetinizdi. Suriye’nin bu noktaya gelişinde çok kabahatiniz
var, orada ölen her sivilde sizin de vebaliniz var. Oysa üstü açık gördün mü
çocuğun, üstünü örteceksin, aç ise doyuracaksın, ne diline ne dinine
bakacaksın; biz böyle öğrendik.
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – Onları yapıyoruz.
LÜTFÜ
TÜRKKAN (Kocaeli) – Netice itibarıyla, bu yangının içerisinde benzin döken
insanlar olarak bir kez daha kendinizle yüzleşmeniz gerektiğini hatırlatmak
istiyorum.
Teşekkür
ederim.
HAKKI
SARUHAN OLUÇ (İstanbul) – Sayın Başkan…
BAŞKAN
– Buyurun Sayın Oluç.
13.- İstanbul Milletvekili Hakkı Saruhan Oluç’un, hangi Birleşmiş
Milletlerin “Millî Suriye Ordusu” isimli çete grubunu Suriye’nin meşru ordusu
olarak kabul ettiğini ve maaşlarının nereden ödendiğini öğrenmek istediklerine,
meşru iktidarın uluslararası hukuku ve insan haklarını çiğneyen yapıların
yanında duramayacağına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bu “Millî Suriye Ordusu” isimli çete grubunu hangi Birleşmiş
Milletlerin Suriye’nin meşru ordusu olarak kabul ettiğini çok merak ediyoruz
doğrusu, hangi Birleşmiş Milletler?
SALİH
CORA (Trabzon) – YPG meşru mu?
HAKKI
SARUHAN OLUÇ (İstanbul) – Bu, büyük ihtimalle, sizin Birleşmiş Milletlerdir,
bizimle alakası yok bunun yani dünyadaki Birleşmiş Milletlerle. Bakın, ne
Birleşmiş Milletleri kabul ediyor bunu ya! Birleşmiş Milletler İnsan Hakları
Ofisi açıklama yapıyor, bu Suriye Millî Ordusu çetesinin insan hakları ihlali
işlediğine, insanlık suçu ve savaş suçu işlediğine dair açıklama yapıyor,
“Araştırma yapıyoruz. Türkiye bunların yanında duruyorsa o da suçlu hâle
düşer.” diyor. Bunu, Birleşmiş Milletler İnsan Hakları Ofisi açıklıyor, sizin
haberiniz yok. Şimdi, bakın…
ABDULLAH
GÜLER (İstanbul) – YPG için ne açıklıyor?
HAKKI
SARUHAN OLUÇ (İstanbul) – Yok öyle şey.
İnsan
Hakları İzleme Örgütü açıklama yapıyor.
ABDULLAH
GÜLER (İstanbul) – YPG ve PYD için ne açıklıyor?
HAKKI
SARUHAN OLUÇ (İstanbul) – Yok öyle şey, bilmeden söylüyorsunuz.
Biz
size sorduk, dediniz ki…
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – “Kuvayımilliye” diye bütün bir tarihe leke
sürdüğünüz, o isim verdiğiniz çete… “Bunları kim finanse ediyor?” diye sorduk
size, cevap veremiyorsunuz. Millî Savunma Bakanı, Plan ve Bütçe Komisyonunda
dedi ki: “Bizim Bakanlığımızın bu finansmanla bir alakası yok.” Peki, neresi
finanse ediyor bunu? Nereden oraya paralar gidiyor? Nereden ödeniyor o maaşlar?
ABDULLAH
GÜLER (İstanbul) – Amerika, Amerika. PYD, YPG…
HAKKI
SARUHAN OLUÇ (İstanbul) – Hayır efendim, ben Suriye Millî Ordusundan
bahsediyorum, sizin Urfa’da kurdurduğunuz Suriye Millî Ordusundan bahsediyorum.
ABDULLAH
GÜLER (İstanbul) – 30 bin tır, YPG’ye, PYD’ye Amerika taahhütname verdi… Çarpıtmayın!
HAKKI
SARUHAN OLUÇ (İstanbul) – Şimdi, dolayısıyla bilmeden konuşmayın, insanları
yanıltmayın. Bunların içinde IŞİD’li var; El Kaide ve El Nusra artıkları var;
eski ÖSO’cular var; kafa kesenler, kadınlara tecavüz edenler var; bu çeteye
Kuvayımilliye dediniz siz, biraz da utanmıyorsunuz ya. Şimdi, bu böyle olmaz,
yanında duramazsınız bunların. Bunların yaptıklarını savunamazsınız.
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – Bitiriyorum efendim.
SALİH
CORA (Trabzon) – Hangi bütçeyle aldınız o 30 bin tır silahı?
FATMA
KURTULAN (Mersin) – Sen ne diyorsun ya? Her seferinde yapma bunu ya?
SALİH
CORA (Trabzon) – 30 bin tır silahı hangi bütçeyle aldınız?
FATMA
KURTULAN (Mersin) – Ya, çık şu kürsüye, ne dediğinizi anlamıyoruz. Ya, Salih
Bey, seni anlamıyoruz, çık bir buraya seni dinleyelim, çık. Şuraya çık ya!
SALİH
CORA (Trabzon) – PKK’yı terör örgütü olarak kabul ediyor musunuz, etmiyor
musunuz?
BAŞKAN
– Grup Başkan Vekiliniz konuşuyor ya.
FATMA
KURTULAN (Mersin) – Ya, çık bir oraya, anlamıyorum, anlamıyorum.
SALİH
CORA (Trabzon) – PKK’yı lanetliyor musunuz, lanetlemiyor musunuz?
HAKKI
SARUHAN OLUÇ (İstanbul) – Dolayısıyla gayrimeşru, hukuka dayanmayan,
uluslararası hukuku çiğneyen, insan hakları, savaş hukukunu çiğneyen yapıların
yanında duramazsınız meşru iktidar olarak. Kabul edilemez bu. Biz bunu
söylediğimiz zaman kızıyorsunuz; kızmayacaksınız, yanlarında durmaktan
çekileceksiniz. Bunlar Kuvayımilliye filan değil, bunlar öyle insan haklarına
ve savaş hukukuna uygun savaşan insanlar değil, bunlar çetedir, sivilleri
katlediyorlar doğrudan doğruya; bir kez daha bunu söylemiş olayım.
Teşekkür
ederim. (HDP sıralarından alkışlar)
SEMİHA
EKİNCİ (Sivas) – PKK da terör örgütüdür.
BAŞKAN
– Sayın Altay, buyurun.
14.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadeleri ile Şanlıurfa
Milletvekili Ayşe Sürücü’nün 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde HDP Grubu adına yaptığı konuşmasındaki bazı ifadelerine,
yürütmenin yaptığı iş ve işlemlerin en açık, en ağır şekilde eleştirileceği tek
ve meşru yerin Türkiye Büyük Millet Meclisi olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
Akbaşoğlu dedi ki: “Biz burada millete hakaret ettirmeyiz.” Şimdi, Sayın
Akbaşoğlu, bu millete hakaret noktasında biz varken o iş size düşmez, biz
millete hakaret ettirmeyiz, merak etme. (CHP sıralarından alkışlar) “Devlete de
hakaret ettirmeyiz.” dedi, tabii ki devlete de hakaret edilmez, biz de
ettirmeyiz ama devlet eleştirilir, hem de burada eleştirilir. Burası devletin
yaptığı, yürütmenin yaptığı iş ve işlemlerin en açık, en ağır şekilde
eleştirileceği tek yerdir, tek ve meşru yerdir. Buna tahammül edeceksiniz
arkadaşlar.
SALİH
CORA (Trabzon) – Ama devlete işgalci diyenler sizin saflarınızda ağabey.
ENGİN
ALTAY (İstanbul) – Efendim, bir dakika, ben bitireyim.
HAKKI
SARUHAN OLUÇ (İstanbul) – İktidarınıza söylüyoruz biz, iktidarınıza, işgalci
bir iktidarınız var.
ENGİN
ALTAY (İstanbul) – Şimdi, Sayın Başkan, öte yandan, ben, Sayın Ayşe Sürücü’nün
konuşmasını dinledim.
(Mikrofon
otomatik cihaz tarafından kapatıldı)
MAHMUT
TOĞRUL (Gaziantep) – Bekle bir sonraki dönem seni yaparlar grup başkan vekili,
bekle.
BAŞKAN
– Beyler, Grup Başkan Vekili konuşurken niye laf atıyorsunuz ya! Sizin Grup
Başkan Vekiliniz söz istemiş şu anda, bekleyin.
Buyurun
Sayın Altay.
ENGİN
ALTAY (İstanbul) – Sayın Ayşe Sürücü “katliam” ifadesini kullandı ama ben o
konuşmadan “Türk Silahlı Kuvvetleri katliam yapıyor.” anlamadım, “Mehmetçik
katliam yapıyor.” anlamadım, isim vermedi çünkü, isim vermedi. Ben buradan
“Olsa olsa bu katliamı Suriye merkezî yönetimine bağlı güçler yapmış olabilir,
olsa olsa bu katliamı önceden ‘ÖSO’ diye anılan, şimdi ‘Suriye Millî Ordusu’
diye bir isim takılan grup yapmış olabilir, IŞİD yapmış olabilir, PKK, PYD de
yapmış olabilir.” bunu anladım, “Mehmetçik yapmış.” anlamadım. Sayın Akbaşoğlu
buradan alıp da millî duyguları köpürterek ve kaşıyarak, buradan kendisine
siyasi olarak bir artı getirme anlayışı ve arzusuyla nasıl bu topa giriyor,
merak ediyorum.
Şunun
için söylüyorum bunu: Değerli milletvekilleri, milliyetçilik hassas bir iştir,
istismara gelmez, yapmayın bunu. Hepiniz, buradaki herkes, HDP Grubu dâhil
herkes bu vatanı en az sizin kadar seviyor, seviyordur, bunu kabul edeceksiniz.
(CHP sıralarından alkışlar) Bu vatanı, bu bayrağı seven sadece siz değilsiniz.
SALİH
CORA (Trabzon) – Ama alkışlamadılar!
ENGİN
ALTAY (İstanbul) – Bu vatanın, bu bayrağın bekası, namusu, geleceği sadece size
emanet değil, en az sizin kadar bize de emanet; şu huyunuzdan vazgeçin. Şunu
tekrar söylüyorum: Devlet eleştirilecek ve en ağır şekilde burada
eleştirilecek. Hakaret, bırakın devleti bırakın milleti, şurada birbirimize
bile hakaretamiz konuşmamız ahlaki değil.
Tekrar
altını çiziyorum, ama şu duygudan Sayın Akbaşoğlu’nun öncelikle kurtulmasını
talep ediyorum, teklif ediyorum: Yani devletin, milletin tek şövalyesi siz
değilsiniz; merak etmeyin, burada bir Cumhuriyet Halk Partisi Grubu var, hiç
merak etmeyin. (CHP sıralarından alkışlar)
ERKAN
AKÇAY (Manisa) – Nasıl var? Böyle mi var?
ALİ
KENANOĞLU (İstanbul) – Devlet kimsenin babasının malı değil, devlet hep
birlikte bir organı oluşturur.
MUHAMMET
EMİN AKBAŞOĞLU (Çankırı) – Ben cevabı vereyim isterseniz.
BAŞKAN
– Buyurun Akbaşoğlu.
15.- Çankırı Milletvekili Muhammet Emin Akbaşoğlu’nun, millet, vatan,
devlet, din, bayrak konusunda yarışılmasının güzel olduğuna ve müşterek paydada
birleşilmesi gerektiğine, Suriye Millî Ordusunun Suriyelilerden oluştuğuna ve
Türk ordusuyla beraber Tel Abyad ile Resulayn’daki Barış Pınarı Harekâtı’nda
önemli fonksiyonlar icra ettiklerine, hakaret etmemek kaydıyla devletin ve
Hükûmetin uygulamalarının eleştirilebileceğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, çok teşekkür ederim.
Şöyle:
Yani şövalyelik ruhu noktasında birbiriyle herkes yarışabilir. Millet, vatan,
devlet, din konusunda, bayrak konusunda hepimiz ne kadar yarışırsak o kadar
güzeldir. Gelin, müşterek paydada birleşelim diyoruz zaten. Bu konuda
milletimizin lehine, devletimizin lehine, vatandaşlarımızın, 82 milyon
insanımızın tamamının lehine biz hep beraber burada duralım istiyoruz, bundan
ancak memnuniyet duyarız; bir.
ALİ
KENANOĞLU (İstanbul) – Bizim durduğumuz yer orası değil ama.
MUHAMMET
EMİN AKBAŞOĞLU (Çankırı) – İkinci olarak, konuşmacı tashih edebilir, açıklama
yapabilir “Ben Mehmetçik’i kastetmedim.” diye.
ENGİN
ALTAY (İstanbul) – Öyle bir şey çıkmadı ki.
MUHAMMET
EMİN AKBAŞOĞLU (Çankırı) – O zaman bununla ilgili siz öyle anlamışsınız ama
öyle söylenmedi, cümlelerin başından itibaren bir siyasi görüş itibarıyla
“Mevsimlik işçilere Türkiye’de ırkçı uygulamalar yapıyorsunuz.” diye başlandı.
(HDP sıralarından gürültüler)
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – Oradan hareketle de Türkiye Cumhuriyeti devletine
yönelik olarak orada sivil katliamlarda bulunuyorsunuz, işkence uyguluyorsunuz
diye Mecliste bulunan bizleri ve Türkiye yönetimini suçladı dolayısıyla biz de
cevabını verdik.
ALİ
KENANOĞLU (İstanbul) – İktidarınız yapıyor, iktidarınız. Devlet babanızın malı
değil.
MUHAMMET
EMİN AKBAŞOĞLU (Çankırı) – Bunun dışında, değerli arkadaşlar, bakınız, Suriye
Millî Ordusu Suriyelilerden oluşmaktadır, oradaki Kürt, Arap, Türkmenlerden
oluşmaktadır ve Suriye’nin selameti için, demokratik cumhuriyeti için mücadele
vermektedir. Birleşmiş Milletler nezdinde de Suriye muhalefetini temsilen özel
temsilciler statüsünde anayasa çalışmalarında yer almaktadır. Dolayısıyla
Suriye Millî Ordusu Türk ordusuyla beraber Tel Abyad ve Resulayn’daki Barış
Pınarı Harekâtı’nda çok önemli fonksiyonlar icra etmiştir.
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜ (İzmir) – Suç işliyorsunuz, suç.
BAŞKAN
– Buyurun.
MUHAMMET
EMİN AKBAŞOĞLU (Çankırı) - Sayın Başkanım, sonuçta millete ve devlete hakaret
etmemek kaydıyla devletin uygulamaları, hükûmetin uygulamaları tabii ki
eleştirilebilir.
ALİ
KENANOĞLU (İstanbul) – Sizin bütün uygulamalarınız devlete ve millete
hakarettir!
MUHAMMET
EMİN AKBAŞOĞLU (Çankırı) - Ama eleştiri sınırını aşan ve iftira ve yalana,
gerçek dışı birtakım beyanlara başvurulduğunda da…
ALİ
KENANOĞLU (İstanbul) – Bu devleti ne hâle getirdiniz! Bundan daha büyük hakaret
mi olur!
MUHAMMET
EMİN AKBAŞOĞLU (Çankırı) - …bizim bu konuda doğrusunu ortaya koyma vazifemiz,
sorumluluğumuz söz konusudur. Bundan da kimsenin gocunmaması gerekir.
Sonuç
itibarıyla, HDP sözcüsü, sadece Millî Suriye Ordusu ve DAEŞ’le ilgili
açıklamalarda bulundu ancak PKK/PYD ve YPG’nin terörizmiyle ilgili en ufak bir
açıklamada bulunmadı. Ben, onları lanetlemeye davet ediyorum.
Teşekkür
ederim. (AK PARTİ ve MHP sıralarından alkışlar)
ENGİN
ALTAY (İstanbul) – Onu da ben söylüyorum, yetmez mi?
BAŞKAN
– Sayın Akçay, buyurun.
16.- Manisa Milletvekili Erkan Akçay’ın, Kuvayımilliye kavramıyla ilgili
polemik yapıldığına, devletin eleştirilmesi ile iktidarın eleştirilmesinin
farklı olduğuna ve içinde bulunulan devleti yaşatmak, korumak gerektiğine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
bu Kuvayımilliye kavramıyla ilgili de bir polemik yapıldı. ÖSO Kuvayımilliye
midir, değil midir; o bizim işimiz değil, bizim de böyle bir tanımlamamız yok.
Ama buradan hatırlatmayla, 1921 yılında, dikkat buyurun, 1921 yılında yani
Türkiye emperyalist devletler tarafından işgal altındayken ve Adana, Antep,
Maraş, Urfa Fransızlar tarafından işgal altındayken, ordumuz dağıtılmış,
silahlarımız elimizden alınmışken Mustafa Kemal Atatürk’ün emriyle
Kuvayımilliye müfrezeleri oluşturulmuş, o namüsait şartlar altında Fransızların
karargâhı niteliğindeki Afrin’e askerî operasyon yapılmıştır…
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) - …ve bundan sonra 1921 Ankara Anlaşması Fransızlarla
akdedildikten sonradır ki bahsettiğim Adana, Antep, Maraş, Urfa’daki Fransız
işgali sona erdirilmiştir. 1921’de sona erdirilen Fransız işgali ki
2018-2019’da da bölgede Suriye’nin kuzeydoğusunda Amerikan işgali ve onların
uşağı, maşası PKK/PYD’nin tasallutu sona erdirilmiştir. Afrin’de yıllarca PKK
halkın zeytinine el koydu ve zeytinyağını Türkiye’ye getirdiler. Onu da ilk
gündeme getiren milletvekillerinden birisiydim çünkü benim seçim bölgem Manisa
zeytin ve zeytinyağı üreticisidir. PKK’nın bu kadar zeytinliklere tasallutunu
görmeyip, şimdi de zeytin ve zeytinyağı üzerinden spekülasyon yapılmasını da
doğru bulmadığımı ifade etmek istiyorum.
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) - Şimdi, değerli arkadaşlar, devlet olmadan hiçbir şey olmaz.
Devlet sadece “iktidar” demek değildir; yani, devletin eleştirilmesi farklıdır,
iktidarın eleştirilmesi farklıdır. Bizim de Türkiye Büyük Millet Meclisi olarak
Türkiye Cumhuriyeti devletinin bir unsuru olduğumuzu hatırlatmak istiyorum.
Devlet bir bütünlük ve genişlik ifade eder, iktidar bunun bir parçasıdır. Yani
“Devlet eleştirilecek.” denildi, eleştirilebilir tabii; hiçbir kurum, kavram
eleştiriden masun değildir fakat bizatihi içinde bulunduğumuz devleti yaşatmak,
korumak ve bunun önemini kavramak lazım çünkü devletsiz toplumlar ayak altında
eziliyor.
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) - Biz, Türk milleti olarak kendi vatanımızda kendimizi ayak
altında asla ezdirmeyeceğiz.
Teşekkür
ederim Sayın Başkan. (MHP sıralarından alkışlar)
BAŞKAN
– Ne deniliyordu Erkan Bey: “İnsanı yaşat ki devlet, devleti yaşat ki millet
yaşasın.”
HAKKI
SARUHAN OLUÇ (İstanbul) – Sayın Başkan…
BAŞKAN
- Buyurun Sayın Oluç.
17.- İstanbul Milletvekili Hakkı Saruhan Oluç’un, iktidarın uygulamaları
ile politikalarını tartışıp eleştirdiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Bir
şeye açıklık getireyim: Birincisi, iktidarın uygulamalarını, politikalarını -iç
ve dış politikalarını, ekonomi politikalarını- tartışıyoruz, eleştiriyoruz
burada. Şimdi, AKP Grup Başkan Vekili Sayın Akbaşoğlu bu tepkiyi neden böyle
gösteriyor? Çünkü onlar, parti ile devleti özdeşleştirdiler, parti devleti
hâline getirdiler. (HDP sıralarından alkışlar) Parti devleti hâline geldiği
için biz partiyi ve o partinin kurduğu iktidarı, hükûmeti eleştirdiğimiz zaman
“Devleti eleştiriyorsunuz.” diye ayağa kalkıyorlar, öyle değil. Biz, sizin
parti devleti hâline getirmenizi de eleştiriyoruz, sizin iktidarınızı
eleştiriyoruz. Bakın, zaten sorun şimdi bu bakanlıklarla ilgili değil elbette,
daha genel bir sorun.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Tartışmaya devam edeceğiz önümüzdeki günlerde de.
Zaten sizin Cumhurbaşkanlığı hükûmet sistemi dediğiniz tek kişi rejimi, bu
parti devlet meselesiyle doğrudan doğruya bağlı olduğu için, kuvvetler
ayrılığını kuvvetler birliğine çevirdiği için eleştiriyoruz. Bu
eleştirilerimizin hepsinin bir bütünlüğü var dolayısıyla, buna işaret ediyoruz.
Diğer
konuyla ilgili son söyleyeceğim şey, şunu unutmayın: Bütün dünya biliyor, bu
sizin Millî Suriye Ordusunun içinde IŞİD artıkları var. Onun için yanlarında
dururken dikkat edin diyoruz size, en azından devleti bulaştırmayın buna
diyoruz; söylediğimiz bu.
Sonuncusu
da, ben MHP Grup Başkan Vekilinin söylediklerini çok iyi anladım, ona itiraz
diye söylemiyorum fakat -iktidara yine söylüyorum, size değil- Kuvayımilliye lafını
yüzyıl sonra tarihe gömmeyin; bunu söylüyorum.
Teşekkür
ederim.
BAŞKAN
– Buyurun Sayın Altay.
18.- İstanbul Milletvekili Engin Altay’ın, devletin iş ve işlemlerini
yürüten organın eleştirilmesinin devletin eleştirilmesi anlamına geldiğine
ilişkin açıklaması
ENGİN
ALTAY (İstanbul) – Çok teşekkür ederim Sayın Başkan, sizi ve yüce Genel Kurulu
saygıyla selamlıyorum.
Benim
de çok tasvip etmediğim birkaç değerlendirme oldu doğal olarak. Sayın
Akbaşoğlu’nun yaptığı gibi değerlendirme yapmak istiyorum efendim.
Efendim,
birincisi şu: Herhâlde Sayın Akçay tam meramımı anlamamış olabilir. Devlet bana
göre bir mekanizmadır.
ERKAN
AKÇAY (Manisa) – Size cevap vermedim, kendi görüşlerimizi ifade ettim.
ENGİN
ALTAY (İstanbul) – Hayır hayır. Ben de size cevap diye söylemiyorum ama bir
açıklık getirme gereği doğdu.
Bana
göre devlet bir mekanizmadır. İçinde elbette bu Meclis de var ama devletin iş
ve işlemlerini yürüten de bir organ var. Devletin iş ve işlemlerini yürüten
organın eleştirilmesi bir anlamda devletin de eleştirilmesidir. Devletin
uygulamasıdır o neticede. Vatandaş penceresinden baktığınız zaman uygulamanın
adı devletindir. Örneğin, Tarım Kredi Kooperatifinin önünde, borcundan dolayı
evine haciz gelen çiftçi meseleye devletin bana yaptığı bir iş ve işlem diye
bakar.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) - Dolayısıyla -altını özellikle çizmek isterim ki-
eleştirilmeyen, eleştirilemez yönetimleri barındıran devletler batmaya
mahkûmdur. Evet, insanı yaşat ki devlet yaşasın ama devleti eleştiremezsen,
devlet eleştirilmez hâle gelirse, devlet kutsanırsa o devletin ömrü pek kısa
olur.
Sayın
Başkan, ikinci olarak şunu garipsedim: Sayın Akbaşoğlu, Türk Silahlı
Kuvvetlerinin ÖSO’yla birlikte kimi terör örgütlerine karşı mücadele ettiğini
söyledi. Türk Silahlı Kuvvetlerinin içine düştüğü şu hâle bakar mısınız? Bir
gün geliyor Türk Silahlı Kuvvetleri şimdi devletin “terörist” diye nitelediği
-buna itirazım var diye demiyorum- PYD ve YPG’yle iş birliği yaparak Süleyman
Şah Türbesi’ni kaçırıyor, sonra aradan biraz zaman geçiyor aynı Türk Silahlı
Kuvvetleri ÖSO diye bir örgütle bu sefer Suriye Demokratik Güçlerine karşı
savaşıyor. Bu ne perhiz bu ne lahana turşusu!
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) - Bu, işte, benim söylediğim devletin âciz, ucuz, düşük
kalibreli dış politikasızlığın -politikası bile demiyorum- sonucu Türk Silahlı
Kuvvetlerinin bölgede içine düştüğü hâlin bir yansımasıdır.
Irkçı
söylemden bahsedildi. Burada bir cümleyle bir şey söylememiz lazım. Birbirimizi
yaftalayarak burada kimse bir yere varamaz ama bir ırkçı söylem arıyorsak ben
şu cümleye dikkat çekmek isterim: “Benim için çıktı bir tanesi ‘Gürcü’dür.’
dedi -ki ben Gürcü’yüm, Gürcülüğümle de övünüyorum bu arada- hatta çok daha
çirkin şeyler söyleyenler oldu, ‘Ermeni.’ dedi; ben Türk’üm.” Bu cümleyi kim
sarf ettiyse en büyük ırkçı odur.
Teşekkür
ederim. (CHP sıralarından alkışlar)
BAŞKAN
– Buyurun Sayın Akçay.
19.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Altay, “Meramımı anlamamış olabilir.” şeklinde bir ifade kullandı, ben şahsen
biraz üzüldüm.
ENGİN
ALTAY (İstanbul) – Hayır ağabey.
ERKAN
AKÇAY (Manisa) – Yani “Anlaşılmamış olabilir.” deseydi daha şık olurdu.
ENGİN
ALTAY (İstanbul) – Düzeltiyorum, meramım anlaşılmamış olabilir, düzeltiyorum.
ERKAN
AKÇAY (Manisa) – Teşekkür ediyorum Sayın Başkan.
BAŞKAN
– Akbaşoğlu, buyurun.
20.- Çankırı Milletvekili Muhammet Emin Akbaşoğlu’nun, Türk ordusu ve
Mehmetçik’imizle ilgili sözleri reddettiğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Benim
söylediğim cümleyi kendi maksadından çarpıtarak Mehmetçik’i bühtan altında
bırakmayı kabul edemem. Mehmetçik’imizle ilgili, Türk ordusuyla ilgili söylenen
sözleri kesinlikle reddediyorum. Bu konuda biz millî menfaatlerimiz
doğrultusunda, uluslararası hukuk çerçevesinde, millî hedeflerimize ulaşmak
gayesiyle anayasal çerçevede hukuk içerisinde gereken ne varsa onu yaptık ve
yapacağız, yapmaya da devam edeceğiz inşallah. (AK PARTİ sıralarından alkışlar)
ENGİN
ALTAY (İstanbul) – Sayın Başkan…
BAŞKAN
– Buyurun.
21.- İstanbul Milletvekili Engin Altay’ın, ABD Senatosunun Ermeni
tasarısını kabul etmesi kararına karşı siyaseten resmî bir tepki verilmediğine
ilişkin açıklaması
ENGİN
ALTAY (İstanbul) – Eğer Sayın Akbaşoğlu millî hedeflerine devam edecekse bundan
sonra etmesin çünkü daha dün gece sıcacık bir sorunumuz, sıcak bir konu, sorun
oluştu. Amerikan Senatosu bu millete çok ağır hakaret de içeren bir karar aldı.
Siz herhâlde bu karara siyasi bir tepki verme… Buradaki konuşmanızı saymıyorum,
bizim Grup Başkan Vekilimiz de konuştu. Üst perdeden an itibarıyla verilmiş bir
siyasi tepki yok. Galiba siz Trump’tan tepkinizin oranıyla ilgili bir icazet
bekliyorsunuz, Trump’ın müsaade ettiği kadar.
Türkiye,
Amerikan Senatosunun kabul edilemez kararına karşı daha siyaseten resmî bir
tepki vermiş değil; bu ayıp da size yeter. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
LÜTFÜ
TÜRKKAN (Kocaeli) – Sayın Başkan, arkaya alın, beraberce bir konuşsunlar.
BAŞKAN
– Evet, öyle yapalım mı?..
Sayın
Akbaşoğlu, buyurun.
MAHMUT
TANAL (İstanbul) – Sayın Başkanım, Sayın Akbaşoğlu’nun nöbetçi olduğu
dönemlerde Meclis çalıştırılmıyor. AK PARTİ hakikaten bütçenin geçmesini
istemiyor galiba!
BAŞKAN
– Yani uzun süredir tartışmaları takip ediyoruz; saygı duyuyorum ben bu
tartışmalara ama aynı şeyler konuşuluyor, bu da zaman kaybı oluyor.
Buyurun
Sayın Akbaşoğlu.
22.- Çankırı Milletvekili Muhammet Emin Akbaşoğlu’nun, ABD Senatosunun
Ermeni tasarısını kabul etmesi kararını yok hükmünde gördüklerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Dün,
Amerikan Senatosunda alınan kararla ilgili daha önce biliyorsunuz, Temsilciler
Meclisinde bir karar alınmıştı ve burada bir ortak açıklamayla bu hususu hep
beraber kınamıştık ve devletimizin yetkilileri bu konuda net bir beyanda
bulunmuşlardır. Bu husus, bütün Grup Başkan Vekillerince dün sıcağı sıcağına
Mecliste değerlendirilmiş ve gerekli tepkiler de ortaya konulmuştur. Bu konuda
kayıtlara geçmesi açısından bir kez daha ifade etmek istiyorum ki yüz yıl önce
Mehmet Akif en güzel cevabı vermiş.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bitiriyorum.
MAHMUT
TANAL (İstanbul) – Ama Cumhurbaşkanlığından ses yok Başkanım, burada yasama
organından ses var.
BAŞKAN
– Buyurun Akbaşoğlu, Mehmet Akif’ten…
MUHAMMET
EMİN AKBAŞOĞLU (Çankırı) – O Kuvayımilliye ruhuyla yüz yıl öncesindeki duygu ve
düşüncelere biz de milletçe ve devletçe aynen sahip çıkıyor ve haykırıyoruz.
“Tükürün
ehlisalibin o hayasız yüzüne!
Tükürün
onların asla güvenilmez sözüne!
Medeniyet
denilen maskara mahluku görün:
Tükürün
maskeli vicdanına asrın, tükürün!”
MAHMUT
TANAL (İstanbul) – Bunlar hikâye…
MUHAMMET
EMİN AKBAŞOĞLU (Çankırı) – Biz Amerikan Senatosunun bu kararını keenlemyekûn
olarak yok hükmünde görüyor ve bu karara tükürüyoruz.
Teşekkür
ederim. (AK PARTİ ve MHP sıralarından alkışlar)
ENGİN
ALTAY (İstanbul) – Sayın Başkan...
BAŞKAN
– Sayın Altay, buyurun.
23.- İstanbul Milletvekili Engin Altay’ın, ABD Senatosunun Ermeni
tasarısını kabul etmesi kararına Recep Tayyip Erdoğan’dan bu milletin, bu
Meclisin şanına şerefine yakışır bir refleks beklediklerine ilişkin açıklaması
ENGİN
ALTAY (İstanbul) – Sayın Başkanım, biz karara -ruhu şad olsun- Mehmet Akif’ten
değil, Recep Tayyip Erdoğan’dan bu milletin, bu Meclisin şanına, şerefine
yakışır bir refleks bekliyoruz. Bunu göstermesini bekliyoruz. (CHP sıralarından
alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Birleşime beş dakika ara veriyorum.
Kapanma Saati: 15.14
ÜÇÜNCÜ OTURUM
Açılma Saati: 15.30
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul),
Rümeysa KADAK(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Üçüncü Oturumunu açıyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı 2020
Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Komisyon yerinde.
MAHMUT
TANAL (İstanbul) – Bakan makan yok hiç.
BAŞKAN
– Bakın, Tanal’ın ağzına düşmeyin, dikkat edin Sayın Bakan yani.
Söz
sırası Şanlıurfa Milletvekili Nusrettin Maçin’e ait.
Buyurun
Sayın Maçin. (HDP sıralarından alkışlar)
HDP
GRUBU ADINA NUSRETTİN MAÇİN (Şanlıurfa) – Sayın Başkan, değerli
milletvekilleri; bizler 2020 yılı merkezî yönetim bütçesini görüşmekteyiz. Ben
de -DAP- Doğu Anadolu Projesi Bölge Kalkınma İdaresiyle ilgili birkaç şey
söylemek istiyorum.
Doğrusunu
söylemek gerekirse, ne DAP’ın ne de GAP’ın kuruluş amacına uygun faaliyet
yürüten projeler olmadığına, yaşanan zaman dilimi içerisinde, bölge halkı ve
bizler tanıklık ediyoruz. Bu projelerin gösterilen iddialı hedefleri sadece
barajlar, hidroelektrik santralleri, sulama yapıları ve fiziksel yatırımlarla
sınırlı kalmayıp, ekonomik yapıyı geliştirmek, gelir düzeyini yükseltmek, bu
bölgeler ile diğer bölgeler arasındaki gelir farkını azaltmak, kırsal alandaki
verimliliği ve istihdam olanaklarını artırmak, bölge kaynaklarını etkin
kullanım yoluyla ekonomik büyüme, sosyal istikrar ve hatta ihracatın teşviki
gibi büyük amaçları vardır. Ancak, izlenen iki temel yanlış politika bu
projeleri boşa çıkardı, deyim yerindeyse dağ fare doğurdu. Neden? Öncelikle, devletin
Kürt ve kürdistan sorunundaki güvenlikçi politikaları bölge insanını zorunlu
göçe mecbur bıraktı. Mera ve yaylalar yasaklandı, insanlar üretimden koparıldı;
insanlara tarım ve hayvancılık değil, köy koruculuğu dayatıldı. İkinci bir
sistematik sömürü sistemi olan kapitalizmin en yıkıcı olan neoliberal
politikalarıyla milyonlarca insan mülksüzleşti. Küçük üretici ve çiftçiler kent
varoşlarında ya mevsimlik işçi oldular ya da işsizler ordusunu büyüttüler.
Tarım ve Orman Bakanlığının 2020 yılı bütçesine bakıldığında, tarımı içinde
bulunduğu krizden çıkarmaktan uzak bir bütçe olduğunu… Ne yazık ki DAP da, GAP
da işlevsiz projeler olarak kâğıt üzerinde kalmaya devam edecekler.
GAP,
1989’da Başbakanlığa bağlı olarak kurulan bir projeydi. Bu projenin süresi on
beş yıldı ancak üzerinden otuz yıl geçmesine rağmen hâlen elektrik kısmının
yüzde 80’i, sulama kısmının ise yüzde 20’si gerçekleşmiştir. Oysa ki bu proje
sadece ülke içi yatırımları değil, yurt dışına ihracatı da esas alan bir
misyona sahipti.
DAP’a
gelince, sekiz yıllık bir kuruluş süresi olan bir projenin faaliyet raporuna
bakıldığında, program kapsamında gerçekleştirilenler sadece saha ziyaretleri,
araştırma ve uygulama birimleriyle yapılan toplantılar, çalıştay ve teknik
gezilerdir. 2018 yılı faaliyet raporunda yer alan birkaç projeye bakalım: Bir:
Malazgirt Zaferinin 947’nci Yıl Dönümü Anma Etkinlikleri, Muş. İki: Peynirciler
Çarşısı Düzenleme Projesi, Van. Üç: Aydınlar Beldesi Kırsal Altyapıyı
Güçlendirme Projesi, Bitlis. Dört: Tarihî Sinema Yokuşu Projesi, Bitlis. Beş:
Arapgir Kaşgaloğlu Konağı Projesi, Malatya. Altı: Pütürge Tarihî Evleri Sokak
Sağlıklaştırma Projesi, Malatya. Yedi: DAP-TANAP İçmesuyu Destek Programı,
Ardahan. Saydığım faaliyetlerden de anlaşılacağı gibi bu faaliyet ve projelerin
DAP’ın esas kapsamı içinde geçen hiçbir faaliyetle alakası olmadığı gibi, bu
faaliyet ve projeler için aslında DAP’a da gerek olmadığı açıkça ortadadır.
Çünkü bu çalışmalar kaymakamlık, il tarım müdürlükleri ve belediyelerin bünyesi
içerisinde yapılabilecek hizmetlerdir. Bu bütçenin kullanımına baktığımız
zaman, ne DAP var ne de GAP var. Bu bütçe, DAP ve GAP’ın bütçesi olmaktan
çıkmış, esas olarak AKP’nin ve yandaşlarının ve büyük çiftlik sahiplerinin
bütçesi hâline gelmiştir!
Türkiye
tarımında geleneksel üretimin terk edilmesiyle uluslararası şirketlerin,
endüstriyel tarımın olmazsa olmazı olarak görülen gübre, mazot, ilaç ve tohum
gibi girdilerin kontrolünü elinde bulundurmasına karşılık, bugün içine
girdiğimiz tarımsal krize Tarım ve Orman Bakanının günü kurtarmaya yönelik
palyatif çözüm arayışları, krizi çözmekten ziyade daha da derinleştirmektedir.
(Mikrofon
otomatik cihaz tarafından kapatıldı)
BAŞKAN
– Toparlayın…
NUSRETTİN
MAÇİN (Devamla) – Dolayısıyla, uluslararası sermayenin egemen olduğu Türkiye
tarımında çiftçi emeğinin sömürüldüğü ve tüketimin büyük oranda finans, kapital
tarafından biçimlendirildiği üretim ve tüketim ilişkisi içerisinde, gıda
güvencesi, gıda güvenliği, gıda egemenliği, insan sağlığı, tarım emeği,
mevsimlik tarım işçileri, küçük aile çiftçileri bu bütçede yok.
Bu
bütçe, işçinin, köylünün, esnafın, emeklinin, kadının ve gençliğin bütçesi
değildir. Bu bütçe, işsizliği, yoksulluğu, iflasları ve intiharları durduran
bir bütçe değil. Bu bütçe, AKP ve yandaşlarının bütçesidir; uluslararası tekellerin,
savaş sanayisinin, askerî bürokrasinin ve polis devletinin bütçesidir.
Bir
ülke ki bilim insanı bile kendi ülkesini terk ediyorsa, bir ülkenin muhalif
siyasi beyni ya cezaevinde ya da cezaeviyle tehdit ediliyorsa o ülkede
demokratik, eşitlikçi bir bütçeden bahsetmek mümkün değildir.
(Mikrofon
otomatik cihaz tarafından kapatıldı)
NUSRETTİN
MAÇİN (Devamla) – Bu bütçe, Türkiye'nin yakın geleceğini tehdit eden ve
Türkiye’yi savaşa sürükleyen bir bütçedir. Bu bütçe bir savaş bütçesidir.
Bizi
seyreden bütün halkımı saygıyla sevgiyle selamlıyorum. Biz bu bütçeye baştan
beri “hayır” dedik. Bu bütçeden demokrasi ve eşitlik çıkmaz; bu bütçeden olsa
olsa daha çok cezaevleri, daha çok gözaltılar, daha çok sürgünler çıkar. Bu
bütçe daha çok bilim insanının yurt dışına gitmesi anlamına geliyor.
Hepinizi
saygıyla sevgiyle selamlıyorum. (HDP sıralarından alkışlar)
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Celal Adan’ın, Türkiye’de
“kürdistan” diye bir bölgenin olmadığına ilişkin konuşması
BAŞKAN
– Sayın milletvekilleri, Anayasa’mıza göre Türkiye’nin bölümlendirilmesi illere
göredir. Anayasa’mızdaki tanımlamaların dışında bir tanım kullanmak
Anayasa’mıza aykırıdır. Türkiye’de “kürdistan” diye bir bölge yoktur.(AK PARTİ,
MHP ve İYİ PARTİ sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı 2018
Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Söz sırası İzmir Milletvekili Murat Çepni’ye aittir.
Buyurun
Sayın Çepni. (HDP sıralarından alkışlar)
HDP
GRUBU ADINA MURAT ÇEPNİ (İzmir) – Teşekkürler Başkan.
Genel
Kurul ve değerli halkımız; evet, ben, DOKAP -Doğu Karadeniz Kalkınma Projesi-
üzerine söz almış bulunuyorum. DOKAP ve Doğu Karadeniz madalyonun bir diğer yüzü
aslında. Oraya girmeden önce, Doğu Karadeniz’i tartışmamız esnasında mutlak ve
mutlak başvurmamız gereken, Türkiye’deki modelin, sistemin kendisine bir bakmak
lazım.
Şimdi,
biz, burada günlerdir bakanlıklarla muhatap oluyoruz; Enerji, Adalet, Kültür ve
Turizm, Çevre ve Şehircilik ve benzeri... Aslında, bütün bu bakanlıkların,
saray çevresinin aparatlarına dönüştüğünün ve pazarlama şirketlerinin
departmanlarına dönüştüğünün altını çizmek lazım. Yani bu süreç şöyle
yürütülüyor: Sarayda çizilen proje -örneğin, diyelim ki Enerji Bakanlığının
yaptığı planlamalar- buna itiraz edenlerin Adalet Bakanlığı tarafından
susturulmaya çalışıldığı, İçişleri Bakanlığının da elindeki kolluk kuvvetler
vasıtasıyla itirazları susturmaya çalıştığı bir modelle karşı karşıyayız.
Hepsinin ortak mottosu millî çıkarlar. Fakat nasıl bir şeyse bu, içinde millî
hiçbir şeyin olmadığı, halkın, işçi sınıfının, emeklerin olmadığı bir millî
çıkar tarifi üzerine bütün bu halk, doğa karşıtı siyaset, ekonomi, politika
pekâlâ yürütülebiliyor. 
Örneğin,
dün ve bir önceki gün, Kültür ve Turizm Bakanı ve Enerji ve Tabii Kaynaklar
Bakanı burada konuştu. Şimdi, Kültür ve Turizm Bakanına bir soru sordum ben.
Kendisi, tabii, burada bir pazarlama şirketinin CEO’su gibi konuştu; ağzından
“para” “kâr” “pazarlama” dışında tek bir kelime duymadık. Oysa, kültür, bir
toplumun tarihsel olarak tüm birikimlerinin ifade edilmiş hâlidir. Dolayısıyla,
bir coğrafyada Kültür Bakanının temel görevi, evet, bu tarihsel birikimlerin
korunması, kollanması ve geliştirilmesidir. Bu kapsamda, örneğin, Hasankeyf’i
sordum kendisine. Hasankeyf on iki bin yıllık bir tarih, yüzlerce binlerce
eseri barındıran ve tarihsel olarak bugüne kadar gelmiş, gelebilmiş bir dünya
mirası. Sordum, yanıt vermedi çünkü orası bir güvenlik politikasına bağlı
olarak bir enerji santraline kurban ediliyor.
Şimdi,
dün de Enerji ve Tabii Kaynaklar Bakanı bir konuşma yaptı. Çok enteresandır,
muhtemelen sizlerin de dikkatinizden kaçmamıştır. Orada, doğa tahribatına
ilişkin eleştirilere bir yanıt verdi, resimli bir yanıt verdi, dedi ki: “Bakın,
bu eski hâli yani tahrip edilmiş hâli, tıraşlanmış dağ; yeni hâli ise
yeşillenmiş hâl.” Yani diyor ki: “Siz biraz sabredin, buralar bir süre sonra
yeşillenecek.” Oysa yıllardır, aylardır, günlerdir bir şey söylüyoruz; bütün
ekoloji örgütleri, bütün yurttaşlar, olayın yaşandığı alandaki bütün yurttaşlar
bir şey söylüyor, diyor ki: “Biz ölüyoruz.” Türkiye’de yılda 33 bin insan hava
kirliliğinden ölürken Bakan burada “Sabredin, biz buraları yeşillendireceğiz.”
diyor. Şimdi, böyle bir anlayışla karşı karşıyayız.
Şimdi,
geliyoruz DOKAP’a yani Doğu Karadeniz Kalkınma Projesi. Şimdi, ben de bir
Rizeli, Karadenizli olarak bunu çok derinden yaşayan insanlardan birisiyim.
Şimdi, tabii, 80’lerden sonra neoliberal politikaların yani özelleştirme
politikalarının yaygınlaşmasıyla birlikte, devlet kontrolündeki yerel
kaynakların özel şirketler vasıtasıyla sermaye tekellerine aktarılma süreci
başladı. Bu süreçte DOKAP’ın bir açıklaması var, orada, raporlarında şöyle bir
tanımlamada bulunuyor: “Uluslararası sermayenin, turizm gibi ticarete konu
olmayan hizmetlerle ilgili olarak ticaret üzerinden değil, ülkenin fiziki
sermayesinin mülkiyetinin -bakın burası önemli- satın alınmasından fayda
sağlayacağı için mülkiyet istediği…” Yani politikanın esasının, turizm olmaktan
öte, kaynakların, toprakların sermayeye peşkeş çekilmesi olduğunu bizzat
kendileri ifade ediyorlar.
Şimdi,
DOKAP kapsamındaki Yeşil Yol Projesi üzerinde özel olarak durmak lazım. Yeşil
Yol; Samsun, Ordu, Giresun, Trabzon, Artvin, Rize, Bayburt illerini kapsayan
bir proje ve bu proje 2.600 kilometre uzunluğunda, yaylaları birbirine bağlayan
bir proje. 1.000 kilometresi yeni yapılan yollardan, 1.600 kilometresi ise
yenilenen yollardan oluşuyor ve bunun da 500 kilometresi beton yoldan ibaret.
Şimdi, buralar, 33 turizm merkezi ve 5 adet kültür turizm gelişim bölgesi
olarak tanımlanmış. Yine, Onuncu Beş Yıllık Kalkınma Planı ve Turizm Özel
İhtisas Komisyonu Raporu’nda da buraların turizme açılacağı, yapılan
teşviklerle, anlaşmalarla başta Arap sermayesi olmak üzere turizme açılacağı ve
buraların kalkındırılacağı kaynaklarda yer alıyor.
Şimdi
ben, kısaca birkaç başlık altında bu projenin zararlarına ilişkin halkımıza
seslenmek istiyorum, Karadeniz halkımıza seslenmek istiyorum: Bakın, bu
bölgenin yüzde 37’si flora ve fauna açısından zengin olanaklara sahip yani
dünyada sayılı. 36 adet koruma alanı var burada. Yine, dağlar yani suyun
kaynakları… Şimdi, Karadeniz, biliyorsunuz HES projeleriyle derelerin
çölleştirildiği bir bölge. Dolayısıyla, bunların yarattığı, küresel ısınmanın
da yarattığı “beklenmeyen doğa olayları” diye tarif ettiğimiz seller
gerçekleşiyor, heyelanlar gerçekleşiyor. Şimdi, AKP iktidarı Karadeniz Sahil
Yolu’nu bitirdi, sahilleri betonlaştırdı, sonra “enerji yatırımı” adı altında
HES işgaline dönüştürdü. Yetmedi, dağlarda kalmış olan su kaynaklarını da bu
projeyle ortadan kaldırmaya çalışıyor.
Şimdi,
Karadeniz’deki yaylaların hepsinin yolu var. 2.600 kilometrelik yolun -başta da
belirttiğim gibi- 500 kilometresi betondan ibaret. Buralar aynı zamanda hayvan
geçiş yolları yani yollarla birlikte insanların yaylaya çıkıp hayvanları
otlatacakları meralar ortadan kaldırılmış durumda. Yani bu, aynı zamanda, yine
aşırı yağmurlar ve heyelanlara sebep olacak bir mesele.
Aynı
zamanda, bu bölge, biliyorsunuz, çay bölgesi ve çayın da kimyasal kullanılmadan
üretildiği neredeyse dünyadaki tek alan. Bu, tabii, nadir bir özellik
gerçekten. Dolayısıyla, bu projeyle birlikte, dokunun bozulmasıyla, aynı
zamanda kimyasal üretim yapmak zorunda kalacak küçük üreticiler.
Yine,
burası fındığın yüzde 73’ü… Bakın, arı kovanı varlığının yüzde 12’sini
barındıran bir bölge. Bölgede ortalama eğim yüzde 74 oranında. Dolayısıyla,
yüzde 74 oranında eğim olan bir arazide, bölgede yapılacak yol binlerce, milyonlarca
tonluk hafriyatın doğal olarak araziye serilmesine sebep olacak. Tabii, bunun
yaratacağı sonuçlar, herhâlde hepimizin malumu.
Bölgede
turizm zaten yaygın yani bölgede bir turizm zaten var. Fakat “Yeni yollar
turizm adına yapılıyor.” derken aslında, bu turizm tam olarak şöyle bir turizm:
Yani yaylaların zengin şirketlere, zenginlere açılması suretiyle kurulan
tesislerle, aslında oradaki turizm tümüyle bir zengin turizmine dönüştürülecek
yani lüks oteller, AVM’ler, alışveriş merkezleri, benzin istasyonları ve
benzeri.
Buradaki
en büyük handikaplardan biri de yaylacılığın bitecek olmasıdır. Yani yaylacılık
tarihsel bir kültürümüz bizim Karadeniz’de, insanlar belli dönemlerde
hayvanlarıyla beraber çıkarlar. Memleketin dört bir tarafından gelirler ve yaylaya
çıkarlar; orada hem hayvancılık yaparlar hem de horon ederler, bir araya
gelirler, kardeşleşirler, hasret giderirler birbirleriyle. Dolayısıyla, bu,
aynı zamanda Karadeniz halkının kültürüne bir saldırı niteliği taşıyor çünkü
oraya yapılan bu zengin turizmi, doğal olarak oradaki doğal yaşamı, doğal
kültürel yapıyı da dinamitleyecektir.
Bölgenin
bu projeden elde edeceği hiçbir mali getiri yok çünkü bütün proje, kurulan lüks
tesisler üzerinden gerçekleştirilecek. İnsanlar otobüslerle gelecekler ya da
helikopterleriyle gelecekler ve gidecekler, dolayısıyla kentin kendisine ne
istihdam sağlama şansı var ne de bir mali getirisi söz konusu. Aynı zamanda,
burası bir zamanlar 40 milyon hektardan fazla meraya sahipken, bugün 14 milyon
hektara düşmüş olan bir mera olayıyla karşı karşıyayız.
Şimdi,
Yeşil Yol Projesi’nin aynı zamanda ÇED raporu da yok. Peki, bunu nasıl
yapmışlar? Buraları 19 kilometrelik dilimler hâlinde planlayarak davetiye usulü
yaptıkları için ÇED raporuna ihtiyaç duymuyorlar.
Şimdi
biz buradan soruyoruz? Bunu kime sorarak yaptınız? Yani böylesine bir projeyi
kime sorarak yaptınız? Kimden onay aldınız?
SALİH
CORA (Trabzon) – Halka sorduk.
MURAT
ÇEPNİ (Devamla) – Halka falan sormadınız, sorduğunuz tek kurul şirketler,
anlaşma yaptığınız yabancı şirketler. Arap sermayesi diye en çok yaygın olan…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Çepni.
SALİH
CORA (Trabzon) – Hiç alakası yok ya, senin oradan haberin yok, biz orada
yaşıyoruz.
MURAT
ÇEPNİ (Devamla) – Siz Karadeniz’de yaşamıyorsunuz, siz sırça köşklerde
yaşıyorsunuz.
Karadeniz
insanı, Karadeniz halkı yoksulluk içerisinde. Karadeniz insanı göç ediyor.
Karadeniz insanının yaylaları, meraları zapt edilmiş durumda. Dolayısıyla,
bölgenin ihtiyacı olan tek şey güvenli bir istihdam politikasıdır.
Son
bir örnek vermek istiyorum: Ben İkizdereliyim. İkizdere Vadisi “Issız Vadi”
diye geçer yani henüz Ayder’deki gibi ihanet etmediğiniz bir vadidir İkizdere
Vadisi. İkizdere’de -şöyle söyleyebilirim- bir çivi çakılmış değildir yani bir
yatırım yapıldığı görülmemiştir, bir fabrikanın kurulduğu görülmemiştir fakat
orayı da ne yazık ki şimdi bir turizm bölgesi ilan ettiler ve biz eyvah
diyoruz, eyvah diyoruz. İkizdere’de AKP’nin ve onun yandaş sermayesinin
talanına maalesef maruz kalacak.
Şimdi
biz şunu söylüyoruz burada: Karadeniz’deki tablo, işte, Türkiye’nin
toplamındaki tablonun aynısıdır, madalyonun diğer yüzüdür.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Çepni.
MURAT
ÇEPNİ (Devamla) – Toparlıyorum.
Evet,
Karadeniz insanı peki buna nasıl onay veriyor? Onay vermiyor çünkü Karadeniz
insanını siz ırkçılıkla ve şovenizmle zehirlediniz, onları ölüme mahkûm
ettiniz; onları ölüme mahkûm ederek teslim almaya çalışıyorsunuz. Karadeniz
insanı, Cerattepe’de Havva ananın dediği gibi, size meydan okumaya devam
edecek. Bu talan ve hırsızlık politikalarınıza karşı isyan etmeye devam edecek
ve sizin gidişiniz, emin olun ki Karadeniz’den olacak.
Teşekkür
ediyorum. (HDP sıralarından alkışlar)
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Celal Adan’ın, milletvekillerinin
açıklamalarına saygı duyduğuna ama zamanın verimli kullanılabilmesi açısından
sürelere dikkat edilmesi gerektiğine ilişkin konuşması 
BAŞKAN
– Değerli milletvekilleri, daha önce de birkaç sefer dile getirdim ben. Önemli
tabii, milletvekillerimizin yaptıkları açıklamaların hepsine saygı duyuyorum
ama zaman konusunda bir dikkat açısından söylüyorum. İyi çalışırsak zamanında
mesajımızı veririz yani beş dakika yeterli. Daha önce de ifade ettim, bazen
planlı bir dakika, on dakikadan daha verimli oluyor. Bir milletvekili söz
isteyince vermememiz de şahsen beni üzüyor. O bakımdan, sürelere dikkat edersek
sevinirim sayın milletvekilleri.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Söz sırası İstanbul Milletvekili Sayın Dilşat Canbaz Kaya’ya aittir.(HDP
sıralarından alkışlar)
HDP
GRUBU ADINA DİLŞAT CANBAZ KAYA (İstanbul) – Genel Kurulu ve tüm halkımızı
selamlıyorum.
Beş
gündür burada -sizlerin de bildiği gibi- bütçeyi tartışıyoruz. Birileri
teşekkür ediyor, birileri çok iyi, çok güzel bir bütçeden bahsediyor. Evet, beş
gündür burada tüm Genel Kurula “Bu bütçe kimler için yapıldı, neden yapıldı?”
diye sormak istiyorum. Mesela, kadınlar var mı içinde, gençler var mı? İşçiler,
çocuklar, akademisyenler, bilim var mı içerisinde? Kimler için yapıldığını
tekrar sormak istiyoruz ve biraz ona değinmek istiyorum.
Birçok
vekil arkadaş bahsetti burada; “Saraylar için yapıldı.” dediler, “Şatafatlar
için yapıldı.” dediler. Evet, ben de katılıyorum, saraylar ve saltanatlar için
yapılıyor bu bütçe çünkü emekçi halkımız bu bütçenin hiçbir yerinde yok.
Evet,
ben de buradan belki büyük saraylara yani kışlık, yazlık, uçan, yüzen saraylara
değil ama küçük saraylara dair bir şey söylemek istiyorum: Peki, bu sarayları,
bu şatafatı, bu devasa harcamaları biz nerede gördük? Diyarbakır’da gördük. Biz
nerede gördük? Mardin’de gördük. Biz nerede gördük? Van’da gördük bu
harcamaları. Ne zaman gördük? Tabii ki kayyumlar döneminde gördük, küçük
sarayları gördük. Evet, bu harcamalarla buna vurgu yapmak istiyorum. İşte, tam
da burada, bütçenin kimler için yapıldığını, nerelere harcandığını, nerelere
gittiğini tekrar, tekrar etmek istiyoruz.
Bugün,
Diyarbakır’da, Mardin’de, Van’da kayyum döneminde bunları açıklayan Eş
Başkanımız Selçuk Başkan -sizlerin de bildiği gibi tutsak- şahsında tüm tutsak
olan arkadaşlarımızı buradan selamlıyorum, tekrar saygıyla hatırlatmak
istiyorum. Peki, işte, tam da “Bu bütçeler nereye gidiyor?” derken, biz
kadınlar cephesinden nereye gidiyor? Peki, bütçede kadın, genç, çocuk, işçi,
akademisyen var mı? Maalesef, o da yok.
Peki,
asgari ücret, ekonomik kriz bu kadar derinken, bu kadar varken, bakın, kadınlar
tarafından bir de bakalım bütçeye diyorum. Kayıtlı, kayıtsız; güvenceli,
güvencesiz; sendikalı, sendikasız; part-time, taşeronda çalışan birçok kadın
var. Gıdadan sağlığa, deriden tekstile birçok iş kolunda çalışan kadınlar var ama
bu bütçede kadınlar yok, kadının adı, kadının kimliği yok çünkü bu ülkede
kadına dair hiçbir şey yok. Kadına -bizlere- ya ölüm ya şiddet ya taciz ya
tecavüz ya da hapishaneler reva görülüyor. Daha dün burada kadın bakanlığı yani
Aile, Çalışma ve Sosyal Hizmetler Bakanlığı konuşulurken kadın arkadaşlarımız
söz aldılar; bakanlıklara dair, kadına dair, kadın cinayetlerine dair söz
aldılar. Evet, onlar buralarda konuşurken –haberlerde- 3 kadın katledildi; yine
en yakınları tarafından, yine en yakınlarındaki erkekler tarafından katledildi.
Peki,
bizler bunları biliyoruz da iktidarın kadın katliamlarına bakışı nedir,
nasıldır, neler yapıyor; buna dair bir şeyler söyleyelim. Erkeği koruyan
politikalar devam ediyor, mahkemelerde iyi hâl indirimleri yapılıyor, boşanmak
isteyen kadınlara “Git uzlaş, evini, yuvanı dağıtma.” deniliyor ama siyasi
tutsaklara gelince güvenlikli hapishanelere konulurken katiller açık
hapishanelerde tutuluyor. Biliyorsunuz, bir Ceren Özdemir cinayeti vardı; bugün
haberlere düştü, onu buradan sizlerle paylaşmak istiyorum arkadaşlar. Neydi?
Ceren Özdemir’in katili bugün kendisinin istediği bir cezaevine sevk edildi,
cezaevine gitti ve bugün yapılan, çıkan haberde şunu söyledi; Ceren Özdemir’in
katili, kendisini tanımayan bir erkek tarafından katledilen Ceren Özdemir’in
katili şunu söylüyor: “Ben mahkemeye çıkarıldığımda, güvenlik gerekçem
dolayısıyla…” Güvenlik uygun olmadığı için SEGBİS’le katılacak mahkemeye ve bu
bir karar altına alındı. Ne kadar hızlı bir şekilde karar altına alındı ama kendisinin
güvenlikte olmadığını düşünen bir katil, bugün, sokak ortasında hiç tanımadığı
bir kadını katledebiliyor. İşte, bugün, ölmemek için öz savunma uygulandığında
ise ağırlaştırılmış hapis cezaları veriliyor, öz savunma yaptığımız için. Tek
tek, bir sürü isim var; burada sadece hatırlatmak için birkaç kadın
katliamından bahsetmek istiyorum: Fatma Şengül, Emine Bulut, Ceren Damar, Şule
Çet ve en son Ceren Özdemir en azından hafızalarımızda kalan isimlerden. Peki,
bu adaletsizliğe ses çıkaran, kadın katillerine “Dur!” diyen, “Yaşamak
istiyoruz.” diye haykıran kadınlara neler yapılıyor? Alanlarda kolluk
kuvvetleri saldırıyor, gözaltına alıyor ve tutukluyorlar; o da yetmiyor,
hapishanelerde cinsel ve fiziksel şiddete maruz kalıyorlar.
Daha
geçtiğimiz günlerde, hepinizin de malumu, Bakırköy Cezaevinde, Esin Kavruk’tan
hukuksuz bir biçimde DNA örneği almak istemişler ve bu esnada kendisine ve
koğuştaki diğer kadın arkadaşlarımıza fiziksel ve cinsel saldırıda
bulunmuşlardır. Yine, çok uzağa değil, geçtiğimiz haftaya gidelim. “Ölmek
istemiyoruz, yaşamak istiyoruz!” dediğimiz için… Şili’de başlayan ve dünyanın
dört bir yanına yayılan danslı kadın protestosu var çünkü bizler alanlarda,
gittiğimiz her yerde, kadına dair, kadın cinayetlerine dair sözümüzü
sloganlarımızla söylüyoruz; bu da farklı bir protesto sonucu. Evet, dünyanın
birçok yerinde yapıldı ama Türkiye’de, maalesef, bu protestoda saldırıyla karşı
karşıya gelindi, 6 kadın arkadaşımız ters kelepçeyle gözaltına alındı. Dün
Ankara Güvenpark’ta aynı eylem yapıldı ve arkadaşlarımız, kadınlar
kelepçelenerek, yerlerde sürüklenerek gözaltına alındı.
Peki,
bu kadar korkunun, tedirginliğin nedeni nedir diye düşünüyoruz, özelde de
kadınlar cephesinden nedir? Çünkü kadınların hak ve eşitlik mücadelesi için
yüzyıllardır mücadele ediyoruz. İlmek ilmek ördüğümüz bu mücadelelerimiz,
kazanımlarımız var; bu kazanımlar üzerinden bizden daha fazla çekiniyorsunuz
diye düşünüyoruz ve bu korkuyu mevcut bütçe tekliflerine baktığımızda da
görüyoruz. Bugün burada oylayacağımız bütçelerin hiçbiri toplumsal cinsiyete
dayalı olan bütçeler değildir. Kadın istihdamının önünü tıkayan, kadını erkeğe
bağımlı kılmanın önünü açan bütçeleri kesinlikle kadınlar olarak kabul
etmediğimizi bir kez daha söylüyoruz. Buradan -doğrudur ki- verilmeyen her hak
için kadınlar yüzyıllardır olduğu gibi haklarını almak için mücadele ediyor ve
mücadele etmeye de devam edeceğiz.
Ekranları
başında bizi izleyen değerli halkımız, bugün, zengin ile yoksul, işçi ile
patron, üretenler ile sömürenler arasındaki gelir adaletsizliği her geçen gün
derinleşiyor. Türkiye, en zengin yüzde 20’lik kesim ile en yoksul yüzde 20’lik
kesim arasındaki gelir dağılımı eşitsizliğinde Avrupa’da 2’nci sırada yer
alıyor. Bugün üzerinde konuştuğumuz bütçede de bu adaletsizliğe çözüm bulacak bir
teklif içerilmiyor.
Halkın,
emekçilerin sorunlarını görmezden gelen, onların beklenti ve taleplerini
öteleyen bir bütçe kanunuyla karşı karşıyayız. Emekçilere asgari yaşamı reva
gören, emeklilikte yaşa takılan, milyonlarca insana kazandıkları hakkı fazla
gören, emekliliği açlık sınırı altında yaşamaya mahkûm eden, halka yetinmeyi,
şükretmeyi öğütlerken kendi lüks yaşamlarından biraz olsun fedakârlıkta
bulunmayan, saraylarda şatafat içerisinde yaşayanların oluşturduğu bu bütçe
kadınların, işçilerin, kamu emekçilerinin, çocukların, mültecilerin,
engellilerin bütçesi değil diyoruz.
Gelin,
bu bütçeyi yeniden düzenleyelim. Meclis önünde kendini yakan, “Köle
değiliz." diyen, haykıran inşaat işçilerinin, yoksulluk nedeniyle siyanür
içerek intihar edenlerin çığlıklarına kulak verelim. Gelin, yoksulluk nedeniyle
çalışmak zorunda kalan işçilerin şantiyelerde, fabrikalarda ölümlerinin önüne
geçelim. Gelin, ailesiyle birlikte tarım işçisi olarak gittiği Antalya’da
patronunun daha fazla kâr etme hırsıyla göz göre göre ölüme yollanan 13
yaşındaki Berivan Karakeçililer için bir bütçe hazırlayalım. Gelin, paraya
doymayan, AKP döneminde palazlanan taşeron, yandaş patronların kasalarını daha
fazla dolduran bir bütçe değil; halktan, emekçiden yana olan bir bütçe
isteyelim. Zengini daha zengin, yoksulu daha yoksul yapan bu adaletsiz ekonomi
politikalarından bir an önce vazgeçelim. Eşit, parasız, ana dilde eğitim
hakkının kapsamlı bir şekilde geliştirilmesine yönelik; işçilerin, emekçilerin
asgari değil insan onuruna yakışır bir şekilde yaşayacakları, pay
alabilecekleri bir bütçe istiyoruz. Yani merkezinde kadınların, çocukların,
akademisyenlerin, bilimin, engellilerin, mültecilerin olduğu bir bütçe talep
ediyoruz.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına İstanbul Milletvekili Emine Gülizar
Emecan.
Buyurun
Sayın Emecan. (CHP sıralarından alkışlar)
CHP
GRUBU ADINA EMİNE GÜLİZAR EMECAN (İstanbul) – Teşekkür ederim.
Sayın
Başkan, değerli milletvekilleri; 2020 Yılı Merkezi Yönetim Bütçe Kanun Teklifi
üzerinde Ticaret Bakanlığı ile Sanayi ve Teknoloji Bakanlığı bütçeleri hakkında
söz almış bulunuyorum ve hepinizi saygıyla selamlıyorum.
Değerli
arkadaşlar, 2020 yılı halkımız açısından ekonomik krizin daha da fazla hissedileceği
bir yıl olarak görünüyor. Kısa bir bütçe değerlendirmesi yapacak olursak 2019
yılı için 80,6 milyar TL olarak öngörülen bütçe açığı 2019’un ilk on ayında
100,7 milyar TL’ye ulaşmış, açıklanan Yeni Ekonomi Programı’yla bu açığın yıl
sonunda 125 milyar TL olacağı revize edilmiştir. Merkez Bankasından aktarılan
yedek akçeler ve kârların aktarılmasıyla azalan bu açığın aslında çok daha
fazla olduğu da açıktır. Bu gerçek, 2020 bütçesinde hedeflenen 138,9 milyar
TL’lik açık hedefinin de tutturulamayacağını, daha bugünden ortaya koyuyor.
Kurduğunuz mevcut ekonomik düzenin en belirleyici unsuru ise kamunun, özel
sektörün ve vatandaşın kredilere dayalı, borçla ayakta duran bir yapıya
dönüşmüş olmasıdır.
2002
yılında 130 milyar dolar olan toplam borç stoku 2019 yılının ilk yarısı sonunda
447 milyar dolara çıkmıştır. Yani kısaca, kamu borçlu, vatandaş borçlu,
şirketler borçlu. Zamanında ödenmediği için takibe alınan krediler kasım ayı
itibarıyla 141 milyar liraya ulaşarak yeni bir rekor kırmıştır değerli arkadaşlar.
Kısaca, on yedi yılın sonunda, Türkiye, dünyada riskli ve güvenilmez bir
ekonomi hâline gelmiştir; bu hâle getirdiniz değerli arkadaşlar.
Peki,
biz bu hâle nasıl geldik? Bir ülkenin kalkınması ve büyümesi için neler gerekli
bir ona bakalım. Öncelikle, güçlü bir demokrasiye sahip olması, vatandaşların
kendi hukuku önünde eşit hissetmesi, adaletli bir yargı sisteminin olması,
eğitimde reformlarını tamamlamış olması, katma değeri yüksek ürün üretimine
odaklanması, bütçenin dengeli, kurumlarının liyakat esaslı olması; yandaş,
kayırmacı bir politika değil ülke yararı gözeten bir politika yürütmesi esastır
ama tüm bu saydıklarımın on yedi yılda tam tersi yapıldı. On yedi yıl boyunca
üretmek yerine, ekonomiyi inşaat sektörü ve hizmet sektörüne dayadınız, ülkenin
öz varlıklarını “özelleştirme” adı altında sattınız değerli arkadaşlar.
Ülkeye
gelen dış kaynağı, halktan, üretimden yana değil yandaş sermayeden yana
kullandınız. Kişi başına düşen millî geliri 12 bin dolar civarından, hızla 8
bin dolara düşürdünüz. Bugün, sayenizde 4 kişilik ailenin açlık sınırı ekim
ayında 2.625 liraya, yoksulluk sınırı ise 9.694 liraya yükselmiştir. 9,6 milyon
kişi ise 673 TL’nin altında gelirle yaşamak zorunda kalmaktadır.
Değerli
milletvekilleri, ileri demokrasi nutukları atılan ülkemizde size bazı ekonomik
veriler daha sunacağım: Ülkemiz “Rule of Law Index” yani Hukukun Üstünlüğü
Endeksi’nde ölçümlemeye dâhil edilen 126 ülke arasında 109’uncu sırada.
Hükûmetin gücünün sınırlandırılması esas alındığında ise yine 126 ülke arasında
123’üncü sıraya geliyor; altında Kamboçya, Nikaragua ve Venezuela var sadece.
Temel hakların değerlendirildiği endekste Türkiye 122’nci sırada, son sırada
İran var. Bunlar, krizden çıkmamız için mutlaka üst sıralarda bulunmamız
gereken birkaç ekonomik endeks.
Bakın
“ekonomik” diyorum çünkü hukukun üstünlüğü ve demokrasi bizim için artık
ekonomik göstergeler hâline gelmiştir. Aksi takdirde, toplanmak için,
toparlanmak için ihtiyaç duyduğumuz yabancı sermayenin de yatırımın da ülkemize
gelmesi mümkün görünmüyor.
Sonuç
olarak dış sermaye, Türkiye’ye gelmek şöyle dursun, kaçmaya başladı. 2018 yılı
Ağustos ayında yani yeni sisteme geçtikten sonra ülkemizden tam 15 milyar dış
kaynak çıkışı gerçekleşti yani dünya tek adam rejimine güvenmedi, değerli
arkadaşlar, kurduğunuz sistem çöktü. Bu rejimle birlikte işsizlik arttı, borç
arttı, enflasyon yükseldi, yaşam maliyeti arttı, kurumlar çöktü, eğitim bitti;
yoksulluk, sefalet can almaya ve can yakmaya başladı.
Değerli
milletvekilleri, değerli arkadaşlar; bir sanayi politikası düşünün ki işsizliğe
çare olamıyor; mühendisleri, öğretmenleri mezun olmadıkları alanlarda iş aramak
zorunda bırakıyor; hâlâ teknik liselere iş garantili eğitim hakkı sunamıyor.
Beyin göçünün utanç tablosu yaşanırken de Cumhurbaşkanı “Her üniversite mezununa
iş bulamayız.” diyebiliyor bu ülkede. 951 bin üniversiteli işsize tek bir umut,
tek bir umut bile verilemiyor bu bütçeyle. Bugün, Türkiye’de 15-29 yaş arası
her 3 gençten 1’i ne eğitimde ne istihdamdaysa sayısı 5 milyon 600 bini bulan
bu kayıp kuşağın sorumlusu sizsiniz değerli arkadaşlar, bu iktidarın yanlış
politikalarıdır.
Bugün,
Türkiye’de sanayinin toplam üretim içerisindeki payı da tabii ki kalıcı olarak
azalmıştır, gerilemiştir ve gerilemeye devam edecek görünüyor. Durgunluk
nedeniyle ham madde ithalatı düşmekte ve alışveriş azalmakta, üretim dip
noktada olduğu için ithalat rakamlarımız da düşmekte. Pek tabii ki iktidar
sahipleri bu durumu “Cari açığı düşürdük.” şeklinde övünerek ifade
etmektedirler. İmalat sanayisi sektörünün kapasite kullanımının yüzde 70’li
oranlarda kalmaya devam etmesi, içinde bulunulan bu düşük yatırım düzeyinin
gelecek aylarda da devam edeceğine işaret ediyor.
Bir
de Sefalet Endeksi diye bir endeks var değerli arkadaşlar. Ekonomistlerce,
insanların işsizlik ve pahalılık karşısında ne kadar ezildiğini gösteren bir
endeks bu Sefalet Endeksi. Sefalet Endeksi’nde 2016 yılı Aralık ayı öncesinde
Türkiye'nin puanı 20 değerlerinin altında seyretmekteyken Ağustos 2018’de kaça
çıkmış biliyor musunuz? 36’ya fırlamış bu puan ve o tarihten bugüne 29’un
altına da inmemiş. Bu rakamla Türkiye, dünyada sadece Venezuela, Arjantin ve
Güney Afrika’dan daha iyi durumda. Bu endeks de ekonomideki başarınızı
gösteriyor değerli arkadaşlar.
Değerli
milletvekilleri, Ticaret Bakanlığı, sahip olduğu yetki ve görevleriyle faaliyet
alanı açısından toplumun hemen her kesimini doğrudan etkileyen icracı bir
kuruluştur. Ekonomideki ithalat bağımlılığı, dış ticaret açığı ve ihracattaki
düşük ivme, gıda tedarik zincirindeki çarpıklıklar, gümrük hizmetlerinde kalitenin
artırılması gibi pek çok önemli husus Bakanlığınız çatısı altında çözüm
beklemektedir Sayın Bakan.
Bazı
verilere baktığımızda, 2018’de kurulan şirket sayısı 83.409 iken 2019
itibarıyla kurulan şirket sayısı 59.361’de kalmış, ihracatın atardamarı ve
üretimin merkezi olan KOBİ’lerin sayısı bir yılda 30 bin azalmış. Dünya
ticaretindeki payımız bir türlü yüzde 1’in üzerine çıkamamakta. 2023’te 500
milyar dolar olarak konulan ihracat hedefinin, geldiğimiz noktada
tutturulabilmesi çok da mümkün görünmüyor.
Değerli
arkadaşlar, Sayın Bakanlar; Türkiye’nin küresel rekabet karşısında avantaj elde
edebilmesi, bu mevcut politik yaklaşımla mümkün değildir. Bu sonuçların pozitif
yönde değiştirilebilmesi için, öncelikli olarak demokrasi anlayışı ve hukukun
üstünlüğü ilkesi yeniden inşa edilmeli; kanunları, kuralları yok sayma
alışkanlığından ve yasakçı zihniyetten derhâl vazgeçilmeli. Ayrıca, üretimi,
istihdamı ve kişi başına düşen millî geliri de artırmamız gerekiyor tabii ki.
Hükûmetin görevi, yatırım için, büyüme için işverenin güven duyacağı bir
yatırım ortamı yaratmaktır; bunlar yapılırsa istihdam artışı kendiliğinden
gelecektir.
Üretkenliği,
verimliliği artırmanın ikinci yolu ise yeni teknolojileri getirmek, yaratmak ve
doğru şekilde kullanmaktır değerli arkadaşlar. İşte, burada AR-GE yatırımları
önem kazanıyor. AR-GE yatırımları, uzun dönemde sonuç veren ve ülkelerin büyüme
ve kalkınmaları üzerinde büyük etkiler yaratma kabiliyetine sahip olan
yatırımlardır. 2 Bakanlığı da yakından ilgilendiren, yıllardır söylenen
ihracata dayalı büyüme modeli, yüksek teknolojili ürün üretmediğimiz sürece
gerçekleşemez. OECD verilerine göre, yüksek teknoloji barındıran ürün ve süreç
ihracatı, on beş yıl önce yüzde 8 seviyesindeyken şu anda yüzde 3 seviyesine
kadar düştü. Genel bütçeden AR-GE harcamalarına ayrılan pay gelişmiş ülkelerde
yüzde 2,5-yüzde 3,5 iken Türkiye’de sadece yüzde 1 civarındadır arkadaşlar.
Böyle bir AR-GE payıyla teknolojimizi geliştirmemiz mümkün değildir. Hâlbuki
siz, yüzde 1’lik AR-GE payıyla, maalesef, övünüyorsunuz.
Değerli
arkadaşlar, sonuç olarak yanlış politikalar sonucu 2020 bütçesinin bir borç ve
faiz ödeme bütçesi olduğunu düşünecek olursak üzülerek söylüyorum ki Sayın
Bakanlar, size ayrılan bütçelerle hedeflediklerinizi hayata geçirmeniz pek de
mümkün görünmüyor, olamayacaktır.
(Mikrofon
otomatik cihaz tarafından kapatıldı)
EMİNE
GÜLİZAR EMECAN (Devamla) – Toparlayacağım Sayın Başkan.
BAŞKAN
– Buyurun, toparlayın.
EMİNE
GÜLİZAR EMECAN (Devamla) – Teşekkür ederim.
2
Bakanlığın da mutlaka koordine içinde çalışması lazım bu kıt AR-GE kaynaklarını
doğru değerlendirmesi için.
Bir
de her 2 Bakanlığın kurumları da dâhil, Sayıştay raporlarında birçok usulsüzlük
var; bu usulsüzlüklerle ilgilenilmesi gerekiyor, Bakanlıklar üzerindeki bu
usulsüzlüklerle ilgili gölgelerin de kaldırılması gerekiyor; bizler bunların da
takipçisi olacağız.
Son
olarak şunu da söylemek istiyorum: 2020 bütçesi içinde işçi, çiftçi, emekli,
kadın, çocuk, engelli kendine, maalesef, yer bulamayacak. Bu bütçe, faiz, borç
ve yandaş bütçesi olarak tarihe geçecektir.
Bu
nedenle 2020 bütçesine ben “hayır” diyorum ve Genel Kurulu saygıyla
selamlıyorum.
Teşekkür
ediyorum. (CHP sıralarından alkışlar)
BAŞKAN
– Söz sırası Adana milletvekili Orhan Sümer Bey’e ait. (CHP sıralarından
alkışlar)
CHP
GRUBU ADINA ORHAN SÜMER (Adana) – Teşekkür ederim Sayın Başkan.
Değerli
milletvekilleri, 2020 Yılı Merkezi Yönetim Bütçe Kanun Teklifi’nin Ticaret
Bakanlığı bütçesi üzerine grubum adına söz almış bulunmaktayım. Genel Kurulu
saygıyla selamlıyorum.
Önemli
2 büyük bakanlık olan Gümrük ve Ticaret Bakanlığı ile Ekonomi Bakanlığının
birleştirilmesiyle oluşan Bakanlığın bütçesini görüşüyoruz. Gümrüklerden iç ve
dış ticarete kadar her alanda sorumlu olan bir Bakanlığın bütçesini,
faaliyetlerini beş dakikalık bir konuşmada değerlendirmek elbette mümkün
olmayacaktır. Önemli gördüğümüz ve vatandaşlarımızın günlük hayatını doğrudan
etkileyen bazı konulara girmeden, Ticaret Bakanlığı hakkında Sayıştay
raporlarına konu olan usulsüzlüklere değinmek istiyorum.
Hem
KİT Komisyonu üyesi olmam hem de bütçe vesilesiyle çok sayıda Sayıştay raporunu
inceledim. Sayıştayın nasıl bir baskı altında görev yaptığını hepimiz
biliyoruz. Baskı altında hazırlanan raporlar bile hemen hemen her kurumun
işleyişinde çok ciddi sıkıntılar, usulsüzlükler, eksiklikler olduğunu bize
gösteriyor. Sayıştayın uyarılarına karşı da bir türlü düzeltilemiyor. İlgili
kurumların Sayıştaya verdiği çoğu yanıtsa ciddiyetten ve çözümden uzak. Tüm
bunlar kamu kurumlarının nasıl yönetildiğini gözler önüne seriyor.
Sayıştay
raporunda denetim bulgusunu etkileyen 8, denetim bulgusunu etkilemeyen 7 tespit
var. Bu tespitlerin hepsi de birbirinden önemli ve hiçbirini es geçemeyiz.
Bazılarını ben buradan sayayım: Tahsisli kullanılan hazine taşınmazlarının
varlık hesaplarından izlenememesi, serbest bölge firmalarına kiraya verilen
taşınmazların kira geliri payları ile bunların takibe alınan tutarlarının
muhasebeleştirilmemesi, Ticaret Bakanlığı tarafından ihracatçı birlikleri
müşterek hesabında kullanılan tutarın Bakanlık mali tablolarında
belirtilmemesi, gümrük vergileri ek tahakkuk ve ceza tutarlarının
muhasebeleştirilmemesi, Bakanlık adına ayrılan kantar payı gelirlerinin mevzuat
hükümlerine aykırı olarak özel bir şirket hesabında tutulması ve bu hesapta
yapılan Bakanlık harcamalarının Kamu İhale Kanunu hükümlerine uyulmadan
yapılması -yani her yerde olduğu gibi burada da kantarın topuzu kaçmış
arkadaşlar- yap-işlet-devret modeliyle yaptırılan gümrük kapılarının hatalı
muhasebeleştirilmesi. Muhasebe, ticaretin olmazsa olmazıdır. Muhasebeleştirilmemiş
bir ticaret olmayacağı gibi muhasebesi yanlış, eksik tutulmuş bir ticaret
bakanlığı da hiç olmaz. Böyle bir bakanlığın gerçekten verimli bir
şekilde çalışabileceğine inanabiliyor musunuz?
Sayın
milletvekilleri, esnaf ve sanatkârlarımızla ilgili iş ve işleyişler de Ticaret
Bakanlığının görev, yetki ve sorumluluk alanına giriyor. Bu kesimin sorunlarını
çözüm önerileriyle birlikte sürekli gündeme getiriyoruz ama çözümsüzlükte de
hâlâ ısrar ediyorlar. Hep söylüyoruz, esnaf ve sanatkârlar istihdam yaratma
bakımından işsizliğe çare, ürettikleri ürünlerle de krize karşı
güvencelerimizdendir. Türkiye Esnaf ve Sanatkârları Konfederasyonunun
verilerine göre, 2019’un Ocak-Ekim döneminde açılan iş yeri sayısı 2018’in aynı
dönemine göre 0,5 azaldı. Yine 2018’in ilk on ayında 87.258 kapanan iş yeri
sayısı yüzde 4,3 gibi bir oranla artarak 2019’da 91.040’a ulaştı.
Seçim
bölgem Adana’daki durum da maalesef, Türkiye genelinden farklı değil. Büyük
kısmı son yıllarda olmak üzere, son on yılda 25 bin esnaf kepenk kapattı;
Adana’nın istihdam yükünü çeken 55 büyük fabrika da maalesef kapısına kilit
vurdu. Ayakta kalabilen esnafların giderleri artmış, gelirleri de maalesef
azalmıştır. Bir örnek verecek olursak neredeyse her mahalleye, her caddeye bir
süpermarket açıldı. İktidara yakın sermaye
gruplarının kontrol ettiği bu market zincirleri mahallemizdeki bakkal amcayı
yaşayamaz hâle getirdi. Şimdi “Yasa çalışması
yapıp bakkallara ve küçük esnafımıza nefes aldıracağız.” diyorsunuz, maalesef
geç kaldınız.
Bu
vesileyle, tüm esnaf ve sanatkârlarımızın iş ve işleyişlerini düzenleyecek bir
esnaf bakanlığı kurulması önerimizi bir kez daha buradan yineliyoruz. AVM’ler
karşısında esnafı ezdirmeyin dedik ama siz ne yaptınız? 2014’te Türkiye
genelinde 361 AVM bulunuyordu, bugün bu rakam 432’e yükseldi ve maalesef
giderek de artıyor. (CHP sıralarından alkışlar) Adana’da on binlerce kişiyi
istihdam eden, kentin ekonomisine büyük değer katan 3 büyük fabrikayı maalesef
kapattınız ve yerlerine 3 tane büyük, yeni AVM yapıldı. Bu, aslında, ekonomi
yönetiminizi de ortaya koyuyor yani üreten değil tüketen toplum.
Sayın
milletvekilleri, bu sektörle ilgili yeni bir düzenleme yapılması zorunluluk
hâline geldi, tehlike çok büyük; artık hepimizin cebinde bulunan akıllı
telefonlar bir alışveriş platformu hâline geldi. Sanal alışveriş siteleri çığ
gibi büyümekte. 2010 yılında sanal alış işlem sayısı 7 milyon 900 bin iken
maalesef bugün bu rakam 51 milyon 600 bine çıktı. 2010 yılında 1 milyar 300
milyon TL olan alışveriş miktarı şu an 16 milyar 3 milyon TL’ye yükseldi.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ORHAN
SÜMER (Devamla) – Değer üreten, istihdam sağlayan fabrikaları kapattınız,
yerlerine gösterişli AVM’ler yaptınız. Doyum noktasını aşan bu sektör artık
sanal alışverişe teslim olmak üzere. Türkiye'nin bir AVM çöplüğüne dönüşmeden
önlem alınması artık bir zaruret.
İnternet
üzerinden alışverişin artmasıyla birlikte tüketiciyi aldatan kampanyalarda bir
artış söz konusu. Bu konuda Ticaret Bakanlığının daha etkin bir önlem alması
gerekmektedir diyorum.
Maalesef
bu bütçeye “hayır” diyeceğiz.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Söz sırası Hatay Milletvekili İsmet Tokdemir’e ait.
Buyurun
Sayın Tokdemir. (CHP sıralarından alkışlar)
CHP
GRUBU ADINA İSMET TOKDEMİR (Hatay) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi ile 2018 Yılı Merkezi Yönetim
Kesin Hesap Kanunu Teklifi çerçevesinde Helal Akreditasyon Kurumuyla ilgili
olarak Cumhuriyet Halk Partisi Grubum adına söz almış bulunmaktayım. Yüce
heyetinizi saygıyla selamlıyorum. (CHP sıralarından alkışlar)
Ülkemizi
İsrail’in tohumuna, Latin Amerika’nın angusuna, Bulgaristan’ın samanına muhtaç
eden iktidar, bugün, önümüze, bütçe kalemlerinden biri olarak Helal
Akreditasyon Kurumunun bütçesini koyuyor. Nerede kaldı Türk malı, nerede kaldı
yerli üretim? İktidarınız boyunca hepsini yok ettiniz. (CHP sıralarından
alkışlar)
Değerli
milletvekilleri, Kurum, Cumhurbaşkanı kararnamesiyle 2018 yılında helal
uygunluk değerlendirme kuruluşlarını akredite etmek, bu kuruluşların ulusal ve
uluslararası standartlara göre faaliyette bulunmalarını temin etmek üzere
kurulmuştur. Türkiye’de helal akreditasyon hizmeti sunma yetkisine sahip tek
kurum olarak görev yapmaktadır. 2018 yılında kurulan ancak 2018 yılından 2019
yılının Kasım ayına kadar herhangi bir başvuru olmadığı hâlde iki yılda 8,8
milyon lira harcayan bu Kurumun harcamalarının artık harama dönüştüğünü
söyleyebiliriz. (CHP sıralarından alkışlar)
ÖZGÜR
KARABAT (İstanbul) - Haram!
İSMET
TOKDEMİR (Devamla) - Kurulduğu günden bugüne ne yurt dışında temsilcilik açmış
ne de bir ruhsat vermiştir. Peki, ne yapmış? 2018 yılında kurulduktan sonra 5
yönetim kurulu üyesi, 4 daire başkanı, 50 kişilik personeli olan Helal
Akreditasyon Kurumuna 1.007 metrekare hizmet binası tahsis edilmiş, hizmet
binası için de 3 milyon 150 bin lira para harcanmıştır. Kâğıt üzerinde var
olan, samimi ve gerçekçi olmayan, aynı zamanda hiçbir hizmet sunmayan Kurumun
2020 yılı bütçesi de yüzde 8,1 olarak artırılmıştır.
Asıl
olan, hem dinî inançlarımıza uygun üretim yapan hem halk sağlığını tehdit
etmeyen yerli üreticiyi korumak ve teşvik etmek olmalıdır. Helal sertifika
vermeden önce, GDO sorunu çözülmesi gereken bir konudur. Bir yandan GDO’yla
gereken mücadeleyi göstermeyeceksiniz, diğer yandan da “helal sertifikası”
diyeceksiniz. Bu, sakat bir anlayıştır. (CHP sıralarından alkışlar) Türkiye’de
helal gıda sertifikası verilme meselesi henüz arzu edilen hedefe ulaşamamıştır.
Dünyada en fazla helal gıda sertifikası veren ülkelerin başında Brezilya ve
Yeni Zelanda gelmekteyken yüzde 99’u Müslüman olan ülkemizde bugüne kadar
maalesef hiç helal gıda sertifikası verilememiştir.
Değerli
milletvekilleri, dünya ticaret hacmi parametreleri dâhilinde görüyoruz ki helal
gıda konusunda devlet ve özel sektör olarak topyekûn bir seferberlik
gerekmektedir. Bu seferberlik hem yurt sathında hem de ihracata yönelik bir
seferberlik olarak düşünülmelidir. Türkiye'nin, İslam coğrafyasındaki ticaret
payı artırılmadır.
Ayrıca,
helal sertifikasının yalnız gıda sektöründe değil, tekstil, medikal, kozmetik
ve eczane ürünlerinde de dünyayla senkronize ve paralel olarak hayata
geçirilmesinin önü açılmalıdır, bu alanda özel sektör teşvik edilmelidir.
Eski
Ekonomi, şimdiki Ticaret Bakanlığına bağlı olarak kurulan Helal Akreditasyon
Kurumunun kalın maddelerine bakıldığında, aslında oluşturulan Kurumun
Müslümanların beklentilerini hiç de karşılayamayacağı açık şekilde
görülmektedir. Büyük rakamlarla, apar topar kurulan bu Kurum, sadece birilerine
makam, mevki vermek ya da istismar için mi kuruldu? (CHP sıralarından alkışlar)
Değerli
milletvekilleri, Allah, her kuluna helal gıdayı, helal yaşamayı, helal
düşünmeyi, haram ve kul hakkı yememeyi nasip etsin diyor, yüce heyetinizi saygıyla
selamlıyorum. (CHP ve İYİ PARTİ sıralarından alkışlar)
BAŞKAN
– Söz sırası, Kocaeli Milletvekili Tahsin Tarhan Bey’e aittir.
Buyurun
Sayın Tarhan. (CHP sıralarından alkışlar)
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
Sanayi ve Teknoloji Bakanlığı bütçesi üzerine grubum adına söz aldım. Genel
Kurulu saygıyla selamlıyorum. (CHP sıralarından alkışlar)
Değerli
milletvekilleri, 2020’de 7,9 milyar Türk lirası olan Sanayi ve Teknoloji
Bakanlığı bütçesi, sanayinin sorunlarını çözmeye değil, görmezden gelmeye
odaklanmış. Otomotiv, kimya, tarım, üretim sanayi çökerken, savunma sanayinin
göz bebeği Tank Palet Fabrikası Katarlılara peşkeş çekilirken, onlarca firma
girdi maliyeti yüksekliği için Türkiye’yi terk edip Bulgaristan, Romanya ve
Polonya’ya giderken Sanayi ve Teknoloji Bakanlığı ne yapıyor, merak ediyoruz.
Türkiye’deki 320 organize sanayi bölgesinin yarısında doğal gaz yok, transfer
ağı için yolu yok, liman bağlantısı yok, raylı sisteme ulaşım yok, üretim
durmuş; organize sanayi bölgelerindeki fabrikalar ya satılık ya kiralık.
Sayın
Bakan, sanayi ağır hasta, siz sürekli aspirin yazıyorsunuz. (CHP sıralarından
alkışlar) Artık, sanayiye ağrı kesici değil; ameliyat lazım, ameliyat.
Değerli
milletvekilleri, Türkiye'nin ekonomik kalkınmasının yolu üretim yapmak ve
sanayi yatırımlarını artırmaktır. Üretim için araştırmak, bilgiye erişmek
gerekir. Ne var ki biz, AR-GE’ye yatırım yapmıyoruz; 2020 bütçesinde özel
sektör yatırımları dâhil AR-GE payı yüzde 1,4. Dünya, Sanayi 4.0 Devrimi’ni
tartışırken biz, bir telefon markası kadar, araştırmaya, bilime, teknolojiye
yatırım yapmıyoruz. Türkiye AR-GE’ye yatırım yapan 42 ülke içerisinde 24’üncü.
AR-GE yatırımları yapmadan, teknoloji üretmeden, bilim ihraç etmeden dünyadaki
gelişmeleri nasıl yakalayacaksınız? Bırakın AR-GE’ye yatırım yapmayı bilimsel
çalışmaları gerçekleştirecek, buluşlar yapacak bilim insanlarını ülkemizde
tutamıyoruz. Beyin göçü her sene yüzde 22 oranında artıyor, iyi eğitim almış
donanımlı gençlerimizi ülkemizde tutamıyoruz.
Sayın
Başkan, değerli milletvekilleri; 2020 bütçesinde bilim, teknoloji, üretim yok;
sanayi, ihracat yok; emekli, öğrenci, asgari ücretli yok; en önemlisi, halk
yok, halk için yapılan hiçbir şey yok. (CHP sıralarından alkışlar) Bu bütçede
ne var diyecek olursak: Asgari ücretlinin, emeklinin, öğretmenin, işçinin
maaşından kesilen vergiler, üreticinin sırtına yüklenen ödemeler var. Kamu
İhale Yasası’nı hiçe sayanlara, yandaş inşaat şebekelerine servet yağdıran
düzenlemeler var. Sayıştay raporlarını görmezden gelen, çevreyi talan eden
uygulamalar var. Bu bütçede gariban vatandaşa borç, yandaşa ihale, üreticiye
maliyet yükü, vatandaşa onlarca çeşit vergi, bir de saray saltanatının
masrafları var. (CHP sıralarından alkışlar)
Sayın
Başkan, değerli milletvekilleri; AKP iktidarı vatandaşın derdinden anlamaz;
onlar inşaat bütçesinden, harçtan, çimentodan, doğa katliamından, ranttan,
sermayeden anlar. Onu da kendileri beceremez, yap-işlet-devret yöntemiyle
satar, komisyonu cebe atar. Bu nedenle, 2020 bütçesi yandaşı, rantçıyı,
komisyoncuyu, saray kabinesini mutlu etse de haktan, hukuktan, adaletten
uzaktır. Geçmişte hep kemer sıkmaktan bahsedilirdi, AKP iktidarı milletin
kemerini değil, boğazını sıkıyor, boğazını.
Bu
bütçeye ret oyu vereceğimi beyan edip Genel Kurulu saygıyla selamlıyorum. (CHP
sıralarından “Bravo” sesleri, alkışlar; İYİ PARTİ sıralarından alkışlar)
BAŞKAN
– Söz sırası İzmir Milletvekilimiz Sayın Mahir Polat’a ait.
Buyurun
Sayın Polat. (CHP sıralarından alkışlar)
CHP
GRUBU ADINA MAHİR POLAT (İzmir) – Sayın Başkan, değerli milletvekilleri;
Ticaret Bakanlığı bütçesi üzerinde söz almış bulunmaktayım. Hepinizi saygıyla
selamlıyorum.
“Son
bakıştaki o gözler kaldı aklımızda.” Otuz dokuz yıl önce faşist darbeciler
tarafından yaşı büyütülerek katledilen Erdal Eren hâlâ on yedi yaşında,
saygıyla anıyorum. (CHP sıralarından alkışlar)
Sevgili
milletvekilleri, Sayıştay raporlarına yansıyan fakat kamu bütçesinde görülmeyen
kayıp milyonları, yönetmelik ve mevzuat dışı uygulamaları, gümrüklerdeki
sorunları burada konuşacak olursak beş dakika değil, bize günler yetmez. Yine
de birkaç önemli hususa değinmek istiyorum: 2018’de kepenk indiren esnaf sayısı
bir önceki yıla göre yüzde 10 artışla 106.167 oldu. Yine, aynı dönemde 12.564
adet şirket kapandı, konkordatosu kabul edilen şirket sayısı 1.549. Bunlar,
bizler için sadece bir rakam olmamalı -Türk ticaretinin geldiği nokta- orada
çalışan ve işletenler için de bir yaşam olduğunu hatırlamalıyız.
Sağlıklı
bir üretim yapısı oluşmadan, sağlıklı ve sürekli bir ticaretten söz edemeyiz.
Tarımda, yanlışlar ve denetimsizlik sonucunda, dövize dönmesi gereken
ürünlerimizin -bugün de görüyoruz narda olduğu gibi- Rusya kapısından ya da
başka ülkelerin kapısından sağlık nedenleriyle döndüğünü, bu anlamda,
Bakanlığın, denetleme görevini eksik yaptığını görüyoruz; bu ürünler çöp
oluyorlar.
Özellikle,
kırsalda yoksulluğun giderilmesi için olmazsa olmaz temel taşlardan bir tanesi
kooperatifleşmedir. Doğru desteklenen bir üretim kooperatifi, tarımsal üretim
kooperatifi göçü tersine çevireceği gibi göç alan kentlerdeki sosyal dokunun
bozulmasına da engel olacak ve insanların doğduğu yerlerde doymalarını
sağlayacağı gibi, kentlilerin de iyi ve sağlıklı gıdaya ulaşımını
sağlayacaktır. Kooperatifçilik konusunda, İzmir Büyükşehir Belediyesi, rol
model olarak Bakanlık tarafından iyi incelenmeli çünkü Türkiye’ye mal olmuş
Tire süt, Bayındır çiçekçilik, Bademli kooperatifçiliği orada rol model olarak
alınabilir.
Ticaret
Bakanlığının internet sitesine bakıldığında, iştigal konularından bir tanesi olan
kooperatifçilikle ilgili son dört yıldır veri paylaşılmıyor, neden
paylaşılmadığını anlamakta zorluk çekiyorum. Eğer veri girişleri sağlıklı
sağlanmış olsaydı, özellikle 31 Mart seçimlerinden sonra İzmir Büyükşehir
Belediye Başkanı Sayın Tunç Soyer ve Cumhuriyet Halk Partili belediyelerin
kooperatifçilikle ilgili projeleri sonrasında kooperatifçilikte, tarımsal
üretim kooperatifçiliğinde artışı görürdük. İzmir Büyükşehir Belediyesi ve
Cumhuriyet Halk Partili yerel yöneticiler, kooperatiflerin desteklenmesi
konusunda çalışıyor fakat Bakanlık çalışmıyor. Yerel yönetimlerin
yapabildikleri, imkânları bir noktaya kadarken Bakanlığın imkânları çok daha
büyüktür. Kırsalda yoksulluğu giderebilmek için tarımsal üretim
kooperatiflerinin mutlaka bir devlet politikası hâline dönüştürülmesi
gerekmektedir.
Ülkemizde
sağlıklı üretim planlaması yapılmaması ve girdi maliyetlerinin yüksek olması
sebebiyle, temel gıdalarımızı bile sekiz yıldır iç savaşın pençesinde boğuşan,
vatandaşlarının bir kısmını savaşa kurban veren, bir kısmını mülteci veren ülke
olan Suriye’den ithal eder duruma geldik. Patatesimizi, soğanımızı,
sarımsağımızı, zeytinyağımızı ve kuru baklagillerimizi geçtiğimiz yıl ithal
ettik. Hiçbir dış ticaret normuna uymadan bunlar bizim ülkemize geldi. (CHP
sıralarından alkışlar)
Sevgili
arkadaşlar, bu hafta Yerli Malı Haftası. Sürekli yerli ve millî olmaktan
bahseden Hükûmetinizden hiç kimse Yerli Malı Haftası’yla ilgili bir şey
söylemedi.
SALİH
CORA (Trabzon) – İHA’lar, SİHA’lar…
MAHİR
POLAT (Devamla) - Bizim yaş grubumuzdaki arkadaşlar Yerli Malı Haftası’nda
okula giderken yerli gıda ürünlerinin yanında bir de Sümerbank basması bir
parça götürürdük.
SALİH
CORA (Trabzon) – Şimdi İHA’ları, SİHA’ları götürüyoruz.
MAHİR
POLAT (Devamla) – Şimdi, Sümerbank’ın yerinde yeller esiyor. Yerli gıdalar yok
maalesef. (CHP sıralarından alkışlar)
Sevgili
arkadaşlar, devlet destekli tek markalaşma olan TURQUALITY’nin kapsamı, amacı
bellidir, Türk mallarının uluslararası pazarda desteklenmesi ve değerinin
artması için çalışmaktadır. Yine, TURQUALITY’le ilgili, Sayıştay raporlarına
yansıdığı kadarıyla, maalesef, Türk firmaları dışında yabancı sermayeli
firmaların desteklendiği yazmaktadır.
Sevgili
arkadaşlar, yine, Türk ekonomisinin dışa açılımı ve Türk sanayisinin rekabet
gücünün artırılması bakımından son derece önemli bir yere sahip olan Rekabet
Kurumunun regülasyon işlevini gereği gibi yerine getirebilmesinin yolu organik
ve işlevsel olarak bağımsızlığının korunmasıdır. Eğer bunu istiyorsak anayasal
güvence altında Rekabet Kurumunun bağımsızlığını sağlamak zorundayız. Kurumun
bağımsızlığının sağlanabilmesinin bir yöntemi de bir yolu da siyasetçilerin
adamlarının yerine, liyakat sahibi insanların Kurumda görevlendirilmesidir.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
MAHİR
POLAT (Devamla) – Bağımsız denetim hakkına sahip olan bu Kurul –bünyesini-
bugün siyasi bir reflekse yaslanarak yönetiliyor durumdadır.
Sevgili
arkadaşlar, sonuç olarak, gıdamız Suriye’den, silahımız Katar’dan, yerli ve
millîliğimiz yok olmuş durumda. Bu ülkenin daha şeffaf, hesap verilebilir,
hesap sorulabilir, kurumları oturmuş bir şekilde yönetilmesi gerekiyor. Yani
sizin sonunuz geldi, zaman Cumhuriyet Halk Partisinin iktidarı zamanıdır çünkü
Türkiye iyi yönetilmeyi hak ediyor.
Hepinizi
saygıyla selamlıyorum. (CHP sıralarından alkışlar)
BAŞKAN
– Söz sırası, Trabzon Milletvekili Ahmet Kaya’ya aittir.
Buyurun
Sayın Kaya. (CHP sıralarından alkışlar)
CHP
GRUBU ADINA AHMET KAYA (Trabzon) – Doğu Karadeniz Projesi Bölge Kalkınma
İdaresi Başkanlığı hakkında söz almış bulunuyorum. Genel Kurulumuzu ve yüce
milletimizi saygıyla selamlıyorum.
2002’de
AKP iktidara geldiğinde Trabzon’un milletvekili sayısı 8’di, sonra 6’ya düştü.
Neden düştü biliyor musunuz arkadaşlar? Çünkü Karadeniz sürekli göç verdi,
nüfusumuz azaldı. Birçok insanımız iş bulamadıkları ve geçinemedikleri
gerekçesiyle şevkle sevdikleri topraklarını terk edip gurbete gitmek zorunda
kaldı. On yedi yıllık iktidarınızda bir iş sahası açmadınız Karadeniz’de.
Üretime ve istihdama yönelik hiçbir yatırım yapmadınız. Trabzon’da olanları da
ya sattınız ya kapattınız ya da başka yerlere taşıdınız. “Çömlekçi Kentsel
Dönüşüm Projesi” dediniz, on yıl oldu, bir adım yol alamadınız. “Güney Çevre
Yolu” dediniz, demir yolu dediniz, dediniz, dediniz. Sadece dediniz, vadettiniz
ama yapmadınız. Hayalî projelerle, boş sözlerle Türkiye’yi ve Trabzon’umuzu
mağdur ettiniz, oyaladınız, aldattınız. (CHP sıralarından alkışlar)
Bu
konuda çok mahirsiniz. Zam yaptınız, milletle alay eder gibi adına güncelleme dediniz.
Kaynaklarını çarçur ettiniz, yoksullaştırdınız, tarihimizde ilk kez patates,
soğan kuyruklarıyla tanıştırdınız, sonra da fakir fukaranın 1 lira daha ucuza
patates, soğan alabilmek için girdiği bu kuyruklara “varlık kuyruğu”
diyebildiniz.
Vatan
toprağımızı sahipsiz bırakarak Süleyman Şah Türbesi’ni kaçırdınız ve bu utanç
dolu hezimeti zafer diye yutturmaya çalıştınız. (CHP sıralarından alkışlar)
Tank
Palet Fabrikamızın işletme hakkını yirmi beş yıllığına hem de yabancı ortaklı
bir şirkete resmen peşkeş çektiniz, bunun adına özelleştirme diyebildiniz. (CHP
sıralarından alkışlar)
Matematiğe
bile yalan söyletmeye çalıştınız. Her şeye zam yaptınız, fiyatları 2 kat
artırdınız, sonra da çıkıp “Enflasyon tek haneye düştü.” diyebildiniz. “Para
yok.” dediniz, emeklilere sadece yüzde 5 zam yaptınız. Emeklimiz aç dururken,
emeklimiz geçinemezken kendi evlatlarımız, kendi gençlerimiz işsiz dururken,
Suriyelilere 40 milyar dolar yardım yapmakla övünebildiniz. Yaptığınız
hataları, yanlışları, beceriksizlikleri hep dış güçlere mal ettiniz. Çocukların
oynadıkları oyunların bile bir kuralı varken, siz ülkede kural bırakmadınız.
Tüm kuralları menfaatleriniz için yok ettiniz. O bulanık suyla dolu havuz
medyanız eliyle ülkede her şeyi güllük gülistanlık gösterdiniz, sorunları
görmezden geldiniz, duymazdan geldiniz ama gerçekler öyle değil. (CHP
sıralarından alkışlar) İşsizlik, yolsuzluk, yoksulluk, adaletsizlik her yerde,
ülke yönetilemiyor, ekonomimiz büyük sıkıntı içinde, mutfaklarda yangın var,
paramız sürekli değer kaybediyor.
Bakın,
bir örnek göstereceğim sizlere: Bu, 200 TL arkadaşlar, bugün birçok
vatandaşımızın cebinde olmayan bir para. Bu 200 TL 2009 yılında tedavüle
çıkmıştı hatırlarsınız. 2009’da bu 200 TL tedavüle çıktığında bu parayla, bu
200 TL’yle 90,6 avro alabiliyorduk, bugün 30,9 avro alabiliyoruz. Yani on yılda
59,7 avromuz uçup gitmiş arkadaşlar.
SALİH
CORA (Trabzon) – O 6 sıfırı biz attık oradan Sayın Vekilim.
AHMET
KAYA (Devamla) – Evet, bakın arkadaşlar, diyebilirsiniz ki: “O Avrupa Birliği
parası, değerli olabilir.” Hemen yanı başımızda komşumuz Gürcistan var,
gidenler vardır; Gürcistan larisi, yine bu 200 TL tedavüle çıktığında, 2009
yılında 222 Gürcü larisi alabiliyorduk bu parayla, 200 TL’yle, şimdi 97,5 lari
alabiliyoruz.
YAŞAR
KIRKPINAR (İzmir) – Alım gücüne bak, alım gücüne; alım gücüne bakın.
ÖMER
FETHİ GÜRER (Niğde) – Alım gücü mü kaldı?
AHMET
KAYA (Devamla) – 124,5 larimiz erimiş arkadaşlar, erimiş, erimiş arkadaşlar.
(AK PARTİ ve CHP sıraları arasında karşılıklı laf atmalar)
ÖMER
FETHİ GÜRER (Niğde) – Dinleyin arkadaşlar.
AHMET
KAYA (Devamla) – Evet, dinlerseniz arkadaşlar.
Arkadaşlar,
beceriksizliğinizle paramızı resmen pula çevirmişsiniz. Çünkü bu ülkede üretimi
bitirdiniz.
Bakın,
bir fotoğraf daha göstereceğim sizlere, bu fotoğrafa iyi bakın arkadaşlar. (CHP
sıralarından alkışlar) Bu fotoğrafa Sayın Bakan, sizler de iyi bakın. Bakın,
eşsiz liderimiz Mustafa Kemal Atatürk bir portakalla neler yapmış arkadaşlar.
Bu portakallar 1930’lu yıllarda İtalya’dan getirildi, biliyorsunuz. Bu
portakallar bakın neye dönüştü? Sonra, bu portakallarla Ege’de, Mersin’de ve
Antalya’da aşılamalar yapıldı, üretim yapıldı.
(Mikrofon
otomatik cihaz tarafından kapatıldı)
BAŞKAN
– Buyurun toparlayın.
AHMET
KAYA (Devamla) - Sonra, bu portakallarla İskenderun Demir ve Çelik Fabrikası,
Nazilli Basma Fabrikası, Sümerbank Kayseri Bez Fabrikası, Şişecam Fabrikası,
Aliağa Rafinerisi ve daha birçok fabrikamızı yapan Rusların parası ödendi. Türk
sanayisinin omurgasını oluşturan bu tesisler sayesinde on binlerce insanımız
iş, aş buldu, dışarıya bağımlılığımız azaldı ve ülkemiz milyonlarca dolar
ithalattan kurtuldu. İşte, yerlilik böyle olur, millîlik böyle olur, fabrikalar
kurarak, üretim yaparak olur. On yedi yıldır iktidardasınız, buna benzer bir
örneğiniz var mı Allah aşkına ya? Bir örneğiniz var mı arkadaşlar ?
MUHAMMET
EMİN AKBAŞOĞLU (Çankırı) – Çok çok…
AHMET
KAYA (Devamla) - Bir fabrika, bir üretim tesisi kurdunuz mu? Gittiğiniz yol,
yol değil. (AK PARTİ sıralarından gürültüler)
KEMAL
ÇELİK (Antalya) – Antalya’ya bir git.
AHMET
KAYA (Devamla) - Atatürk’ün ışıklı yolundan yürüyerek, Atatürk’ün
yaptıklarından ders alarak…
YELDA
EROL GÖKCAN (Muğla) – Atatürk sadece CHP’nin değil, hepimizin.
AHMET
KAYA (Devamla) - …karma ve millî ekonomiyi üreten devlet, çalışan millet,
liyakat üzerinde yükselen, adaletle bölüşen güçlü Türkiye’yi yeniden
kurabiliriz, bunu başarabiliriz. Bu akılla olur, bilimle olur, üretimle olur,
çivi çakmakla olur.
ÖMER
FETHİ GÜRER (Niğde) – Cumhuriyet Halk Partisiyle olur.
AHMET
KAYA (Devamla) - Ne acıdır ki şu an ülkeyi çivi çakanlar değil, çakılan her
çiviyi satanlar yönetiyor. (CHP sıralarından alkışlar)
(Mikrofon
otomatik cihaz tarafından kapatıldı)
AHMET
KAYA (Devamla) – O yüzden bu sıkıntıları çekiyoruz. Siz 3Y’yle iktidara
geldiniz “Yoksulluk, yolsuzluk ve yasakları bitireceğiz.” dediniz maalesef,
memleketi ve milleti bitirdiniz. Ama bu böyle gitmeyecek, bu bozuk düzen
değişecek. 3Y’yle iktidara gelmiştiniz, milletin ahını alarak gideceksiniz. O
güne selam olsun diyorum.
Genel
Kurulu saygıyla selamlıyorum. (AK PARTİ sıralarından gürültüler, CHP
sıralarından alkışlar)
YELDA
EROL GÖKCAN (Muğla) – Çok beklersiniz!
NİLGÜN
ÖK (Denizli) – Çok beklersiniz!
BAŞKAN
– Söz sırası Şanlıurfa Milletvekili Aziz Aydınlık’ta.
Buyurun
Aziz Bey. (CHP sıralarından alkışlar)
CHP
GRUBU ADINA AZİZ AYDINLIK (Şanlıurfa) - Sayın Başkan, değerli milletvekilleri;
görüşülmekte olan GAP Bölge Kalkınma İdaresi Başkanlığı 2020 yılı bütçesi
hakkında Cumhuriyet Halk Partisi Grubu adına söz almış bulunuyorum.
Sayın
milletvekilleri, Güneydoğu Anadolu Projesi’yle ilgili söylenmiş binlerce söz
var ancak çılgın projeler için ayrılan büyük miktarlar ülkenin kalkınması için
maalesef ayrılmıyor. GAP bitirildiğinde sadece güneydoğunun değil, tüm
Türkiye’nin tarımsal anlamda kalkınacağı ve ekonomik olarak rahatlayacağı
herkes tarafından biliniyor ancak kaynakların nasıl kullanılacağı elbette bir
tercih meselesidir. Üzülerek söylüyorum ki ülkemizin adına almış olduğunuz her
kararda kendinizden başka hiç kimseyi dinlemez oldunuz. Milletin sesini milletin
Meclisinden duymaz oldunuz. Milletimizi ilgilendiren konularda hâlâ kendinizi
dinlediğiniz için hatalar yapıyorsunuz.
Bakınız,
GAP’ta kilit rol oynayan Şanlıurfa’da 21’inci yüzyılda günde ortalama iki üç
saat elektrik kesintisi yaşanıyor. Yanlış ve ucuz politikalarınızın yüzünden
bugün Suruç Ovası bataklık hâline dönmüş vaziyette. Siverek’te sorunlar
bitmiyor değerli arkadaşlar. Bu tablo, bu fotoğraflar Siverek’e bağlı olan
kırsal mahallelere ait. 21’inci yüzyılda kadınlar, çocuklar eşek sırtında su
taşıyor, eşek sırtında? Bunu görüyor musunuz? (CHP sıralarından alkışlar)
Şimdi
sizin vicdanınıza sesleniyorum: Bırakın iki üç saat, evinizde sadece bir saat
suların kesildiğini, elektriğin kesildiğini düşünün, işte, o zaman Siverekliyi,
Şanlıurfalıyı anlayacaksınız.
Bakın,
bir muhtarımız ne diyor? “Bizim içme suyu projemiz 7 kez iptal edildi” diyor.
“Köyümüzün yolunu da köylüden topladığımız parayla yaptık. Sesimizi duyan,
yüzümüzü gören yok.” İşte, sizin Şanlıurfa’ya verdiğiniz değer bu.
Değerli
milletvekilleri, bir başka fotoğraf göstermek istiyorum. Bu fotoğraf
Ceylânpınar, Viranşehir ve Siverek’ten. Bu fotoğraflarda, Siverek’te,
Viranşehir’de çocuklarımızın okula kavuşmak için verdiği mücadeleye bakın,
yazık değil mi? Bu çocukların yerine kendi çocuklarınızı düşünün. Soruyorum
size: Hani 2014 yılında çıkarılan Büyükşehir Yasası’yla tüm köylere hizmet
gidecekti, hani büyükşehir belediyeleri bütün hizmeti yapacaktı? İşte, o
yasayla, köy kültürümüzü ortadan kaldırdınız, köylüyü perişan ettiniz.
Çiftçinin hâli zaten içler acısı. Diyorsunuz ya “Çiftçimize şu kadar destek
verdik, bu kadar destek verdik.” Doğrudur, haklısınız, çiftçiye destek verdiniz
ancak çiftçiye destek vermeyi sadece kredi vermek sandınız, verdiğiniz krediyle
çiftçi yaşıyor sandınız, halktan koptunuz. Çiftçi şu an yaşamıyor, çiftçi uzun
zaman önce öldü; çiftçinin Fatiha’sını okudunuz, haberiniz yok.
Bu
tabloyu size göstermek istiyorum, çiftçimizin elektrik faturası. Değerli
arkadaşlar, bakın, bir fatura 265.868,88 TL. Eğer bu fatura 2020’ye bir gün
sarkarsa 313.860,65 TL olacak, çiftçi bir gün için 50 bin TL faiz ödeyecek.
Sayın
milletvekilleri, çiftçi, girdi fiyatlarının yükselmesinden dolayı, bırakın kâr
etmeyi, maliyetini karşılayamaz oldu, çiftçi elektrik borcunu ödeyemez oldu. Bu
da yetmezmiş gibi, çiftçiye bir nebze olsun iyi gelen desteklemelere borcundan
dolayı bloke koydunuz.
Sayın
Cumhurbaşkanı hep söylüyor ya “Bay Kemal, Bay Kemal; traktör fabrikaları
çiftçimize traktör yetiştiremiyor.”
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
AZİZ
AYDINLIK (Devamla) – Sayın Cumhurbaşkanım, bahsettiğiniz bu traktörler artık
tarlada değil, 81 ilin yediemin depolarında ve galerilerde yatıyor. Hacizden
dolayı çiftçinin, esnafın, köylünün, sanayicinin araçları da yediemin
depolarında yatıyor. Sizin ve milletvekillerinizin bundan bilgisi var mı acaba?
Genel
kurulu saygıyla selamlıyorum. (CHP sıralarından alkışlar)
BAŞKAN
– Söz sırası, Adıyaman Milletvekili Abdurrahman Tutdere’ye ait.
Buyurun
Sayın Tutdere. (CHP sıralarından alkışlar)
CHP
GRUBU ADINA ABDURRAHMAN TUTDERE (Adıyaman) – Sayın Başkan, değerli
milletvekilleri; Doğu Anadolu Projesi Bölge Kalkınma İdaresi Başkanlığı bütçesi
üzerine grubum adına söz almış bulunmaktayım. Yüce heyeti ve ekranları başında
bizleri izleyen milletimizi saygıyla hürmetle selamlıyorum.
Değerli
milletvekilleri, Doğu Anadolu Projesi 16 ili kapsamaktadır. Bu illerimiz;
Ardahan, Ağrı, Bayburt, Bingöl, Bitlis, Elâzığ, Erzincan, Erzurum, Gümüşhane,
Hakkâri, Iğdır, Kars, Malatya, Muş, Tunceli, Van ve Sivas illeridir. Doğu
Anadolu Projesi yapılırken amaç, bu bölgenin sosyoekonomik anlamda kalkınmasına
katkı vermek, bu bölgedeki insan göçünü önlemek, doğudan batıya olan göçü
önlemektir; bu amaçla kurulmuştur. Bu projeleri ve bu hedefleri gerçekleştirmek
için de 2011 yılında Doğu Anadolu Projesi Bölge Kalkınma İdaresi Başkanlığı
kurulmuştur. Doğu Anadolu Projesi Bölge Kalkınma İdaresi Başkanlığı kurulduktan
sonra 2014 ve 2018 yılları Eylem Planı’nı hazırlamıştır. Bu eylem planlarında
bölgeyi kalkındıracak birtakım projeler var. Bu eylem planında tamı tamına 77
adet eylem, 276 adet de altyapı projesi vardır. Peki, Kalkınma İdaresi
Başkanlığı geçen dönem kendisine verilen bütçeyle bu eylemleri, bu projeleri
gerçekleştirebilmiş mi? Bunun için Sayıştay raporlarına bakmakta yarar var.
Sayıştay raporlarına baktığımızda eylemlerin yüzde 34,62’si, altyapı
projelerinin ise neden yüzde 45,17’si tamamlanabilmiş. Sayın Bakanım, bu
projeler neden tamamlanmamış? Bu projeler neden tamamlanmamış çünkü para yok.
Evet, Hükûmetiniz döneminde parayı bitirdiğinizi DAP kapsamındaki projelere
2019 yılında ayırmış olduğunuz paradan da anlıyoruz.
Bakınız,
DAP kapsamındaki 250 yataklı Muş Devlet Hastanesine 2 TL ayırmışsınız. Erzincan
Ballı Barajı için 50 TL harcamışsınız. Bingöl Genç Sulama Projesi’ne 50 TL
ayırmışsınız. 250 yataklı Bingöl Devlet ve Çocuk Hastanesine 2 TL ayırmışsınız.
Elâzığ Kuzova Pompaj Sistemi’ne 3 TL ayırmışsınız. Ardahan-Tiflis demir yolu
hattına 20 TL ayırmışsınız. Dolayısıyla bu ayırdığınız paradan, bu ayırdığınız
bütçeden ülkeyi ekonomik olarak nereye getirdiğiniz tam olarak anlaşılmaktadır.
Projelere
gelince para yok ancak başka şeylerde parayı bulmakta bayağı maharetlisiniz.
Mesela, Sayıştay raporlarına baktığımızda ve sarayın 2018 yılı kesin hesaplarına
baktığımızda, sarayın sadece temsil ve tanıtma giderlerine 48 milyon lira para
harcayabiliyorsunuz; temizleme ekipmanlarına 3 milyon lira para
harcayabiliyorsunuz; giyecek, mefruşat ve tuhafiyeye 10 milyon lira para
bulabiliyorsunuz. Bu işlere para var, Muş Hastanesine para yok. Bu işlere para
var yollara, demir yollarına para yok; öyle anlaşılıyor ki iktidarınız
“İtibardan tasarruf olmaz.” anlayışıyla çalışmalarına devam ediyor.
Değerli
milletvekilleri, bu aralar DAP kapsamında bulunan Bitlis’in Ahlat ilçesinde bir
inşaat sessiz bir şekilde hızla büyüyor. Bu inşaat, DAP’ı kalkındıracak bir
fabrika inşaatı mı? Hayır. Van Gölü kıyısında insanların tedavi olması için
yapılan bir hastane midir? Hayır. Bu inşaat, saray inşaatı arkadaşlar, saray
inşaatı ve bu inşaata tam 30 milyon lira para ayırmışsınız, 30 milyon. (CHP
sıralarından alkışlar) Muş Devlet Hastanesine 3 TL, saraya 30 milyon; işte
iktidarınız, işte iktidarınızın ekonomi politikası!
Değerli
arkadaşlar, iktidarınız son dönemlerde özellikle uygulamalarıyla, yaptığı
icraatlarla hukuk devleti ilkesinden hızla uzaklaşmaktadır.
(Mikrofon
otomatik cihaz tarafından kapatıldı)
ABDURRAHMAN
TUTDERE (Devamla) – Ben milletin kürsüsünden hukuk devletinin ne olduğunu
sizlere kısaca hatırlatmak isterim.
Hukuk
devleti, eylem ve işlemleriyle hukuka uygun davranan devlettir. Hukuk devleti,
insan haklarına saygılı olan devlettir, hak ve özgürlükleri koruyup güçlendiren
devlettir. Hukuk devleti, yargı denetimine açık devlettir ancak Ahlat sarayında
Anayasa Mahkemesinin haziran ayında vermiş olduğu karara rağmen siz hukuk
tanımadan saray inşaatını sürdürüyorsunuz. İşte, sizin hukuka, işte, Anayasa’ya
olan saygınız bu fotoğrafta değerli arkadaşlar, değerli iktidar
milletvekilleri. Anayasa Mahkemesinin verdiği kararlar, mevcut Anayasa’mıza
göre tüm kamu kurumlarını bağlar, sizi de bağlar. Siz, öyle anlaşılıyor ki
hukuk devletini unutmuşsunuz, Anayasa’yı unutmuşsunuz. Öyle anlaşılıyor ki siz
Anayasa’dan, milletten korkmuyorsunuz, bari Allah’tan korkun diyor, Genel
Kurulunuzu saygıyla selamlıyorum. (CHP sıralarından alkışlar)
BAŞKAN
– Söz sırası Karaman Milletvekili İsmail Atakan Ünver’de.
Buyurun
Sayın Ünver. (CHP sıralarından alkışlar)
CHP
GRUBU ADINA İSMAİL ATAKAN ÜNVER (Karaman) – Sayın Başkan, değerli
milletvekilleri; KOP Kalkınma İdaresi Başkanlığı bütçesi üzerinde söz almış
bulunmaktayım, yüce Meclisi saygıyla selamlıyorum.
Geçen
yıldan bu yana KOP bölgesinde değişen pek bir şey yok, bölgedeki projeler bir
türlü bitmek bilmiyor. KOP’un hikâyesi de çiftçinin hikâyesine dönmüş durumda.
Atasözünde denildiği gibi, çiftçinin karnını yarmışlar 40 tane gelecek yıl
çıkmış; o hesap, KOP’taki projelerin bitimi de hep seneye, hep seneye. Mesela,
Konya-Karaman hızlı tren hattı, Karaman Çevre Yolu, Konya Ovası’nı sulamaya
yönelik projeler bir türlü bitirilemiyor.
Türkiye'nin
tarım alanlarının beşte 1’nin bulunduğu KOP bölgesinde su sıkıntısı nedeniyle
yaşamsal öneme sahip tarımsal faaliyet durma noktasında. Bu sorunun
çözülebilmesi için bölge dışındaki kaynaklardan bölgeye su getirilmesi,
bölgedeki sınırlı su kaynaklarının da tasarruflu kullanılmasının sağlanması
gerekmektedir. Mesela, Karaman’daki barajlarda basınçlı kapalı sulama sistemine
yeterli düzeyde geçilememiştir. Bir an evvel bu yoldaki projeler hayata
geçirilmelidir. Bölgede su kaynakları yetersiz olduğundan kuyu sulaması
yaygındır. Bu sebeple, bölge çiftçisinin en büyük girdisi, tarımsal sulamada
kullandığı elektrik maliyetidir. Tarımsal sulamada en çok elektrik kullanan ilk
10 ilden 3’ü Konya, Aksaray ve Karaman’ın bulunduğu KOP bölgesine devlet
kayıtsız kalmaktadır. KOP’ta elektrik desteklenmezken, 2018 tarihli Başbakanlık
kararıyla Diyarbakır, Şanlıurfa, Mardin, Siirt, Şırnak ve Batman illerinde
tarımsal elektrik beş yıl boyunca desteklenmektedir. Tarım Bakanına sordum, cevap
vermedi. Bir kez daha sorayım: KOP bölgesi çiftçisi üvey evlat mı ki sayılan 6
ilde elektriği desteklerken KOP illerinde desteklemiyor, elektrik faturasıyla
kök söktürüyorsunuz? (CHP sıralarından alkışlar)
Bakın
arkadaşlar, ucube bir sistem icat ettiniz, vatandaştan korktuğunuz için de
adını Cumhurbaşkanlığı hükûmet sistemi koydunuz. Getirdiğiniz tek adam
rejiminde, bütçeyi, siyasi kimliğe ve sorumluluğa sahip seçilmiş kişiler
hazırlamıyor; bütçenin savunulması ise AK PARTİ Grubuna düşüyor. AK PARTİ’nin halka
karşı siyasi sorumluluğu var. Bu yüzden, sokağa çıkınca halk hesabı size
soruyor. Arkadaşlar, davul sizin sırtınızda, tokmak bakanların elinde; bakanlar
çalıyor, size söyletiyorlar. Bunu siz yaptınız. Şimdi, bu yaptığınızı kendiniz
de beğenmiyorsunuz, “Bakanlara ulaşamıyoruz.” diye şikâyet ediyorsunuz,
ulaşsanız bile dinleyen yok; ulaşamazsınız arkadaşlar, ulaşamazsınız. Size
ihtiyaçları yok ki; baktıkları tek yer saray. Bunu siz yaptınız. Kendi düşen
ağlamaz.
Getirdiğiniz
sistem nedeniyle Meclisin gündemi ile milletin gündemi hiç örtüşmedi. “Milletin
gündemini biz konuşalım.” deyince de kızıyorsunuz. Mesela, AK PARTİ
sözcülerinin ve Cumhurbaşkanının “erken emeklilik” diyerek halka yanlış
anlattığı bir EYT meselesi var. EYT, erken emeklilik değildir arkadaşlar. EYT
yaşa değil, AK PARTİ’ye ve söz verdiği hâlde EYT’yi unutan MHP’ye takılmıştır.
“EYT’li” denilen kişiler, işe başladıklarında geçerli olan emeklilik şartları
değiştirilerek emeklilik hakları gasbedilen emekçilerdir. Üstelik sonradan
çıkarılan kanunla hukuk hiçe sayılıp geriye yürütülerek yapılmıştır bu. Bakın,
bu ülkede 3.600 günden, 4.500 günden, 7.200, 9.000 günden emekli olanlar var
ama bunun yanında 10.000 günden, 11.000 günden, 12.000 günden emekli
olamayanlar, 15.000 günden emekli olamayacaklar var. Hani nerede adalet? (CHP
sıralarından alkışlar)
Değerli
milletvekilleri; Meclis, milletin derdine çare üretemiyor. Milletin derdini bir
dinleyin, vallahi, derdinizden utanırsınız. Milletin derdi açlık, milletin
derdi işsizlik, milletin derdi yoksulluk, milletin derdi adaletsizlik, milletin
derdi çaresizlik, milletin derdi yarınsızlık. Bunlar size dert mi? Değil.
Bütçeyi
hazırlayanlar, milletin kaynaklarını sarayın emrine, vergi borcu affedilen iş
adamlarına, Tank Palet Fabrikasının peşkeş çekildiği Ethem Sancak gibi
yandaşlara yönlendiriyor. İşsizlere, KYK borcu olan gençlere, zam isteyen
memura, enflasyonun ezdiği emekliye, esnafa, çiftçiye, EYT’lilere gelince de
“Kaynak yok.” diyor, siz de savunuyorsunuz.
(Mikrofon
otomatik cihaz tarafından kapatıldı)
İSMAİL
ATAKAN ÜNVER (Devamla) – Bir dakika daha lütfen.
BAŞKAN
– Buyurun, toparlayın.
İSMAİL
ATAKAN ÜNVER (Devamla) – Ama yokların acısı ne biliyor musunuz? AK PARTİ
iktidarının artık vicdanı yok. Kürsüye çıkan AK PARTİ milletvekilleri ve
bakanlar öyle bir Türkiye anlatıyor ki dinleyenlerin vicdanı sızlıyor.
AK
PARTİ Genel Başkanı Erdoğan “Ümmeti bölüyorsunuz.” demişti bir ara. Ümmet
bölünür mü bilmem ama millet kan ağlıyor. Ümmetin çocuklarını lüks ciplere
bindirdiniz, peki ya milletin çocukları ne oldu? (CHP sıralarından alkışlar)
Bütçede
şu var, bu yok, bunların hepsi konuşulur ama esas olan şudur: Milletin
çocukları açlıktan, işsizlikten, yoksulluktan, çaresizlikten intihar ediyor,
ölüyor. Bunu bütçe görüşülürken konuşmayacaksınız da ne zaman konuşacaksınız?
Hazreti Peygamberimiz “Komşusu açken tok yatan bizden değildir.” diye
buyurmamış mıydı? Onu da mı unuttunuz? Bari onu unutmasaydınız.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Söz sırası Samsun Milletvekili Sayın Kemal Zeybek’te.
Buyurun
Sayın Zeybek. (CHP sıralarından alkışlar)
CHP
GRUBU ADINA KEMAL ZEYBEK (Samsun) – Sayın Başkan, değerli milletvekili
arkadaşlarım; Küçük ve Orta Ölçekli İşletmeleri Geliştirme ve Destekleme
İdaresi Başkanlığı (kısa adı KOSGEB) bütçesi hakkında söz almış bulunuyorum.
2018
yılı bütçesinde KOSGEB’e ayrılan miktar 2,2 milyar liraydı. 2020 yılı
bütçesinde Sayın Bakanım, bu yıl ayrılan miktar 1,8 milyar. Bu, doğru bir şey
mi? Aradan iki yıl geçmiş. İki yıldır ekonomi, bütçe yüzde 25 artmış, siz şu
anda KOBİ’lere vermiş olduğunuz katkıyı yüzde 25 daha düşürmüşsünüz. Bunun adı
üretime destek değildir, üretime köstektir. Üretimi desteklemek için KOSGEB’in
KOBİ’lere destek vermesi gerekiyor. (CHP sıralarından alkışlar) Ülkede üretim
olmadan, üretim sağlanmadan istihdam olmaz, üretime destek vermek gerekiyor.
İşte bugünkü siyasal iktidar, mevcut durumuyla, üretime destek olmak için
değil; üretime köstek olmak için, dışardan ithal etmek için, dışardaki bir avuç
azınlığa hizmet için bugün iş başındadır.
Değerli
arkadaşlarım, 2020 yılı bütçesinden faize 138 milyar 900 milyon lira ödenek
ayırmışlar. Şimdi bu bütçede KOSGEB'e, KOBİ’lere bu denli bir miktarın
ayrılması yani 2 milyar lira gibi bir paranın ayrılması doğru değildir diye
düşünüyorum değerli arkadaşlarım. Siz, 2016 yılında KOSGEB’in dağıtmış olduğu
50 bin TL’lik kredilere 10.500 lira kredi faizi verdiniz. Bunları siz
yandaşlarınıza verirken… Sayıştay denetimleri, 2016 denetimleri, İstanbul’da
3.358 KOBİ’ye verilen desteğin usulsüz verildiğini göstermektedir. Şöyle ki bu
kredilerde, KOBİ’lerin kaç kişi çalıştırdığı, bilançosunun, cirosunun ne
olduğu, KOSGEB’e kayıtlı olup olmadığı ve KOSGEB’ten KOBİ’lere ayrılan 50 bin
TL’lik kredilerin geri ödenmediği… Yandaşa verirken, yandaşı beslerken dahi üretim
için destek verin, onları üretim için destekleyin, onların üretime katkısı
varsa onlara destek verin, onlar da bizim ülkemizin insanları çünkü. Ama siz
üretmeyen, üretmeden tüketen bir toplum yarattınız, onlara destek veriyorsunuz.
(CHP sıralarından alkışlar) Bu Hükûmet zamanında Avrupa Birliğinden kırsal
kalkınmayı destekleme adı altında yüzde 75’i Avrupa destekli, yüzde 25’i
ülkenin öz kaynaklarından karşılanan destekler sağlanmak isteniyor, yatırımlar
yapılmak isteniyor. Siz, dışarıdan gelen yüzde 75’lik üretim destekli
kaynakları dahi ortalama yüzde 55 olarak veriyorsunuz Sayın Bakanım. Bu yüzde
20’lik kaynağı nereye aktarıyorsunuz? Nerede yiyorsunuz? Kimlere veriyorsunuz
bunları?
Değerli
Bakanım, siz, Sanayi ve Teknoloji Bakanlığı olarak sanayiciyi, esnafı, küçük
esnafı korumak zorundasınız, onlara destek için varsınız. Siz -kendi
Hükûmetiniz içerisinde- bu kurumda sanayiciyi, teknoloji için üretim yapan
insanları koruyamıyorsanız görevinizin adını bilmek istiyoruz. Siz birileri
adına mı varsınız? Uluslararası güçlerin ekonomik güçlerini sağlamak için mi
buradasınız, yoksa küçük sanayicinin, esnafımızın üretim sağlamasına destek
için mi buradasınız?
Değerli
milletvekili arkadaşlarımız, bu bütçede, sanayici için, sanatkâr için, esnaf
için, üreten için, eğitim için, barınma için, sağlık için hiçbir destek, hiçbir
katkı yoktur. Bu bütçenin adı, Sayın Genel Başkanımızın söylediği gibi
”Londra’da bir avuç azınlığa, bir avuç tefeciye para kazandırmanın, rant
sağlamanın bütçesidir.” (CHP sıralarından alkışlar)
Değerli
arkadaşlarımız, ülke ekonomisini düştüğü bu durumdan, toplumu büyük bir borç
yükünden kurtarmak için, bu ekonomide emeklilikte yaşa takılanlara, çiftçimize,
besicimize, Tarım Kredi Kooperatiflerinden borç kullanan, Ziraat Bankasından
borç bulan, hayvan kredisi kullanan tüm çiftçilerimize bir şekilde destek olmak
gerekiyor.
(Mikrofon
otomatik cihaz tarafından kapatıldı)
PAKİZE
MUTLU AYDEMİR (Balıkesir) – Bitti, bitti… Zaten bayılacaksın şimdi.
BAŞKAN
– Toparlayalım…
KEMAL
ZEYBEK (Devamla) – Çünkü Anadolu’da üretim yapan tüm çalışanlar, çiftçiler zor
durumdadır. Bu zor duruma getiren Hükûmet olarak on yedi yıldır bu ülkenin
üzerinde bir balyoz gibi durdunuz, ekonomiyi rantçıya teslim ettiniz. Ülkedeki
5 tane şirkete bu ülkeyi peşkeş çektiniz. Ülkemizin gelir kaynaklarının tamamını sattınız. Siz, cumhuriyet
tarihinde var olan, cumhuriyetin değerlerini, yapmış olduğu fabrikaları satan
ve birilerine peşkeş çeken iktidar olarak tarihe geçeceksiniz.
Bu
vesileyle, ülkemin değerli insanları, bu Hükûmetten kurtulmanın tek, yegâne
temeli vardır; siz, önümüzdeki seçimde Cumhuriyet Halk Partisinin iktidarıyla
kurtulacaksınız.
Hepinizi
saygıyla selamlıyorum.(CHP sıralarından alkışlar)
BAŞKAN
– Söz sırası İzmir Milletvekili Sevda Erdan Kılıç’a ait.
Buyurun
Sayın Kılıç.(CHP sıralarından alkışlar)
CHP
GRUBU ADINA SEVDA ERDAN KILIÇ (İzmir) – Sayın Başkan, değerli milletvekilleri;
Türk Standartları Enstitüsü ve Türk Patent ve Marka Kurumunun 2020 bütçeleri
üzerine grubum adına söz almış bulunmaktayım. Genel Kurulu saygıyla
selamlıyorum.
Sayıştayın Türk Patent ve
Marka Kurumuyla ilgili raporuna baktığımızda, Kurumun temsil ve tanıtma
giderinin 857 bin lira olduğunu, dövizin olumsuz değerlendirilmesinden dolayı
14 milyonluk kur farkı zararı oluştuğunu ve Kurum bilançosunda 2 milyon 25 bin
liralık görev zararının yer aldığını görmekteyiz. Bu konuya ilişkin geçen ay
“Bu kadar yüksek temsil gideri harcayan, Kurumun 2 milyonluk görev zararını
oluşturan ve oluşmasına yol açan Kurum yöneticileri hakkında herhangi bir yasal
işlem yapılmış mıdır veya yapılacak mıdır?” diye Bakanlığa sorduk. Tabii ki
cevap alamadık, aynen bugün itibarıyla Cumhuriyet Halk Partisi Grubumuzun
verdiği 16.510 soru önergesinden 14.523 tanesine süresi içinde cevap
alamadığımız gibi. (CHP sıralarından alkışlar)
Değerli
milletvekilleri, Türk Patent ve Marka Kurumu, başkan ile yöneticilerin
babasının çiftliği gibi yönetilirken on yedi yıllık AKP iktidarında ülkede yeni
bir marka yaratılamamıştır. Bu iktidar
döneminde keşke değerli bir Türk markası yaratılsaydı da bugün burada bunları
konuşacağımıza, bu markayla gururlanıp bunun sevincini hep beraber
yaşayabilseydik.
Kurum
bu hâldeyken Kurum Başkanı ne yapıyor diye baktık. Kurum Başkanı seyahat
etmeyi, gezmeyi çok seviyor. Kurum Başkanı 2018 yılının iki buçuk ayını
görevinin başında geçirmeyip yerini başkan yardımcılarına bırakmıştır. Hatta
sadece il dışına çıkmamış, yurt dışına da çıkmıştır. Münih, Lahey, Singapur,
Paris derken, yıl içinde aralıksız olarak görevinin başında durduğu en uzun
süre sadece kırk bir gündür, sadece kırk bir gün. Tabii, kurumun başında Başkan
olmayınca da kurum yöneticileri har vurup harman savurmuştur.
SANAYİ
VE TEKNOLOJİ BAKANI MUSTAFA VARANK – Adam AB’de görevli, resmî görevi var yani.
Gitmesin mi?
SEVDA
ERDAN KILIÇ (Devamla) – Değerli milletvekilleri, Türk Standartları Enstitüsüne
de batığımızda, görevi Türk standartlarını hazırlamak olan kurumun,
personelinin yurt içi görevlendirmelerinde dahi konaklama bedelini avro
cinsinden belirlediğini görüyoruz. Ülke yoksulluk içinde kırılırken hem
“Millîyiz.” deyip hem de bu kurumda yurt içinde dahi avro ödemesi yapılmasını
gerçekten biz anlayamamaktayız. (CHP ve HDP sıralarından alkışlar)
On
yedi yıl boyunca, her sözü aldığınızda, vay efendim “Biz yerliyiz.” vay efendim
“Biz millîyiz.” deyip ama bu kurumda yaşananlara bir tek söz etmemenizi kabul
edemiyoruz. Biz biliyoruz ki sizin yerliliğiniz de millîliğiniz de hem sözde
hem sahte. (CHP ve HDP sıralarından alkışlar)
Değerli
milletvekilleri, aslında iki kurumu beş dakikada değerlendirmek çok zor. Tabii,
kurumu incelerken bir baktık hangi ülkeyle bir anlaşma yapmış diye, tabii
karşımıza -şaşırmadık- yine Katar çıktı. Katar’la daha geçtiğimiz günlerde
ticareti kolaylaştırmaya ve tüketicinin korunmasına ilişkin bir anlaşma
yapılmış. Yahu, nedir bu Katar aşkınız! Tank Palet Fabrikasını peşpeş, keşpeş
çektiniz… Ben de söyleyemedim, o kadar çok söylüyoruz ki artık.
ÖZGÜR
ÖZEL (Manisa) – Sen alışık değilsin ki ona, onu alışık olanlar iyi söyler!
SEVDA
ERDAN KILIÇ (Devamla) – Evet, Tank Palet Fabrikasını peşkeş çektiniz, uçan
sarayı hediye aldınız, şimdi TSE’de Katar standartlarını belirliyorsunuz. Biz
biliyoruz, Katar ile sizinkisi bir aşk hikâyesi ama bu aşk, ülkemize çok
pahalıya mal oldu. (CHP sıralarından alkışlar)
Değerli
milletvekilleri, sonuç olarak, bütçenin geneline baktığımızda bu bütçe ahlar
vahlar bütçesi olmuştur. Bu bütçede, krediyle geçinmeye çalışan asgari
ücretlinin ahı vardır. Bu bütçede, atanamayan öğretmenlerin ahı vardır. Bu
bütçede, KYK borcunu ödeyemeyen üniversiteli işsizlerin ahı vardır. Bu bütçede,
çocuğuna okul kıyafeti alamayan babanın, çocuğunu ısıtamayan ananın, eşini
pazara götüremeyen kocanın ahı vardır. (CHP sıralarından alkışlar) Bu bütçede,
toplanan paraları ödenmeyen şehit yakınlarının, mahsulü tarlada kalan çiftçinin,
üretemeyen sanayicinin ve kepenk kapatan esnafın ahı vardır. (CHP sıralarından
alkışlar)
(Mikrofon
otomatik cihaz tarafından kapatıldı)
BAŞKAN
– Buyurun, devam edin.
SEVDA
ERDAN KILIÇ (Devamla) – Ve bu bütçede, hep ah yok, vah da var. Bizi burada
ekranları başında izleyen vatandaşlarımızın, izlerken “Vah, vah, vah”ları
vardır bu bütçenin üzerinde.
Bu
sebeplerle, biz Cumhuriyet Halk Partisi Grubu olarak bu hayırsız bütçeye “ret”
oyu vereceğiz ama bir söz var, onu da hatırlatmak istiyorum: “Atı alan Üsküdar’ı
geçermiş de ah alan sıratı geçemezmiş.” diyor, Genel Kurulu saygıyla
selamlıyorum. (CHP sıralarından “Bravo” sesleri, alkışlar)
BAŞKAN
– Söz sırası Kayseri Milletvekili Sayın Çetin Arık’ta. (CHP sıralarından
alkışlar)
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan.
TÜBİTAK’ın
2020 yılı bütçesi üzerinde söz almış bulunuyorum. Gazi Meclisi saygıyla
selamlıyorum.
Büyük
Atatürk “Nutuk” adlı eserinin başında, 1919 yılının manzarayıumumiyesinden
bahseder yani ülkenin genel durumundan söz eder. Bundan tam yüz yıl sonra, 2019
yılında ülkemizdeki manzarayıumumiye de şöyledir: Vatanın hâkimleri siyasi
iktidarın memurları hâline gelmiş, bağımsız yargıdan söz edilemez olmuş, siyasi
iktidarın dış politikada yaptığı hataların sonucunda 5 milyona yakın mülteci
tarafından şehirlerimiz işgal edilmiş; millî eğitim çağın gerisinde, takıntılı
ve ideolojik saplantılı hâle gelmiş; tarımsal üretim yok olma noktasına gelmiş,
tarımda ve imalat sanayisinde tamamen dışa bağımlı olunmuş, ekonomi çökmüş,
işsizlik zirve yapmış, yolsuzluk ve siyasi yozlaşma bir kanser gibi her
yerimizi sarmış. FETÖ’yle mücadele tamamen sulandırılmış, ülkemde FETÖ borsası
kurulmuş, ülkemize ihanet eden kadim FETÖ’cüler, FETÖ borsasında bir bir
aklanmış hatta bazıları baş tacı yapılmış.
Bu
manzara içerisinde TÜBİTAK’ın bütçesini konuşmak büyük bir talihsizlik. Zira
iktidarın AR-GE çalışması, bilim, teknoloji gibi bir önceliği yok. Bakınız
sayın milletvekilleri, AR-GE’ye ABD 476,5 milyar dolar, Çin 370 milyar dolar,
Türkiye ise TÜBİTAK’a sadece ve sadece 3,5 milyar lira pay ayırıyor. Aynı
Türkiye Diyanete ise 11,5 milyar lira yani TÜBİTAK’ın yaklaşık 4 katı pay
ayırıyor.
Değerli
milletvekilleri, TÜBİTAK çağın gerekleri ve dünyanın gidişatı göz önüne
alındığında, esasında ülkemizin göz bebeği olması gereken bir kurum. Peki,
gaflet uykusundaki AKP iktidarları ne yaptı? Tam 5 kez TÜBİTAK’ın kanununu
değiştirerek TÜBİTAK’ı FETÖ’nün emrine verdi. TÜBİTAK gibi bilim üssü olması
gereken bir kurum, FETÖ üssü hâline getirildi. Gerektiğinde hükûmete
danışmanlık yapması için kurulan bir kurum, artık FETÖ’ye danışmanlık
yapıyordu. Çünkü mevcut Hükûmetin danışmanı da akıl hocası da ne acıdır ki
ülkemizi elimizden almaya kalkan FETÖ’ydü.
Değerli
milletvekilleri, aranızda ağızlarını köpürte köpürte İsrail’e küfreden
milletvekilleri var. Evet, İsrail Kudüs’te uyguladığı zulümle bu küfürlerin
daha da fazlasını hak ediyor. Ama ne acıdır ki FETÖ’ye teslim edilen TÜBİTAK’ta
üretilen teknolojik ürünler, ülkenin teknolojik sırrı FETÖ mensuplarının özel
şirketler üzerinden İsrail’e verildi, elde edilen geliri de hep birlikte
paylaştınız. TUBİTAK sadece FETÖ’ye para aktarmakla kalmadı sayın
milletvekilleri, aynı zamanda Ergenekon, Balyoz gibi kumpas davalarında da
başaktör olarak rol aldı. Biz, dün, bu kurumları FETÖ’ye teslim etmeyin, gün
gelecek ülkeyi de sizi de satacak derken boşuna konuşmadığımız gibi
bugün yargıyı siyasallaştırmayın, liyakati ayaklar altına almayın, millî
eğitimi yozlaştırmayın derken de boşuna konuşmuyoruz sayın milletvekilleri.
Yarın göreceksiniz ki bu yaptıklarınızın bedelini maalesef millet olarak hep
birlikte ödeyeceğiz. Eğer ki dünyaya önderlik etmek istiyorsak, eğer ki
gelişmek, kalkınmak, büyük devlet olmak istiyorsak bunu “Ey Trump” “Ey Merkel”
“Ey İsrail” ifadeleriyle başlayan sahte kabadayı cümleleri kurarak
gerçekleştiremeyiz. Eğer ki büyük devlet olmak istiyorsak ülkemizin,
medyamızın, iktidarımızın ana gündeminin yapay zekâ, teknoloji ve bilim olması
gerekiyor. Önce bilime inanmanız gerekiyor; bilimden, okuyandan korkmamanız
gerekiyor; atadığınız rektörün “Ben, okumamış cahilin ferasetine daha çok
güveniyorum.” dememesi gerekiyor.
Bakınız,
sayın milletvekilleri, Türkiye’de şu anda görev alan 71 rektörün aldığı atıf
sayısı sıfır. Atıf demek, bir bilim insanının araştırmalarının dünyada başka
bilim adamları tarafından kullanılıp referans gösterilmesi demek. Bizim 71
rektörümüzün yayınlarını uluslararası alanda hiçbir bilim insanı kullanmamış,
bu durum utanç verici bir durumdur. Bu rektörler gelişmiş ülkelerde doktora
öğrencisi olarak bile kabul edilmezler ama bizim ülkemizde bunlar rektör.
Liyakatsizlik işte her alanda böyle sayın milletvekilleri. Avcı dergisinde yayın
yapan, bu dergilerin editörü olan rektörlerden atıf alınabilir mi? Televizyon
kanallarında, “Bir daha rektör olayım.” diye her akşam iktidarlığın
borazanlığını yapan rektörler atıf alabilir mi? Elbette ki bunlar atıf
alamazlar.
(Mikrofon
otomatik cihaz tarafından kapatıldı)
BAŞKAN
– Toparlayın.
ÇETİN
ARIK (Devamla) - Ama ülkemizin uluslararası alanda kabul gören çok sayıda bilim
insanı var. Örneğin, Amerika’da Silikon Vadisi’nde yapay zekâyla ilgili
çalışmalar yapan sevgili yeğenim elektrik elektronik mühendisi Doktor Ömer
Sercan Arık’ın aldığı atıf sayısı tam 1.414; sıfıra karşı 1.414. Bunun gibi
binlercesi var sayın milletvekilleri ama ülkemizde bu değerlerin kıymeti
bilinmiyor. Evet, dünya yapay zekâyla ilgileniyor, maalesef ki AKP’nin ve
Hükûmetin ajandası göz önüne alındığında bu söylediklerim şu an için bir rüya
gibi, bir hayal gibi görünüyor. FETÖ, PKK açılımı, Suriye gibi pek çok konuda
burnunun ucunu bile göremeyen Hükûmetin, derin vizyon gerektiren bu konularda
öngörü sahibi olması elbette ki beklenemez. Peki, çare ne? Çare, “En hakiki
mürşit olarak bilim ve fendir.” ilkesini benimseyen Cumhuriyet Halk Partisinin iktidarıdır.
Gazi
Meclisi saygıyla selamlıyorum. (CHP sıralarından alkışlar)
BAŞKAN
– Söz sırası İzmir Milletvekili Ednan Arslan Bey’e aittir.
Buyurun
Sayın Arslan. (CHP sıralarından alkışlar)
CHP
GRUBU ADINA EDNAN ARSLAN (İzmir) – Sayın Başkan, değerli milletvekilleri;
sizleri ve yüce Meclisimizi saygıyla selamlıyorum.
Bugün
bütçe görüşmelerinde 5’inci gün. Bütçe üzerine söz alan bakanlar ve gerekse
iktidar milletvekilleri sürekli aynı şeyleri anlattılar: Gelişen Türkiye’yi,
artan refahı, tek adam rejiminin faydalarını, iyi eğitim alan gençleri, geçim
sıkıntısı olmayan vatandaşları, teknoloji ve bilimde nasıl ileriye gittiğimizi
anlatıp durdular. Keşke gerçekler böyle olsa. Siz buraya çıkıp böyle söylediniz
diye maalesef böyle olmuyor. Peki, durum sizin anlattığınız kadar iyiyse neden
son iki yılda elektriğe yüzde 73, doğal gaza yüzde 57 zam yaptınız? Neden her 3
gencimizden 1’i işsiz? Neden geçtiğimiz yıl 408 bin üniversite öğrencisi
kaydını sildirmek zorunda kaldı? Neden Borçlanma Genel Müdürlüğü kurdunuz? Kısacası,
ülkeyi yönetemiyor, savruluyorsunuz. Yaşanan bu tablo, ülkedeki her kuruma
maalesef olumsuz olarak yansıyor.
Ben,
bugün, Türkiye Bilimler Akademisi ve Türkiye Uzay Ajansı bütçeleri üzerine
konuşacağım. Değerli milletvekilleri, Avrupa’da bilim akademilerinin tarihi
1700’lü yıllara dayanıyor, ülkemizdeyse TÜBA 1993 yılında kurulmuş. Gelişmiş
ülkelerdeki bu akademilerin bizde olmayan bazı ortak özellikleri vardır.
Bunlar, kurumsal özerklik, güçlü mali yapı, bilimsel bağımsızlık.
Bugün,
dünyanın gelişmiş ülkelerinde akademiler devlet bütçelerinden destek alırlar
ama üye seçimlerinde ve bilimle ilgili çalışmalarında tamamen bağımsız hareket
ederler. Bilimsel bağımsızlık ve yönetsel özerkliği birilerini rahatsız etmiş
olacak ki 2011 yılında çıkarılan bir kanun hükmünde kararnameyle TÜBA’ya
müdahale edilmiştir. Kurul üyelerinin üçte 2’sini seçme yetkisi YÖK ve
TÜBİTAK’a verilmiştir. O tarihte yaşanan bu deprem sonucunda maalesef çok
sayıda kurul üyesi istifa etmek zorunda kalmıştır.
Kurumun
içinde bulunduğu durumu sizlere yine kurumun hazırladığı 2014-2018 Stratejik
Plan’da yer alan bir veri üzerinden aktarmak istiyorum. Bakın, kurum bir anket
yaptırıyor, kendi üyeleri ve üniversitelerden akademisyenlere şu soruyu
soruyor: “Akademi faaliyetlerini etkileyen olumsuz unsurlar nelerdir?” Ortaya
çıkan tablo ise -Sayın Bakanım, internet sitesinde var bu veriler, TÜBA’nın
internet sitesine girerseniz görmüş olursunuz- şu şekilde: Ankete katılan bilim
insanlarının yüzde 91’i kurumun siyasetin etkisi altında olduğunu söylüyor,
yüzde 83’ü atama yoluyla üye olunmasının sakıncalı olduğunu söylüyor, yüzde
82’si son değişikliklerle kurumun uluslararası imajının olumsuz etkilendiğini,
yüzde 74’ü ise başarılı akademisyenlerin üye olmaması ya da olamamasının kurumu
olumsuz etkilediğini söylüyor. (CHP sıralarından alkışlar) Benim size tavsiyem
Sayın Bakanım: Lütfen bu anketi dikkate alın ve bu anketin yol göstericiliğinde
kuruma müdahale edin.
Tabii
ki kurumla ilgili sıkıntılar bunlarla sınırlı değil. Öncelikle şu 4 soruyu
sizlere sormak isterim Sayın Bakanım: Uluslararası alanda ödül kazanan kaç
proje var? TÜBA Başkanının görevli olduğu üniversitelerdeki işe alımları
araştırılmış mıdır? Sayın Başkanın liyakat esaslarını göz önünde bulundurmadığı
iddiası doğru mudur? TÜBA ödülleri kapsamında adayların siyasi kimliklerine
göre hareket edildiği iddiası doğru mudur Sayın Bakan?
Değerli
milletvekilleri, bir başka konu ise Türkiye Uzay Ajansı. İlk tespit, kurulması
geç kalınmış olan bir kurum olduğudur. İkinci tespit ise kurumun kuruluş
temelinin yanlış hukuksal zemin üzerine oturtulmuş olmasıdır çünkü Türkiye Uzay
Ajansı bir Cumhurbaşkanlığı kararnamesiyle kurulmuştur. Keşke kuruluş kanunu
yüce Meclisimize gelmiş olsaydı. Kamu görevlilerinin atamaları, görev ve
yetkileri, diğer özlük hakları kanunla düzenlenir. Meclisin yetkisinde olan bu
konuları Cumhurbaşkanlığı kararnamesiyle düzenlediniz, Meclisimizi yok
saydınız.
Bir
diğer saptama ise bütçeyle ilgili. Türkiye Uzay Ajansının Yönetim Kuruluna
verilen harcama yetkisini neden Sayıştay denetiminden çıkardınız? Sayıştay
raporlarına geçmesini istemediğiniz harcamalar mı yapacaksınız? “Yandaşa kadro
kapısı, yüksek huzur hakları vererek Uzay Ajansı kurduk.” denilemez.
Değerli
arkadaşlar, son olarak da seçim bölgem olan İzmir’le ilgili bir konuya değinmek
istiyorum. (CHP sıralarından alkışlar)
FEHMİ
ALPAY ÖZALAN (İzmir) – İzmir’e hiç dokunma bence.
EDNAN
ARSLAN (Devamla) – Dokunayım Alpay, sen de bilirsin.
FEHMİ
ALPAY ÖZALAN (İzmir) – Hiç elleme İzmir’i.
EDNAN
ARSLAN (Devamla) – Burası neresi Alpay? (CHP sıralarından alkışlar)
FEHMİ
ALPAY ÖZALAN (İzmir) – Neresi orası?
EDNAN
ARSLAN (Devamla) – Burası, İzmir’deki tarihî elektrik fabrikası.
FEHMİ
ALPAY ÖZALAN (İzmir) – İzmir’i siz yönetiyorsunuz.
EDNAN
ARSLAN (Devamla) – 1924 yılında faaliyete geçmiş, altmış bir yıl İzmir’e
kesintisiz hizmet etmiş.
(Mikrofon
otomatik cihaz tarafından kapatıldı)
EDNAN
ARSLAN (Devamla) – Sayın Başkanım…
BAŞKAN
– Buyurun.
EDNAN
ARSLAN (Devamla) – Bugün ise faaliyeti sona ermiş olan bir kent binasıdır.
Özelleştirme İdaresi Başkanlığı tarafından nisan ayında bu bina ve arazisi
ihaleye çıkarıldı, İzmir Büyükşehir Belediyesi de bu ihaleye girdi ve 35 milyon
bedelle en yüksek teklifi verdi ama bir türlü bu ihale onaylanmadı. Neden
onaylamıyorsunuz bu ihaleyi? Bu arazinin üzerinden helikopterlerle mi gezdiniz,
birine söz mü verdiniz bu arazi için? (CHP sıralarından alkışlar) İzmir
Büyükşehir Belediyesi bu araziyi ve binayı kente kazandırmak istiyor, müze
yapmak istiyor. O yüzden bu ihalenin derhâl onaylanması gerekiyor.
Bakın,
Özelleştirme İdaresi ne diyor: “Siz bu ihaleye giremezsiniz. Neden
giremezsiniz? Bu ihaleye sadece özel şirketler katılabilir, kamu şirketleri
katılamaz, o yüzden en büyük teklifi vermiş olsanız da burayı size vermem.”
(CHP sıralarından alkışlar) Ama İzmir ve İzmir halkı şunu çok iyi biliyor ki
kent binası olan bu alanı yandaşa peşkeş çektirmeyeceğiz arkadaşlar.
Hepinizi
sevgi ve saygıyla selamlıyorum. (CHP sıralarından alkışlar)
FEHMİ
ALPAY ÖZALAN (İzmir) – İzmir’i uçurdunuz ya, buraya kaldı! Uçtu ya İzmir!
EDNAN
ARSLAN (İzmir) – Ya Alpay, yeri bilmiyorsun, konuşuyorsun ya! Yeri bil, yeri
önce!
BAŞKAN
– Adalet ve Kalkınma Partisi Grubu adına Manisa Milletvekili Semra Kaplan
Kıvırcık.
Buyurun
Sayın Kıvırcık. (AK PARTİ sıralarından alkışlar)
AK
PARTİ GRUBU ADINA SEMRA KAPLAN KIVIRCIK (Manisa) – Sayın Başkanım, değerli
milletvekilleri; Ticaret Bakanlığımızın 2020 bütçesi üzerine AK PARTİ Grubumuz
adına söz almış bulunmaktayım, bu vesileyle sizi ve yüce milletimizi saygıyla
selamlıyorum.
Küresel
ticarete ilişkin gelişmeleri de değerlendirerek ülkemizin dış ticaretindeki
performansına yönelik bilgileri sunmak istiyorum. Dünyayla entegre olmuş
ülkemiz tarafından küresel gelişmelerin yakından izlenmesi hem küresel ve
bölgesel tehditlerin bertaraf edilmesi hem de fırsatlardan azami derecede
faydalanılması açısından büyük önem arz etmektedir. OECD’nin kasım ayında
yayımlanan Ekonomik Görünüm Raporu’na göre ticaret savaşları, zayıf yatırım
ortamı ve dünyada süregelen siyasi istikrarsızlıklar küresel ekonomiyi zayıflatmaktadır.

(Uğultular)
SEMRA
KAPLAN KIVIRCIK (Devamla) – Sayın Başkanım, özür dilerim, bir sessizlik rica
edebilir miyim.
Bu
doğrultuda, OECD, söz konusu raporunda küresel büyüme tahminini mayıs ayında
yayımlanan rapora kıyasla 0,3 puan aşağı revizeyle yüzde 2,9; 2020 yılı küresel
büyüme tahminini ise 0,5 puan aşağı yönlü revizeyle yine yüzde 2,9 olarak
tahmin etmiştir. Ayrıca OECD tarafından küresel ticaret büyümesi 0,9 puan aşağı
yönlü revizeyle 2019 için yüzde 1,2 olarak; 2020 yılı için 1,5 puan aşağı yönde
revizyonla yüzde 1,6 olarak tahmin edilmiştir. Bu rakamlara göre 2019 yılında
son yaşanan küresel ekonomik krizden itibaren en düşük küresel büyüme oranı
gözlenecektir. Tabii, yatırımlardaki zayıflık kısa dönemde büyümeyi aşağı çeken
bir unsur olmakla birlikte uzun dönemli büyümeyi de arz yönlü kısıtlamaktadır.
Türkiye
ekonomisine yönelik 2018 yılı ortasında yapılan spekülatif saldırıların
ardından uluslararası kuruluşların ülkemize yönelik büyüme tahminlerini çok
düşük oranlara çektikleri gözlenmiştir ancak bugün geldiğimiz noktada aynı
kuruluşlar Türkiye ekonomisindeki olumlu gelişmeleri teyit ederek yüksek oranlı
revizyonlar yapmışlardır. Geçtiğimiz günlerde TÜİK tarafından 2019 yılı üçüncü
çeyrek büyüme rakamları açıklanmıştır. Bu rakamlar da göstermektedir ki Türkiye
ekonomisi dayanıklılık testini geçmiş ve istikrarlı büyüme patikasına
girmiştir. (AK PARTİ sıralarından alkışlar) Türkiye ekonomisi 2019 yılının
üçüncü çeyreğinde yüzde 0,9 oranında büyümüştür. Bu büyüme performansına
küresel ekonomideki çalkantılara rağmen ihracatımızdaki güçlü performansında
katkısı olmuştur. Ekonomimizde son dönemde gözlenen ivmelenme, Yeni Ekonomi
Programı’ndaki yüzde 5 büyüme oranı hedefine erişeceğimizi göstermektedir.
Türkiye’nin
dış ticaretine ilişkin istatistiklere baktığımızdaysa, 2016 yılının son
çeyreğinde artış eğilimine giren ihracatımız, 2018 yılında yüzde 7,5 oranında
artışla 176,9 milyar dolar olurken ithalatımız yüzde 3,2 oranında azalışla
231,2 milyar dolar olarak gerçekleşmiştir. Böylece, ülkemiz 2018 yılında
tarihinin en yüksek ihracat tutarına ulaşarak ihracatta başarılı bir yılı
geride bırakmıştır. (AK PARTİ sıralarından alkışlar)
2019
yılı, küresel ekonomideki bahsettiğim zayıf performans, ticaret savaşları,
Brexit ve dünyanın değişik yerlerinde gözlenen siyasi çalkantılara rağmen dış
ticarette başarılı bir performans sergilediğimiz bir yıl olmuştur. Nitekim,
Ticaret Bakanlığının idari verilerine göre, ihracatımız yılın ilk on bir ayında
yüzde 1,8 oranında artarak 165,1 milyar dolar olarak gerçekleşmiştir; ithalat
tarafındaysa ilk on bir ayda yüzde 11,3 azalışla 190,2 milyar dolarlık bir
ithalat rakamı kaydedilmiştir. Böylece, ilk on bir ay itibarıyla dış ticaret
açığı yüzde 51,8 oranında azalarak 19,7 milyar dolar olurken ihracatın ithalatı
karşılama oranıysa yüzde 86,8’e yükselmiştir.
Sayın
Başkan, değerli milletvekilleri; Ticaret Bakanlığımız tarafından ihracatımızı
artırmaya yönelik uygulanan projelerden bazılarını dikkatlerinize sunmak
isterim. Ülkemizin küresel rekabetçiliğini artıracak en önemli kıymetimiz
insanımızdır. Bu çerçevede, özellikle, nüfusumuzu daha dinamik kılan gençlerin
ve kadınların ihracatımızda daha etkin rol oynamasına yönelik olarak
Bakanlığımızın İhracat Genel Müdürlüğü bünyesinde Kadın ve Genç Girişimci Daire
Başkanlığı kurulmuş ve faaliyetlerine başlamıştır. Türkiye Kadın ve Genç
Girişimci Ağı, Melek Yatırım Ağı, İhracat Akademisi gibi programlarla bu alanda
eğitim, danışmanlık ve iletişim ağı oluşturmaya yönelik faaliyetler
aracılığıyla, kadın ve gençlerin başarılı girişimciler olmasına katkı
sağlanarak ihracatımızın artırılabileceğine inanıyorum.
(Mikrofon
otomatik cihaz tarafından kapatıldı)
SEMRA
KAPLAN KIVIRCIK (Devamla) – Sayın Başkan…
BAŞKAN
– Buyurun, toparlayın.
SEMRA
KAPLAN KIVIRCIK (Devamla) - Burada Bakanlığımız tarafından ağustos ayında
açıklanan İhracat Ana Planı’nda yer alan önemli bir projeyi daha dikkatlerinize
sunmak isterim. Günümüzde kalkınma yolunda önemli gelişme kaydeden ülkelerin
teknolojik dönüşüm süreçlerini başarıyla yönettiği gözlenmektedir. Bu çerçevede,
teknoloji odaklı yatırımlarla yeni nesil ihtisas serbest bölgelerinin kurulması
ile yüksek teknoloji ürün ihracatının OECD ortalaması olan yüzde 14 seviyesine
çıkarılması hedeflenmektedir. Teknoloji yatırımlarını cazip hâle getirecek
imkân ve teşvikler bu projenin en önemli ayaklarından biri olacaktır.
İhracat
Ana Planı çerçevesinde geliştirilen bir diğer önemli projeyse Millî Eğitim
Bakanlığı ile Ticaret Bakanlığı arasında imzalanan protokol çerçevesinde dış
ticaret meslek liselerinin sektörün ihtiyaç duyduğu becerilerde insan kaynağını
yetiştirmeye yönelik olarak güçlendirilmesidir. Burada, her iki bakanlık
ortaklaşa olarak müfredat, eğitim materyalleri, staj ve burs imkânları gibi
konularda çalışarak ihtiyaç duyulan ve duyulacak becerilerde iş gücünün
yetişmesi sağlanacaktır.
(Mikrofon
otomatik cihaz tarafından kapatıldı)
SEMRA
KAPLAN KIVIRCIK (Devamla) – Sayın Başkanım, sürede bir kesinti oldu daha önce.
MAHMUT
TANAL (İstanbul) – Bence, bir beş dakika daha verin; Anayasa 10’uncu maddeye
göre pozitif ayrımcılık gerekiyor.
ÖZGÜR
ÖZEL (Manisa) – Orada bizim de kusurumuz oldu, verelim Başkanım.
SEMRA
KAPLAN KIVIRCIK (Devamla) – Teşekkür ederim Sayın Başkanım.
Elbette
süre kısıtı nedeniyle, Ticaret Bakanlığımızın ihracatımızı artırmaya yönelik
olan diğer önemli projelerini zikredemiyorum.
Önümüzdeki
dönemde Ticaret Bakanlığımızdan beklentimiz, dış ticaretteki bu olumlu
performansı sürdürmeye yönelik olarak faaliyetlerini aynı kararlılıkla devam
ettirmesidir.
Sözlerime
son verirken Bakanlığımızın başarılı çalışmalarının devamını diliyor, bu
gayretli çalışmaları için Sayın Bakanımız ve Bakanlık mensuplarımıza teşekkür
ediyor, hepinizi saygıyla selamlıyorum. (AK PARTİ, CHP, MHP ve İYİ PARTİ
sıralarından alkışlar)
BAŞKAN
– Söz sırası Denizli Milletvekili Nilgün Ök’te.
Buyurun
Sayın Ök. (AK PARTİ sıralarından alkışlar)
AK
PARTİ GRUBU ADINA NİLGÜN ÖK (Denizli) – Sayın Başkan, değerli milletvekilleri;
Ticaret Bakanlığı bütçesi üzerine AK PARTİ Grubum adına söz almış
bulunmaktayım. Bu vesileyle yüce Meclisimizi ve ekranları başında bizleri
izleyen vatandaşlarımızı sevgi ve saygıyla selamlıyorum.
Hepinizin
bildiği gibi, ülkemiz son on yedi yılda yaptığı atılımlarla dünyada söz sahibi
ülkeler arasında yerini güçlendirmiştir. Türkiye'nin başta dünya siyasetinde
ağırlığını hissettirmesi ve pek çok alanda eş zamanlı yükselişi maalesef ki iç
ve dış şoklara maruz kalmasına sebep olmuştur. Ama yılmadık, durmuyoruz, ülke
olarak her alanda stratejik noktalarda varlığımızı sürdürmek için çalışıyoruz.
Tüm dünyada korumacı politikalar ve ekonomik daralma söz konusu iken, arz talep
dengesinde değişimler boy gösterirken Bakanlığımız yeni ürünler, yeni pazarlar,
yeni hedefler ve yenilikçi ihracat yaklaşımı için durmadan çalışıyor.
Bakınız,
iktidarlarımız döneminde dış ticarette ürün çeşitliliği sağlayarak ihracatımızı
5 kat artırdık. Sadece 9 üründe 1 milyar doların üzerinde ihracat
yapabiliyorken bugün bunu 29 ürüne taşıdık. (AK PARTİ sıralarından alkışlar) 1
milyar doların üzerinde ihracat yaptığımız ülke sayısı 8 iken bugün 39; yine, 1
milyar doların üzerinde ihracat yapan il sayımız 5 iken bugün 17 olmuştur.
Ülkemiz küresel ihracattaki payını 1,5 kat artırmıştır. 2002 yılı sonunda 28,1
milyar dolar düzeyinde bulunan altın dâhil brüt döviz rezervlerimizi Kasım 2019
tarihi itibarıyla 101,1 milyar dolara ulaştırdık. Yine 1,3 milyar dolar
düzeyinde bulunan altın rezervlerimiz 25,9 milyar düzeyindedir.
Tabii
ki ihracatımızı 36 milyar dolardan 180 milyar dolara ulaştıracağız. Bu rakamla
cumhuriyet tarihinin rekorunu kırmış bulunmaktayız, çıtayı da daha da yükseğe
çıkartıyoruz. (AK PARTİ sıralarından alkışlar) Göreve geldiğimizde yüzde 65,8
olan ihracatın ithalatı karşılama oranı bugün yüzde 86,9’a ulaşmıştır. Bu,
bizim dış ticaret açığımızı, dış finansman ihtiyacımızı azaltmakta ve cari dengeye
önemli katkı sağlamaktadır. Arzu ettiğimiz sürdürülebilir ihracat yapısına
ulaşmak, ihracatımızın uluslararası düzeydeki rekabet gücünü arttırmak için
Bakanlığımız 2020 yılında 3,8 milyar TL destek verecek. Tabii, bu rakamların
gerçekleşmesinde hükûmetlerimiz döneminde uygulanan politikaların, teşviklerin
ve desteklerin çok büyük önemi vardır. (AK PARTİ sıralarından alkışlar) Ayrıca
Sayın Bakanımızın ağustos ayında açıkladığı İhracat Ana Planı, tüm ihracat
camiası için önemli bir yol haritası olmuştur ve olacaktır.
Sayın
Başkan, değerli milletvekilleri; bakınız, Gezi olayları meydana geldiğinde bu
ülkede faizler yüzde 4,5 seviyesindeydi, ülkemize gelen yabancı yatırımcıların
ülkemize en fazla ilgi duyduğu dönemdi. Gezi’yle bitmedi, 17-25 Aralık, 15 Temmuz
hain kanlı darbe, üstüne Ağustos 2018 yılında gelen spekülatif kur yani
ekonomik darbe. Ama biz ne yaptık? Bakın, bu rakam çok önemli: 1992-2002
döneminde sadece 11,6 milyar dolar doğrudan yabancı yatırım çekebilen ülkemiz,
bu büyüklüğü 2003-2018 yılları arasında 18 kattan fazla yükselterek bugün 208,9
milyar dolar yabancı yatırım çekmeyi başardı. (AK PARTİ sıralarından alkışlar)
Bunu nasıl başardı? Üstelik, bu süreçte birilerinin Avrupa’ya giderek, kapı
kapı dolaşarak “Türkiye yatırımlar için güvenli bir ülke değildir.” demesine
rağmen başardı. (AK PARTİ sıralarından “Bravo” sesleri, alkışlar) İşte o
yüzdendir ki bu rakamlar, işte o yüzdendir ki bu ihracat rakamlarımız, yatırım
miktarımız çok kıymetlidir arkadaşlar.
Sayın
Başkan, değerli milletvekilleri; tabii, ihracat yapan firmalar için finansman
ayağı da oldukça önemli. EXIMBANK, hâlihazırda bankacılık sektörü tarafından
verilen ihracat kredilerinin yarısından fazlasını karşılamaktadır, üstelik
müşterilerinin yüzde 73’ü KOBİ’lerimizden oluşmaktadır. EXIMBANK’ın
ihracatçılarımıza sağladığı katkıya daha yakından baktığımızda, 2018 Kasım
dönemine kadar 24,4 milyar doları direkt kredi desteği, 15,6 milyar doları
ihracat kredi sigortası desteği olmak üzere toplamda 40 milyar dolarlık
finansman imkânı sağlamıştır. Hedefimiz, 2020 yılı sonunda bu desteği 54 milyar
dolara çıkarmaktır. (AK PARTİ sıralarından alkışlar)
Sayın
Başkan, değerli milletvekilleri; bu bütçe, ekonomimizin yabancı tasarruflara
bağımlılığını kalıcı olarak azaltacak…
(Mikrofon
otomatik cihaz tarafından kapatıldı)
BAŞKAN
– Buyurun toparlayın Sayın Ök.
NİLGÜN
ÖK (Devamla) – …cari açığın millî gelire oranını yüzde 1,2’nin altına
düşürecek, üretimde yerlileştirmeye dayalı bir ekonomik dönüşümü sağlamayı esas
alan bir bütçedir.
Ayrıca,
ben bu kürsüden, Sayın Bakanımıza, kadın ve genç girişimcileri desteklemek ve
güçlendirmek amacıyla, Bakanlığımız bünyesinde kurduğu Kadın ve Genç Girişimci
Daire Başkanlığından dolayı da teşekkürlerimi sunmak istiyorum. (AK PARTİ
sıralarından alkışlar)
Malumlarımız
üzere, ABD Senatosunda da dün sözde Ermeni soykırımı tasarısı kabul edildi;
bunu şiddetle kınıyorum, Amerika, önce gidip kendi karanlık tarihine bakmalı.
(AK PARTİ sıralarından alkışlar)
Son
olarak Bakanlığımız bütçesinin ülkemiz ve milletimiz için hayırlı olmasını
diliyorum. Dur durak bilmeden çalışan, başta Bakanımız olmak üzere Bakanlık
çalışanlarımıza çok teşekkür ediyorum.
Bizlere
18’inci kez bütçe hazırlama görevini veren asil milletimize şükranlarımı
sunuyorum.
Yüce
Meclisimizi saygı ve sevgiyle selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Bir karar aldık, en son Grup Başkan Vekilleri değerlendirme yapacak.
ÖZGÜR
ÖZEL (Manisa) – Öyle mi, tamam, uygundur.
Sayın
Başkanım, ben, Engin Bey’in kısa mazeretinden dolayı…
BAŞKAN
– Buyurun.
ÖZGÜR
ÖZEL (Manisa) – Hayır, sorun yok, bilmiyordum böyle bir karar aldığınızı, ben
ona uyarım.
MUHAMMET
EMİN AKBAŞOĞLU (Çankırı) – O karara uyduğumuz için sonunda değerlendirme
yapacağız Sayın Başkanım.
BAŞKAN
– Özgür Bey, teşekkür ederim, sağ olasınız.
Söz
sırası İstanbul Milletvekili Hulusi Şentürk’te. (AK PARTİ sıralarından
alkışlar)
AK
PARTİ GRUBU ADINA HULUSİ ŞENTÜRK (İstanbul) – Sayın Başkan, değerli
milletvekilleri; AK PARTİ Grubu adına Rekabet Kurumu ve Helal Akreditasyon
Kurumu bütçeleri hakkında söz almış bulunuyorum. Bu vesileyle hepinizi saygıyla
selamlıyorum. (AK PARTİ sıralarından alkışlar)
Değerli
arkadaşlar, Rekabet Kurumu, kurulduğu yirmi iki yıldan bu yana tekelleşmeyi ve
kartelleşmeyi önlemek, piyasaların sağlıklı rekabet koşullarında çalışabilmesi
için gerekli önlemleri alma yönünde ciddi gayretler göstermektedir. Özellikle
son yıllarda dünyanın yükselen trendi olan dijital pazarlara odaklanmış ve bu
alanda da cesur kararlara imza atmıştır. Örneğin, Avrupa Birliği Komisyonu
dışında hiçbir ulusal otoritenin cesaret edemediği bir adımı atmış ve Google’ın
haksız rekabetine karşı 92 milyon liralık idari cezayı uygulamaya sokmuştur. Bu
anlamda Rekabet Kurumumuz cesur adımlarla özellikle e-ticaret ve dijital
pazarlardaki haksız rekabete karşı mücadelesini sürdürmekte olup en son
“booking.com” kararıyla da bu konudaki kararlılığını tüm piyasaya göstermiştir.
Bir ülke ekonomisinin sağlıklı gelişebilmesi elbette sağlıklı işleyen
piyasalarla mümkündür, bu da haksız rekabete karşı kararlı mücadeleyi
gerektirmektedir. Rekabet Kurumumuzun yönetici ve çalışanlarına, sergilemiş
oldukları bu kararlılıktan dolayı teşekkür ediyorum.
Değerli
arkadaşlar, Helal Akreditasyon Kurumu hakkında söz almak için grubumuzdan
özellikle talepte bulundum çünkü dört yıl boyunca Türk Standartları Enstitüsü
ve kısa adı “SMIIC” olan İslam Ülkeleri Standartlar ve Metroloji Enstitüsü
Başkanlığım döneminde ülkemizde helal belgelendirme ve akreditasyonun başlaması
için arkadaşlarımızla yoğun bir çaba sergilemiştik ve hamdolsun, 2013 yılında
Türk Standartları olarak da belgelendirme çalışmalarını başlatmıştık.
Az
önce konuşan bir hatibimizde ufak bir bilgi eksikliği olmuş, Brezilya gibi
ülkeler bile belge verirken Türkiye’de verilememesini eleştirdi, bunun ne kadar
önemli olduğunu söyledi, önemine aynen katılıyorum ancak hamdolsun, Türk
Standartları Enstitüsü altı yıldır bu belgeyi veriyor ve şu ana kadar da 500’e
yakın kuruma helal belgeyi verdi. (AK PARTİ sıralarından alkışlar)
Ama
sevindiğim bir nokta var: Helal belgelendirme benden önce de Türkiye’de
yapılmak istendi TSE tarafından ama o dönemin şartlarında AK PARTİ hakkındaki
–ikinci- kapatmayla ilgili soruşturma dosyasının gerekçeleri arasında TSE’nin
helal belgelendirmesinin irticai faaliyet olarak görülmesi vardı. (AK PARTİ
sıralarından alkışlar) O yüzden o dönem geri çekilmişti ama hamdolsun, artık
Türkiye normalleşti ve bugün hep beraber helal belgelendirme ve akreditasyonun
küresel ticaretteki öneminden bahsediyor, hatta Türkiye’yi bu konuda geri
kalmakla eleştirebiliyorsak Rabb’ime hamdolsun, Türkiye belli bir noktaya
gelmiş demektir. (AK PARTİ sıralarından alkışlar)
Değerli
arkadaşlar, biliyorsunuz Helal Akreditasyon Kurumu Temmuz 2018’deki
kararnameyle fiilen oluşturuldu ve bu işte iddialı olan biri olarak söylüyorum,
çok kısa zamanda müthiş bir başarıya imza attılar. Çünkü bir akreditasyon
kurumu kurmanız 3 uzman atamayla bitmez; bu uzmanlarınızın her birinin gıdadan
kozmetiğe kadar, tekstilden turizme, ambalajına varıncaya kadar değişik
kodlarda atanması; yetmez, 17063, 17025, 19011 gibi uluslararası standartlarda
sertifikalı eğitimler alması; o da yetmez, bu eğitimden sonra yetkinliklerinin
sertifikalı olarak ortaya konulması lazım. Kurum, on dört ay içerisinde bir
yandan fiziki altyapısını ve teknik altyapısını giderirken bir yandan uzmanlar
havuzu oluşturmuş ve tüm bu yetkinliklerini ortaya koymuş; yetmemiş, 40’a yakın
gerekli dokümanını hazırlamış ve en son 16 Ekim itibarıyla da Helal
Akreditasyon Yönetmeliği’nin Resmî Gazete’de yayımlanmasıyla başvuru almaya
başlamıştır.
Yine
bugün -bir eksik bilgilendirme olmuş sanırım bazı partilerimizde- “Hiç başvuru
yok.” denilmiş. Henüz daha bir ay önce yönetmelik yayımlandığı hâlde, 7’si
Türkiye’den, 7’si de Avustralya, Avusturya, Bulgaristan, Pakistan, Tayvan gibi
ülkelerden, yurt dışından kuruluşlar Helal Akreditasyon Kurumuna başvuruda
bulunmuştur. Türk Standartları Enstitüsü ilk başvuran kuruluştu, bu hafta
itibarıyla -hamdolsun- denetimleri de başarıyla tamamlandı.
Değerli
arkadaşlar “uygunluk değerlendirme” dediğimiz standardizasyon, belgelendirme,
gözetim, muayene, metroloji hizmetleri ekonominin olmazsa olmazlarıdır ve bu
yüzden, TÜRKAK gibi, TSE gibi, UME gibi ve Helal Akreditasyona Kurumu (HAK)
gibi kuruluşlar ülkemiz için stratejik öneme sahiptir. Hamdolsun ki Helal
Akreditasyon Kurumu bu sorumluluğunun bilincinde olarak zor ve çetrefilli bir
süreci on dört ay gibi gerçekten çok kısa bir sürede başarıyla tamamlamıştır.
Bu işe yıllarını vermiş biri olarak, hepinizin huzurunda kendilerine teşekkür
etmek istiyorum. (AK PARTİ sıralarından alkışlar)
Gerek
Rekabet Kurumumuzun gerekse Helal Akreditasyon Kurumumuzun 2020 bütçelerinin
ülkemize hayırlı olmasını diliyor, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Söz sırası, Gaziantep Milletvekili Abdullah Nejat Koçer’e aittir.
Buyurun
Sayın Koçer. (AK PARTİ sıralarından alkışlar)
AK
PARTİ GRUBU ADINA ABDULLAH NEJAT KOÇER (Gaziantep) – Sayın Başkan, sayın
milletvekilleri; Sanayi ve Teknoloji Bakanlığı bütçesi üzerinde AK PARTİ Grubu
adına söz almış bulunuyorum. Gazi Meclisimizi ve aziz milletimizi saygıyla
selamlıyorum. (AK PARTİ sıralarından alkışlar)
Sayın
milletvekilleri, dünyada uluslararası ticari ilişkiler testten geçerken global
ekonomide büyük bir dalgalanma yaşanıyor. Türkiye olarak bir yandan terörle
mücadelemiz sürerken, diğer yandan ülkemize yönelik açık yaptırım tehditlerine
maruz kalıyoruz. Her şeye rağmen, güçlü irade ve alınan ekonomik tedbirlerle,
üretmeye, istihdam yaratmaya, ihracat yapmaya ve büyümeye devam ediyoruz.
Olumsuzlukları geride bıraktık çok şükür. Ekonomimiz üçüncü çeyrekte yüzde 0,9
büyüdü, dördüncü çeyrekte çok daha iyi bir büyüme rakamı bekliyoruz. TÜFE
kasımda yüzde 10.56 seviyesine geriledi. İhracatta yıl sonunda 180 milyar
doları aşacağımız bir rakam geliyor. Sanayi üretimi yıllık yüzde 3,8 artış
gösterdi. Ekonomik Güven Endeksi yüzde 91,3’e ulaştı. Kapasite kullanım oranı
son on beş ayın en yüksek seviyesine, yüzde 77,2’ye yükseldi. Ekonomiyi
canlandırmak için alınan tedbirlerin başarısı, dengelenme süreciyle birlikte bu
güzel tabloyu ortaya çıkardı, inşallah daha da güzel olacak.
Değerli
milletvekilleri, sürdürülebilir büyüme için yatırımlarımız hızla devam ederken
sanayide yaşanan dönüşümü göz ardı edemeyiz. Bunun için AR-GE’nin, inovasyonun,
girişimciliğin, en önemlisi, yetişmiş insan gücünün çok önemli olduğunu
düşünüyorum. Yüksek katma değerli ürünlerin yerli ve millî üretimi için
başlatılan Teknoloji Odaklı Sanayi Hamlesi Programı’nı bu nedenle çok
önemsiyorum. Yapay zekâ, artırılmış gerçeklik, robotik siber güvenlik ve sensör
teknolojisi gibi konular ülkemizin ve Sanayi Bakanlığımızın gündeminde artık.
Sanayide
dijital dönüşüm çalışmaları hız kazandı. Bu konuda işletmelere eğitim ve
danışmanlık hizmeti sunacak model fabrikalardan 2’si açıldı. Önümüzdeki yıl 1’i
Gaziantep’te olmak üzere 5 tane daha açılacak olmasını çok önemli buluyorum.
2020’de kurulacak 3 inovasyon merkeziyle, işletmelerin teknolojik gelişimi ve
inovasyon becerilerinin desteklenecek olmasını, teknoloji geliştirme bölgeleri
sayısının 84’e yükselmesini değerli buluyorum.
KOSGEB
tarafından 16 iş geliştirme merkezinde girişimcilere destek verilirken AR-GE
harcamalarının gayrisafi yurt içi hasılaya oranı yüzde 1,3 seviyesine, kasım
ayı itibarıyla de AR-GE merkezi sayımız 1.195’e ulaşmış durumda.
Ülkemizde
son bir yılda önceki yıla göre patent başvuru sayısında yüzde 5, marka başvuru
sayısında yüzde 8,8; tasarım başvuru sayısında yüzde 3,9 artış yaşandı. Dünyada
patent başvurusunda 14’üncü, marka başvurusunda 10’uncu, tasarım başvurusunda
5’inci sıradayız. Türkiye, artık teknoloji üreten bir ülke. Yüzde 75 yerli ve
millîlik oranına ulaşan savunma sanayimiz göğsümüzü kabartıyor. Savunma ve
havacılık ihracatımız 2018’de 2 milyar 188 milyon dolarken 2019’un üçüncü
çeyreğinde yüzde 37,7 artış gösterdi, gurur duymamak mümkün değil. Bu yıl 3.072
AR-GE projesine 511 milyon lira hibe desteği veren TÜBİTAK, AR-GE ve inovasyon
faaliyetleri kapsamında özel sektöre, üniversitelere ve araştırmacılara yeni
ufuklar açıyor.
Değerli
milletvekilleri, Türkiye’de bu pozitif gelişmeler yaşanırken 6 kıtada 190
ülkeye 7,5 milyar dolar ihracat yapan şehrim Gaziantep, bu farkındalıklarla
Türkiye’nin gelecek vizyonunda üzerine düşen rolü üstleniyor. Sürdürülebilir
bir sanayi modeli için yüksek teknoloji ve katma değerli üretim amacıyla
sanayide dönüşüm kampanyasını Sanayi Bakanlığımızın destekleriyle başlatmış
bulunuyoruz.
Gelecek
yıl eylül ayında gerçekleşecek olan dünyanın en büyük havacılık, uzay ve
teknoloji festivali TEKNOFEST’in ev sahipliğini Sanayi Bakanlığımızın
destekleriyle Gaziantep yapacak. Millî Mücadele’mizin 100’üncü yılında
TEKNOFEST 2020 için buradan herkesi Gaziantep’e davet ediyorum.
Değerli
milletvekilleri, Sanayi ve Teknoloji Bakanlığımızın 2020 bütçesinin ülkemiz,
milletimiz ve sanayimiz için hayırlı olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Söz sırası, Diyarbakır Milletvekili Oya Eronat’a ait.
Buyurun
Sayın Eronat. (AK PARTİ sıralarından alkışlar)
AK
PARTİ GRUBU ADINA OYA ERONAT (Diyarbakır) – Sayın Başkan, değerli
milletvekilleri; GAP Bölge Kalkınma İdaresi Başkanlığının 2020 yılı bütçesi
üzerine AK PARTİ Grubum adına söz almış bulunmaktayım. Yüce heyetinizi saygıyla
selamlıyorum. (AK PARTİ sıralarından alkışlar)
14’üncü
yüzyıl düşünürü İbni Haldun “Coğrafya kaderdir.” demiş. Benim çocukluğum da
gençliğim de politikacıların “Doğunun makûs talihini yeneceğiz.” cümlelerini
dinleyerek geçti. Cumhuriyet tarihimizin en önemli ve büyük projelerinden olan
GAP ve 2002 yılından itibaren Sayın Cumhurbaşkanımız Recep Tayyip Erdoğan’ın
liderliğindeki AK PARTİ iktidarları sayesinde doğunun makûs talihi yenilmiş
hatta öte bile gidilmiştir. (AK PARTİ sıralarından alkışlar)
Osmanlı
Dönemi’nde çok önemli bir merkez olan Diyarbakır, daha sonraki yılların
ihmalkârlığı ve doğunun sürgün yeri olarak görülmesi hasebiyle ekonomik açıdan
gerilemiş fakat köklerinden gelen kültürü, bilgi birikimi ve ilerleme
potansiyeli sayesinde zor günleri geride bırakmıştır.
“GAP”
dediğimiz zaman doğal olarak aklımıza gelen ilk kelime barajlar olmaktadır.
Güneydoğu Anadolu Projesi “yedi küpeli gelin” de dediğimiz barajlarla başlamış
ama barajların domino etkisiyle ekonomide, kültürde, istihdamda, ulaşımda büyük
ilerlemeler kaydedilmiştir.
Şimdi,
bir örnek vermek istiyorum: Bizim Kulp ilçemiz, cumhuriyetin ilk yıllarında
ipek böcekçiliği üretiminde çok önemli bir merkezdi. Aradan yüz yıl geçtikten
sonra bugün Kulp ilçemiz ipek böcekçiliği üretiminde Türkiye’de 1’inci sıraya
yerleşmiş durumdadır.
Bugün
“Pasuri” adını verdiğimiz ipek kravatlarımız hem Türkiye’de hem de dünyada
tanınır vaziyettedir. İpek böcekçiliğinin bu noktaya gelmesinde büyük emek
veren ve Pasuri markasının isim babası olan Mehdi Eker Bakanımıza da buradan
teşekkür ediyorum. (AK PARTİ sıralarından alkışlar) Bu arada Pasur, Kulp’un
eski adıdır, onu da söylemek istiyorum.
2002
yılında GAP bölgesinden yapılan ihracat 689,4 milyon dolar iken 2018 yılında
ihracatımız 8,7 milyar dolara yükselmiş yani yaklaşık 13 kat artmıştır. Yine,
GAP bölgesinde, 2002 yılında 10 ve daha fazla işçi çalıştıran işletme sayısı
1.102 iken ve bu işletmelerde 39 bin insanımız istihdam edilirken 2018 yılında
10 ve daha fazla üzeri insan çalıştıran işletme sayımız 4.733’e yükselmiştir ve
bu işletmelerde de 235 bin insanımız istihdam edilmektedir. (AK PARTİ
sıralarından alkışlar)
Sağlık
konusunda da GAP bölgesi ışıldayan bir merkez olmuştur. Orta Doğu, GAP
bölgesine akıyor diyebiliriz. 10 bin kişiye düşen hasta yatağı 13’ten 23,3’e
yükselmiş, yine bebek ölümlerinde binde 43’ten binde 9,3’e varan bir gerileme
yaşanmıştır.
GAP
Bölge Kalkınma İdaresi Başkanlığımız, kültür, sanat ve turizm konusunda da
azami çalışmalar yapmaktadır. Ayrıca, yine İdaremiz, TÜBİTAK Uzay Teknolojileri
Araştırma Enstitüsüyle birlikte Hassas Tarım Araştırma Projesi’ni devreye
sokmuştur. Yine, 2019 yılı Sayın Cumhurbaşkanımız tarafından “Göbeklitepe Yılı”
ilan edilmiş ve Göbeklitepe ören yerinin Aydınlatma ve Çevre Düzenlemesi
Projeleri de desteklenmiştir. Yine, Şanlıurfa ve Diyarbakır illeri arasındaki
Karacadağ Kayak Merkezi iyileştirme ve düzenleme çalışmaları da Kalkınma
İdaremiz tarafından desteklenmiştir.
Bölgemizde,
ayrıca, kadınlarımızın ve genç kızlarımızın durumlarını iyileştirmek için,
onlara gelir getirici ve el becerisi kazandırıcı ÇATOM merkezleri kurulmuştur.
48 adet ÇATOM merkezine yılda yaklaşık 20 bin kadınımız başvurmaktadır.
Buralarda eğitim alan kadınlarımızdan yaklaşık 500’ü her yıl ya kendi işini
kurmakta ya da farklı iş kollarında çalışmaktadır. ÇATOM’lar vasıtasıyla bugüne
kadar yaklaşık 1 milyon 540 bin kişiye ulaşılmıştır.
Sayın
Başkan, değerli milletvekilleri; GAP Bölge Kalkınma İdaresi bütçesinin
hayırlara vesile olmasını temenni ediyorum.
Yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Söz sırası Van Milletvekilimiz Abdulahat Arvas’a ait.
Buyurun.
AK
PARTİ GRUBU ADINA ABDULAHAT ARVAS (Van) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nde yer alan
Doğu Anadolu Projesi (DAP) Bölge Kalkınma İdaresi Başkanlığı bütçesi üzerine AK
PARTİ Grubumuz adına söz almış bulunmaktayım. Hepinizi Allah’ın selamıyla
selamlıyorum.
Yükte
hafif, pahada ağır işler yapan Doğu Anadolu Projesi Bölge Kalkınma İdaresinin
2020 yılı bütçesi 90 milyon 920 bin TL olarak belirlenmiştir. AK PARTİ döneminde,
2011 yılında kurulan DAP İdaresinin kuruluş amacı, kalkınma çabası içerisinde
olan Doğu Anadolu Bölgesi’nin sosyal, ekonomik, çevresel ve kentsel
kalkınmasını hızlandırmak, bölgenin gelişmişlik endeksini yükseltmek,
uygulamaları yeniden koordine etmek, bölgede yatırımların gerektirdiği
araştırma, planlama, projelendirme, izleme, değerlendirme ve koordinasyon
hizmetini yerine getirmektir.
Ekonomik
kalkınmanın bir parçası olarak değerlendirilen bölgesel kalkınma, aynı zamanda,
toplumsal adaletin sağlanmasında da önemli açılardan biridir. Bu anlayışla, AK
PARTİ hükûmetlerimiz döneminde Doğu Anadolu Bölgesi’ne geçmişe kıyasla daha
fazla önem verilmiştir. DAP İdaresi faaliyete başladığı 2013 yılından itibaren
çeşitli sektörlere yönelik programlar uygulayarak bölgede yer alan birçok kamu
kurum ve kuruluşunun, yerel yönetimlerin ve üniversitelerin projelerine
finansal destek sağlamıştır. Bu kapsamda, küçük ölçekli tarımsal sulama, hayvan
içme suyu göletleri, bitkisel ve hayvancılık altyapısının geliştirilmesi,
tarihî kent kültürünün canlandırılması, okuma kültürünün geliştirilmesi ve
güneş enerjisi gibi başlıca projeleri finanse etmiştir. DAP İdaresi,
faaliyetlerine başladığı 2013 yılından itibaren 1.481 adet projeyi destekleme
kapsamına almış ve bu projelere toplam 739 milyon TL ödenek tahsis edilmiştir.
Küçük Ölçekli Tarımsal Sulama Projeleri kapsamında 2013-2019 yılları arasında
toplam 805 adet proje desteklenmiştir. Projelerin tamamlanması ile 4 bin
kilometre kanal inşa edilerek 156 bin hektar alan sulamaya açılacaktır.
2014-2019
yılları arasında Bitkisel Üretim Altyapısının Geliştirilmesi Projesi kapsamında
toplam 202 adet makine, ekipman desteği sağlanmıştır. Ayrıca 21.719 hektar mera
alanında göçerlerin yaşam şartlarının iyileştirilmesi, desteklenmesi sağlanmıştır.
Bölge çiftçilerimize 900 ton yem bitkisi tohumu dağıtılmış, Doğu Anadolu’da
faaliyet gösteren çiftçilerimiz için Atatürk Üniversitesi, Fırat Üniversitesi
ve Van Yüzüncü Yıl Üniversitesi bünyesinde 3 adet çiftçi eğitim merkezi
kurulmuştur.
2014-2019
yılları arasında 4 milyon metreküplük su depolama hacmi kapasitesine sahip 215
adet hayvan içme suyu projesine destek verilerek meralarda hayvanın içme suyu
ihtiyacı giderilmesi sağlanmıştır. Meralarda hayvanların su ihtiyacı için
30.121 adet sıvat dağıtılmıştır. Hayvancılığın katma değeri daha yüksek bir
şekilde yapılması amacıyla 28 adet canlı hayvan pazarı ve 27 adet kesimhane
yapımına da destek sağlanmıştır. Ayrıca DAP İdaresi finansman desteğiyle
geliştirilen ve Türkiye’de ilk olma özelliğine sahip mobil koyun banyoluğu DAP
bölgesinde çiftçilerin kullanımına sunularak DAP illerine birer adet teslim
edilmiştir.
Tarihî
kimliğe sahip alanları canlandırmak amacıyla restorasyon çalışmaları için 37.2
milyon TL bütçe ile 32 adet proje desteklenmiştir. Özellikle gelir düzeyi düşük
kesimlerin bulunduğu yerleşim yerlerinde ikamet eden çocuk ve gençlerin okumaya
ilgisini artırmak ve nitelikli hâle getirebilmek için teknolojik ve modern
mekânlar oluşturulup bu temel anlayışla 136 projeye toplam 22,4 milyon TL kaynak
aktarılmıştır. Ülkemizde özellikle önemli bir mesele olan, çözüm bekleyen,
bölgeler arasındaki gelişmişlik farklarının giderilmesi konusunda kalkınma
idareleri ve ajansları çok değerli işler yapmaktadır.
Doğu
Anadolu’nun gelişmesi adına üreten, teşvik eden ve destekleyen, başta Sayın
Cumhurbaşkanımız olmak üzere, Sanayi ve Teknoloji Bakanımıza, Kalkınma Ajansı
Genel Müdürümüze, DAP İdaresi Başkanına ve tüm çalışanlara teşekkür ediyor,
2020 yılı Merkezi Yönetim Bütçe Kanun Teklifi’nin hayırlara vesile olmasını
diliyorum. Hepinize saygılarımı sunuyorum. (AK PARTİ sıralarından alkışlar)
ABD
Senatosunun -Ermeni soykırımı iddiasını- siyasi olarak soykırım tasarısını
kabul eden bu kararını kınıyoruz. Sayın Trump ve onun ekibini, senatosunu,
Van’da Ermeni soykırımını, mezalimini görmesi açısından Zeve Şehitliği’ni
ziyaret etmesi için davet ediyoruz.
Saygılarımı
sunuyorum. (AK PARTİ sıralarından alkışlar)
BAŞKAN
– Söz sırası, Konya Milletvekili Selman Özboyacı’da.
Buyurun.
(AK PARTİ sıralarından alkışlar)
AK
PARTİ GRUBU ADINA SELMAN ÖZBOYACI (Konya) – Sayın Başkan, değerli
milletvekilleri; Konya Ovası Projesi Bölge Kalkınma İdaresi Başkanlığı bütçesi
üzerine Adalet ve Kalkınma Partisi Grubu adına söz almış bulunuyorum. Genel
Kurulu saygıyla selamlıyor ve 2020 yılı merkezî yönetim bütçemizin milletimize
hayırlı olmasını diliyorum.
2002
yılında kurulan AK PARTİ’yle birlikte Türkiye, yeni ve aydınlık bir döneme
girmiştir. Memleketimiz için yatırım ve hizmet odaklı siyasetin temellerinin
atıldığı bu süreçte, Sayın Cumhurbaşkanımızın liderliğinde, ülkemizin yarım
kalan ve eksik bırakılan birçok projesi tamamlanmış olup bölgesel ve ulusal
bazda Türkiye’nin zincirleri kırılmış, aynı zamanda da milletimizin refah
seviyesi hızlı bir ivme kazanmıştır. Hiç kuşkusuz, yatırım ve hizmet
siyasetinin önemli basamaklarından bir tanesi de bölgesel kalkınmadır. Bu
bağlamda da Konya Ovası Projesi, bölgesel kalkınmanın merkezini oluşturan
önemli bir projedir.
KOP,
hepimizin tarih kitaplarından okuduğu gibi yüz yılı aşan bir geçmişe sahiptir.
Osmanlı Devleti döneminde cennetmekân Abdülhamit Han tarafından başlatılan
Konya Ovası’na su getirme çalışmaları, ülkemizin de ilk resmî sulama projesi
olma özelliğini taşımaktadır. Günümüz itibarıyla da Konya, Karaman, Aksaray,
Niğde, Kırıkkale, Kırşehir, Nevşehir ve Yozgat illerimizin bereketli
sahalarında birçok sektörü kapsayan entegre bir bölgesel kalkınma programına
dönüşmüştür. Cumhurbaşkanımız Sayın Recep Tayyip Erdoğan’ın ve hükûmetlerimizin
vizyoner yaklaşımları, ülkemizin gelecek inşasını olumlu yönde
şekillendirmiştir. Hiç kuşkusuz, geleceğe yapılan bu yatırımlar, bizler gibi
tüm gençlerimizi de yakından ilgilendirmektedir. Tarihimizden edindiğimiz
tecrübeyle, yapılanları daha ileriye taşımak ve bu bereketli topraklarda
ülkemizin üretim gücünü yükseltmek hepimizin asli görevidir. Anadolu’nun 8
ilinde saha çalışmalarını gerçekleştiren KOP, toprak ve su kaynaklarının
sürdürülebilir kullanımının ana odağında başta tarım olmak üzere, bütün
sektörlerde topyekûn dönüşümü hedefleyerek bölgenin ekonomik ve sosyal
kapasitesinin de artırılmasını benimsemektedir. (AK PARTİ sıralarından
alkışlar)
Sayın
milletvekilleri, orta ve uzun vadede bölgenin kısıtlı su varlığını artırmaya
yönelik farklı havzalardan gelen su, Mavi Tünel’le birlikte bölgenin bereketli
topraklarıyla buluştu. Bugün dış havzalardan Mavi Tünel vasıtasıyla gelen
Torosların memba suyu, kadim şehir Konya’mızın musluklarından içme suyu olarak
da akmaktadır. Hem toprağa hem de insanın geleceğine nefes olacak bu ve buna
benzer projelerin hayata geçmesinde katkısı bulunan bütün kurumlarımıza bölge
milletvekili olarak şükranlarımı arz ediyorum.
Tabii
ki, KOP sadece tarımı kapsamıyor, içerisinde enerji, otomotiv, imalat ve
savunma sanayisi gibi temel sektörleri de barındıran KOP 2023, 2053 ve 2071 vizyonlarımız
doğrultusunda önemli bir role sahiptir. Baktığımız zaman, Konya’da savunma
sanayisinden lojistik merkez çalışmalarına kadar önemli birçok proje kesintisiz
olarak milletimizin hizmetine hazırlanıyor. Görüldüğü gibi, KOP’un topyekûn
kalkınma stratejisi, tarımla sınırlı kalmadan her alanda hissedilmektedir.
Çünkü Anadolu, geçmişte olduğu gibi, gelecekte de ülkemizi kalkındırmaya
milletimizin yaşam kalitesini artırarak önemini ve değerini korumaya devam
edecektir. (AK PARTİ sıralarından alkışlar)
Sayın
Başkan, değerli milletvekilleri; karşınızda 30 yaşında genç bir milletvekili
kardeşiniz olarak sizlere hitap ediyorum. Bugün, 22 yaşından 35 yaşına kadar AK
PARTİ Grubunda tam 14 milletvekilimizin bulunması, Cumhurbaşkanımız Sayın Recep
Tayyip Erdoğan’ın bu ülkenin gençliğine verdiği değerin en büyük göstergesidir.
(AK PARTİ sıralarından alkışlar). Bu değer sayesinde, gençler, sadece ülkenin
geleceğinde değil, aynı zamanda bugününde de rol oynayan önemli aktörler hâline
gelmiştir. Tartışmasız, Türkiye’nin en büyük gücü ve potansiyeli gençliğidir.
Bugün yerli ve millî olarak birçok konuda devrim niteliğinde adımlar
atılmıştır. Atılan bu adımların en büyük sermayesi de potansiyelinin farkında
olan, okuyan, düşünen, uygulayan ve neticelendiren bir gençliktir.
Bilinmelidir
ki hepimizin geleceğe bırakacağı en büyük miras, gençlerin en donanımlı şekilde
yetişmesini sağlamaktır. Ülkemizin geleceğine yapılacak en büyük yatırım da
öyle zannediyorum ki bu olacaktır. Bütün bunları sadece şahsım ve partimizde
bulunan genç milletvekillerimiz adına değil, aynı zamanda Meclisimizde bulunan
bütün genç ve kendini genç hisseden milletvekillerimiz adına ifade etmekte bir
sakınca görmüyorum.(AK PARTİ sıralarından alkışlar)
Üzerimizde
bulunan sorumluluğu layıkıyla yerine getirmek adına, başta gençlerimiz olmak
üzere, milletimiz için durmadan, yorulmadan gece gündüz gayret göstermeye ve
bunun üzerine çalışmaya hepimiz devam edeceğiz.
(Mikrofon
otomatik cihaz tarafından kapatıldı)
SELMAN
ÖZBOYACI (Devamla) - Sayın Başkan, toparlıyorum.
Son
olarak, gençlere en çok güvenen, imkân verildiğinde gençlerin neler
yapabileceğini en iyi bilen ve bu imkânları gençlere sunan, gençlerin dilinden
tartışmasız en iyi anlayan lider Cumhurbaşkanımız Sayın Recep Tayyip Erdoğan’a
milletin kürsüsünden ülkemin gençleri adına şükranlarımı arz ediyorum. (AK
PARTİ sıralarından alkışlar)
2020
yılı merkezî bütçemizin hayırlara vesile olmasını temenni ediyor, yüce Meclisi
ve hepinizi saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Genç Başkan, Atatürk’ü de anıp hakkını teslim etseydin bütün
gruplar seni alkışlayacaktı, son anda yine yapmadın.
BAŞKAN
- Söz sırası, Trabzon Milletvekili Adnan Günnar Bey’e ait.
Buyurun.
(AK PARTİ sıralarından alkışlar)
AK
PARTİ GRUBU ADINA ADNAN GÜNNAR (Trabzon) – Sayın Başkanım, değerli
milletvekilleri; 2020 Yılı Merkezi Yönetim Bütçe Kanun Teklifi görüşmelerinde
kısa adı DOKAP olan Doğu Karadeniz Projesi Bölge Kalkınma İdaresi Başkanlığının
bütçesi üzerinde AK PARTİ Grubu adına söz almış bulunuyorum. Sizleri saygıyla
selamlıyorum. (AK PARTİ sıralarından alkışlar)
DOKAP
mevzusuna geçmeden önce, çok kıymetli dostum, değerli arkadaşım, Cumhuriyet
Halk Partisinin Milletvekili Sayın Ahmet Kaya’nın biraz önce yapmış olduğu
konuşmaya bir cevap vermek istiyorum. Kendisini buradan saygıyla selamlıyorum.
Trabzon’da,
nüfusun azaldığından bahisle, hiçbir yatırımın yapılmadığından bahisle
insanların göç ettiğinden bahsetti. Değerli Kardeşim Ahmet Kaya Bey’e, nüfus
azalmasının yerine nüfusun yükseldiğini hatırlatmak istiyorum çünkü AK PARTİ
döneminde adrese dayalı nüfus sayım sistemi gerçekleşmiştir ve mezarlıktaki
sayılan ölüler şimdi artık sayılmamaktadır. (AK PARTİ sıralarından alkışlar) Ve
gerçekçi nüfus grafiği Trabzon’da, son beş yıla bakıldığında, az da olsa
yukarıya doğru çıkmaktadır. Öyleyse, demek ki Trabzon, Türkiye’de
yaşanılabilecek iller arasında ilk sıralarda açıklanmışsa bunun haklı
gerekçeleri var demektir.
“Trabzon’a
neler yapıldı?” derken; bir gün şehirde dolaşırken, muhalefetten bir vatandaş
bana şöyle demişti: “Ya, Sayın Vekilim, siz, Trabzon’a ne yaptınız? Hiçbir şey
yapmadınız. Geldiniz, burada bizden oy istiyorsunuz.” Ben de kendisine “Peki,
ne yapmamız gerekirdi?” dedim, o da bana “Onu da siz bileceksiniz.” demişti ve
biz de yaptığımız yatırımları sıraladıktan sonra “Oyum sizindir.” demişti ve
şimdi, Türkiye’de, on yedi senedir 15 seçimde en yüksek oy oranıyla AK PARTİ
rekorlar kırmaktadır. (AK PARTİ sıralarından alkışlar)
TURAN
AYDOĞAN (İstanbul) - Tabakhaneyi ne zaman yapacaksınız Sayın Vekilim,
tabakhaneyi? Tabakhaneyi ne zaman yapacaksınız?
ADNAN
GÜNNAR (Devamla) - Ahmet Kaya kardeşime ve Cumhuriyet Halk Partisi Grubuna şunu
-yapılanları- ifade etmek istiyorum: 54 bin iş yerine 1,2 katrilyon liralık SGK
prim desteği sağladık. Trabzon’da toplam 1,7 katrilyon liralık tarımsal destek
verdik. 3 tane yeni organize sanayi bölgesi; 1 teknopark; 1
araştırma-geliştirme, 1 tasarım merkezi kuruldu. Trabzon Of, Araklı, Hayrat,
Sürmene, Arsin, Maçka, Akçaabat’a doğal gaz getirildi; bu sene Vakfıkebir ve Beşikdüzü’ne
getireceğiz. Son on yedi yılda 30 katrilyon yatırım aldı Trabzon. 2.824 yeni
dersliğe, 2’nci devlet üniversitesiyle birlikte 3 üniversiteye kavuştu Trabzon.
41 bin kişilik Şenol Güneş Stadyumu, Trabzon’a 400 yataklı Kanuni Eğitim ve
Araştırma Hastanesi yapıldı ve Akçaabat’ta 200 yataklı Haçkalı Baba Devlet
Hastanesi yapıldı. 8.037 tane konut ilavesi yapıldı. 87 adet tarihî eser
restorasyonu yapıldı ve o coğrafyada bölünmüş yollar, 73 kilometreden 225
kilometreye çıkarıldı.
Kıymetli
kardeşlerim, ayrıca temelleri atılmış olanlar ve yapılacak olanlardan; şimdi
ocak ayı sonu ve şubat başlangıcında Trabzon’a 900 yataklı bir şehir hastanesi
gerçekleştiriyoruz. Yine, Of’a 100 yataklı ek, ilave bir hastane, Kanuni
Bulvarı ki Türkiye’nin İstanbul’da yeni yapılmış Boğaz Köprüsü’nün maliyetinin
beşte 2 fiyatına mal olan Kanuni Bulvarı yapılmakta. Robotik kodlamadan
nanoteknolojiye, siber güvenlikten mobil uygulamaya, yapay zekâ konularında
teknoloji atölyesi kuruluyor ve Hüseyin Avni Aker’in yerine millet bahçesi hem
Trabzon’da hem Akçaabat’ta hem Vakfıkebir’de hem de Of ilçelerimizde
gerçekleştiriliyor.
Sürem
çok kısa olduğu için bunları özet olarak sizlere aktarmak istedim ama değerli
Ahmet kardeşime, en nazik ifadeyle, bu konuşmasında biraz insaf diyor ve
kendisinin “hilafıhakikat” olarak değerlendirdiğim konuşmasına daha fazla
cevapları bire bir kendisine vereceğimi ifade ediyorum.
Kıymetli
arkadaşlarım, DOKAP meselesine gelince, DOKAP’ta da Yeşil Yol adıyla gündeme
gelen oldukça önemli bir projeye imza attık ama bunun yanında yumurtacılıktan
çiftçilerin desteklenmesine; Trabzon’da, Giresun’da, Rize’de, Tokat’ta toplam 9
vilayette birçok yatırıma varıncaya kadar önemli işler yapıldığını
hatırlatıyorum. DOKAP’ta 2003-2019 yıllarında 486,2 milyon TL’lik ödenek tahsis
edilmiş ve Yeşil Yol Projesi’ne 3.109 kilometre ana aks üzerinde 1.093
kilometrelik kısmında 14 adet köprü çalışması tamamlanmış olup yapım
çalışmalarının 2023 yılı sonu itibarıyla tamamlanması hedeflenmektedir.
(Mikrofon
otomatik cihaz tarafından kapatıldı)
ADNAN
GÜNNAR (Devamla) – Sayın Başkanım, özür dileyerek bir dakika alabilir miyim.
Kıymetli
arkadaşlar, DOKAP Bölge Kalkınma İdaresi Başkanlığının bölgemize
kazandırılmasında başta Cumhurbaşkanımız Sayın Recep Tayyip Erdoğan olmak
üzere, emeği geçen herkese teşekkür ediyor, 2020 yılı bütçemizin ülkemize ve
milletimize hayırlı olmasını diliyor, Meclisimizi saygıyla selamlıyorum. (AK
PARTİ sıralarından alkışlar)
BAŞKAN
– Söz sırası, Mersin Milletvekilimiz Hacı Özkan Bey’e aittir. (AK PARTİ sıralarından
alkışlar)
AK
PARTİ GRUBU ADINA HACI ÖZKAN (Mersin) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nde Küçük ve Orta Ölçekli
İşletmeleri Geliştirme ve Destekleme İdaresi Başkanlığı (KOSGEB) bütçesi
üzerine AK PARTİ Grubumuz adına söz almış bulunuyorum. Ekranları başında
bizleri izleyen Mersinli hemşehrilerim başta olmak üzere, aziz milletimizi ve
Gazi Meclisimizi saygıyla selamlıyorum. (AK PARTİ sıralarından alkışlar)
Türkiye'nin
son yıllardaki gelişiminin lokomotifi olan KOBİ’ler, ülkemizdeki işletmelerin
büyük bir bölümünü oluşturuyor. Türkiye'de kurulu olan yaklaşık 3,5 milyon
işletmenin yüzde 100’üne yakını KOBİ sınıfına giriyor. Bu oran, KOBİ’lerin
Türkiye ekonomisindeki yerini net olarak ortaya koyuyor. KOBİ’ler, aynı
zamanda, toplam istihdamın yüzde 78’ini karşılıyor. Bundan dolayı KOBİ’lerin
geliştirilmesi ve desteklenmesi, ülke ekonomimiz açısından büyük önem arz
ediyor.
2019
yılı itibarıyla yeni bir vizyon ve yol haritası belirleyen KOSGEB, öncelikle
yerli ve millî üretimi, KOBİ’lerimiz vasıtasıyla gerçekleştirmek için Stratejik
Ürün Destek Programı’nı yürürlüğe koydu. Teknoloji üretiminin KOBİ’lerimiz
aracılığıyla tabana yayılmasını sağlamak için KOBİ Teknolojik Ürün Yatırım
Destek Programı’nı hayata geçiren KOSGEB, bu programla AR-GE sürecini
tamamlamış olan teknolojik ürünlerin üretimine 5 milyon liraya kadar destek
veriyor.
Ayrıca
KOSGEB, KOBİ’lerimizi yurt dışı pazarlara açmak ve daha rekabetçi kılmak için
Yurt Dışı Pazar Destek Programı’nı uygulamaya başladı ve bu program kapsamında
ihracat yapmak isteyen KOBİ’lerimizi 300 bin liraya kadar destekliyor.
KOBİ’lerimizin kendi aralarında veya büyük işletmelerle iş birliklerini
artırmaları amacıyla üretim, tasarım, tedarik gibi alanlarda bir araya gelmeleri
durumunda 10 milyon liraya kadar destek verdiği İş Birliği Destek Programı’nı
da uygulamaya koydu.
Bunların
yanı sıra KOSGEB, KOBİ’lerimize üretim süreçlerini dijitalleştirmeleri için
KOBİ Gelişim Destek Programı kapsamında 1 milyon liraya kadar destek veriyor.
Teknoloji
tabanlı yeni girişimcilerimizi desteklemek ve ülkemizin yüksek teknolojili
alanlardaki payını artırmak için imalat sanayisinde teknoloji düzeyi yüksek
sektörlerde işini kurmak isteyen girişimcilerimizi Girişimciliği Geliştirme
Destek Programı kapsamında 370 bin liraya kadar destekliyor.
Ayrıca,
KOSGEB’den destek alarak işini kuran veya kuracak girişimcilere 70 bin liraya
kadar 10 puanlık finansman maliyeti KOSGEB tarafından karşılanacak KOBİ
Finansman Destek Programı’nı devreye aldı.
KOSGEB,
sadece 2019 yılında yaklaşık 14 bin kadın girişimciye 252 milyon lira destek
verdi. KOSGEB, 50 bin liralık finansman desteğini kadınlar, şehit yakınları,
gaziler ve gençler için 70 bin liraya çıkardı; tüm destek programlarında bu
kesime yüzde 15’e varan oranlarda pozitif ayrımcılık uyguluyor.
Bu
çalışmalar dâhilinde, seçim bölgem Mersin’de KOSGEB tarafından 2018 yılında
2.200 işletme ve girişimciye toplam 48 milyon lira destek sağlanmış, 2019
yılında ise bu rakam, bu ay itibarıyla 50 milyon liraya ulaşmıştır.
Tekno
Yatırım Destek Programı ve Stratejik Ürün Destek Programı kapsamında Mersin
ilinde yapılan 30 milyon bütçeli 5 büyük yatırıma destek sağlanmıştır.
Cumhurbaşkanımız Sayın Recep Tayyip Erdoğan liderliğinde ülkemizi geliştirmek
ve büyütmek için, azim ve kararlılıkla 2023, 2053, 2071 hedeflerimize yürümeye
devam edeceğiz. 2020 yılı merkezî yönetim bütçemizin ülkemiz ve milletimiz için
hayırlara vesile olmasını diliyor, aziz milletimizi, Gazi Meclisimizi saygıyla
selamlıyorum. (AK PARTİ ve MHP sıralarından alkışlar)
BAŞKAN
– Söz sırası, Ordu Milletvekilimiz Metin Gündoğdu’ya aittir.
Buyurun.
(AK PARTİ sıralarından alkışlar)
AK
PARTİ GRUBU ADINA METİN GÜNDOĞDU (Ordu) – Sayın Başkanım, değerli
milletvekilleri; Sanayi ve Teknoloji Bakanlığına bağlı Türk Standardları
Enstitüsü bütçesi hakkında AK PARTİ Grubu adına söz almış bulunmaktayım.
Sözlerime başlamadan önce sizleri ve aziz milletimizi saygıyla selamlıyorum.
Tabii,
burada, birkaç gün önce ABD Senatosunun siyaseten aldığı sözde soykırım
tasarısı kararından bahsetmeden de geçemeyeceğim. ABD Senatosunun almış olduğu
sözde soykırım tasarısı kararını kınıyorum. Ne tarihî anlamda ne de bizim
nezdimizde bir hükmü yoktur. Dünyada en büyük soykırım suçlusu, Amerika
Birleşik Devletleri’dir. (AK PARTİ ve MHP sıralarından alkışlar) Amerika, 70
milyon Kızılderili’yi katletmiştir. Aynı zamanda, şu anda Suriye’de, Irak’ta,
Afganistan’da birçok bölgede sırf petrol adına insanları katletmeye devam
etmektedir. Fransa, Cezayir ve Ruanda başta olmak üzere Afrika Bölgesi’nde
yıllarca katliam yapmıştır, soykırım yapmıştır. Avrupa’nın orta yerinde
Bosna’da yapılan soykırımı görmezden gelmişlerdir. Ermenilerin Hocalı’da yapmış
olduğu katliamı görmezden gelmişlerdir ve şimdi çıkmışlar kendi bozuk
sicilleriyle Senatodan tasarı geçiriyorlar. Ermeni diasporasının geçim kapısı
olan tasarı, bizim için millet olarak yok hükmündedir. Biz Türk milleti olarak
medeniyetler kurmuş, medeniyetler yeşertmiş bir milletin devamıyız ve bizim
geçmişimizde asla soykırım yoktur. Biz milleti yaşatmışız, biz “İnsanı yaşat ki
devlet yaşasın." demiş bir milletin devamıyız.
Bu
duygu ve düşüncelerle şimdi TSE üzerindeki konuşmama geçmek istiyorum.
Ülkemizin
2023 hedefleri arasında yer alan dünyadaki ilk 10 ekonomi arasına girme
hedefimize ulaşılması noktasında üretim ve ihracat seviyesinin yükseltilmesi
büyük önem arz etmektedir. Bugün dünya emtia ticaretinin yüzde 80’den
fazlasının standardizasyon ve teknik düzenlemelerden etkilenmekte olduğu ortaya
konulmuştur. Bu noktada, küresel ticarette ortak dilin standartlar olduğunu
söylemekte bir beis bulunmamaktadır. Dünyadaki eğilim, ülkelerin kendi ulusal
standartlarının uluslararası ve bölgesel standart hâline getirilmesinin
sağlanarak rekabette avantaj sağlanması yönündedir.
Ülkemizde
1954 yılından bu yana faaliyet gösteren Türk Standartları Enstitüsü,
standardizasyon ve uygunluk değerlendirme üst kuruluşu olan Uluslararası
Standardizasyon Teşkilatı ISO’ya ve Uluslararası Elektroteknik Komisyonu IEC’ye
kuruluşundan bu yana tam üyedir, Avrupa Standardizasyon Komitesi CEN ve Avrupa
Elektronik Standardizasyon Komitesi CENELEG’e 2011 yılından bu yana tam üye
olup 2008 yılından bugüne kadar da Uluslararası Belgelendirme Ağı IQNet’in 2017
yılından bugüne kadar da Başkan Yardımcılığı görevini yürütmektedir.
Ayrıca,
Türk Standartları Enstitüsü, İslam İşbirliği Teşkilatı çatısı altında İslam
ülkeleri arasında standardizasyon ve uygunluk değerlendirme alanlarında birçok
iş birliğini hayata geçirmek üzere İstanbul’da kurulmuş olan İslam Ülkeleri
Standartlar ve Metroloji Enstitüsünün kuruluşunda da etkin rol almıştır. Tüm
bunlardan anlaşılacağı üzere TSE, günümüz dünyasında alanında en büyük ve
saygın olarak kabul edilmekte olan ilgili tüm üst kuruluşlara üye olan ve
buralarda etkin rol alan stratejik önemi haiz bir kuruluştur. Bugün küresel
ticarete yön veren ülkeler, standartlara da yön vermektedir. Bu sebeple
dünyadaki ilk 10 ekonomi arasına girmek istiyorsak, standartlara yön veren ülke
konumunda olmak zorundayız.
Türk
Standartları Enstitüsü, uygunluk değerlendirme faaliyetlerinin küresel
ticarette artan önemi ve bu alanda her geçen gün artan rekabet şartlarını
yakından takip ederek, Türk sanayicisine hem yurt içinde hem yurt dışında 50
bini aşkın verdiği belgeyle kaliteli ve güvenli üretimi teminat altına alırken,
akredite belgelerle ihracatta üreticimizin önünü açmaktadır.
Belgelendirme
faaliyetleri, TSE markasıyla yurt içinde 9 farklı merkezde 17 deney ve 3
kalibrasyon laboratuvarlarında yapılan deney ve testlerle desteklenmekte ve
dünyada saygın belgeler arasında yer almaktadır.
(Mikrofon
otomatik cihaz tarafından kapatıldı)
METİN
GÜNDOĞDU (Devamla) – TSE, ülkemizin 2023 vizyonu çerçevesinde kamunun tüm
gözetim faaliyetlerini gerçekleştirecek kapasiteye ve kabiliyete ulaşmıştır.
Türk Standartları Enstitüsü, yurt içinde ve yurt dışında vermiş olduğu bu
hizmetlere ek olarak, sayısı 125’e ulaşan uluslararası bölgesel kuruluşlarla
yaptığı anlaşmalar vasıtasıyla ihracatımızda ürünlerin serbest dolaşımına
destek vermektedir.
2014
yılında sermayenin tamamı TSE’ye ait Uluslararası Uygunluk Değerlendirme
Servisi AŞ’yle Doğu Avrupa’da, Uzak Doğu’da, Asya’ya kadar uzanan coğrafyada
ülkemizin sanayicilerinin lehine yurt dışı faaliyetleri gerçekleştirilmektedir.
Sayın
Başkan, değerli milletvekilleri; aktardığım tüm veriler gösteriyor ki AK PARTİ
hükûmetleri döneminde, tüm alanlarda olduğu gibi, standardizasyon konusunda da
çok ciddi hizmetleri hayata geçirmişiz. Türk Standartları Enstitüsü bu tecrübe
ve kabiliyetle bugün dünyada saygın bir yere sahiptir.
(Mikrofon
otomatik cihaz tarafından kapatıldı)
METİN
GÜNDOĞDU (Devamla) – Sayın Başkanım…
BAŞKAN
– Buyurun.
METİN
GÜNDOĞDU (Devamla) – TSE, uluslararası akreditasyonla sanayicilerimizin ve
üreticilerimizin kaynakları yurt dışına gitmemekte ayrıca ihracat süreçleri
önemli ölçüde kolaylaşmaktadır.
Sözlerime
burada son verirken -Sayın Bakanımıza ve TSE Başkanına, ülkemize- 2020 yılı
bütçemizin hayırlı olmasını diler, Gazi Meclisimizi ve ekranları başında
bizleri izleyenleri saygıyla selamlarım. Sağ olun. (AK PARTİ sıralarından
alkışlar)
BAŞKAN
– Söz sırası, Kırşehir Milletvekili Mustafa Kendirli’de.
AK
PARTİ GRUBU ADINA MUSTAFA KENDİRLİ (Kırşehir)- Sayın Başkan, değerli
milletvekilleri; AK PARTİ Grubumuz adına Türk Patent ve Marka Kurumu 2020
bütçesi üzerine söz almış bulunmaktayım. Bu vesileyle yüce milletimizi ve
sizleri saygı ve sevgiyle selamlıyorum.
Küresel
şirketlerin bilançolarına baktığımızda, 1970’li yıllarda patent, marka,
tasarım, lisans gibi maddi olmayan hakların toplam bilanço içerisindeki payı
yüzde 15’ler seviyesindeyken, 2000’li yıllar sonrası yüzde 85’lere yükseldiğini
görüyoruz. Bu rakamlar, fikrî mülkiyetin, üretim yapısı içindeki önemini net
bir şekildeki ortaya koymakla birlikte, ülke olarak bu alana vermemiz gereken
öneme de işaret etmektedir.
Türkiye’nin
son on yedi yılının sınai mülkiyet hakları açısından başarılı geçtiğini ve bu
alanda büyük ilerlemelerin yaşandığını rahatlıkla ifade edebiliriz. Patent,
marka, tasarım ve coğrafi işaretlerin ülke ekonomisi için öneminden hareketle,
Sanayi ve Teknoloji Bakanlığımız, sınai mülkiyetin gelişmesine yönelik
politikaları başarılı bir şekilde uygulamaya koymuştur. Türk Patent ve Marka
Kurumunun kapasitesi hızlı bir şekilde artırılarak, 2016 yılında, Birleşmiş
Milletlere bağlı Dünya Fikrî Mülkiyet Teşkilatı nezdinde uluslararası araştırma
ve inceleme otoritesi olması sağlanmıştır. Bu alanda en önemli hedeflerimizden
biri, 2023 yılında Türk Patent ve Marka Kurumumuzun dünyada ilk on otoriteden
biri olmasıdır.
2002-2018
döneminde Türkiye’nin yerli patent başvuru sayısı 18 kat, yerli patent tescil
sayısı 38 kat artmıştır. Yerli patent sayısı ise 2002 yılında 6,2 iken 2018
yılında 14,5 kat artarak yüzde 89,6’ya yükselmiştir. 2002-2018 döneminde marka
başvuruları 3,5 kat artarak 120 binin üzerine çıkmıştır. Marka başvurularında
Türkiye 2011 yılından bu yana Avrupa’da 1’inci sırada yer almaktadır.
Türkiye'nin 2002 yılında 461 olan uluslararası marka başvurusunun 2018 yılında
3,2 kat artışla 1.461’e yükseldiğini ve dünyada 12’nci sırada yer aldığını,
tescilli coğrafi işaret sayısının da 461’e ulaştığını görüyoruz.
Değerli
milletvekilleri, Türk Patent ve Marka Kurumumuzun, ahiler diyarı, ahiliğin
başkenti Kırşehir’in yöresel yemeği çullama ile höşmerim tatlısını coğrafi
işaret olarak tescil ettirdiğini; adıyla, tadıyla, pazar değeriyle marka hâline
gelen Kaman cevizimizin coğrafi işaret alması için yürütülen çalışmalarda da
son noktaya gelindiğini; oniks taşı ve köftür tatlısı ile kaya tuzuna coğrafi
işaret alınması için de çalışmaların başladığını bir Kırşehirli olarak gururla
ifade etmek isterim.
Değerli
milletvekilleri, Türk Patent ve Marka Kurumumuza önemli görevler düşmektedir.
Sayın Cumhurbaşkanımızın önderliğinde Sanayi ve Teknoloji Bakanlığımız
tarafından açıklanan Türkiye'nin 2023 Sanayi ve Teknoloji Stratejisi’nde, fikrî
mülkiyet alanının güçlendirilmesi kapsamında önemli eylemlerin ortaya
konulduğunu görüyoruz. Ülkemizde açık inovasyon ve açık kaynak yazılımları
konusunun etkin yönetilebilmesi için fikrî mülkiyet alanında gerekli yasal
düzenlemelerin hayata geçirilmesi; ülkemiz için stratejik görülen, kamu
fonlarıyla desteklenen girişimlerin fikrî, sınaî haklarının Türkiye’de kalması
için gerekli çalışmaların yapılması; kamuya ait patent ve faydalı model gibi
fikrî hakların envanterlerinin çıkarılarak özel sektörün bu envanterlerden faydalanması
için düzenlemelerin yapılması ve yazılım ve bilişim ürünlerinde uluslararası
rekabetçiliği artırmak ve markalaşmasını desteklemek için fikrî mülkiyet
hakları konusunda gerekli çalışmaların yürütülmesi söz konusu belgede ortaya
konulan eylemlerden bazılarıdır.
Türk
Patent Kurumumuz tarafından sınai mülkiyetler alanında eğitim ve bilgilendirme
faaliyetleri kapsamında Sınai Mülkiyet Hakları Eğitim Merkezince son bir yılda
düzenlenen eğitimlerle, geniş katılımcı gruplarının yer aldığı 3 binin üzerinde
kamu ve özel sektör çalışanına eğitim verilmiştir. Yine, Millî Eğitim Bakanlığı
ile Türk Patent arasında imzalanan protokol kapsamında, mesleki ve teknik
eğitim okul ve kurumlarının yönetici, öğrenci ile öğretmenlerinin de sınai
mülkiyet farkındalığını artırmak üzere çalışmalar yürütülmektedir. Aynı
zamanda, Ankara Üniversitesi bünyesinde Fikrî Mülkiyet Yüksek Lisans Programı
başlatılmıştır.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
MUSTAFA
KENDİRLİ (Devamla) – Hemen bitiriyorum Sayın Başkanım.
Ülkemizin
patent başvuru sayısının artırılması ve üniversite öğrencilerinin buluş
faaliyetlerine özendirilmesi amacıyla ilki 2018 yılında düzenlenen Ulusal
Üniversiteler Patent Yarışması başlatılmıştır. Hezarfen Projesi kapsamında, her
yıl farklı şehirlerimizde ve sektörlerde KOBİ’lerimize yenilik kapasitesini
artırmaya yönelik danışmanlık hizmetleri verilmektedir. Bu faaliyetler,
nitelikli buluşların, markaların, tasarımların ortaya çıkarılmasının önünü
açacaktır.
Türk
Patentin fikrî ve sınai haklar alanında gerçekleştirdiği tüm bu çalışmaların
her geçen gün artacağına olan inancımızı ifade ediyor, 2020 bütçemizin ülkemize
ve milletimize hayırlar getirmesini Yüce Allah’tan diliyor, hepinizi saygı ve
sevgiyle selamlıyorum. (AK PARTİ sıralarından alkışlar)
BAŞKAN
- Söz sırası İstanbul Milletvekili İffet Polat’a aittir.
Buyurun
Sayın Polat. (AK PARTİ sıralarından alkışlar)
AK
PARTİ GRUBU ADINA İFFET POLAT (İstanbul) – Sayın Başkan, değerli
milletvekilleri; Türkiye Bilimsel ve Teknolojik Araştırma Kurumu (TÜBİTAK)
bütçesi üzerinde AK PARTİ Grubumuz adına söz almış bulunmaktayım. Sizi ve
milletimizi saygıyla selamlıyorum. (AK PARTİ sıralarından alkışlar)
TÜBİTAK,
kurulduğu 1963 yılından itibaren ülkemiz için çok önemli projelere imza atmış,
önemli teşvik ve desteklerle, Türkiye’nin teknoloji ve bilim alanında
ilerlemesi yolunda, özellikle iktidara geldiğimiz 2002 yılından itibaren aktif
rol almıştır. AK PARTİ hükûmetleri, bilim, teknoloji ve AR-GE alanlarına
özellikle önem vermiş, ülkemizi geleceğe
taşıyacak, teknolojik değişim ve gelişimi sağlayacak tüm imkânları seferber
etmiştir. Rakamlarla kısaca ortaya koymak gerekirse, özel destek programları
kapsamında 1995-2002 yılları arasında 1.146 projeye 746 milyon TL destek
sağlanırken 2002’den bugüne destek sayısı yaklaşık 15 kat artırılarak 18 bin
projeye 11 milyar TL destek sağlanmıştır. Benzer şekilde, TÜBİTAK AR-GE destek
programları kapsamında verilen destek 1963-2002 arasında 6.512 projeye 403
milyon TL’yle destek sınırlı kalırken, 2002’den bugüne kadar bu bütçe 36 kat
artırılarak 20 bin projeye 14,5 milyar TL destek verilmiştir. TÜBİTAK, Bilim
İnsanı Destek Programı kapsamında ise 2002 yılına kıyasla 2018 yılında
desteklenen kişi sayısını 18 katına, destek tutarını ise 16 katına çıkarmıştır.
Bu noktada, 2002-2019 döneminde 250 binin üzerinde bilim insanı 2,6 milyar
TL’nin üzerinde bir tutarla desteklenmiştir. 2019 yılında 5 bine yakın bilim
insanına 200 milyon TL destek aktarılmıştır. Bireysel Genç Girişimci
Programı’yla 192 milyon TL sermaye desteği sağlanmıştır. Yine, Teknoloji
Transfer Ofisleri Destekleme Programı kapsamında 188 milyon TL hibe desteği
verilmiştir. Tabii, rakamlar, geçmiş iktidarların ve hükûmetlerimizin meseleye
bakışını çok net ortaya koymaktadır.
Bugün
TÜBİTAK’ın, Uzay Teknolojileri Araştırmaları Enstitüsünden Savunma Sanayii
Araştırma ve Geliştirme Enstitüsüne, yine, son dönemde kurulan Raylı Ulaşım
Teknolojileri Enstitüsüne, Kutup Araştırmaları Enstitüsüne ve Yapay Zekâ
Enstitüsüne kadar birçok kurumu ve merkezi Türkiye’nin uluslararası rekabet
gücünü artırmak için stratejik çalışmalar yapmaktadır.
Sayın
milletvekilleri, TÜBİTAK, Popüler Bilim Yayınlarıyla, 81 ilde kurulmaya devam
eden DENEYAP Teknoloji Atölyeleriyle, bilim fuarı ve şenlikleriyle bilim ve
teknoloji kültürünün gençlerimiz arasında yayılması için de yaygın çalışmalar
yapmaktadır.
TÜBİTAK’ın
son dönemdeki en önemli çalışmalarından biri Uluslararası Lider Araştırmacılar
Programı’dır. Beyin göçünü tersine çevirecek olan Yurda Dönüş Programı
kapsamında bugüne kadar 452 Türk araştırmacı ülkemize dönmüştür. Alanlarında
yaptıkları üst düzey bilimsel ve teknolojik çalışmalarla temayüz etmiş, yurt
dışında çalışma deneyimine sahip başta Türk bilim insanları olmak üzere
nitelikli araştırmacıların yurt dışından Türkiye’ye gelmelerini teşvik etmek
amacıyla Uluslararası Lider Araştırmacılar Programı başlatılmıştır. Dünya
çapındaki üniversitelerden ve şirketlerden 242 lider araştırmacı bu programa
başvurmuştur, bunların arasından 127’sine destek sağlanmıştır. Amazon, Apple,
Bosch, GE, Intel, Siemens, Volvo gibi global şirketler ile CERN, CNRS, Max
Planck Institute gibi öncü araştırma kuruluşlarında; Harvard, Stanford, Oxford,
MIT, Cambridge, Columbia gibi dünya sıralamasında ilk 25 üniversite içerisinde
yer alan üniversitelerde çalışan araştırmacıların bu programla Türkiye’ye
dönüşü sağlanmıştır. Araştırmalarını Türkiye'nin önde gelen üniversite ve
araştırma kurumlarında sürdürecek olan araştırmacıların her birinin 5’er
doktora öğrencisi yetiştirmek gibi bir görevi vardır.
Sayın
Başkan, değerli milletvekilleri; tüm bu başarı tablosunda ve bu vizyonda Sayın
Cumhurbaşkanımız Recep Tayyip Erdoğan’ın verdiği mücadelenin payı ve vizyonu
çok önemlidir. Türkiye’de bir dönem millî uçağımızı yapan Nuri Demirağ’ı
engelleyen, devrim niteliğinde bir girişim olan Devrim otomobilinin üretimini
durduran, millî yazılımı olmayan bir ülkeden, millî elektrikli otomobilini
tasarlayan, millî tankını ve millî motorunu geliştiren Türkiye’ye geldik. (AK
PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
İFFET
POLAT (Devamla) – Ama Türkiye’de, maalesef, ülke yararına ne varsa tenkit eden,
karalayan, iftira atan zihniyetlere rağmen, Selçuk Bayraktar gibi gençlerimiz
sayesinde –inşallah- ülkemiz SİHA’larını, TİHA’larını yaptığı gibi, otonom
araçlarını, uydularını, biyoteknolojik ilaçlarını, elektrikli lokomotifini,
füzesini, tümdevreye kadar nice projeyi hayata geçirmeye devam etmektedir. (AK
PARTİ sıralarından alkışlar) Ülkemizin bağımsızlığı için görev yapan tüm
gençlerimize, bilim adamlarımıza teşekkür ediyoruz.
Değerli
milletvekilleri, bu yıl TÜBİTAK bütçesi yüzde 14,2’lik bir artışla 3 milyar 511
milyon 62 bin TL olarak öngörülmüştür. Bu bütçenin, Türkiye’yi teknoloji ve
bilim alanında çok daha iyi yerlere taşıyacak çalışmalarda kullanılacağını
hatırlatır, bu duygu ve düşüncelerle yüce Meclisimizi saygı ve sevgiyle
selamlarım. (AK PARTİ sıralarından alkışlar)
BAŞKAN
– Söz sırası Gaziantep Milletvekili Derya Bakbak’a aittir.
Buyurun
Sayın Bakbak. (AK PARTİ sıralarından alkışlar)
AK
PARTİ GRUBU ADINA DERYA BAKBAK (Gaziantep) – Sayın Başkan, değerli
milletvekilleri; Türkiye Bilimler Akademisi bütçesi üzerinde grubum adına söz
almış bulunmaktayım.
TÜBA,
kurulduğu 1993’ten bu yana, bilim yolunda atılan her adımın destekleyicisi
olmuş, bilimi teşvik edici bir rol üstlenmiştir. Cumhurbaşkanımız Sayın Recep
Tayyip Erdoğan öncülüğünde son on yedi yılda bilimi teşvik edici rolünü daha da
güçlendiren ulusal akademimiz, özellikle 2019-2023 dönemini kapsayan Stratejik
Planı’yla ülkemizin bilimsel kalkınmasına hizmet edecektir. Ülkemizin bilim
politikalarına yön veren TÜBA, bilimi özendirmek, toplumda bilimsel düşünceyi
benimsetmek, Türkçenin bilim dili olması için çalışmak, uluslararası alanda
ülkemizi temsil ederek uluslararası bilimsel iş birliğini güçlendirmek için
faaliyetlerini sürdürmektedir. Bu kapsamda, Uluslararası Akademi Ödülü, Üstün
Başarılı Genç Bilim İnsanı Ödülü (GEBİP) ve Bilimsel Telif Eser Ödül Programı
(TESEP) hayata geçirilmiş, bilim alanında atılan adımlar ödüllendirilmiştir.
Bugüne kadar 13 bilim insanına Uluslararası Akademi Ödülü, 480 genç bilim
insanına GEBİP, 203 esere TESEP Ödülü verilerek bilimsel çalışmalar
desteklenmiştir.
Gençlerin
enerjisinden faydalanmayı, onların fikirlerinin daha fazla hayat bulmasını
önemsiyoruz. Bu kapsamda, genç bilim insanlarını ödüllendiren ulusal akademimiz,
bu gençlerimizin sistemden kopmadan başarılı çalışmalarını sürdürmelerini
destekleyici adımlar atmaktadır. Güçlü Türkiye’yi bilimin, ilmin, araştırmanın,
yeniliğin ve inovasyonun aydınlığında inşa edeceğiz. Bu yüzden “millî teknoloji
hamlesi” dedik, bu yüzden “Dijital Türkiye” hedefiyle yola koyulduk.
Ekonomik
ve teknolojik bağımsızlığımızın tesisi ve küresel yarışta önde olmamızın
formülü en kıymetli hazinemiz olan çocuklarımıza yapacağımız yatırımdan
geçiyor. Topyekûn bir seferberlik başlattık. Bu kapsamda, başta kız çocukları
olmak üzere, gençlerin bilim, teknoloji, matematik ve mühendislik alanlarına
yönlendirilmesi için Türkiye Büyük Millet Meclisi çatısı altında kurduğumuz alt
komisyonumuzda çocukları bu alana yönlendirme stratejisi üzerinde duruyoruz.
Bu
süreçte özellikle kızlarımızın bilim ve teknoloji alanlarında
yüreklendirilmesi, çalışmalarının desteklenmesi büyük önem arz ediyor. Yükseköğretim
Kurulunun doktoralı insan kaynağına olan ihtiyacı karşılamak üzere başlattığı
100/2000 Doktora Bursu Projesi’nden örnek verecek olursak, 2.204 bursiyerin
1.324’ünü kızlar, 880’ini erkekler oluşturuyor. (AK PARTİ sıralarından
alkışlar)
Kızlarımız
başarılı, kızlarımız donanımlı. Bize düşen, onları cesaretlendirerek bilim,
teknoloji, matematik ve mühendislik alanlarına yönlendirmektir. TÜBA,
kızlarımızın akademik olarak desteklenmesi için, kadınların, gençlerin ödüllü
sistem içinde yer almasını sağlayıcı çalışmalar yürütmektedir.
Değerli
milletvekilleri, 2019 yılı Cumhurbaşkanlığımızca “Fuat Sezgin Yılı” olarak ilan
edilmişti. Bu kapsamda TÜBA tarafından ihdas edilen Fuat Sezgin Ödülleri
önümüzdeki günlerde de sahiplerini bulacaktır.
Cumhurbaşkanlığımız
himayesinde yürütülen, Türk-İslam bilim ve kültür mirasına ait klasik eserleri
kütüphanelerdeki atıl durumdan kurtaran Türk-İslam Bilim Kültür Mirası Projesi
kapsamında 29 eser tamamlandı. Ayrıca, TÜBA, Türkçe Bilim Terimleri Sözlüğü
Projesi kapsamında önümüzdeki aylarda Mühendislik Terimleri Sözlüğü’nün iki
cilt hâlinde basımını da gerçekleştirecektir.
TÜBA,
13 uluslararası çatı kuruluş üyeliğiyle Türk bilim camiasının dünyayla
etkileşimini ve iş birliğini geliştirme görevini de yerine getirmektedir. Unutmayalım
ki her medeniyet kendi teknolojisini, her teknoloji kendi kültürünü ve değerini
üretir. Biz İbni Sina’yı, El Cezeri’yi, İbni Haldun’u, Biruni’yi, Hayyam’ı, Ali
Kuşçu’yu ve daha nicelerini yetiştirmiş bir medeniyetin temsilcileriyiz. (AK
PARTİ sıralarından alkışlar)
Büyük
değerimiz İbni Sina der ki: “Bilim ve sanat takdir edilmediği yerden göç eder.”
Bu göçün adı, beyin göçüdür.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
DERYA
BAKBAK (Devamla) – AK PARTİ iktidarıyla bu göçü tersine çevirme üzerine
yaptığımız çalışmalar kapsamında pek çok bilim insanı beyin göçü yaparak
“Türkiye’nin yazacağı başarı hikâyesinde ben de varım.” dedi. (AK PARTİ
sıralarından alkışlar)
Biz
biliyoruz ki marifet iltifata tabidir. Doğru biçimde yapılan, hedefi olan
takdir, insan potansiyelini ortaya çıkarmada en çarpıcı etkendir. Bu hedef
doğrultusunda, On Birinci Kalkınma Planı’mızda da yer verdiğimiz üzere,
nitelikli insan kaynağına yapacağımız yatırımla bu coğrafyada bilim ve sanatta
da lider ülke olacağız. (AK PARTİ sıralarından alkışlar)
Gazi
Meclisi selamlıyor, bütçenin ülkemize ve milletimize hayırlı olmasını
diliyorum. (AK PARTİ sıralarından alkışlar)
BAŞKAN
– Söz sırası Ankara Milletvekili Zeynep Yıldız’a aittir.
AK
PARTİ GRUBU ADINA ZEYNEP YILDIZ (Ankara) – Sayın Başkan, değerli
milletvekilleri; Türkiye Uzay Ajansının 2020 yılı bütçesine ilişkin olarak AK
PARTİ Grubu adına söz almış bulunmaktayım. Sizleri ve ekranları başından
bizleri takip eden milletimizi saygı ve hürmetlerimle selamlıyorum. (AK PARTİ
sıralarından alkışlar)
Esasen,
biz milletçe gökyüzüne çok büyük bir muhabbet duymuşuzdur, her zaman gökyüzüyle
farklı bir iletişimimiz ve münasebetimiz olmuştur. İlmi “yitik malı” bilen
bizler, aslında kâinatı keşfi, böyle, gerçekten bir kadim alışkanlık olarak
benimsemişizdir.
Dilerseniz
zihinsel kodlarımızı belirleyen coğrafyalardan birine gidelim, Mâverâünnehir’e
gidelim. Mâverâünnehir’de matematiğin en estetik hâli, gök mavi taşlardan ve
yapılardan öte bir şey görürüz; biz orada Uluğ Bey’in medresesini,
rasathanesini görürüz, biz orada Ali Kuşçu’yu görürüz. Ali Kuşçu, malumunuz
olduğu üzere, Fatih Sultan Mehmet döneminde gök bilime dair önemli eserler
üreten bir bilim insanıdır. Ve yine çok uzağa gitmeye gerek yok, Kırşehir’de Cacabey
Medresesi önemli gök bilim medreselerinden bir tanesidir. Bakınız, bunlar
Kopernik’ten, Galileo’dan öncedir ve bizim medeniyetimize aittir. (AK PARTİ
sıralarından alkışlar) Yine, medeniyetimizin yetiştirdiği insanları… Tûsî’nin
Gezegenler Kataloğu’ndan tutun da Kâtip Çelebi’nin Cihânnümâ’sına kadar,
aslında çok fazla astronomi bilgini yetişmiş ve çok fazla astronomi eseri
üretilmiştir medeniyetimiz içerisinde.
Dilerseniz,
daha yakın tarihe gelelim. Bugün, ülkelerin uzaydaki haklarını düzenleyen, BM nezdinde
bir kurum var malumunuz olduğu üzere, Uluslararası Telekomünikasyon Birliği. Bu
Birlik 1865 yılında Uluslararası Telgraf Birliği olarak kurulduğunda Sultan
Abdülhamit Han dönemin Paris Büyükelçisi Cemil Bey ile AgathonEfendi’yi bu konferansa iştirak etmek üzere yolluyor ve
biz bu Birliğin kurucusu 20 devletten bir tanesi oluyoruz o günün şartları
içerisinde, dolayısıyla bizim uzay yolculuğumuz aslında çok çok daha evvele
dayanıyor. (AK PARTİ sıralarından alkışlar)
Sizi
esas itibarıyla tarihe boğmak istemiyorum ama bir vefa borcu olarak
tarihimizdeki girişimleri zikretmek durumundayım. Vecihi Hürkuş 1923’te bizim
ilk uçağımızı üretti. Yine, daha sonradan Demokrat Parti milletvekilliği yapan
Nuri Demirağ 1936’da uçak üretti ve bunun pek çok serilerini üretti. Bununla
yetinmedi, bir Gök Okulu açtı ve 290 pilot yetiştirdi. Yine, benzer şekilde
Nuri Killigil’in savunma sanayisine sunduğu katkıların ve ilk yerli ve millî
motor fabrikamız, Erbakan Hocanın Gümüş Motorunun da hafızamızda mahfuz
olduğunu buradan beyan etmek isterim.
Bu
yaşanmışlıkların aslında tamamı merak eden, hayal kuran, uygulayan ve
neticelendiren insanların hikâyesidir ve biz bugün hayal kurmaya ve
neticelendirmeye devam ediyoruz. (AK PARTİ sıralarından alkışlar)
Malumunuz,
hatırlarsınız, evvelce ithal etmek durumunda kaldığımız insansız hava araçları
vardı, ben çocuk aklımla “Ya, bu kadar stratejik bir şeyi neden biz kendimiz
yapmıyoruz da dışarıdan alıyoruz?” diye sorduğumda büyüklerime tek bir şey
söylerlerdi: “Yaptırtmazlar.” Bugün geldiğimiz noktada, kendi insansız hava
araçlarımızı, kendi SİHA’larımızı üretiyoruz; üretmekle kalmayıp bunları ihraç
ediyoruz ve bu da yetmiyor, hâlihazırda dünyada ilk 100’de yer alan savunma
şirketleri arasına 5 Türk şirketi girmiş bulunmakta. Tabii ki bunlar bizim için
yeterli değil, inşallah bunların sayısını arttırmak için var gücümüzle
çalışmaya devam edeceğiz.
İşte,
bunların her birinin bir mütemmim cüzü olarak Türkiye Uzay Ajansı her
birimizin, aslında her birimizin ortak hayali olarak doğdu ve ne mutludur
bizlere ki Sayın Cumhurbaşkanımızın liderliğinde bunu hayata geçirmek AK PARTİ
iktidarına nasip oldu.
Değerli
milletvekilleri, hâlihazırda uzaydaki durumumuza isterseniz çok kısa bir
bakalım. Hâlihazırda Ekvator’dan yaklaşık 36 bin kilometre ötede, eş zamanlı
yörüngede bizim haberleşme uydularımız yer alıyor; TÜRKSAT 3A, TÜRKSAT 4A ve
TÜRKSAT 4B bizim haberleşmemizi sağlayan en temel uydularımızdan. Yine, ilk
gözlem uydumuz RASAT ve yine yerli yazılımla üretilen GÖKTÜRK-2 yer gözlem
uydularımız olarak faaliyetlerine devam ediyor.
Ben
açıkçası, Hakkâri’de, Keçiören’de DENEYAP atölyelerine gittim. Oradaki
çocukların gözünde çok değerli bir şey gördüm; onların gözünde ışık gördüm,
onların gözünde heyecan gördüm ve onların gözünde inanç gördüm. (AK PARTİ sıralarından
alkışlar) Ve şunu fark ettim: Millî teknoloji hamlesi bu ülkenin gençleri
tarafından sahiplenilmiş ve bütün Türkiye’ye yayılmış. Bu geçtiğimiz
TEKNOFEST’te model uydu yarışmasında 1’incilik ödülü Zonguldak Bülent Ecevit
Üniversitesine gitti, 2’ncilik ödülü İTÜ’ye gitti, 3’üncülük ödülü Fırat
Üniversitesine gitti; roket yarışmasında, alçak irtifada 1’incilik Mehmet Emin
Saraç İmam Hatip Lisesine, yüksek irtifada Pamukkale Üniversitesine gitti.
İşte, Türkiye Uzay Ajansı, aslında, gençlerin bu hayallerinin bir ürünü olarak
ortaya çıktı, bu hayalleri geliştirmek ve imkân tanımak için ortaya çıktı.
(Mikrofon
otomatik cihaz tarafından kapatıldı)
BAŞKAN
– Buyurun.
ZEYNEP
YILDIZ (Devamla) – İnşallah, Millî Uzay Programı kapsamında ülkemizin ilk uzay
insanlarını yetiştirmek üzere hâlihazırda programa başladılar, bu programın üç
yıl içerisinde tamamlanması öngörülüyor.
Yine,
uzaya erişimin sağlanması için, fırlatma sistemlerimizin oluşturulması,
meteorolojik vakalar, doğal afetler, tarımsal üretim gibi konularda uydulardan
azami bir şekilde faydalanılması, yerli imkânlarla uzay aracımızın üretilmesi
ve üniversitelerle bu noktada ilgili koordinasyonun sağlanması Uzay Ajansının
öncelikli konuları arasında.
Açıkçası,
bir şeyin nasıl yapılamayacağını büyük bir iştahla anlatanlara inat, biz neyin
nasıl yapılacağını sabırla anlatmaya ve gençlere ümit olmaya devam edeceğiz.
(AK PARTİ sıralarından alkışlar) Zira bu kürsü, milleti ümitsizliğe boğma
kürsüsü değildir; burası çözüm üretme ve vizyon ortaya koyma kürsüsüdür. (AK
PARTİ sıralarından alkışlar) Biz gerçekçi bir vizyonu heyecanla anlatmaya devam
edeceğiz.
Dinleme
zahmetiniz için teşekkür ediyorum, sağ olun.
Saygılarımla.
(AK PARTİ ve MHP sıralarından alkışlar)
BAŞKAN
– İYİ PARTİ Grubu adına Samsun Milletvekili Sayın Bedri Yaşar.
Buyurun
Sayın Yaşar. (İYİ PARTİ sıralarından alkışlar)
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin Ticaret Bakanlığı bütçesi
üzerinde grubum adına söz almış bulunuyorum. Bu vesileyle yüce Meclisinizi
saygıyla selamlıyorum.
Konuşmama
başlamadan önce, Uygur Özerk Bölgesi’nde Çin yönetiminin soydaşlarımıza
uyguladığı mezalimi kınıyor ve bu kürsüden lanetliyorum. (İYİ PARTİ
sıralarından alkışlar)
Değerli
milletvekilleri, 2003-2019 yılları arasında büyüme performansı dalgalı bir
seyir izledi. Bununla birlikte büyüme rakamları yüzde 9,4 ila eksi 4,7 arasında
dalgalı bir seyir izledi. Türkiye’nin doksan yıllık dönemde büyüme ortalaması
yıllık yaklaşık yüzde 4,6 seviyesindedir, 2008 yılından sonra eski seriye göre
yüzde 3,3’e kadar düştüğü görülmektedir. Bugün ise, 2019 sonu itibarıyla, şu an
için yüzde 0,9; hedeflenen rakam yüzde 1 ve 1’in bir miktar üzerindeki bir
rakamdır.
2002
yılında gayrisafi yurt içi hasıla büyüklüğüyle dünya sıralamasında 17’nci
sırada bulunan ekonomimiz, 2014 yılına kadar olumlu bir performans sergileyerek
16’ncılığa yükselmiş fakat bu durumu koruyamayarak 2017 yılında tekrar 17’nci
sıraya gerilemiştir. 2018 yılında 18’inci sıraya düşen Türkiye ekonomisinin,
2019 yılı sonunda, IMF tarafından tahmin edilen büyüme oranları dikkate
alındığında, 19’uncu veya 20’nci sıraya yerleşeceği öngörülmektedir.
Ekonomimizin 2023 hedefini “ilk 10” olarak planladınız ama görünen o ki,
bırakın ilk 10 hedefini tutturmayı, bizim bu gidişle, ilk 20’de değil, onun da
altına düşeceğimiz görülmektedir.
(Uğultular)
LÜTFÜ
TÜRKKAN (Kocaeli) – Sayın Başkan, salonda uğultu var, duyamıyoruz sayın hatibi,
bir uyarırsanız.
BAŞKAN
– Bedri Bey, bir dakika…
Arkadaşlar,
çok ses geliyor, konuşmak isteyenler kulise çıksınlar, hatibi dinleyelim.
LÜTFÜ
TÜRKKAN (Kocaeli) – Kına gecesini terk eder gibi çıkıyorlar buradan.
BEDRİ
YAŞAR (Devamla) – Teşekkür ederim Sayın Başkanım.
Değerli
arkadaşlar, 2002 yılından itibaren enflasyon hızla azalmış, istikrarlı bir
seviyeye ulaşmıştır. 2001 krizi sonrası uygulanan Güçlü Ekonomiye Geçiş Planı
çerçevesinde, enflasyon uzun süre tek haneli rakamlarda tutulmuştur. Fakat bu
sağlıklı ve istikrarlı büyüme döneminde üretimin ithalata bağımlılığı azaltılamadığından,
özellikle 2018 Ağustos ayı itibarıyla yükselen döviz kurlarının da etkisiyle,
enflasyon yeniden çift haneli rakamlara yükselmiştir. 2002’den itibaren düşük
enflasyon hedeflemesiyle cari açığı göze alan Hükûmet, temel makro sorunlara çözüm
bulamadığından, enflasyon hedeflemesinde de sadece 2002 ve 2012 yılları
arasında başarılı olmuş fakat 2012 yılından itibaren enflasyonun sürekli
artışına engel olamamıştır. OECD Enflasyon Raporu’na göre, 2018 Aralık ayında
üye ülkeler genelinde yüzde 2,9 olan gıda enflasyonu Türkiye’de yüzde 25,1’e
tırmanmıştır.
Değerli
milletvekilleri, ekonomik büyümenin sürekli olarak sağlanması ve son on yedi
yıllık dönemde yıllık ortalama 4,5 büyüme kaydedilmesine rağmen, işsizlik
oranlarında olumlu bir ilerleme sağlanamamıştır. Türkiye ekonomisinin bu
dönemde istihdam yaratmayan bir büyüme sergilediği görülmektedir. Büyüme
döneminde öncü sektör olarak belirlenen inşaat sektörünün kalıcı istihdama
katkısının olmaması bunun en önemli göstergesidir. Kaldı ki şu dönemde inşaat
sektörü de çok ciddi sorunlar yaşamaktadır. Belediyelerce verilen ruhsat sayısı
bir elin parmaklarını da geçmemektedir.
Diğer
taraftan, 15-26 yaş arası genç işsizlerin oranı 27,4’e yükselmiştir. Keşke
burada hitap eden genç arkadaşlarımız gençler adına söyleselerdi ki “2020
bütçesinde 100 bin mühendise iş bulacağız, 50 bin hemşireyi atayacağız, 100 bin
öğretmeni atayacağız.” Tabii, gurur duyarız, genç arkadaşlarımızın siyasetin
içinde olmasından, kürsüde hitap etmelerinden mutlu oluruz ama gençlerin işsizlik
sorununa da keşke bir nebze parmak basmış olsalardı. İnşallah, bundan sonraki
hitaplarında bunu dikkate alırlar diye düşünüyorum.
Değerli
milletvekilleri, üretimin ithalata olan bağımlığını azaltacak politikalar
belirlenip uygulanmadığı gibi, yüksek teknolojiyi, ihracatımızı artıracak AR-GE
harcamaları da yeteri kadar artırılamamıştır. Hükûmet yüzde 2 olarak bunu
planlamış, maalesef şu an geldiği oran yüzde 1’i geçememiştir. Aynı şekilde,
getirilen onlarca teşvike rağmen maalesef bölgeler arası gelişmişlik farkı bir
türlü ortadan kaldırılamamıştır. Bu sorun aynı şekilde devam etmektedir ve
özellikle yatırımlar belli bölgelerde yoğunlaşmıştır.
Tabii,
buna paralel olarak bir de ihracat hedefleri var. 2023 hedefi 500 milyardı,
bugün revize edilen rakam 277 milyar. 2018 itibarıyla bu rakam 168 milyar, 2019
sonu itibarıyla da 170 milyarlar hedeflenmektedir. Ümit ediyoruz bu
hedefleriniz tutar ama bu görünen rakamlarla, bu ortaya konan rakamlarla, 2023
yılında 277 milyar dolarlık hedefiniz pek tutacak gibi görünmüyor. Biz şuradan
biliyoruz: Çünkü ne enflasyon hedefleriniz ne büyüme hedefleriniz ne işsizlikle
ilgili hedefleriniz ne de döviz kurlarıyla ilgili hedeflerinizin hiçbir tanesi
tutmamıştır. Tutmayan hedeflerin bedelini millet ödemiştir ama bu hedeflerden
kaynaklanan sonuçlarına da yine millet farklı yöntemlerle katlanmıştır.
Değerli
milletvekilleri, tabii, dış ticaretten bahsederken bugün, ülkenin farklı
yerlerinde dış ticaret bürolarında çalışan elemanlarımızın sayısı eksik.
Bunların sayısı eksik olduğu gibi, belli kalite standartlarının da üzerinde
olması lazım. Dış ticaret ataşelerimizin görevi, oradaki iş adamlarımızın her
türlü problemlerini çözmek, hukuki sorunlarına yardımcı olmak, muhasebeyle
ilgili evraklarını düzenlemek, pazarla ilgili onlara gerekli bilgiyi vermek,
onunla ilgili yapılacak ne varsa, şube açılacaksa gerekli bilgi, belge ve
donanımla iş adamlarımızı donatmak. Bu da yetmez, gerekirse havaalanında
karşılamak, otel rezervasyonlarını yapmak, her türlü önünü açmak ticaret
ataşelerinin birinci görevi olmalıdır. Unutmayalım ki bugün Çin bu ekonomik
büyüklüğünü… Bugün Çin’in büyükelçiliklerinde çalışan eleman sayısı kadar
ticaret ataşeliklerinde çalışan elemanları var. Büyümenin, hedefleri
tutturmanın birinci yolu da bu ticaret ataşeliklerini tekrar gözden geçirmekte
yatıyor.
Tabii,
iş adamlarımız yurt dışına giderken çok ciddi sorunlar da yaşıyorlar. Sayın
Bakanım, özellikle, Orta Asya’da iş yapan firmaların alacakları ciddi problem.
Türkmenistan bunların başında geliyor. Bizim iş adamlarımızı bu coğrafyaya
gönderirken sonuna kadar yanında durmamız gerekiyor. Onları ekonomisi,
demokrasisi gelişmemiş ülkelerle baş başa bırakarak iş adamlarının bu sorunları
çözmemiz mümkün değil. Buraya gönderdiğimiz iş insanlarımızın,
müteahhitlerimizin alacaklarını takip etmek de devletin birinci görevidir, onu
da buradan size tekrar hatırlatıyorum.
Değerli
milletvekilleri, tabii, ekonomideki bu durgunluk en çok bugün sayıları 1 milyon
800 bini bulan esnaf ve sanatkâr kesimini de etkilemiştir. Esnafın en önemli
beklentisi güven. Güven unsuru oluşmadığı sürece ekonominin, ticaretin
gelişmesinden bahsedemezsiniz. Eskiden iki esnaf birbirine, tereddütsüz,
istinasız, paraya pula bir ihtiyacı varsa “Aç kasayı al götür, çekini karşıla;
ben de yarın getirir, yerine koyarım.” derdi. Buradaki milletvekillerinin
hepsine soruyorum: Bugün etrafınızda böyle kaç tane esnaf var? Bugün, tam
tersine, borcunu ödeyemeyen, sıkıntılar yaşayan, kepenk indiren, ticaretini
devam ettiremeyip bunalıma giren esnaf sayısı artık sizin tahmin edemeyeceğiniz
kadar.
2002’de
yazar kasayı fırlatan, Büyükşehir Belediyesinde iş buldu çalışıyor. Bakın,
bugün bunlardan hiç bahseden kimse yok ama bugün işsizlik neticesinde intihar
eden Antalya’da, İstanbul’daki insanların dramlarıyla onlar baş başa kaldılar.
Bugün,
esnafın sizlerden, bizlerden beklentisi şu: Vergi ve SGK borçları var -büyük
firmaların borçlarını yapılandırıyorsunuz- hiç olmazsa bu dönemde SGK ve vergi
borçlarının da yapılandırılması konusunda talepleri var. Diğer taraftan,
yazılan çekleri var. Her çeki yazılana sahtekâr gözüyle bakmak bizlere
yakışmaz. Milyonluk cirolar yapan arkadaşlarımız var ama içinde bulunduğu durum
itibarıyla çeklerini ödeyemiyorlar
(Mikrofon
otomatik cihaz tarafından kapatıldı)
BEDRİ
YAŞAR (Devamla) – Toparlıyorum Başkan.
Çeklerini
ödeyemeyince karşılıksız çekten dolayı hapse düşen arkadaşlarımız var. Bunların
hapse girmesi, bunların borçlarını ödemesi için bir işe yaramıyor; bu, çare
değil. Kaldı ki bu Çek Yasası 2016 yılında çıktı. 2016 yılından önce yazılan
çek sayısı ile ondan sonra yazılan çek sayısı arasında bir fark yok. Demek ki
bu, bir noktada, yaptırım gücü olmayan bir kanun. Bununla ilgili de gerekli
çalışmaların, düzenlemelerin bir an önce yapılması lazım; onu da buradan
hatırlatıyoruz.
Diğer
taraftan “İŞKUR üzerinden alınan, istihdam edilen elemanlarla istihdam sayısını
artırdık.” diyorsunuz.
Değerli
arkadaşlar, bakın, Samsun’da 63 tane meslek lisesi var. Buradan mezun olan
arkadaşlar mesleği icra etmekten uzak; elektrikçi elektrik kaynağı yapamıyor,
mekanikçi tesisatı tamir edemiyor. Dolayısıyla bunlar ile bizler, yatırımcılar
arasında, fabrikalar arasında bağ kurmadığımız sürece, nitelikli eleman
yetiştiremediğimiz sürece işsizliğin önüne geçmemiz mümkün değil.
(Mikrofon
otomatik cihaz tarafından kapatıldı)
BEDRİ
YAŞAR (Devamla) – Toparlıyorum Başkanım.
BAŞKAN
– Buyurun.
BEDRİ
YAŞAR (Devamla) – Sanatkâra, eli kirlenen insanlara bizler burada ikinci sınıf
insan muamelesi gösterirsek, bu meslekleri küçümsersek artık bu meslekleri
yapacak eleman bulmakta da zorluk yaşayacağımız hepinizin takdirinde,
bilgisinde. Bizlerin, meslek liselerinin sayısının çokluğuyla değil, nitelikli
eleman yetiştirmesiyle övünmemiz gerekiyor; aynı şekilde, üniversite
sayılarımızın artmasıyla değil, nitelikli üniversite mezunlarımızın olmasıyla
övünmemiz gerekiyor.
2020
yılı bütçesinin devletimize, milletimize hayırlı uğurlu olmasını diliyor, yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
- Teşekkür ederim.
LÜTFÜ
TÜRKKAN (Kocaeli) - Sayın Başkan…
BAŞKAN
– Grup Başkan Vekilleri en son konuşacaklar diye bir…
LÜTFÜ
TÜRKKAN (Kocaeli) – Konuyla alakalı olduğu için, müsaade ederseniz…
BAŞKAN
– Buyurun.
IV.- AÇIKLAMALAR (Devam)
24.- Kocaeli Milletvekili Lütfü Türkkan’ın, yurt dışındaki iş
adamlarının yaşadığı sorunlar konusunda Ticaret Bakanının hassasiyetine dikkat
çekmek istediğine ilişkin açıklaması
LÜTFÜ
TÜRKKAN (Kocaeli) – Sayın Başkanım, böyle bir alışkanlık yok ama konuyla
alakalı olduğu için, Sayın Bakan da hazır buradayken, Sayın Ticaret Bakanımızın
bu konudaki hassasiyetine dikkat çekmek istiyorum.
Sayın
Bakan, biraz evvel kürsüdeki hatip, yurt dışında çalışan iş adamlarının
sorunlarına dair birtakım şeyler söyledi. Sayın Cumhurbaşkanının, yurt dışında
çalışan iş adamlarına dair hassasiyeti ortada; bunu herkes somut örnekleriyle
görüyor. Yalnız, sizin bu konuda biraz daha cevval olmanız gerekiyor çünkü yurt
dışında çalışan, iş yapan iş adamları ciddi sorunlar yaşıyor; bu konuda,
Bakanlığınızın biraz daha faaliyette bulunması lazım.
Bir
örnek göstereceğim size: Ukrayna’da dış ticaret müşaviri yok. Ukrayna’nın en
büyük ticaret hacmi, Amerika’dan sonra Türkiye’yle ve Türkiye’nin dış ticaret
müşaviri yok orada, dört aydır bu atamayı yapmadınız. Orada “ikinci kâtip”
konumundaki bir arkadaş, görevi olmamasına rağmen, bu görevi ifa ediyor. Orada
yaşayan iş adamlarının, sorunlarını çözmek için ne yapmaları gerekiyor? Ben bu
konuda yazılı soru önergesi de verdim ama henüz bir cevap vermediniz. Yurt
dışında iş yapan iş adamlarının sorunlarına biraz daha fazla ilgi göstermeniz
gerektiğini bir kere daha vurgulamak istedim.
Teşekkür
ediyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ
(Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Söz sırası, Isparta Milletvekili Sayın Aylin Cesur’a ait.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; yüce Meclisi saygıyla selamlıyorum.
Konuşmamın
başında, Doğu Türkistan’daki soydaşlarımıza uygulanan asimilasyon politikasını
ve insan hakları ihlallerini nefretle kınadığımızı belirterek Türkiye’nin
acilen uluslararası alanda yapacağı girişimlerle bu zulme son vermesi
gerektiğini ifade etmek istiyorum. (İYİ PARTİ sıralarından alkışlar)
Rekabet
Kurumu ve Helal Akreditasyon Kurumu bütçesi üzerine söz almış bulunmaktayım.
Öncelikle geçmişten bugüne ülkemizde piyasa ekonomisi şartlarının oluşmasında
önemli katkılarda bulunan Rekabet Kurumu yetkililerine teşekkürlerimi
sunuyorum.
Kuruma
2020 bütçesinde 115 milyon 750 bin lira ayrılmış ve Kurum, fevkalade önemli
ticaretimiz için çünkü piyasa ekonomisinde ilişkilerinin rekabet odaklı olması
temel ilke. Enflasyon hedeflerine ulaşmasında Merkez Bankasının en önemli
paydaşlarından biri Rekabet Kurumu. Mevcut küreselleşme ortamında ve dışa açık
bir ekonomide dünya piyasalarının talep ettiği mal ve hizmetleri en düşük
fiyatla ve en yüksek kaliteyle üretebilecek bir üretim yapısına sahip olmamız
zorunlu. Bu iktisadi yapının temel taşı ülke kaynaklarının en etkin ve verimli
şekilde sektörler arasında dağıtılması ve kullanılması.
Bir
ekonomide etkili bir rekabet ortamının tesis edilmesinin bir dizi ön şartı var;
makroekonomik istikrarın sağlanması, dış ticaretin serbestleştirilmesi, yabancı
mülkiyetlerdeki firmalar dâhil olmak üzere sektörlere firma girişi ve çıkışının
kolaylaştırılması, vergi ve benzeri kamusal yükümlülüklerin azaltılması, etkili
bir düzenleme ve denetim yapısının kurulması, kayıt dışılığın engellenmesi,
denetlemenin artması, kamu mal ve hizmet alımlarında şeffaflık ve belki de en
önemlisi etkin işleyen bir adalet sisteminin kurulması. Bunlar rekabet
ortamının tesisi için olmazsa olmazlar. Bunları neden mi saydım? Tam bu
noktada, sondan geriye yani işlemesi gereken adalet sisteminden geriye doğru
gitmek gerekiyor ki o da maalesef demokrasimizin işlemeyen kurumlarının,
olmayan yatırım ikliminin ve aslında kurumaya yüz tutan ekonomimizin
sorunlarının baş kaynağı. Belki de en çok törpülenmiş kurumumuz, yargı. Aslında
geçmişte önemli mesafeler katedilmişti. Gümrük birliğiyle dış ticarette
serbestleşme süreci tamamlanmıştı. Etkin ve bağımsız düzenleme ve denetim
mekanizmaları finansal ve enerji piyasalarında faaliyete geçirilmişti; “ti”
diyorum, tiye almak değil derdim, geçmişte kalmış hepsi, onu vurgulamak için.
Rekabet
politikasında bir önemli konu, kayıt dışı ekonomi. Ülkemizde kayıt dışılık
oranı bugün yüzde 50’lerde maalesef. Sorunumuz yeterli üretmemek ya hani, kayıt
dışılık işte hedef üretime engel. Kayıt dışılığa neden olan ne? Kayıt içinde olmanın
getirdiği mali yük. Sonuç, ihracatımız nispeten düşük katma değerli ürünlerle
sınırlı kalmakta. Tam burada ekonomimize duyulan güvenin önemini vurgulamak
lazım. Var mı böyle bir güven? Vardı. Ne oldu? Yandı bitti kül oldu. Ne mi
yapalım? Ülkemizdeki nitelikli insan gücü sayısını artıralım; sanayimizi
teknoloji talep eden ve üreten yapıya kavuşturalım. Nasıl mı olacak bu? İyi bir
rekabet politikası yapacaksınız. Kim mi yapacak? Korkmayın, sizin
yapamadığınızı dünya âlem gördü, biliyor. Türkiye ekonomisini on yedi senede
getirdiğiniz noktada Kurumun işi çok zor bunu baştan söyleyelim.
Sayın
Bakanımızın lütfedip zihinlerimizde kalan sorulara cevap vermesini rica
edeceğim. Türk milleti adına soruyorum bunu. Plan Bütçedeki sunumlarda “İhracat
Miktar Endeksi yılın ilk sekiz ayında yüzde 8,5 oranında artmıştır.” ifadesi
var. Soru: Bu, Türk lirasının değer kaybından mı kaynaklanmaktadır? Bir önemli
soru daha: Bizim ihracatımızın içinde ithalatın payı nedir? Yani 2018 yılındaki
168 milyar dolarlık ihracatın katma değeri nedir? “Şu kadar ihracat yaptık,
bunun şu kadarında ithalat girdisi var, dolayısıyla şu kadarı da net kâr.”
Sizden bunları istiyoruz.
LÜTFÜ
TÜRKKAN (Kocaeli) – Sayın Bakanım, size sorular tevdi ediyor sayın hatip.
AYLİN
CESUR (Devamla) - Kurum geçen sene özelleştirme kapsamında 7 tane görüş
bildirmiş. Özelleştirme deyince, iki gün evvel Savunma Bakanı Sayın Akar burada
Tank Palet Fabrikasının özelleştirmesini savunurken Sayın Cumhurbaşkanı
Demirel’e atıfta bulunarak “Ford fabrikası kurulurken SEKA’nın arazi meselesi
olmuştu; Sayın Cumhurbaşkanı Demirel ‘Çankaya’nın bahçesini dahi veririm.’
demişti.” dedi. O gün söz alamadık Başkandan, yeri gelmişken burada bir
düzeltme yapmak bana düşer.
Bir
defa, iki olay arasında hiçbir benzerlik yok. Demirel, sıfırdan yapılacak ve
istihdam yaratacak muhteşem bir fabrika için şunları söylemişti: “Adam 700
milyon doları cebine koymuş gelmiş; diyor ki: 'Fabrikayı kuralım.' 15 milyon
dolar da harcayacak, Kocaeli Tıp Fakültesinin ve üniversitenin eksiklerini
tamamlayacak. Bu fabrikada her yıl üreteceği malların 1 milyar dolarlık
ihracatını da garanti ediyor; gerekirse Çankaya Köşkü'nün bahçesini vereyim
yeter ki bu fabrika kurulsun. Bu, bir uygarlık kavgasıdır. Bu kavga okul, fen
lisesi, hastane, yol, baraj, hava meydanı yapma kavgasıdır.” (İYİ PARTİ
sıralarından alkışlar) Bu, Ford Otosan’ın 1998’teki temel atma törenidir.
2004’ten bu yana en çok ihraç yapan 3 şirketten 1’inin, son sekiz yıldır
otomotiv sektörü ihracat şampiyonu ve dört yıldır Türkiye ihracat şampiyonu. 11
bine yakın kişiye istihdam sağlayan ve 1.100 kişilik AR-GE mühendisi kadrosuyla
muhteşem AR-GE organizasyonuna sahip bir firmanın boş bir araziye kurulması
için sarf edildi o sözler. Sıfırdan yapıldı. O sözler Sayın Cumhurbaşkanı
Demirel’in bunun gereğinin mübalağası olarak ağzından çıktı; ben de oradaydım.
Ve
Tank Palet Fabrikası Türkiye Cumhuriyeti’nin ilk askerî fabrikası; bu yüzden
Türkiye Cumhuriyeti millî savunma sanayisinde manevi anlamda çok önemli bir
yere sahip. 1974 Kıbrıs Barış Harekâtı’nda tanklarımız paletlerinde çıkan sorun
nedeniyle ilerleyemedi; hayırsever bir yurttaşımız Sakarya’daki arazisini
TSK’ye bağışladı, halkın da yardımlarıyla bu Tank Palet Fabrikası kuruldu.
İmza, Cumhurbaşkanı Fahri Korutürk ve Başbakan Süleyman Demirel. Sayın
Bakanımız Akar belli ki çok iyi niyetli benzetmesindeki yanlışlığı şurada,
hadiseyi, tam olarak zannediyorum takip edememiş!
Değerli
iktidar sahipleri, şimdi on yedi yıllık bilançoya bakınca cumhuriyetimizin
yerli ve millî ne kadar kamu kuruluşu varsa elden çıkardığınızı görüyoruz. 273
kuruluşta satış devir işlemi yapılmış, 1986’dan 2002’ye kadar yapılan
özelleştirme 8,2 milyar dolar, 2002’den bugüne kadar yapılan satış 62 milyar
dolar. Önce, fabrika kuran fabrikalar elden çıkarıldı, sonra sanayi kuruluşları.
TEKEL, ETİ BAKIR, ETİ KROM, Çayeli ve Karadeniz Bakır İşletmeleri, Eti
Alüminyum Şeker Fabrikaları… Türk Hava Yollarının yüzde 20’si satıldı; TÜRK
TELEKOM Lübnanlıların oldu. En büyük sanayi kuruluşlarından TÜPRAŞ, PETKİM ve
ERDEMİR, Büyük Ankara ve Efes Oteli, Mersin Limanı ve niceleri… Tesisler
bitmeye yüz tuttu, Başkent, Sakarya, Meram Elektrik, kamu arazileri… Yine
çoğunda Demirel imzası var da hepsi beğenmediğiniz cumhuriyet hükûmetlerinin
eserleri. (İYİ PARTİ ve CHP sıralarından alkışlar)
Kamu-özel
iş birliği projeleri yapmaya kalktınız yolcu, hasta, araç geçme garantili.
Devletin hazinesinden yirmi beş yıl içinde 100 milyar dolarlık ödeme yapılacak
olan “mega” dediğiniz projeleriniz.
Sonuç,
10 kişiden 3’ü ekonomik suçtan cezaevinde, siz geldiğinizde 1’miş; uyuşturucu
kullanmaktan cezaevine girenler 3 binden, 22 bine çıkmış; 8 milyon icra dosyası
olmuş 21 milyon; işsiz sayısı 2 milyondan 4,5 milyona; dış borç 129 milyar
dolardan 447 milyara dolara fırlamış. Son bir yılda elektrik yüzde 60, doğal gaz
yüzde 52, akaryakıt yüzde 30, tekel ürünü yüzde 60, beyaz et yüzde 40, süt
yüzde 50, şeker yüzde 30 zamlanmış. Anneler kaygılı, babalar çatılarda
ceplerinde intihar notları, gençler ümitsiz ve bugün söz verip de atamadığınız
tarımda atama bekleyenler Ulus Heykeli’nin önünde. Çok üzgünüm, üzgünüm çünkü
olmadı, yapamadınız. Kendi yarattığınız sorunları çözemiyorsunuz, görüyorum.
Sistemin sizi de ne kadar üzdüğünü tahmin de ediyorum. Biz Türk milleti, size
hakkımızı helal etmiyoruz.
Helal
demişken bir Helal Akreditasyon Kurumu vardı, söz etmem gereken. Helal
sertifikası verme konusunda yetkiye sahip tek kurum bu kurum ve bu HAK, hak
ettiği başvuruyu alamamış. 2018’de kurulduğundan bu yana kimse başvurmamış. Bu
eleştirildi Plan ve Bütçe Komisyonunda ve muhalefet milletvekilleri kurumun iki
yılda hiçbir hizmet sunmadığı hâlde milyonlarca lira harcadığının,
harcamalarının da artık harama dönüştüğünün altını çizdiler. Eleştirilere
rağmen HAK’ın 2020 bütçesi yüzde 8,1 artırılmış ve 4 milyon 191 bin liraya
yükseltilmiş. Başvuru vardı, yoktu, olacaktı, boştu, doluydu… Bunlardan birisi
haklıdır illaki de ya, adında “helal” olan bir kurumda ayda 3 kere, Yönetim
Kuruluna her toplantıda 9000 ek gösterge rakamının memur kat sayısıyla
çarpılması kadar huzur hakkı verilmesi, şu darlıkta, Allah aşkına helal midir,
sizlere soruyorum? (İYİ PARTİ sıralarından alkışlar)
TURAN
AYDOĞAN (İstanbul) – Helaldir (!) Helaldir (!)
MAHMUT
TANAL (İstanbul) – AK PARTİ’ye göre helaldir.
AYLİN
CESUR (Devamla) – Tekrar ediyorum, hakkımızı helal etmiyoruz. (İYİ PARTİ
sıralarından alkışlar)
Bütçe
hakkı, demokrasinin vazgeçilmezi. Burada vergilerimiz nereye gidiyor, onu
konuşuyoruz, bütçe ya! Maalesef, Türkiye’de artık iki tane bütçe var. Bunlardan
bir tanesi burada konuşuluyor; diğeri, bütçe dışına çıkarılan birçok kaynak.
Bunlar Cumhurbaşkanına bağlı, dışarı çıkarılanlar Sayıştay ve Kamu İhale Kanunu
denetiminin dışındalar, Varlık Fonu gibi. Siyasi otoritenin tercihine
bırakılmış ve hukuk denetimi yok, bütçe içi kurumların denetimi de yetersiz. Sayıştayın
işlevsel faaliyetleri sınırlandırılmış.
(Mikrofon
otomatik cihaz tarafından kapatıldı)
AYLİN
CESUR (Devamla) – Sayın Başkanım, iki dakika rica ediyorum.
BAŞKAN
– Toparlayın.
AYLİN
CESUR (Devamla) – Rapor geliyor Meclise, hepsi bu. Bakanlar atanmışlar, hâliyle
atandıkları makama karşı sorumlular. Burada birazdan bütçe yine oylanacak ama
bu oylama da sistemin içindeki bir replikten daha farklı bir şey değil; halkın
temsilinin şikâyetlerinin gereğini yapma anlamında kifayetsiz. Hepsinin ilacı
belli, demokrasi, hukuk devleti ve rejimin işlemesi, işletilmesi; yeniden
parlamenter sistemde çözüm. O yarının işi, ben bugün burada yapabileceğimin en
iyisini yapmakla mükellefim.
Halkın
taleplerini söyleyebildiğim bu yüce kürsüden şimdi sizlere sormak istiyorum:
Günlerdir asgari ücreti, açlık sınırını, yokluğu konuşuyoruz, yoksulluğu
konuşuyoruz, bir cevap alamadık. O hâlde bir de şu şekilde sorayım, saygıdeğer
milletvekilleri, açlıktan anlamıyorsunuz, tamam… “3Y” vaadiyle geldiğiniz
iktidarınızda yolsuzluk, yasaklar ve yoksulluk balonla geziyor artık güzel
memleketimin kararttığınız gökyüzünde ve serin akan suları ya da yemyeşil
ormanları ferahlatmıyor çiftçinin, köylünün, emeklinin, işçinin, memurun
sıkıntısını.
(Mikrofon
otomatik cihaz tarafından kapatıldı)
AYLİN
CESUR (Devamla) – Son, bağlıyorum Başkanım.
Şimdi,
ben soruyorum sizlere: İktidarınızın bir üst tokluk sınırı var mıdır? Tokluk
sınırınız nedir? Varsa söyleyiniz de bilelim, bilelim ki umudunu kesenlere
söyleyelim. Biz biliyoruz, ilk seçimde siz yolcu, biz hancı. Biz umutluyuz. O
nedenle bunu umudunu yitirenler adına soruyorum ben zaten ve umudunu
yitirenlere sesleniyorum buradan, değerli milletimize. Barış, mutluluk, huzur,
güven, kardeşlik dolu günlere yeniden uyanacağız. Nereden mi biliyorum? Demokrasiye
yani size güveniyorum.
2020
bütçemizin hayırlı uğurlu olmasını diyorum. Gönül isterdi ki bu bütçe
vatandaşlarımızın acil ihtiyaçlarını karşılasın ama öyle olmamış, Cenab-ı Allah
inşallah daha iyisini yapmayı bizlere nasip etsin.
Hepinizi
sevgiyle saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Söz sırası, Ankara Milletvekili Koray Aydın’da.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA KORAY AYDIN (Ankara) – Sayın Başkan, değerli milletvekilleri;
Sanayi ve Teknoloji Bakanlığı bütçesi üzerinde İYİ PARTİ Grubu adına söz almış
bulunuyorum. Bu vesileyle Genel Kurulu ve televizyonları başında bizleri
izleyen aziz milletimizi saygılarımla selamlıyorum.
Sözlerime,
Doğu Türkistan’daki Müslüman Türk soydaşlarımıza reva görülen insanlık dışı
zulüm ve işkenceleri kınayarak başlamak istiyorum. (İYİ PARTİ sıralarından
alkışlar)
Değerli
milletvekilleri, Türkiye Cumhuriyeti devleti 1923 yılında kurulmuş olsa da
binlerce yıllık bir devlet geleneğine sahiptir. Bizim anlayışımıza göre
devlette ve kamu hizmetlerinde devamlılık esastır. Ancak iktidar ve çevresi
öyle bir hava estirdiler ki sanki ülkede her şeyi AK PARTİ yapmış, ondan önceki
Hükûmetler sanki hiçbir şey yapmamış, Türkiye’yi medeniyetle, ileri
teknolojiyle sanki bu iktidar tanıştırmış. Bu eleştirileri yaparken biz
yapılanları yok saymıyoruz, kim bu ülkede taş üstüne taş koymuşsa hepsine
teşekkür ediyoruz.
Şimdi,
sizlere son derece acı ve bir o kadar da ibret verici bir olayı hatırlatmak
istiyorum. Amacım acıları tazelemek değil, bu acılardan idarecilerin ve
Hükûmetin ders çıkarmasını sağlamaktır.
Bundan
tam bir yıl önce, 13 Aralık 2018’de Ankara’da bir yüksek hızlı tren kazası
yaşandı. Tam 9 vatandaşımız hayatını kaybederken 86 vatandaşımız da yaralandı.
Göz göre göre gelen bu kazada ağır kusurlar, kabahatler, ihmaller vardı.
Kazanın olduğu yeri de kapsayan hat, sinyalizasyon sistemi olmadan açılmıştı.
Konuyu tam bir yıl öncesinde Parlamentonun gündemine taşıdım, hem ilgili
Bakanın cevaplaması istemiyle yazılı soru önergesi verdim hem de İYİ PARTİ
Grubu adına bütçe görüşmelerinde yaptığım konuşmada konuyu detaylı olarak dile
getirdim. Ancak gelin görün ki soru önergesinde gelen cevapla hayretler içinde
kaldım. Cevaba daha sonra değineceğim.
Sözde
Cumhurbaşkanlığı hükûmet sistemi, özde tek adam düzeni olan bu sistemde artık
millî iradenin karargâhı Gazi Meclisin bir ağırlığı kalmadı; sözlü soru
önergesi kalktı, güvenoyu da yok, gensoru da yok, soruşturma açılması neredeyse
fermana mahsus hâle geldi. İktidarı elinde bulunduran parti ve partilerin
bakanlarının hesap vermemesi için Parlamentoda 201 milletvekiline sahip
olmaları yeterli. Muhalefet, Mecliste 400 milletvekilini bulacak, bakanları
Yüce Divana gönderecek ve hesap vermelerinin yolunu açacak… Neredeyse imkansız
bir durum. Sistem resmen azınlığın çoğunluğa tahakkümü olarak işliyor;
çoğunluğun değil, azınlığın dediği oluyor. Oysa Yüce Divana sevk için salt
çoğunluk yani 301 yeterli olmalıydı. İşte bunun içinde bu düzene “ucube sistem”
diyoruz, “tek adam düzeni” diyoruz.
Şimdi
tekrar gelelim yazılı soru önergesi meselesine. Bu sistemde milletvekillerinin
elinde kala kala Meclis araştırması önergesi yanında anayasal bir denetim olan
yazılı soru önergesi hakkı kalmıştı, o da artık işlemiyor. Soru önergelerimize
çoğunlukla cevap verilmiyor; bazen geç cevap veriliyor, en önemlisi de ilgisiz
cevaplar veriliyor. Meclis Başkanlığı, bakanlık ne yazarsa yazsın bize havale
ediyor, bakanlığa dönüp “Bu, formata uygun değil, bunu doğru dürüst cevapla.”
demiyor, diyemiyor. Sayın bakanlar bize cevap vermiyorlar, bize icraatlarını
anlatıyorlar. Benim bundan bir yıl öncesinde yüksek hızlı tren kazasıyla ilgili
verdiğim soru önergesine de günü geçtikten sonra tam da böyle bir cevap geldi.
Türkiye Büyük Millet Meclisi sitesinde cevap duruyor, vatandaşlarımız girip
bakabilir. Cevabı okuyunca insan hayretler içinde kalıyor. Cevapta “Tüm yüksek
hızlı tren hatları sinyallidir. İlgili yönetmelikler, yönergeler, genelgeler
çıkarılmış, gerekli eğitimler verilmiştir. Yüksek hızlı tren hatları yirmi dört
saat kamerayla izleniyor.” deniyor. Bu cevap karşısında insan sormadan
edemiyor: Demiryolları idaresinin hiçbir ihmali yoksa bu kaza nasıl oldu? Bu
kazanın sorumlusu kim? Teknolojiniz bu kadar yüksekse bu kaza neden oldu?
Sayın
Başkan, değerli milletvekilleri; bundan tam bir yıl önce meydana gelen yüksek
hızlı tren kazası, bu sorumsuz iktidarın teknolojiyle imtihanıdır aslında. O
elim kazada benim de yakından tanıdığım Trabzonlu hemşehrim olan, aynı zamanda
dünya çapında da bir bilim insanı olan Profesör Doktor Berahitdin Albayrak da
hayatını kaybetmişti. Kendisine ve kazada hayatını kaybedenlere bir kez daha
Yüce Allah’tan rahmet diliyorum. Bir astronomi ve uzay bilimleri profesörü olan
Berahitdin Hoca, gezegenlerin davranışlarını öngören makalesiyle dünya çapında
bir dergiye kapak oldu ama ne yazık ki hızlı tren kazasını bu çağda öngöremeyen
bir yönetim anlayışının kurbanı olmaktan da kurtulamadı.
Sayın
Başkan, değerli milletvekilleri; Sanayi ve Teknoloji Bakanlığı, ülkenin sanayi
ve teknoloji politikaları alanında düzenleyici, denetleyici, yol gösterici ve
teşvik edici rolünü ve görevini elbette sürdürmelidir. Yeni teknolojilerin
geliştirilmesi ve ülkenin bilimsel çalışmalarda dünyadan geride kalmaması için
bilimsel araştırmaların teşvik edilmesi gerekiyor. Bu tür çalışmaları
desteklemek ve teşvik etmek için kurulan TÜBİTAK’ın daha objektif ve hızlı
çalışması da gerekiyor. Ne var ki TÜBİTAK’ın giderek hantal bir yapıya
büründüğünü üzülerek görüyoruz. İdari pozisyonlara yandaş atamaları bu güzide
kuruma zarar vermektedir. Atamalarda liyakate dikkat edilmelidir.
TÜBİTAK’la
ilgili bir diğer sorun ise proje süreçlerinin yavaşlığıdır. Bu yavaşlık,
bilimsel araştırmaları kötü etkilemekte, bilim insanlarının araştırma imkân ve
heveslerine de darbe vurmaktadır. Sistemi daha hızlı ve objektif hâle getirecek
tedbirler acil olarak alınmalıdır. Türk ekonomisi düşük teknoloji ihraç
edebilmek için orta ve yüksek teknoloji ithal etmek zorunda kalan bir ekonomi
hâline gelmiş ve dolayısıyla da ulaşım araçları, tarımsal ham maddeler, sermaye
malları, enerji ve sanayi için ara mallarda cari açık vermeye başlamıştır.
Sonuçta gelinen nokta, literatürdeki ifadesiyle “orta gelir tuzağı”dır.
Gelişmekte
olan diğer ekonomiler bu dönemde AR-GE harcamalarını artırmış, ekonomilerinde
teknolojik dönüşümü gerçekleştirmiş ve böylece kalıcı büyümeyi sağlamışlardır.
AR-GE harcamalarının gayrisafi yurt içi hasılaya oranının yüzde 2’ye
çıkarılmasının hedeflenmesine rağmen, mevcut durumda bu oran yüzde 1’i de
geçememiştir. İYİ PARTİ milletimize açıkladığı parti programında, hemen her
alanda, AR-GE ve yüksek teknolojiye özel önem vermiş, tarımdan sağlığa, sanayiden üniversitelere kadar AR-GE faaliyetlerine
vurgu yapmıştır. Biz parti olarak tarımsal AR-GE’yi teşvik edeceğiz, Atatürk
Orman Çiftliği Tarımsal Araştırma ve Teknoloji Geliştirme Enstitüsünü
kuracağız, üniversite ve eğitim araştırma hastanelerinde de AR-GE çalışmaları
yapılmasına yönelik imkân sağlayacağız; kanser ve kalp damar hastalıklarına
yönelik ilaç ve tedavilerin geliştirilmesine münhasır AR-GE destek programını
da uygulayacağız.
Sayın
Başkan, değerli milletvekilleri; teknoloji politikaları doğrudan doğayı,
çevreyi ve en önemlisi insan hayatını etkiler hâle gelmiştir. Geçtiğimiz
günlerde yaşanan, termik santrallere baca filtresi takılmasının ertelenmesine
dair yasayla bu konu ülkenin gündemine oturdu. AK PARTİ Genel Başkanı Sayın
Erdoğan’ın partisinin teklifinden haberi yok muydu? Bize göre buna imkân ve
ihtimal yok. Sayın Erdoğan AK PARTİ Genel Başkanı şapkasını takıyor,
Parlamentoya bir teklif veriyor, ardından oluşan kamuoyu hassasiyetlerini
dikkate alıp Cumhurbaşkanlığı şapkasını takıp partisinin teklifi olan yasayı
veto ediyor. Sayın Cumhurbaşkanı, devlet gözetiminde talan edilen ve yok edilen
Dipsiz Göl için tek kelime etmiyor ama İzmir’deki imar değişikliğine karışıyor.
AK PARTİ usulü demokrasi işte böyle işliyor. Demokrasiler, kişilerin insafına
göre değil, yasama, yürütme ve yargının birbirini denetlemesi ve birbirini
dengelemesi esasına göre işler.
Değerli
milletvekilleri, ülkemiz savurganlığı bir kenara bırakıp artık tasarruf ve
üretim ekonomisine geçmelidir. Her kalemden tasarruf yapılmalı ancak AR-GE’den
tasarruf yapılmamalıdır. Geçen yıl da benzeri tavsiyelerde bulunmuştuk.
Bıkmadan, usanmadan bir kez daha tekrar ediyoruz: Saray için yapılan gereksiz
harcamaları, lüksü, şatafatı ve en önemlisi israfı perdelemek için uydurulan
“İtibardan tasarruf olmaz.” anlayışı “AR-GE’den tasarruf olmaz.” anlayışıyla
değiştirilmelidir. (İYİ PARTİ sıralarından alkışlar) Yüce Allah bile kutsal kitabımız
Kur'an-ı Kerim’de “Yiyiniz, içiniz ancak israf etmeyiniz; çünkü Allah israf
edenleri sevmez.” diyor.
Dünyanın
hızla değiştiği bir zaman dilimindeyiz. Bu değişimin temel kaynağı ise
teknolojidir. Günümüzde devletlerin gücü de teknoloji alanındaki başarılarıyla
ölçülüyor. Devletimizin temel önceliği de inovasyon yani teknolojik yenilik
olmalıdır.
Değerli
milletvekilleri, önceki cumhuriyet hükûmetleri döneminde yapılan, devlete ait
fabrikaları, tesisleri, şirketleri, özetle devletimizin ziynetlerini “özelleştirme”
adı altında haraç mezat yandaşlara âdeta peşkeş çeken iktidar şimdi de Türkiye
Cumhuriyeti devletinin temel kurumlarına gözünü dikmiş durumdadır. Yeni hedef
kuruluş ve kurtuluşun karargâhı başkent Ankara’nın içini boşaltmaktır.
Bankacılık Düzenleme ve Denetleme Kurumu, Sermaye Piyasası Kurulu, kamu
bankaları ve Hazineden sonra şimdi de Merkez Bankasının İstanbul’a taşınması
kararı alındı.
İYİ
PARTİ Ankara Milletvekilimiz ve Merkez Bankası eski Başkanı Sayın Durmuş Yılmaz
bu kürsüden Sayın Bakana açıkça sordu: “Merkez Bankasının İstanbul’a
taşınmasında Türkiye’nin hangi ali menfaatleri var? Şu anda Merkez Bankası
Ankara’da bulunmakla neyi yapamıyor da İstanbul’a gidince yapacak? Para
piyasalarında, döviz piyasalarında, sendikasyon kredilerinde, türev ürünleri
piyasasında Merkez Bankası neyi yapamıyor da İstanbul’a gittiğinde yapacak?
Niye bu kurum Ankara’dan taşınıyor?” Sayın Bakan bu soruların hiçbirine cevap
vermedi ama Merkez Bankasının taşınmasının 2022 yılına kadar tamamlanacağını
açıkladı.
Merkez
Bankasının taşınmasından sonra bu iktidar “Ekonomi yönetiminin tek merkezden
yürütülmesi gerekir.” diye Hazine ve Maliye Bakanlığını İstanbul’a taşırsa,
ardından da peyderpey tüm bakanlıkların merkezi İstanbul’a taşınırsa
hiçbirimizin şaşırmaması gerekir. Çünkü kafanın içinde var olanın ne olduğu
bilinmeden, arkadan dolanarak, bunun da açık açık bir söylemle milletimize
anlatılmadığı bir süreci hep beraber yaşıyoruz. “Dur bakalım ne olacak.”
mantığıyla beklersek Ankara’nın içi boşaltılacak ve Ankara resmen olmasa bile
fiilen başkent olmaktan çıkartılacaktır, gidişat bu yöndedir. Biz İYİ PARTİ
olarak milletimizle el ele vereceğiz, Ankara’nın hakkını ve hukukunu
koruyacağız. Ankara’ya sahip çıkacağız hem de sonuna kadar, Ankara da başkent
kalacak sonsuza kadar. (İYİ PARTİ sıralarından alkışlar)
Değerli
milletvekilleri, bugünlerde, 25 kişinin hayatını kaybettiği, tam 328 kişinin de
yaralandığı Çorlu’daki tren kazası sürüncemede kalan dava nedeniyle tekrar
ülkenin gündemine oturdu. Görülen dava, en az kazanın kendisi kadar
milletimizin vicdanını yaralamıştı. Sayın Cumhurbaşkanı meseleye neden duyarsız
kalıyor? Herkes bu soruyu soruyor. Sayın Cumhurbaşkanı o elim kazada hayatını
kaybeden Oğuz Arda Sel’in dedesinin milyonları gözyaşına boğan o sözlerini duymadı
mı duyamadı mı? Keza, Kütahya’daki tren kazasında da hat görevlisi suçlu olarak
belirlendi. Ankara’daki yüksek hızlı tren kazasında da alt düzeydekilere
ceza kesileceği anlaşılıyor. Kazaya ilişkin yargılama 13 Ocak 2020’de
başlayacak, varın, ne zaman sonuçlanacağını da siz tahmin edin. Yani taktik ne?
Zamana yayın, gerçek suçluları gizleyin, gerçek suçluları bulacak bir araştırma
içerisinde olmayın. Dikkat edilirse bu tür davalarda işçiye, teknisyene,
makiniste, makasçıya, velhasıl alt düzeydeki garibanlara ceza veriliyor ama
idarecilerden, siyasilerden tek bir kişi ceza almıyor tıpkı FETÖ’cülerde olduğu
gibi, onun siyasi ayağını bir türlü bulamadığımız gibi, araştırmaya cesaret
edemediğimiz gibi. (İYİ PARTİ sıralarından alkışlar) Bu idarecilerin, bu siyasilerin
göz göre göre gelen bu kazalarda hiç mi sorumluluğu yok? Böyle hukuk, böyle
düzen, böyle adalet olur mu?
Tartışmalı
bir referandumla ülkemize dayatılan Cumhurbaşkanlığı hükûmet sistemi kuvvetler
birliğine evirilmiş ucube bir sistemdir. Cumhurbaşkanı, yürütmenin mutlak
hâkimi durumunda; bakanları atıyor, görevden alıyor, yürütme doğrudan emrinde.
Aynı Cumhurbaşkanı, iktidar partisinin Genel Başkanı sıfatıyla milletvekili
listesini kendisi yapıyor, böylece yasamayı da kontrol ediyor; tıpkı, fabrika bacalarının
filtrelerini uzatan kanunun Meclise gelip tekrar buradan çıkması gibi.
Cumhurbaşkanı,
yüksek yargıdaki yetkilerinin yanı sıra, en yüksek mahkeme olan Anayasa
Mahkemesinin de 13 üyesinden 7’sini doğrudan atıyor; 6’sını, kontrolündeki
Parlamentodan seçilenler arasından atıyor. Cumhurbaşkanı, kendisini yasama
organı yerine koyup kararnameler çıkarıyor, öyle ki kararnamelerin sayısı aynı
dönemde çıkarılan kanunlardan daha fazla. Cumhurbaşkanı, bir kararnameyle
yaklaşık iki dönümlük yer için imar planı değişikliğini onaylıyor. Evet,
kulaklarınıza inanabilirsiniz, 14 Kasım 2018 tarihli ve 30595 sayılı Resmî
Gazete’ye bakabilirsiniz. Değerli arkadaşlar, böyle saçma, anlamsız, dünyanın
hiçbir demokratik ülkesinde yaşanmış bir olay yoktur. Düşünebiliyor musunuz,
Cumhurbaşkanlığı kararnamesiyle yaklaşık 1.900 metrekarelik bir alandaki, bir
parseldeki imar değişikliği Cumhurbaşkanlığı kararnamesiyle yapılabiliyor.
Bu
ucube sistemin en olumsuz sonuçlarından biri de demokrasilerin temeli olan
bütçe hakkının etkisizleştirilmesidir. Demokrasilerde kamu gelirleri ve
giderleri tek elden yürütülür ve denetime tabidir. Bugün Türkiye Varlık Fonu
adı altında bütçe ve dolayısıyla denetim dışına çıkarılan paralel bir bütçeyle
de karşı karşıyayız. En son buna Vakıflar Bankası da katıldı, o fonun başında
da Cumhurbaşkanımız, yardımcısı olarak da hazine ve maliyeden sorumlu Bakanımız
var. Bu bütçeyi Meclis denetleyemiyor, Sayıştay denetleyemiyor, hesap
verilmiyor. “Ben yaptım oldu, ben harcadım oldu.” mantığıyla bütün milletin
hakkı keyfî bir şekilde yönetiliyor.
Bu
ucube sistemin en vahim sonuçlarından biri, insanların adalete olan güven
duygusunun yerle bir olmasıdır. Hazreti Ömer’in dediği gibi “Adalet mülkün
temelidir.” Hazreti Ali’nin dediği gibi “Devletin dini adalettir.” Yüce Allah,
Kur’an-ı Kerim’de “Allah size emanetleri mutlaka ehline vermenizi ve insanlar
arasında hükmettiğiniz zaman adaletle hükmetmenizi emreder.” diye buyuruyor.
Liyakat olmayan, adalet olmayan, mazlumların hakkı verilmeyen yönetimin ayakta
kalması mümkün değildir. Bu ucube sistemin de Türkiye’yi daha fazla taşıması
mümkün değildir.
Sayın
Başkan, değerli milletvekilleri; bu ucube sistemden kurtuluşun çaresi,
iyileştirilmiş parlamenter sistemdir.
(Mikrofon
otomatik cihaz tarafından kapatıldı)
BAŞKAN
– Sayın Bakanım, toparlayalım.
KORAY
AYDIN (Devamla) – Toparlıyorum.
Genel
Başkanımız Sayın Meral Akşener’in dediği gibi, iyileştirilmiş parlamenter
sistem hakkın ve adaletin tarifidir. Çalışan, üreten, geleceğe ve ülkesine
güvenen gençliğin parolasıdır. Birbirine saygı duyan insanlarımızın, konuşan
Türkiye’nin anahtarıdır. İyileştirilmiş parlamenter sistem demokratik
cumhuriyetin, ekonomik kurtuluşun reçetesidir. Bu reçete, milletin olanı
millete geri vermek içindir, millet iradesinin yeniden iktidar olmasıdır.
Bu
duygu ve düşüncelerle sözlerime son verirken 2020 yılı Sanayi ve Teknoloji
Bakanlığı bütçesinin ve bütçenin tümünün ülkemize ve milletimize hayırlı ve
uğurlu olmasını diliyor, İYİ PARTİ Grubu adına hepinizi saygılarımla
selamlıyorum. (İYİ PARTİ sıralarından alkışlar)
BAŞKAN
– Birleşime iki dakika ara veriyorum.
Kapanma Saati:19.42
DÖRDÜNCÜ OTURUM
Açılma Saati: 19.43
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul),
Rümeysa KADAK(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Dördüncü Oturumunu açıyorum.
Danışma
Kurulunun bir önerisi vardır, okutup oylarınıza sunacağım.
VI.- ÖNERİLER
A) Danışma Kurulu Önerileri
1.- Danışma Kurulunun, 13 Aralık 2019 Cuma günü yaptığı toplantıda
Türkiye Büyük Millet Meclisi Başkanlığı tezkeresinin gündeme alınarak
oylamasının bugünkü birleşimde yapılmasına ilişkin önerisi
13/12/2019
Danışma Kurulu Önerisi
Danışma
Kurulunun 13/12/2019 Cuma günü yaptığı toplantıda, Türkiye Büyük Millet Meclisi
Başkanlığının tezkeresinin gündeme alınarak oylamasının bugünkü birleşimde
yapılmasının Genel Kurulun onayına sunulması önerilmiştir.
 Mustafa
Şentop
 Türkiye
Büyük Millet Meclisi Başkanı
 Muhammet
Emin Akbaşoğlu Özgür Özel
 AK
PARTİ  CHP
 Grubu
Başkan Vekili Grubu Başkan
Vekili
 Hakkı
Saruhan Oluç Erkan
Akçay
 HDP
 MHP
 Grubu
Başkan Vekili Grubu Başkan
Vekili
 Lütfü
Türkkan
 İYİ
PARTİ
 Grubu
Başkan Vekili
BAŞKAN
– Kabul edenler… Kabul etmeyenler… Kabul edilmiştir.
Sayın
milletvekilleri, alınan karar gereğince Başkanlığın Genel Kurula sunuşları
vardır.
Türkiye
Büyük Millet Meclisi Başkanlığının ABD Senatosunun sözde Ermeni soykırımının
tanınmasına ilişkin kararının kınandığına, reddedildiğine ve yok hükmünde
sayıldığına dair bir tezkeresi vardır, okuyup oylarınıza sunacağım.
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Amerika Birleşik
Devletleri Senatosunun tarihî gerçekleri saptırmak suretiyle uluslararası
hukukun temel kurallarını yok sayarak sözde Ermeni soykırımı iddiaları
konusunda kabul ettiği kararı Türkiye Büyük Millet Meclisi olarak esefle
kınayarak reddedildiğine ilişkin tezkeresi (3/1032)
Türkiye Büyük Millet Meclisi Genel Kuruluna
Amerika
Birleşik Devletleri Senatosunun, tarihî gerçekleri saptırmak suretiyle,
uluslararası hukukun temel kurallarını yok sayarak, sözde Ermeni soykırımı
iddiaları konusunda kabul ettiği kararı Türkiye Büyük Millet Meclisi olarak
esefle kınıyor ve reddediyoruz.
Hukuki
hiçbir değeri bulunmayan ve müteakip seçim dönemi sonrasında oluşacak Senatoyu
bağlamayacak bu karar açıkça kirli bir siyasi oyunun parçasıdır. Bu, keyfî ve
gündelik politikanın basit çıkarları temelinde tarihi okumaktan ibaret değersiz
bir tavırdır.
Türkiye
Büyük Millet Meclisi, tarihî olaylar hakkında hüküm vermenin parlamentoların
işi olmadığı görüşünü tekrar etmektedir. Sözde Ermeni soykırım karar tasarısı
daha önce de bir çok kez Amerika Birleşik Devletleri Senatosuna gelmiştir ve
reddedilmiştir; manidardır ki Amerika Birleşik Devletleri çıkarları ne zaman
Türkiye'nin politikalarıyla ters düşse bu konu Senato gündemine
getirilmektedir. Esasen mesele, Ermeniler ve 1915 olayları meselesi değildir;
Ermeniler de tarihî olaylar da Amerika Birleşik Devletleri Senatosunun umurunda
değildir; Türkiye aziz milletimizin iradesine göre değil de Amerika Birleşik
Devletleri’nin taleplerine uygun politika geliştirse ne Ermeniler ne de 1915
olayları Amerika Birleşik Devletleri Senatosunun gündemine gelecektir.
Türkiye'nin
tutumu bu konuda nettir ve bellidir: Eğer tarihî gerçekler merak ediliyor ve
önemseniyorsa bilim adamları güvenilir araştırmalarla dünya kamuoyunu
bilgilendirebilir. Türkiye zengin arşivlerini Ermeniler dâhil bütün
araştırmacılara açmıştır; ancak Ermenistan'ın en önemlileri dâhil araştırmacılara
arşivleri açılmamıştır. Bilgi ve belgeleri gizleyerek, kara propagandaya ve
ırkçı yaklaşımlara boyun eğmek Amerika Birleşik Devletleri Senatosu dâhil
parlamentolara yakışmaz.
Türkiye
ve Amerika Birleşik Devletleri arasında uzun yıllara dayalı stratejik
müttefikliğin ve dostluğun, karanlık hesaplara alet edilerek tahrip
edilmesinden büyük üzüntü duymaktayız. Amerika Birleşik Devletleri Senatosu,
artık kendi tarihine kattığı bu kirli vicdan yüküyle yaşamak zorundadır.
Türkiye, Amerika Birleşik Devletleri Senatosunun bu kararını ve benzeri türden
baskı araçlarını hiçbir şekilde dikkate almaksızın bölgesindeki millî
çıkarlarını ve güvenliğini korumaya kararlılıkla devam edecektir.
Amerika
Birleşik Devletleri Senatosunun bu kararı, hem tarih hem hukuk açısından, hem
de aziz milletimiz ve insaf sahibi dünya halkları nezdinde yok hükmündedir.
Bu
karara karşı milletimizin ortak kararlılığını ve dayanışmasını ifade
ettiğimizi, Türkiye'nin uluslararası mütekabiliyet çerçevesinde gereken
karşılığı vermesinin tabii bir hak olduğunu kamuoyuna duyururuz.
Bu
düşüncelerle, Amerika Birleşik Devletleri Senatosunun mezkûr kararının tümüyle
kınanmasını, reddini, yok hükmünde sayılmasını ve yüce Türkiye Büyük Millet
Meclisi tarafından alınan kararın Resmî Gazete'de yayımlanması hususunu Genel
Kurulun tasviplerine arz ederim.
 Türkiye
Büyük Millet Meclisi Başkanı
 Mustafa
Şentop
(AK
PARTİ, CHP, MHP ve İYİ PARTİ sıralarından alkışlar)
Konunun
önemine binaen sırasıyla Grup Başkan Vekillerine söz vereceğim.
Buyurun
Sayın Türkkan.
LÜTFÜ
TÜRKKAN (Kocaeli) – Sayın Başkan, değerli milletvekilleri; arkasına aldığı
ekonomik ve askerî gücün verdiği şımarıklıkla tarihi yok sayarak, tarihçilerin
hüküm vermediği bir konuda hiçbir araştırma gereği dahi duymadan hüküm verme
cüretini gösteren 21’inci yüzyılın emperyalist, hukuk tanımaz devleti
Amerika’nın bu kararını şiddetle kınıyoruz. O topraklarda soykırım yapıldığını
söylemek, milyonlarla ifade edilen bir sayıda katledilen insanın olduğunu
söylemek tek kelimeyle aymazlıktır. Eğer bir katliam görmek istiyorlarsa yakın
bir tarihte Bosna’da yapılan katliamları görürlerse… Toprağın altından cesetler
fışkırdı. Bugün Anadolu’nun hiçbir yerinde toprağın altından cesetlerin
fışkırdığı tek bir santimetrekare bile vatan toprağı yoktur. Bu, sadece ve
sadece Amerika’nın bütün dünyaya uyguladığı, özellikle son zamanlarda gözüne
kestirdiği Türkiye’ye uyguladığı emperyalist baskının bir tezahürüdür. Bunu bir
kez daha İYİ PARTİ Grubu olarak şiddetle kınadığımızı ifade etmek istiyorum.
(İYİ PARTİ ve AK PARTİ sıralarından alkışlar)
BAŞKAN
– Sayın Akçay…
ERKAN
AKÇAY (Manisa) – Teşekkür ederim Sayın Başkan.
Sayın
milletvekilleri, ABD Senatosunda 1915 olaylarıyla ilgili alınan karar, hiçbir
tarihî ve hukuki dayanağı olmayan, Türkiye’yi sözüm ona tehdit etmek maksadıyla
alınmış siyasi bir karardır. Bu köhne adımın nazarımızda sinek vızıltısı kadar
değeri yoktur. Tarihî vakaları siyasetlerine alet etmeye çalışanlar, bizzat,
tarih ve insanlık önünde mahkûm ve mahcuptur. 70 milyondan fazla Kızılderili’yi
katleden, 35 milyondan fazla Afrikalının kanına giren, İkinci Dünya Savaşı’nda
Hiroşima ve Nagazaki’de atom bombalarıyla yüz binlerce insanı katleden, onlarca
ülkede kanlı darbe tezgâhlarıyla masum insanların ölümüne sebep olan, insanları
birbirine kışkırtıp kırdıran, terör örgütleri PKK/PYD ve DAEŞ’in hamisi
bizatihi Amerika Birleşik Devletleri’dir.
Kimden
gelirse gelsin, tüm tehditlere, tüm haksız girişimlere rağmen, Türkiye, millî
çıkarları doğrultusunda Suriye’de, Akdeniz’de, bölge politikalarında ve küresel
siyasette haklı, hukuki ve güçlü konumunu kararlılıkla sürdürecektir.
Milliyetçi
Hareket Partisi Türkiye Büyük Millet Meclisi Grubu olarak, Türkiye Büyük Millet
Meclisi Sayın Başkanının sunduğu tezkereye “evet” oyu vereceğimizi, kabul
edeceğimizi ifade ediyor ve bu ABD Senatosu kararını nezdimizde reddediyoruz,
yok hükmünde sayıyoruz.
Teşekkür
ederim Sayın Başkan. (MHP, AK PARTİ ve İYİ PARTİ sıralarından alkışlar)
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, hazırlanmış olan Başkanlık tezkeresine destek vermiyoruz çünkü
tarihteki bu büyük felaketle yüzleşmenin yolunun çeşitli ülke meclislerinde
alınan bu tür kararlardan geçmediğini düşünüyoruz. Ne ABD Kongresinin kabul
ettiği yasa ne burada hazırlanan bildiri hakikati bulmaya ve yaraları sarmaya
hizmet ediyor. Böyle büyük bir acının uluslararası iktidar manevralarına
malzeme kılınmasına yönelik girişimleri doğru bulmuyoruz. Yapmamız gereken,
böyle manevraları engelleyecek şartları yaratmaktır, bu mümkündür ve
gereklidir. Biz Ermeni halkının yaşadığı büyük acıyla ilgili bütün hususların
bu ülkede özgürce araştırılmasını ve tartışılmasını istiyoruz. Bunu
yapamadığımız sürece başka mecraların bu amaçla kullanılacağı açıktır. Bu sorun
ve bu acılar bizimdir, tartışacak olanlar da bizleriz, yüzleşebilirsek yaraları
iyileştirebiliriz. Özgür tartışmanın ve acıları paylaşmanın, toplumsal barış
için hayati önem taşıdığına inanıyoruz. Bu Meclis, bunun için öncülük
yapabilir, yapmalıdır da. Bu konuda her türlü katkıyı sunmaya ve sorumluluğu
üstlenmeye hazır olduğumuzu bir kez daha vurguluyoruz. Bu topraklarda yaşanmış
acılarla yüzleşmek bu topraklarda yaşayan insanların görevidir. (HDP
sıralarından alkışlar)
BAŞKAN
– Sayın Altay, buyurun.
ENGİN
ALTAY (İstanbul) – Teşekkür ederim Sayın Başkan.
Sizi
ve Genel Kurulu saygıyla selamlıyorum.
Sayın
Başkan, yıllardır süren bu tartışmaya en samimi yaklaşan ülke öteden beri hep
Türkiye olmuştur. Türkiye, bu tartışmaların başladığından beri arşivlerimizi
açacağımızı, karşı tarafın da arşivleri açması suretiyle bu işin tarihçilere
bırakılması gerektiğinin altını özenle hep çizmiştir.
Sayın
Başkan, şüphesiz, Anadolu topraklarında geçmişte çok yönlü ve çok taraflı
sayısız üzücü olay yaşanmıştır. Buna rağmen Müslüman’ı, Hristiyan’ı,
Musevi’siyle; Türk’üyle Kürt’üyle, Arap’ı Çerkez’iyle, Ermeni’si Rum’u,
Boşnak’ıyla, Süryani’si Gürcü’süyle; Alevi’si Sünni’siyle, Laz’ıyla Ezidi’siyle
kardeşçe yaşamayı bilmişizdir. Bu çok renklilik bir zafiyet değildir. Bu
topraklar bu coğrafya için bir zenginlik olarak görülmüştür, böyle de
görülmelidir.
Tarihî
olaylar emperyal güçlerin Orta Doğu’daki çıkar hesaplarının malzemesi
yapılamaz. Cumhuriyet Halk Partisi tarihî olaylarla ilgili hüküm ve kararların
parlamentoların değil, tarihçilerin işi olduğunu müteaddit defalar
seslendirmiştir. Türkiye ve aziz milletimiz, hiçbir emperyal gücün tehdidine
pabuç bırakmayacak kadar büyüktür, güçlüdür ve kararlıdır. Başkanlık
tezkeresine kabul oyu vereceğimizi beyan ve taahhüt ederiz.
Saygılarımla.
( CHP, AK PARTİ ve İYİ PARTİ sıralarından alkışlar)
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Bugün,
uluslararası hukuk düzeninin bütün insanlık için öngördüğü birlikte yaşama ve
bir arada, bütün insan hak ve hukukuna riayet etmeye ilişkin arzu ettiğimiz
düzeni, burada bulunan bütün milletvekillerinin ecdadının bizzat hayata
geçirmek suretiyle, bu cennet vatanda dinine, diline, ırkına, rengine
bakılmaksızın hayata geçirdiği bir ideal devlet düzeni; Arnold Toynbee’nin
ifadesiyle, bütün insanlık için örneklik teşkil edebilecek ve tam 4 asır
boyunca Bosna’da Sırpları, Hırvatları, Boşnakları; Kudüs’te Hristiyanları ve
Yahudileri bir arada yaşatmış, tarihin en aziz ve asil milletine, birtakım
parlamentoların sözde kararlarıyla iftira atılmasına yönelik kararların tarih
önünde hiç bir öneminin olmadığını burada öncelikle vurgulamak isterim.
Akabinde,
Amerika Birleşik Devletleri Senatosunun kararının uluslararası hukuk nezdinde
de yüce milletimiz ve devletimiz nezdinde de bütün insanlık vicdanında da
keenlemyekün, hükümsüz ve yok hükmünde olduğunu belirtmek isterim. Evet,
Kuvayımilliye ruhuyla yüz yıl önce Türk milleti bir arada, kendi geleceğine
ilişkin iradesini “Sahipsiz olan memleketin batması haktır. Sen sahip olursan
bu vatan batmayacaktır.” ilkesi çerçevesi içerisinde Türkiye Cumhuriyeti
devletini vücuda getirmek suretiyle ortaya koymuş ve bugün de Milletin Meclisi
bu kararlılığı ilelebet payidar kılacak iradeyi, biraz sonra, inşallah, Meclis
Başkanlığının kararına, tezkeresine “evet” oyu vermek suretiyle bütün dünyaya
tekrar ilan edecek ve haykıracaktır.
Bu
vesileyle, AK PARTİ Grubu olarak, Sayın Meclis Başkanımızın göndermiş olduğu ve
bir olgu üzerinden değil, bir gerçeklik, bir yaşanmış gerçeklik üzerinden
değil, tamamen uydurma bir algı yönetimine ilişkin iftiraya, yalana dayalı bu
sözde kararın aleyhinde karar vereceğimizi ve buradan, Türkiye Büyük Millet
Meclisinden, yüz sene önceki bir arada yaşama, insanların hak ve hukukunu
gözeterek birlikte var olma mücadelesini bugün de canlı tuttuğumuzu ifade
edeceğimizi belirtiyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN
– Değerli milletvekilleri, Başkanlık tezkeresini oylarınıza sunuyorum: Kabul
edenler… Kabul etmeyenler… Kabul edilmiştir.(AK PARTİ, CHP, MHP ve İYİ PARTİ
sıralarından alkışlar)
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Celal Adan’ın, Amerika Birleşik
Devletleri Senatosunda alınan Ermeni soykırımının kabul edilmesi kararının ne
Türk milletinin vicdanında ne de evrensel hukuk nezdinde meşru olmadığına
ilişkin konuşması
BAŞKAN
– Değerli milletvekilleri, Meclis Başkanımız Mustafa Şentop tarafından millî
bir meselede Genel Kurulun onayına sunulan tezkereye verdiğiniz destekten
dolayı hepinize teşekkür ediyorum.
Amerika
Birleşik Devletleri Senatosunda alınan bu karar ne Türk milletinin vicdanında
ne de evrensel hukuk nezdinde meşru değildir. Bu kararla Türkiye Büyük Millet
Meclisi tarafından Amerika Birleşik Devletleri Senatosuna da en güzel cevap
verilmiştir.
Değerli
milletvekilleri, bütün bu olaylar daha güçlü bir şekilde milletimizin birliği
ve beraberliğinin oluşmasına öncülük yapmaktadır. Adaletin insanlık ailesine
intikalinde öncülük yapmış büyük milletimiz bu süreci en iyi şekilde değerlendirecektir.
Bu vesileyle Türkiye Büyük Millet Meclisini en derin saygılarımla selamlıyorum.
(AK PARTİ, CHP, MHP ve İYİ PARTİ sıralarından alkışlar)
Abdurrahman
Bey, sizin bir mazeretiniz vardı, buyurun.
IV.- AÇIKLAMALAR (Devam)
25.- Antalya Milletvekili Abdurrahman Başkan’ın, Antalya Serbest
Bölgesi’nin büyütülmesi projesinin 2020 için programa alınıp alınmadığını
Ticaret Bakanından, güneş enerjisi sistemleriyle ilgili projeler hakkında ne
düşünüldüğünü Sanayi ve Teknoloji Bakanından öğrenmek istediğine ilişkin
açıklaması
ABDURRAHMAN BAŞKAN (Antalya) – Teşekkür ediyorum Sayın
Başkanım.
İlk sorum Ticaret Bakanımız Sayın Ruhsar Pekcan’a: Türkiye’de
21 serbest ticaret bölgesinden 2’nci sırada olan Antalya serbest ticaret
bölgesi 14 Kasım 1987 tarihinde faaliyete başlamıştır. Şu an 607 bin
metrekarelik bir alanda faaliyet göstermektedir. Bu sene 9 Martta sizin de
ziyaret ederek çalışmalarını incelediğiniz Antalya serbest ticaret bölgesinin
büyütülmesi projesini 2020 için programınıza aldınız mı?
İkinci
sorum Sanayi ve Teknoloji Bakanımız Sayın Mustafa Varank’a: Ülkemizde organize
sanayi bölgelerinde enerji maliyetlerini düşürmek için güneş enerji sistemi
projesini hayata geçirerek sanayicimizin enerji maliyetini azaltıp sektörün
rekabet gücünü artırabiliriz. Bu alanda Bakanlığınız ile Enerji ve Tabii
Kaynaklar Bakanlığımız arasında ortaklaşa bir yatırım seferberliği sağlanarak
OSB’lere özel bir teşvik uygulanması hem sanayicimizin hem de ülkemizin hayrına
olacaktır. Bu proje hakkındaki düşünceleriniz nelerdir?
BAŞKAN
– Birleşime yirmi dakika ara veriyorum.
Kapanma Saati: 20.01
BEŞİNCİ OTURUM
Açılma Saati: 20.36
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Rümeysa
KADAK(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Beşinci Oturumunu açıyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Komisyon yerinde.
İYİ
PARTİ Grubu adına İstanbul Milletvekili Hayrettin Nuhoğlu konuşacaktır.
Buyurun
Sayın Nuhoğlu. (İYİ PARTİ sıralarından alkışlar)
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; selamlarımı sunarak sözlerime başlıyorum.
Bütçe
üzerindeki konuşmama başlamadan önce, dünya Türklüğünün en güncel, en önemli ve
en acil sorunu olan, Doğu Türkistan yani Uygur Türklerinin gördüğü ağır zulme
değinmek istiyorum. 30 milyon civarındaki soydaşımız yetmiş yılı aşkın bir
süredir esaret altında yaşamakta; son yıllarda artan zulümle, işkenceyle,
asimilasyonla, haksız tutuklamayla, aile mahremiyetine ve kutsal değerlere
yapılan saldırılarla inim inim inlemektedir. Çok iyi bildiğimiz kızıl Çin
emperyalizmi hiçbir sese ve tepkiye aldırmadan zalimce uygulamalara devam
etmektedir. Ne yazık ki böyle kritik bir süreçte dünyanın birçok ülkesi ve çok
sayıda sivil toplum kuruluşu tepki gösterirken Türkiye Cumhuriyeti devletini
yönetenlerin dış Türkler, Türk dünyası ve özellikle Doğu Türkistan konusunda
tavrı yoktur. (İYİ PARTİ sıralarından alkışlar) Alınacak krediler uğruna sessiz
kalınmasını hatta orada yaşayan soydaşlarımızın rahat ve mutlu olduklarını
söyleme gafleti gösterenleri şiddetle kınıyorum. (İYİ PARTİ sıralarından
alkışlar) Bilinmelidir ki Türk milleti bütün kalbiyle soydaşlarımızla
beraberdir ve onlara destek vermek için fırsat kollamaktadır. Doğu Türkistan’ın
işgalden önceki son Cumhurbaşkanı İsa Yusuf Alptekin’i bizzat yakından tanımış
biri olarak onu rahmetle anıyor, onun mücadelesini devam ettiren bütün
soydaşlara selam ve muhabbetlerimi sunuyorum.
Değerli
milletvekilleri, tarihî süreçte halkın haraç ödemekten kurtulup vergi ödemeye
geçtiğinden bu yana kamu gelir ve giderlerini belirleme hakkı seçtiği
Parlamento aracılığıyla halka aittir. Avrupa ülkelerinin çoğunda kilise ve
derebeyilere ait olan vergi toplama yetkileri 1789 Fransız İhtilali’nden sonra
kaldırılmıştır. Ülkemizde 1876 Anayasası’yla ilk gelişme olmuşsa da halk adına
bütçe hakkı Türkiye Büyük Millet Meclisine 1924 Anayasası’yla verilmiştir. Bu
hak, 2018 yılına kadar hükûmetler tarafından hazırlanan bütçenin Meclise
sunulması şeklinde gerçekleşmiştir. Bütçe uygulamalarının denetimi ise Meclis
adına Sayıştay tarafından yapılarak Türkiye Büyük Millet Meclisinin bilgisine
sunulmaktadır. Merkezî yönetim kesin hesap kanun teklifleri ile bütçe kanun
teklifleri bütün milletvekilleri ve siyasi partiler tarafından
değerlendirildikten sonra Mecliste kabul edilirse güven, edilmezse güvensizlik
olarak algılanmış ve hükûmetlerin düşmesine bile yol açmıştır. Rejim değişip
partili Cumhurbaşkanlığı sistemine geçildikten sonra halkın bütçe hakkına
sınırlama gelmiştir; güvenoyu anlayışı ve uygulaması da sona ermiştir;
Hükûmetin bütçe hazırlama yetkisi de Cumhurbaşkanına geçmiştir. Bu duruma göre
halk, Cumhurbaşkanını ve Meclisi seçiyor ama Hükûmeti denetleme hakkını
kullanamıyor; icraatları beğense de beğenmese de yetki kullanması söz konusu
olamıyor. Meclis adına bütçeyi görüşen Plan ve Bütçe Komisyonunun yapısı ve
gücü de değişti. Hepimiz gördük, Plan ve Bütçe Komisyonunda ve Türkiye Büyük
Millet Meclisi Genel Kurulunda değişiklik önergeleri diye bir olay
gerçekleşemiyor. Bakanlar da Cumhurbaşkanı tarafından atanan yüksek bürokratlar
konumuna getirilmiş durumdadır. Bütçe hakkının bu şekilde sınırlandırılmış
olması halkın yönetime olan güvenini sarsmaktadır. Bu durumdan da tabii ki en
büyük zararı siyaset kurumu görmektedir. Türkiye Büyük Millet Meclisinin yasama
görevi sistem değişikliğiyle birlikte vesayet altına girmiş, “tek adam
yönetimi” ifadesi partili Cumhurbaşkanlığı sistemiyle örtüşmüştür.
Değerli
milletvekilleri, bu girişten sonra, şimdi Küçük ve Orta Ölçekli İşletmeleri
Geliştirme ve Destekleme İdaresi Başkanlığı, Türk Standartları Enstitüsü ile
Türk Patent ve Marka Kurumu üzerine konuşacağım. Küçük ve orta büyüklükteki
işletmelerimizin markalaşmasına, kurumsallaşmasına, teknolojiye ayak uydurabilmesine
destek ve yön verecek olan KOSGEB, aynı zamanda genç girişimcileri destekleyen,
üretim kapasitelerinin artırılması ve katma değeri yüksek teknolojilerin tabana
yayılması ve bu sayede rekabet edebilen bir yapıya ulaşmasını sağlayacak olan
önemli bir kuruluştur. Böylesine önemli bir kuruluş için 2018 yılı bütçesinde 2
milyar 324 milyon lira ayrılmışken, bu miktar 2019’da azaltılarak 2 milyar 248
milyon TL olmuş ve 2020’de ise 1 milyar 804 milyon TL’ye düşürülmüştür.
Ülkemizin KOSGEB gibi kuruluşlara en çok ihtiyaç duyduğu bir dönemde bütçe
payının sürekli azalması ve bu durumun Hükûmet tarafından normal karşılanmasını
yadırgıyor ve gayriciddi bulduğumu ifade etmek istiyorum.
Türk
Standartları Enstitüsüne gelince; Türkiye’yi standartları belirleyen ülkelerden
biri yapma isteği ifade edilirken, bu Kurumun bütçesinin 2019 yılı bütçesiyle
neredeyse aynı kaldığı görülmektedir. 2019’da 446 milyon 984 bin TL olan miktar
2020’de 473 milyon 659 bin TL olarak belirlenmiştir. Bu bütçeyle mi teknoloji
standartları uluslararası sürece dâhil olacaktır? Ülke sanayimizin rekabet
gücünü artıracak kurumsal dönüşüm bu anlayışla gerçekleşemez. Yine, bu
anlayışla sanayi yatırımları yapılamaz, üretim artışı da istihdam artışı da
sağlanamaz. Asansör test merkezleriyle övünenler Endüstri 4.0 uygulamalarını ve
yeni markalar yaratmanın önemini de kavrayamazlar.
Türk
Standartları Enstitüsünün ihtiyaç duyulan görevleri yapabilecek bütçeye
kavuşturulmasının önemini vurguluyor, Türk Patent ve Marka Kurumu bütçesine
geçmek istiyorum. Bu Kuruma bakınca, Hükûmetin bu Kurumun önemini de anlamadığı
kolayca görülmektedir. 2019’da 99 milyon 605 bin TL gideri olan bu Kuruma
2020’de 102 milyon 165 bin TL gider öngörülmüştür. Bu Kurum, nasıl olacak da bu
bütçeyle -ifade edildiği gibi- dünyada ilk 10 otorite arasına girme hedefini
gerçekleştirecektir. Türkiye'nin patent başvurusu sayısı artmadığı gibi,
azalmaktadır. Üniversitelerimizin fikrî mülkiyet yönetim kapasitelerini
artıracak hiçbir destek de görülmemektedir. Bilinmelidir ki markalaşma olmadan
uluslararası düzeyde var olmaktan söz edilemez. AR-GE projelerine ayrılan hibe
desteklerinin çok küçük kalması dolayısıyla da katma değeri yüksek ürün
konusunda gelişme kaydedilemiyor. İnovasyon sistemimizin sorunları çözülmeden
Türkiye'nin rekabetçi teknoloji alanında yer alması da mümkün değildir. Bunun
için kesinlikle yapısal önlemlerin alınmasını gerekli görmekteyiz.
Değerli
milletvekilleri, bir yıl önceki bütçe görüşmeleri sırasında bütçeyi eleştirmiş,
2019 yılının zorluklar içerisinde geçeceğini ifade etmiş ve “Millet borçlu
yaşamaya mecbur edildi. Bunun sonucu dayanılmaz hâl almaya başlayan günlük
yaşam aileleri yakmaya yıkmaya başladı. Her gün onlarca cinnet geçirme olayıyla
karşılaşıyoruz. Özellikle büyükşehirlerde aile bütünlüğü ve devamlılığını
sağlamak bir hayli zorlaştı.” demiştim. Üzülerek ifade etmek istiyorum ki bu
söylediklerimden daha kötü ve olumsuz gelişmeler oldu. Ferdî intihar olaylarına
üçer dörder kişilik toplu intihar olayları eklenmiştir.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Nuhoğlu.
HAYRETTİN
NUHOĞLU (Devamla) - Hiçbir zaman bu gelişmelerin tek sebebi ekonomiktir diyemem
ama ekonomik krizle birlikte artan işsizlik ve geçim zorlukları tetikleyici
olmuştur. Sosyal yapı sarsılınca toplumun psikolojisi bozuldu ve dayanma gücü
kalmadı. Buna çare ekonomik olarak aranmalı, aynı zamanda sosyal yapıyı onarıcı
tedbirler alınmalıdır. Hükûmet, çözüm getirmiyor, pembe tablolar çizerek
milletle âdeta dalga geçiyor; toplumun direncini, dayanma gücünü daha da
kırıyor. Siyanürün temin edilmesini zorlaştırmak tedbir değildir. Görmüyorlar
mı, her şeyden önce milletin işe ve aşa ihtiyacı var? Acil tedbirler alınması
şarttır. Ne gerekiyorsa biz varız diyoruz ama duyan yok.
Sonuç
olarak, biz bu bütçeyi çok zayıf buluyoruz, bakanları da son derece başarısız
görüyoruz. İşte, onun için “hayır” oyu kullanacağımızı ifade etmek istiyorum.
(İYİ PARTİ ve CHP sıralarından alkışlar)
BAŞKAN
– Söz sırası, Gaziantep Milletvekili İmam Hüseyin Filiz’de.
Buyurun
Sayın Filiz. (İYİ PARTİ sıralarından alkışlar)
İYİ
PARTİ GRUBU ADINA İMAM HÜSEYİN FİLİZ (Gaziantep) – Sayın Başkan, değerli
milletvekilleri; 2020 Merkezi Yönetim Bütçe Kanun Teklifi’nin bölge kalkınma
idaresi başkanlıları bütçeleri üzerinde, İYİ PARTİ adına söz almış bulunmaktayım.
Genel Kurulu saygılarımla selamlıyorum.
Değerli
milletvekilleri, yıllar yılı Çin’in Uygur Türklerine uyguladığı zulüm, işkence
ve soykırım olaylarını şiddetle kınıyor, sözlerime sırf Müslüman ve Türk
oldukları için insanlık dışı bir muameleye muhatap olan ve âdeta kaderlerine
terk edilen Uygur Türkleri için, geç olmadan, ülke olarak bir duruş
sergilenmesi gerektiğini vurgulayarak başlıyorum.
Değerli
milletvekilleri, bölge kalkınma idarelerinin bütçelerinden kısaca bahsetmek
istiyorum. Konya Ovası Projesi (KOP) Konya-Karaman merkezli 7 ili kapsıyor,
2020 yılı bütçesi 118 milyon 250 bin TL’dir. Doğu Anadolu Projesi (DAP) Erzurum
merkezli olmak üzere 15 ili kapsamaktadır, 2020 yılı bütçesi 90 milyon 920 bin
TL olarak belirlenmiştir. Doğu Karadeniz Projesi (DOKAP) Giresun merkezli olmak
üzere 9 ili kapsamaktadır, 2020 yılı bütçesi 86 milyon 506 bin TL’dir.
Güneydoğu Anadolu Projesi, seçim bölgem Gaziantep dâhil, Adıyaman, Batman,
Diyarbakır, Kilis, Mardin, Siirt, Şanlıurfa ve Şırnak illerini kapsamaktadır,
2019-2020 yılı için ayrılan ödenek 88 milyon TL’dir.
Sayın
Bakan, bölge kalkınma projeleri geleceğimiz açısından, halkımızın refahı,
mutluluğu, nitelikli bir hayat yaşamaları açısından hayati önemi haizdirler.
Onun için ödenekler mutlaka artırılmalı ve projeler tamamlanmalıdır.
Değerli
milletvekilleri, GAP projesi diğer kalkınma projeleri içinde projelerin en
büyüğü ve en eskisidir. “GAP” deyince ilk olarak akla “GAP’ı gaptırmam.”
sözlerinin sahibi 9’uncu Cumhurbaşkanı Süleyman Demirel gelmektedir; rahmet ve
minnetle anıyorum, mekânı cennet olsun.
GAP
projesi 1976 yılında başlamış ve 1989 yılında GAP Bölge Kalkınma İdaresi
Başkanlığı kurulmuştur. Projenin temel hedefi, bölge halkının gelir düzeyi ve
hayat standardını yükseltmek, projenin uygulandığı bölgeyle diğer bölgeler
arasında gelişmişlik farkını ortadan kaldırmak, ayrıca sulama, hidroelektrik,
enerji, tarım, kırsal ve kentsel altyapı, ormancılık, eğitim ve sağlık gibi
sektörlerde yapılacak çalışmaları içermektedir.
Proje
kapsamında, su kaynakları programı; 22 baraj, 19 hidroelektrik santrali ve 1,8
milyon hektar arazinin sulanmasını hedeflemiştir. GAP kapsamındaki enerji
projelerinde yüzde 78 oranla bir ilerleme kaydedilmiş olmasına rağmen, sulamada
planın oldukça gerisinde kalınmıştır. Bölgede 2018 yılı sonu itibarıyla
Fırat-Dicle havzasında toplam 558.507 hektar alan sulamaya açılmıştır. Değişik
bir deyimle, DSİ tarafından yürütülen sulama projelerinin sadece yüzde 31’i
gerçekleşmiştir.
Değerli
milletvekilleri, Orman ve Su İşleri eski Bakanı Veysel Eroğlu 2016 yılında
Gaziantep’i ziyaretinde verdiği beyanatta 2019 yılı sonunda GAP’la ilgili bütün
çalışmaların tamamlanacağını söylemiş olmasına rağmen, birçok proje maalesef
tamamlanmamış veya eksik durumdadır. Bunlardan bazıları: Adıyaman’da Çetintepe,
Koçali ve Gömükan Barajları inşaatları tamamlanmayı beklemektedir. Batman’da
Ambar, Bulaklıdere, Kıbrıs, Karacalar Barajları projeleri beklemektedir.
Şanlıurfa’da Siverek- Hilvan pompaj sulaması henüz proje aşamasındadır. Seçim
bölgem Gaziantep’teki Kayacık Barajı’nın sulama kısmının bir bölümü yine proje
hâlinde, tamamlanamamıştır. Ayrıca, Araban ilçesindeki, yılan hikayesine dönen,
Araban Çat Boğazı Barajı Araban ve bölge köylüleri tarafından umutla
beklenmektedir. Eğer bu baraj yapılırsa 130 bin dönüm arazi sulanacaktır.
Değerli
milletvekilleri, hepinizin bildiği gibi, Türkiye, saman, kuru fasulye, nohut,
mercimek, soya, ayçiçeği, mısır gibi kendi topraklarımızda yetiştirdiğimiz
tarım ürünlerini ve küçükbaş ve büyükbaş hayvanları dahi ithal eder hâle geldi.
GAP Master Planı’na göre, bölgeyi tarım ve tarıma dayalı ihracat merkezi hâline
getirmek hedeflenmiş fakat 2018 yılında GAP bölgesinden yapılan 8,7 milyar
dolarlık ihracatın 8,2 milyar doları imalat sanayisini, sadece 405 milyon
doları tarım ve ormancılık ürünlerini kapsamaktadır. Bu rakam gerçekten
düşüktür. Bu kadar araziniz olacak ve siz tarım ürünlerinde bu kadar az ihracat
yapacaksınız. GAP’ın hedefleri yakalanabilmiş olsaydı, başlangıç yıllarındaki
heyecan devam ettirilebilseydi ne Sudan’dan arazi kiralamaya ne de tahıl
ürünleri ithal etmeye ihtiyaç duyulmazdı. Eğer sulamadaki hedeflere
ulaşılabilseydi, güneydoğuda bir Hollanda yaratılabilir, milyarlarca dolarlık
tarım ürünü ihraç edebilirdik. Ülkemiz adına büyük bir öneme sahip olan bu
proje, maalesef, iktidardan gerekli teveccühü görmemiştir, onun için de
bitirilememiştir.
GAP
bölgesinde işsizlik bir sorun olarak devam etmektedir. Proje tamamlandığında,
yüksek tarım ve sanayi potansiyeliyle, bölgede ekonomik hasılanın 4,5 kat
artacağı, toplamda 3,8 milyon kişiye iş olanağının sağlanacağı planlanmış fakat
TÜİK’in 2019 yılı iş gücü istatistiklerine göre GAP bölgesinde işsizlik oranı
yüzde 18,1’e çıkmıştır.
Gelir
dağılımında iyileştirme hemen hemen yok gibidir. Ülke geneli düşünüldüğünde,
fert başına düşen en düşük gelir de ortalamayla GAP bölgesindedir. Bölge
şehirlerinde esnaf, köylü, çiftçi ve dar gelirli vatandaşlar mutsuzdur. Gübre,
akaryakıt fiyatları, ürünlerin para etmemesi, artan enflasyon ve hayat
pahalılığı insanları canından bezdirmiştir. Hayvancılık neredeyse bitmiştir.
Tarımda plansızlık devam etmektedir. Buna bir örnek vereyim: 2018 yılında
sarımsak üreticinin elinde kalmış, satış fiyatı 1 TL’ye düşmüş hatta tarlada
kalmıştır; bu yıl ise yaş sarımsak 8 TL’den, kurusu ise 40 TL’den satılmaktadır
yani sürdürülebilir bir plan maalesef yoktur. Tarım il müdürlükleri bu
konularda yol gösterici olmalı, yeni üretim modelleri geliştirmeli, en önemlisi
AR-GE çalışmaları yapılmalıdır. YÖK’ün bölgesel aktör olarak nitelendirdiği
üniversitelerin misyonu olmalıdır. GAP’ın merkezinde bulunan üniversiteler
GAP’ta tarıma yön verecek AR-GE çalışmaları yapmalı ve tarıma bağlı sanayinin
geliştirilmesine yardımcı olmalıdır, dünyanın gelişmiş ülkelerinde böyledir; ön
lisans ve lisans eğitimi yapan üniversiteler vardır, tarım ve hizmet sektörüne
yönelik eğitim yaparlar; öğretim elemanlarının ayağında çizme, sırtında önlük,
bizzat uygulama yaptırarak yani yaparak öğretirler; kısaca, üniversiteler bu
tür projelerde etkin rol oynamalıdır.
Değerli
milletvekilleri, Gaziantep’te hâlâ bir problem olarak devam etmekte olan tarım
arazilerinin sulanmasıyla ilgili bir hususa daha tekrar dikkat çekmek
istiyorum.
Gaziantep’te
bulunan Nizip Çayı, Sacır Deresi ve Hancağız Barajı’nın sorunları hâlen devam
etmektedir. Bunlara bir de Doğanpınar Barajı’nın sorununun ekleneceğinden
endişe etmekteyim. Sanayi atıkları, evsel atıklar, köylerin foseptiklerinde
biriken atık sular, sabun imalathaneleri, yün yıkama tesisleri, zeytinyağı
üretme tesisleri, karton ambalaj sanayisi gibi tesislerin suları arıtılmadan
doğrudan dereye verilmektedir. Nizip Çayı’nın güzergâhı boyunca ve Hancağız
Barajı rezervuarındaki suların yöre çiftçileri tarafından sulama amaçlı
kullanılması sonucunda bitkilerde verimsizlik, hastalık ve kurumaların olağan
hâle geldiği görülmektedir. Nizip girişinde Akçakent köyü ve Kaleköy’de su
mor-siyah arası bir renkte akmakta ve Hancağız Barajı’na dökülmektedir. Nizip
Çayı, Hancağız Barajı ve Oğuzeli Sacır Deresi’nin yarattığı sorunların
çözülmesini yöremiz halkı adına istediğimizi bir kez daha yüce Mecliste dile
getiriyorum ve diyorum ki inşallah en kısa zamanda bu sorunlar çözülür ve ben
de çözenleri tebrik etme şansını yakalarım.
Sayın
Bakan, ben, GAP projesiyle ilgili gelişmeleri yakından takip etmiş birisiyim.
Müthiş bir heyecan vardı; güneydoğunun çatlamış toprakları suya kavuşacak, ürün
yelpazemiz genişleyecek, ürün miktarı artacak, sosyal, sağlık ve eğitim
alanlarında ilerlemeler kaydedilecek, işsizlik azalacaktı. Zamanın GAP’tan
sorumlu devlet bakanı, değerli devlet adamı Kamran İnan’ın GAP Bölge Kalkınma
İdaresinin kurulduğu zamanki heyecanını hatırlıyorum; kendisini rahmetle
anıyorum. Şimdi de size diyorum ki şu ya da bu sebeple istenilen noktalara
gelinemedi ama siz destek verirseniz GAP bitirilir ve siz de halkımızın gönlüne
girersiniz diyor…
(Mikrofon
otomatik cihaz tarafından kapatıldı)
İMAM
HÜSEYİN FİLİZ (Devamla) – Bitiriyorum Sayın Başkanım.
BAŞKAN
– Buyurun Sayın Filiz.
İMAM
HÜSEYİN FİLİZ (Devamla) – …bu bütçenin milletimize ve ülkemize hayırlı olmasını
diliyor, Genel Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Evet, söz sırası Ankara Milletvekili Ayhan Altıntaş’ta.(İYİ PARTİ
sıralarından alkışlar)
İYİ
PARTİ GRUBU ADINA AYHAN ALTINTAŞ (Ankara) – Sayın Başkan, değerli
milletvekilleri; hepinizi saygıyla selamlıyorum.
Konuşmama
Doğu Türkistan’daki Uygur Türkü soydaşlarımıza yapılan mezalimi kınayarak
başlamak istiyorum.
TÜBİTAK,
Türkiye Bilimler Akademisi ve Türkiye Uzay Ajansı hakkında konuşmak üzere söz
almış bulunuyorum. 1963 yılında Başbakanlığa bağlı olarak kurulan TÜBİTAK, daha
sonra Sanayi ve Teknoloji Bakanlığına bağlanmıştır. Takdir edersiniz ki ulusal
bilim, teknoloji ve yenilik politikalarında doğru karar vermek, değerlendirme
yapmak ve bunlarda sürekliliği sağlamak tek bir bakanlığın etki alanına
bırakılamayacak kadar önemlidir; bu nedenle, TÜBİTAK’ı tekrar eski konumuna
yükseltmek gerekir. Dünya bilim ve
teknolojide nereye gidiyor? Sürdürülebilir kalkınma için hangi teknolojilere
önem vermek gerekir? İklim değişikliği ve çevre kirliliğine karşı hangi acil
süreçleri devreye sokmak gerekir? Bütün bu konularda dünyadaki değişimin
gerisinde kalma lüksümüz yok. Azalan ülke kaynaklarımızla, toplumsal ve
teknoloji temelli çözümler getirmenin yolunu bulmalıyız. Burada en önemli görev
TÜBİTAK’a düşüyor. TÜBİTAK bu sorunlara, ülkenin nitelikli insan kaynaklarıyla
en verimli çözümler bulmanın yollarını bulmalıdır. Aynı zamanda bir bilim
insanı olan Genel Başkanımız Sayın Meral Akşener’in deyimiyle, dün ekonomide
emek ve sermayeye dayalı üretim varken, bugün bilimin uygulandığı bacasız
fabrikaların, üst teknolojilerin uygulandığı Endüstri 4.0 var. Bu amaca ulaşmak
için TÜBİTAK bütçesinin en büyük kısmının araştırma geliştirme desteğine
ayrılması, personel giderinin minimuma indirilmesi, üretim araçlarını en
verimli şekilde kullanacak politikaların geliştirilmesi gerekmektedir. Bu
bağlamda, 2020 yılında Avrupa Birliğine ödeyeceğimiz 80 milyon avronun Türk
araştırmaları için kullanılması kararını tebrik ediyorum. AR-GE harcamalarımızı
son on beş yılda 3 katına çıkardık. Bu bir başarıdır ama 2023 hedefine ulaşmak
için yine de yetersizdir.
TÜBİTAK’ın
proje harcamalarının kalem bazında denetimi, kalemler arasında aktarımları,
muadil cihazların alımı gibi katı kuralları araştırmacıları zorlamaktadır. TÜBİTAK
maliyet riskini azaltmak istiyorsa projeleri küçük, orta, büyük gibi
sınıflandırarak, büyük projeleri daha önce başarılı olmuş ekiplere vermesi daha
doğru olur.
TÜBA’yla
(Türkiye Bilimler Akademisi) ilgili sorularımı arz etmeden önce, Profesör Doktor
Aydın Sayılı’dan esinlenerek elde ettiğim bilim ve bilimsel yöntem hakkında
genel görüşlerimi paylaşmak istiyorum. İnsan topluluklarının yaşadıkları
coğrafyayla kaynaşmasından ve diğer topluluklarla etkileşmesinden oluşan
gelenekler, değerler, ahlaki ölçütler insanlar için yol gösterici olabilir. Bu
değerler bilimsel yöntem ve süreçlerle kontrol edilmeseler de toplumun gelişimine katkı sunabilirler. Bilimin
yaklaşım ve yöntemleriyle elde edilen bilgiler ise kapsam ve uygulama alanı
olarak çok daha hızlı genişlemekte ve artmaktadır. Bu nedenle, bilim dışındaki
birikimlerden ve tecrübelerden elde edilen ibret ve derslerin de bilimsel bir
sürece sokulması gerekir. Uygarlıkta ilerlemenin bir ölçüsü, bilimin gelişimine
ayak uydurabilme, bilimsel buluşlara ve bunların toplum hayatındaki etki ve
yankılarına uyum sağlayabilme yeteneğidir. Bu nedenle, cumhuriyetimizin
kurucusu Ulu Önder Mustafa Kemal Atatürk’ün “Hayatta en hakiki mürşit ilimdir.”
sözü çok önemlidir. Ancak bilimsel süreç, genel olarak, bireylerin toplumda
yerleşik olan düşünce, değer ve ölçütlerinin sorgulanmadan kabul edilmesini
onaylamaz. Bilimsel süreçte araştırma yapacak bireylerin yetiştirilmesinde,
eleştirel düşünceyi, daha önce bilinmeyeni bulmayı, olaylara daha önce
bakılmamış bir açıdan bakmayı, başkalarının çözemediği problemleri çözmeyi
öğretmeye gayret edilir.
Ancak
hayatta kalma dürtüsü taşıyan insan, fıtratı gereği her türlü yenilikten
kuşkulanır ve her türlü değişmeye karşı mukavemet gösterir. En küçük ve basit
şeylerde bile değişmeye karşı mukavemetin izlerini bulmak mümkündür. Osmanlı
tarihinde, yeniliklere set çekmeye de yarayan fetva usulü meşhurdur; başka
ülkelerde de buna benzer örnekler çoktur. Gregoryen takvimi, bu takvime adını
veren papa tarafından 16’ncı asırda, Jül Sezar takviminin geliştirilmesiyle
oluşturulmuştur. Fakat eskisine nazaran tartışma götürmez üstünlükleri olan bu
takvim, bir Katolik yeniliği sayıldığından Protestan uluslar tarafından uzun
zaman kabul edilmemekte ısrara uğramıştır. İngiltere’nin bu husustaki zihniyetini
Voltaire şöyle ifade ediyor: “İngilizler papayla uyuşma vaziyetine düşmemek
için güneşle bile uyuşmazlık etmeye razı oluyorlar.” Astronomide 16’ncı ve
17’nci yüzyılda yapılan yeniliklere Katolik kilisesinin muhalefeti de
meşhurdur. Galileo bunun en canlı örneğidir. O devirde kilisenin kabul ettiği
“Güneş dünya etrafında döner.” inancının aksine, yaptığı gözlemler sonucu
“Dünya güneş etrafında dönüyor.” dediği için engizisyon mahkemesinde mahkûm
edilen Galileo, kendisini mahkûm eden papazlara “Siz beni hapse yolluyorsunuz
ama Dünya hâlâ Güneş’in etrafında dönüyor.” demiştir. Bilimsel keşifler
olgunlaşmış ve gelişimlerini tamamlamış olarak doğmazlar ancak zamanla ve iş
birliğiyle başarılması mümkün olan bir büyümeleri ve olgunlaşmaları vardır.
Bilim insanlarının tartışma ve eleştirileri, bilimsel keşfin bu gelişimini
kamçılar ve olgunlaşmaya neden olur. İster tartışma isterse çekişme şeklinde
olsun, bu münazara ve fikrî çarpışmalar bilimsel iletişimin önemli bir
görüntüsüdür. Bilim insanlarının bu tartışma ve çekişmeyi hakkıyla yapabilmesi
için toplumda hür düşünce ortamının kurulması ve ifade özgürlüğünün var olması
gereklidir. İfade özgürlüğü, tanım itibarıyla insanların düşündüklerini
herhangi bir korku, sindirme veya tehdide maruz bırakmadan dile getirebildiklerinde
gelişir. İfade ve fikir özgürlüğü olmayan toplumlarda yaratıcı düşünce olmaz ve
eninde sonunda ekonomik gelişme de tıkanır. Bilim insanı ürkektir, ifade
özgürlüğü bulamadığı, huzurun olmadığı mekânı hemen terk eder, bazen de
yönetimler bilim insanını kendileriyle aynı düşünmediği için cezalandırırlar.
Örneğin, İslam bilim tarihçisi, aynı zamanda adına TÜBA tarafından ödül konulan
rahmetli Fuat Sezgin Hoca da 27 Mayıs darbesiyle üniversiteden uzaklaştırılan
147’liler arasındadır. Hoca bundan sonra Türkiye’yi terk etmiştir. 27
Mayısçılara göre hoca toplumu anarşi ve kargaşayla geriye götürmeyi amaçlayan
bir gruba mensuptu. Yıllar sonra değerli hocamız kendisini uzaklaştıran 27
Mayısçılardan birisi olan Devlet Bakanı Mehmet Özgüneş’le karşılaşır ve der ki:
“Maalesef, her şeyi yanlış yaptınız ama bir şeyi doğru yaptınız, bu da beni
memleketten çıkarmış olmanızdır.” Hocanın kendi takdiridir ama bu olayda
Türkiye'nin kaybettiği kesindir. TÜBA’ya soruyorum: Bugün Türkiye’de benzer
durumlar yaşanmamakta mıdır? TÜBA olarak Türkiye’den ayrılan bilim insanları
konusunda bir araştırmanız veya en azından bir kaygı bildiriminiz oldu mu?
TÜBA’nın Türkiye’deki özgür bilim ortamının gelişmesine ne kadar katkı yapmış
olduğunu sorguluyor musunuz? Bu konuda ne gibi girişimlerde bulundunuz?
Türkiye’deki bilimsel etik konusunda ne gibi çalışmalar yaptınız ve ne gibi
yaptırımlar önerdiniz? Uzun uzun anlatmaya gerek yok ama Türkiye maalesef
bilimsel etik açısından en başarısız ülkeler arasında. 2018 yılı performans göstergelerinin
69’unda hedeflere ulaşılamamış, bunun nedenlerini araştırdınız mı?
Gelelim
Türkiye Uzay Ajansına. Türkiye Uzay Ajansı 13 Aralık 2018’de kurulmuş. Bir yıl
geçti, ne yaptı? “İlk yapacağımız iş millî uzay programı hazırlamak.” diye
açıklama yapmıştınız. Bu program yayınlandı mı? Neler içeriyor? Yoksa, bu Ajans
da eşe dosta iş bulma ajansı mı olacak? 2019 yılı bütçesinde neleri hedefleyip
yapamadınız? Gelecek yıl, bütçeyi hangi hedefler için istiyorsunuz? Uzayla
ilgili insan kaynağımız ne durumda? İnsan kaynağımızı zenginleştirmek için
hangi çalışmaları yapıyorsunuz, yapacaksınız? Ukrayna’yla hangi alanda iş
birliği yapılacak, başka ülkelerle de iş birliği girişimleri var mı? Belki çok
yeni olduğu için fazla soru olabilir ama gelecek yıl için ciddi hazırlık
yapılması gerekiyor.
2020
bütçesinin hayırlı olmasını diliyor, Genel Kurula saygılarımı sunuyorum. (İYİ
PARTİ sıralarından alkışlar)
BAŞKAN
– Şahıslar adına ilk söz, lehte olmak üzere Amasya Milletvekili Mustafa Levent
Karahocagil’in.
Buyurun
Sayın Karahocagil.(AK PARTİ sıralarından alkışlar)
MUSTAFA
LEVENT KARAHOCAGİL (Amasya) – Sayın Başkanım, değerli milletvekilleri; ben de
bugünkü bütçe görüşmeleri hakkında lehte konuşma yapacağım. 2020 Yılı Merkezi
Yönetim Bütçe Kanun Teklifi görüşmelerimizin hayırlı olmasını, hayırlara vesile
olmasını Yüce Rabb’imden niyaz ediyorum.
Değerli
Bakanlarım, dış güçlerin, şer güçlerin bu ülke içindeki o iç güçleri ne yazık
ki bu kürsüden sizlere “Hükûmetimizin başarısız Bakanları” dediler. Belli ki
doğru yoldasınız, belli ki başarılısınız. Bu milletvekilleri, bu Meclis sizin
arkanızda, sizinle Bakanlarım. Allah’ım sizlere güç, kuvvet versin. (AK PARTİ
sıralarından alkışlar)
İBRAHİM
AYDEMİR (Erzurum) – Helal olsun!
MUSTAFA
LEVENT KARAHOCAGİL (Devamla) – İnşallah bu ülke için daha büyük gelişmelere
imza atacaksınız.
Değerli
milletvekillerim, Sanayi ve Teknoloji Bakanlığımız sanayi ve teknolojinin her
alanında faaliyet göstermekte ve önemli çalışmalar yapmaktadır. Başta organize
sanayi bölgeleri olmak üzere, planlı sanayi alanlarının oluşturulması,
araştırma ve geliştirme alanındaki destek ve teşviklerin yürütülmesi, sanayi
ürünleri teknik mevzuatlarının hazırlanması, sanayi ürünlerine yönelik piyasa
gözetim ve denetim faaliyetleri, KOBİ’lere yönelik destekler, kredi mekanizmaları
ve proje destekleri, yatırımların özendirilmesi ve üretimin artırılmasına
yönelik yatırım teşvikleri, yabancı sermayenin ve firmaların ülkemize
çekilmesi, standardizasyon uygunluk değerlendirme, deney ve kalibrasyon
faaliyetleri çalışmaları, bölgeler ve iller arasındaki gelişmişlik düzeylerinin
azaltılması ve illerin kalkınması amacıyla yürütülen çalışmalar bunlardan
bazılarıdır.
Öncelikle
teknoloji ekosisteminden bahsedeceğim. Araştırma ve geliştirme faaliyeti yapan
firmalarımıza önemli destek ve muafiyetler sağlamaktayız. Bunlardan bazıları
vergi indirimi, sigorta prim desteği, gelir vergisi stopajı, temel bilimler
istihdamı, asgari ücret desteğidir. Bu destek ve teşvikleri, fiziki mekân
olarak ayrı bir birimde araştırma ve geliştirme faaliyeti yapan en az 15
araştırmacıya sahip firmalarımıza veriyoruz. AR-GE Merkezi Belgesi’ne sahip bu
firmalarımız son yıllarda hızla arttı ve bugün sayıları 1.200’ü aştı ve bu
merkezlerde çalıştırılan araştırmacı sayısı 50 bine yaklaştı. Yine, ülkemizin
dört bir yanında, 85 Teknoloji Geliştirme Bölgemizde 4.500 firma ve 46 bin
araştırmacıyla tamamlanmış veya devam eden proje sayısı 45 bini geçmiştir.
Bakanlığımız, Teknoloji Geliştirme Belgelerinin hem kuruluşuna altyapı desteği
vermekte hem de burada yer alan firmalara çeşitli vergi indirimleri istisnaları
sunarak teknoloji ekosisteminin gelişmesini amaçlamaktadır. 2020’yle birlikte
yapılan bu desteklere ek olarak teknoloji ekosisteminin çok önemli adımlarını
atacağımızı ve yenilikçi düzenlemeleri hayata geçireceğimizi belirtmek isterim.
Bakanlığımız
KOSGEB destekleriyle KOBİ’lere ve girişimcilere birçok destek programı
sunmaktadır. Bu desteklerle yurt içinde üretilmeyen ürünlerin ülkemizde
üretilmesi, KOBİ’lerimizin kapasitelerinin artırılması ve dış pazarlarda rekabet
edebilmesinin sağlanması, teknolojik ürünlerin üretilmesine yönelik proje ve
yatırımların teşvik edilmesi ve firmalar arası iş birliklerinin artırılması
temel hedeflerimizdendir.
Sanayi
ve Teknoloji Bakanlığı yeni yapısıyla daha da güçlenmiş ve tüm sektörlere
bütüncül bir destek sağlar duruma gelmiştir. Özellikle Yatırım Teşvik
Sistemi’yle yatırımların yüksek ve orta yüksek sektörlere yönlendirilmesi,
bölgesel gelişmişlik farklılıklarının azaltılması ve vatandaşlarımıza yeni
istihdam olanakları sağlanması en önemli amaçlarımızdan olmuştur.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Vekil.
MUSTAFA
LEVENT KARAHOCAGİL (Devamla) – Yatırım Teşvik Sistemi’yle yatırımcılarımıza,
yatırımın özelliklerine bağlı olarak vergi indirimi sigorta prim desteği, KDV
istisnası, gümrük vergi istisnası, faiz desteği, yatırım yeri tahsisi gibi
destekler sunulmaktadır. 2019 yılının ilk on ayında 101 milyar TL sabit yatırım
tutarına sahip 4.300 yeni yatırımla 166.275 istihdam sağlanması beklenmektedir.
Yeni yılda da bu destek teşviklerinin ülkemize daha fazla yatırım
kazandıracağına inancım tamdır.
Bir
diğer önemli konu da yatırımların planlı bölgelere yönlendirilmesi ve planlı
sanayi bölgeleri kurulmasına yönelik mekanizmalar ve desteklemelerdir. Bu
alanlar da Bakanlığımız tarafından desteklenmektedir.
(Mikrofon
otomatik cihaz tarafından kapatıldı)
MUSTAFA
LEVENT KARAHOCAGİL (Devamla) – Sayın Başkanım, müsaade ederseniz.
BAŞKAN
– Toparlayın lütfen.
MUSTAFA
LEVENT KARAHOCAGİL (Devamla) - Bakanlığımız, OSB ve sanayi sitelerinin
kuruluşunda bankalar aracılığıyla çok düşük faizli ve uzun vadeli kredilerle
yatırım için uygun kaynaklar sunmaktadır. Bugün OSB’lerimizin sayısı 315’e
ulaşmış olup bölgelerde 2 milyon vatandaşımız istihdam edilmektedir.
Sanayi
ve teknoloji stratejisi ve teknoloji odaklı sanayi hamlesiyle atılacak adımlar
yıllar itibarıyla belirlenmiştir. Sanayi ve teknoloji alanında bugünden daha
ileri noktalara yakın dönemde ulaşacağımızı ifade etmek isterim.
Tüm
bu düşüncelerle tekrar 2020 bütçesinin vatanımıza ve milletimize hayırlı
olmasını diliyorum. (AK PARTİ sıralarından alkışlar)
BAŞKAN
– Sayın Kaya...
IV.- AÇIKLAMALAR (Devam)
26.- Trabzon Milletvekili Ahmet Kaya’nın, Trabzon ilinin milletvekili
sayısının düşmesinin nedeninin azalan nüfusu olduğuna ve Çömlekçi Kentsel
Dönüşüm Projesi’nin tamamlanmadığına ilişkin açıklaması
AHMET
KAYA (Trabzon) – Teşekkür ederim Sayın Başkan.
Biraz
önce yaptığım konuşmada Trabzon’da milletvekili sayısının 8’den 6’ya düştüğünü,
bunun gerekçesinin de azalan nüfus olduğunu söylemiştim. Gerçekten de
Trabzon’da milletvekili sayısı 8’den 6’ya düştü. Bu doğru mu? Doğru. Bir gerçek
üzerinden bir değerlendirme yaptım. Tabii, benim bu değerlendirmeme AKP Trabzon
Milletvekili Sayın Adnan Günnar bir cevap verdi. Sayın Günnar cevabında “Artık
ölülere oy kullandırmıyoruz, ölüleri saymıyoruz.” dedi; o nedenle vekil
sayımızın düştüğünü söyledi. Sayın Günnar’a şimdi şunu sormak istiyorum:
“Ölülere oy kullandırmıyoruz, ölüleri saymıyoruz.” dedi ama şimdi, AKP iktidarı
döneminde ölülere oy kullandırıldı, boş arazilere, arsalara seçmen
kaydettirildi, ilçelerin sınırları değiştirildi yani bunun en yakın örneği
Yenimahalle’dir, Çankaya’dır; buralarda bunu yaşadık.
Ayrıca,
ben konuşmamda Çömlekçi Kentsel Dönüşüm Projesi’nin yarım kaldığını
söylemiştim. Adnan Günnar’a soruyorum: Çömlekçi’nin bu hâli Adnan Günnar’ın
içine siniyor mu?
BAŞKAN
– Sayın Fendoğlu…
27.- Malatya Milletvekili Mehmet Celal Fendoğlu’nun, Malatya ilinde ilk
kuru kayısı deposunun temelinin atılması nedeniyle Sanayi ve Teknoloji Bakanına
teşekkür ettiklerine, Malatya 1. Organize Sanayi Bölgesi’ndeki atıksu arıtma
tesisisi kapasitesinin 40 bin metreküpe çıkarılması projesinin tamamlanması
sözünü beklediklerine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Sorum
Sayın Varank’a: Kendileri bir ay önce, 10 Kasımda Malatya’da dünyanın ilk
lisanslı kuru kayısı deposunun temelini attılar, bir Malatyalı olarak
kendilerine teşekkür ediyorum fakat 1. Organize Sanayi Bölgesi’nde bir projemiz
var arıtmayla ilgili, 24 bin metreküplük bir projenin 40 bin metreküpe
çıkarılmasıyla ilgili. O projenin bitmesiyle birlikte Şahnahan Çayı’nın ve
etrafındaki 25’e yakın yerleşim biriminin daha kaliteli yaşama kavuşacağı ve
tarım alanlarının da daha iyi olacağını… Bu konuda Bakanımız bir söz verirse
çok memnun olurum.
Teşekkür
ederim.
BAŞKAN-
Sayın Koncuk...
28.- Adana Milletvekili İsmail Koncuk’un, Adana TEMSA fabrikasında
yaşanılan sıkıntıların çözümü konusunda Sanayi ve Teknoloji Bakanının müjde
verip veremeyeceğini öğrenmek istediklerine ilişkin açıklaması
İSMAİL
KONCUK (Adana) – Sayın Başkanım, teşekkür ediyorum.
Hepinizin
bilgisi dâhilinde olduğunu düşünüyorum, TEMSA Fabrikası elli yıldır Adana’da
faaliyet gösteren önemli bir fabrikadır ancak son günlerde TEMSA’da çok ciddi
sıkıntılar yaşandığını görüyoruz. Yeni el değiştiren bu fabrikanın nasıl bir
ödeme güçlüğü içine düştüğünü de bilmiyoruz. Dolayısıyla, 70 ülkeye ihracat
yapan, elektrikli otobüs üretimini gerçekleştiren ve seri üretime geçen,
aslında ülkemizin medarıiftiharı, sadece Adana için değil, Türkiye için önemli
bir kuruluşun böyle bir ödeme güçlüğüne düşmesi Hükûmetimiz tarafından takip
ediliyor mu, Sanayi Bakanımızın bu konuda takibi nedir, bir müjde verebilecek
mi bu konuda Adanalılara ve Türkiye’ye?
Teşekkür
ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2018 Yılı Merkezî Yönetim Kesin
Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Şimdi, talepte bulunması sebebiyle yürütmeye söz vereceğim.
Ticaret
Bakanı Sayın Ruhsar Pekcan, buyurun. (AK PARTİ sıralarından alkışlar)
TİCARET
BAKANI RUHSAR PEKCAN – Sayın Başkan, değerli milletvekilleri; Genel Kurulu
saygıyla selamlıyor, 2020 Yılı Bütçe Kanun Teklifi’mizin ülkemiz ve milletimiz
adına hayırlara vesile olmasını diliyorum.
Ticaret
Bakanlığı olarak dış ticaret, gümrükler ve iç ticaret faaliyetlerimizi tek çatı
altında etkinlikle yürütüyoruz. Bakanlığımız, çağın gereklerine uygun
yaklaşımları, gelişmeleri ve teknolojileri proaktif biçimde iş süreçlerine
entegre etmekte, ticaret erbabı ve vatandaşlara memnuniyet odaklı hizmet
sunmaktadır.
Ticaret
Bakanlığımız 110 farklı ülkede toplam 284 personelle hizmet sunan geniş bir
yurt dışı teşkilatına sahiptir. Merkez teşkilatımızda 4.111, ülkemiz genelinde
ve sınır hattımıza yayılmış taşra gümrük teşkilatımızda 16.102 personelimizle
toplamda 20.497 personelle yurt dışında, yurt içinde, tüm sınır hattımızda
ticaret erbabı vatandaşımıza özenle hizmet vermeye devam etmekteyiz.
Bakanlığımızın
başlıca hedeflerini, dış ticaretimizi ülkemizin sürdürülebilir büyümesine katkı
sağlayacak, teknoloji ve katma değere dayalı ihracat kapasitemizi
güçlendirecek, gümrük ve idarelerimizi modern, etkin ve güvenilir kılmak üzere
ülkemizdeki iş ortamını geliştirmek, küçük işletmelerin esnaf, sanatkâr ve
kooperatiflerin olanaklarını güçlendirmek, tüketici haklarını ve ürün
güvenliğini en ileri seviyede temin etmek, ticaretin en hızlı, en güvenilir, en
kolay biçimde yapılmasını sağlamak, dijital ekonomiye geçişte kolaylaştırıcı
bir rol üstlenmek şeklinde özetleyebiliriz.
Değerli
milletvekilleri, bildiğiniz üzere, son dönemde uluslararası ticarette
korumacılık önlemleri yükselmiştir. “Ticaret savaşları” olarak nitelendirilen
bu konjonktürde ülkelerin ticari önlem ve korumacı politikalarında artış
yaşanmaktadır, bu da 2019 yılı küresel büyüme ve ticaret ivmesini
yavaşlatmıştır. Türkiye olarak bu süreçte, ihracatımızı koruyup geliştirmeye
özen gösterdik, gösteriyoruz.
Küresel
ekonomi ve ticaretteki yavaşlamaya rağmen 2019 yılında dış ticarette güçlü bir
performans ortaya koyduk. Ocak-eylül dönemi Dünya Ticaret Örgütü verilerine
bakıldığında, ülkelerin pek çoğunun ihracatının düştüğü görülmektedir. Verisi
açıklanan ilk 50 ülkenin ihracat değişim ortalaması alındığında ihracatta eksi
2,6 azalma görülmektedir. Türkiye bu dönemde ihracatını yüzde 2,56 artırmış,
ihracat artışı kaydeden sınırlı sayıdaki ülkeler arasına girmiş bulunmaktadır.
Türkiye bu dönemde ihracatında artış oranı olarak dünyada 7’nci sırada, değer
olarak da dünyada 5’inci sıradadır eylül sonu itibarıyla. (AK PARTİ
sıralarından alkışlar) 2019 yılı on bir aylık ihracatımız 165 milyar 67 milyon
dolar olurken, ithalatımız 190 milyar 229 milyon dolar olarak gerçekleşmiştir.
Geçen sene yılın ilk on bir ayında 52 milyar 247 milyon dolar olan dış ticaret
açığımız, yüzde 51,8 gibi ciddi bir düşüşle 25 milyar 162 milyon dolar olarak
gerçekleşmiştir. Ülkemizin dış finansman ihtiyacına 27 milyar 85 milyon dolar
pozitif katkı sağlanmıştır. İhracatın ithalatı karşılama oranı yüzde 75,6’dan
yüzde 86,8’e çıkmıştır. Net ihracatımızın büyümeye katkısı, 2019 yılının ilk üç
çeyreğinde 4,7 puan olarak gerçekleşmiştir. Hizmet ihracatımız 2019 yılının ilk
on ayında bir önceki yılın aynı dönemine göre yüzde 10,3 artışla 46,6 milyar
dolar, hizmet ithalatımız yüzde 4,4 azalışla 18,4 milyar dolar olarak
gerçekleşmiştir.
Küresel
ticaretteki gelişmelerden ötürü ticaret diplomasisi ve ikili ticaret
anlaşmalarının önemi giderek daha kritik hâle gelmektedir. Gerek siyasi gerek
teknik düzeyde ticaret diplomasisi faaliyetlerimizi etkinlikle yürütüyoruz.
Siyasi düzeyde ikili karma ekonomik komisyon, ekonomik ticari ortaklık komitesi
mekanizmalarımız çerçevesinde 2019 yılında 22 ülkeyle ve ikili düzeyde de bakan
seviyesinde 54 görüşme gerçekleştirdik, hâlihazırda 20 ülkeyle serbest ticaret
anlaşmamız var, 4 tanesi aktif olarak STA müzakerelerimiz de sürmektedir.
Avrupa
Birliğiyle olan gümrük birliğimizin güncellenmesi ve bu sayede hizmetler,
e-ticaret, kamu alımları ve tarımsal faaliyetler gibi yeni alanlarda karşılıklı
pazar açılımları sağlanması gündemimizdeki diğer önemli konudur. Keza Avrupa
Birliğinin 14 Ekim 2019 tarihinde yayınladığı raporda, Türkiye’yle gümrük
birliğinin güncellenmesinin AB ticaret gündeminin önemli bir önceliği olmaya
devam ettiği Avrupa Birliği tarafından vurgulanmıştır. Diğer taraftan, Birleşik
Krallık’ın Avrupa Birliğinden ayrılış süreci kapsamında, Türkiye ile İngiltere
arasında tercihli ticaret rejiminin devamını sağlamaya yönelik çalışmalarımız
da sürmektedir.
Değerli
milletvekilleri, uluslararası arenada görülen korumacılık tedbirlerinin
ihracatımıza olan etkisini sayısal olarak ifade etmek isterim. 2017 yılında
ihracatımızın 893 milyon dolarlık kısmı ticaret politikası önlemlerine tabi
idi, 2018 yılında bu rakam 7,2 milyar dolar oldu ve 2019 yılında ihracatımızın
11 milyar dolarlık kısmı ticaret politikası önlemlerine tabidir. Elbette biz de
Türkiye olarak üretici ve ihracatçımızın haklarını korumak adına, bir taraftan
ticaret diplomasisinin gerektirdiği bir biçimde temaslarımızı sürdürürken, bir
taraftan da uluslararası hukuku kullanarak, misilleme haklarımız dâhil olmak
üzere, ticaret politikası önlem ve araçlarını gerektiği şekilde devreye
alıyoruz. Ülkemiz DTÖ üyeleri arasında yürürlükteki önlem sayısı bakımından
3’üncü sırada yer almaktadır.
Ülke
olarak ithalatımızın 41,6 milyar dolarına tekabül eden yüzde 19 oranına ithalat
politikası önlemleri uygulamaktayız DTÖ kuralları çerçevesinde. Dış ticarette
2023 yol haritamızı teşkil eden İhracat Ana Planı’mızda 17 hedef ülke ve 5
hedef sektör seçtik. Belirlediğimiz ülkeler, dünya gayrisafi hasılasından yüzde
60 pay alan, dünya ithalatından yüzde 43,7 pay alan, dünyadan 8,6 trilyon
ithalat gerçekleştiren, nüfusları da 4,2 milyar olan ülkelerdir. Amacımız,
hedef ülkelerin ithalatında binde 5 olan payımızı yüzde 1’e çıkarmak. Aynı
şekilde, hedef sektörlerin ihracatında binde 7,6 olan ihracat payımızı da yüzde
1’e çıkarmak.
Mal
ve hizmet ihracatçımıza yönelik farklı türlerde destek programları
uygulamaktayız. Bütçemizin en büyük kalemini oluşturan destek programımız kapsamında
ihracatçılarımıza 3 milyar 757 milyon TL destek vereceğiz. Uluslararası
rekabetçiliğin geliştirilmesi, uluslararası fuar katılım desteklerimiz,
TURQUALITY, markalama, tasarım desteklerimiz, küresel ticaret zinciri
programımız gibi çok sayıda ve türde desteklerimiz yürürlüktedir. İhracata ilk
hazırlıktan son aşamaya kadar ihracatçımızın dış pazarda tutunup markalaşmasını
sağlamak üzere tüm desteklerimizle ihracatçımızın yanındayız, onlara önemli
kaynaklar aktarıyoruz.
Öte
yandan, sağladığımız desteklerin etki analizlerini yapıyor, bunlara göre
desteklerimizi gözden geçirip geliştiriyoruz. Destekler ve başvuru süreçlerini
“kolaydestek.gov.tr” adresimiz üzerinden etkin, kolay, basit, anlaşılır bir
üslupla bütün firmalarımıza anlatıyoruz. Keza, kurmakta olduğumuz ihracattaki
devlet destekleri yönetim sistemiyle başvuru ve destek sürecini tamamen dijital
ortama taşıyoruz ve 1 Ocak 2020 tarihinden itibaren ihracatçımızın tüm
başvurularını devlet destekleri yönetim sistemi üzerinden dijital olarak alıp cevaplayacağız.
Desteklerimizden,
mal ihracatçımızın yanında hizmet ihracatçılarımızın da faydalandığını
belirtmek isterim. Türkiye, sağlık, eğitim, turizm, film yapımcılığı, yazılım,
lojistik, teknik müşavirlik başta olmak üzere hizmetler sektörünün pek çok
kolunda küresel rekabet gücünü artırmakta ve net ihracatçı konumuna
geçmektedir. Mal ticaretimizin yanında hizmet ticaretimizin çeşitlenerek
gelişmesini son derece önemli görüyoruz. İhracatçılarımızın küresel pazarlara
erişimini desteklemek için kendilerine hususi damgalı pasaport temin ediyoruz.
Geçtiğimiz günlerde yayınlanan düzenlemeyle yeşil pasaporttaki ihracat limitini
1 milyon dolardan 500 bin dolara indirdik.
Değerli
milletvekilleri, Bakanlık olarak önem verdiğimiz konulardan biri de ihracatın
tabana yayılması. Esnaf, sanatkârımızın dış ticaret yönünde farkındalıkların
artması yönünde çalışmalara hız verdik. Belli faaliyet kollarındaki esnafımız
özellikle e-ticaretin getirdiği imkânlardan faydalanarak ihracat yapabilecek
potansiyeli taşımaktadır. Bu yüzden Esnaf ve Sanatkârlara Yönelik Pazarlama ve
Markalaşma Projesi’ni uygulamaktayız. Esnafımıza yönelik bugüne kadar 14 ilde
düzenlenen e-ticaret eğitimlerimize 7 bin esnafımız katılmış bulunmaktadır.
Esnafımızın ihracattaki belli devlet desteklerinden faydalanmasının önünü açmak
üzere de gerekli mevzuat çalışmalarımızı tamamladık.
Öte
yandan, İhracat Genel Müdürlüğümüz bünyesinde kurduğumuz Kadın ve Genç
Girişimciler İhracat Daire Başkanlığı eliyle kadın ve genç girişimcilerin
ihracatımızda daha etkin rol almalarına yönelik odak çalışmalar
gerçekleştiriyoruz. (AK PARTİ sıralarından alkışlar)
“Türkiye
Fiziki ve On-Line Kadın Girişimci Ağları” “Melek Yatırımcı Ağı” ve “İhracat
Akademisi” gibi programları başlatmış bulunuyoruz. Şu ana kadar 800 kadın girişimcimiz
bu eğitimlerden yararlandı. Hedefimiz 2020 yılında 5 bin kadın ve genç
girişimcimize bu eğitimleri vermek. (AK PARTİ sıralarından alkışlar)
Yine,
ihracatı tabana yayma çalışmalarımızın önemli bir sonucu olarak ülkemiz
genelinde ihracat destek ofislerimizi hayata geçirmeye başladık. Bunlar İhracat
Genel Müdürlüğümüzle paralel çalışıyorlar. 56 ilde 67 ihracat destek ofisi
kurduk; bunu da 81 ile çıkaracağız.
2019
yılında 63 ilimizde 78 adet dış ticaret bilgilendirme semineri düzenledik.
Bunlara 2020 yılında da devam edeceğiz.
Ayrıca
yeni bir projemiz daha var, İl Bazlı Potansiyel İhracatçılarımızın Belirlenmesi
Projemiz kapsamında henüz ihracat yapmayan ancak potansiyeli bulunan
firmalarımızı tespit ediyoruz. İhracat için ülke genelinde yapacağımız bu potansiyeli
taşıyan firmalarımızın tespitine devam edeceğiz ve onlarla bire bir firma
bazında sahada çalışmaya başlayacağız.
İhracat
kapasitemizi temelden güçlendirmek için Millî Eğitim Bakanlığımızla
imzaladığımız protokolle dış ticarette meslek eğitimini geliştiriyoruz. Meslek
liselerimizdeki dış ticaret müfredatı ve eğitim materyallerinin
güçlendirilmesi, alternatif dillerde eğitimin teşvik edilmesi, öğrencilere
staj, burs imkânları sağlanması alanında çalışmalara başladık.
Bakanlık
olarak çağımızın koşullarıyla uyumlu biçimde dijitalleşme ve otomasyona özel
önem veriyoruz. Bu şekilde hem kendi işimizi daha verimli kılmaya hem ticaret
erbabımıza daha iyi hizmet sağlamaya hem bir kamu kurumu olarak dijitalleşme
alanında iş dünyamıza örnek olmaya gayret ediyoruz.
Geçtiğimiz
yıl kurulan Davranışsal Kamu Politikaları ve Yeni Nesil Teknolojiler Daire
Başkanlığımız kanalıyla, blokzincirin dış ticaretteki potansiyel uygulama
alanlarını irdeliyor ve pilot projeler gerçekleştiriyoruz; bu alanda, Singapur
ve Güney Kore’yle de çalışıyoruz.
“Kolay
İhracat Platformu” olarak adlandırdığımız, gelişmiş yazılımlarla desteklenen
platformu 2020 yılı sonunda ihracatçılarımızın kullanımına açacağız.
Yapay
zekâya dayalı Akıllı İhracat Robotu gibi modüller sayesinde, belli bir ülkedeki
pazar ve talep koşullarını, o ülkedeki vergiler ve ilgili yasal düzenlemeleri
ve diğer kritik bilgileri ihracatçı firmalarımıza özel olarak, firma özelinde
sağlayacağız.
2019
yılında kurduğumuz Dış Temsilcilikler Yönetim Bilgi Sistemi sayesinde, ticaret
müşavirlerimiz ve ataşelerimiz birbirleri ve merkez teşkilatıyla bilgi
paylaşımlarını daha etkin bir şekilde gerçekleştirmekte ve kurumsal hafıza
güçlü biçimde tesis edilmektedir. Firmalarımızın, yurt dışı müşavirliklerimizle
daha kolay iletişim kurması ve bilgi alabilmesi için bu platformu da kısmen, bu
yıl sonu itibarıyla firmalarımızın kullanımına açacağız.
Bildiğiniz
üzere, ülkemizin ihracata açılan en önemli kapılarından biri de serbest
bölgelerimizdir. Sanayi ürünleri grubunda, Türkiye’den yapılan yüksek
teknolojili ürün ihracatının payı yüzde 3,5 iken serbest bölgelerimizde bu oran
yüzde 9. Serbest bölgelerimizin bu potansiyelini daha güçlendirebilmek amacıyla
hedefimiz, yeni nesil ihtisas serbest bölgelerini gerçekleştirerek, OECD
ortalaması olan yüzde 14’e ulaşmaktır. (AK PARTİ sıralarından alkışlar)
İhracatçımızın
en büyük destekçilerinden olan TÜRK EXIMBANK’ın hizmetlerine gelince;
Bakanlığımızın, iş dünyasıyla ortak akıl ve istişareleri neticesinde pek çok
yeni finansal ürünü ihracatçılarımıza sunmuş, ihracatımıza finansman desteğini
güçlendirmiş bulunuyoruz. Bankacılık sektörü tarafından verilen ihracat
kredilerinin yüzde 53’ünü tek başına EXIMBANK vermektedir; on bir ayda toplamda
40 milyar dolarlık destek sunmuştur. Toplam müşteri içerisinde KOBİ oranı yüzde
73’e çıkmış bulunmaktadır. Ve ihracatçımıza daha yakın olma potansiyelimiz
çerçevesinde de EXIMBANK şubelerini 20’ye ulaştırdık bu sene. 2020 yılında da
kredi ve sigorta ürünlerini daha da çeşitlendirerek, ihracatçılarımızın en
büyük destekçilerinden biri olmaya devam edeceğiz.
Modern
ve etkin bir gümrük idaresi anlayışını ortaya koyabilmek, hem ticaretin hızlı
ve sorunsuz akışı hem de ülkemizin ve halkımızın güvenliği açısından önem arz
etmektedir. Ülkemizin dört bir yanındaki gümrüklerimizde pek çok yeniliği yoğun
bir şekilde uyguluyor, teknolojik yatırımlar yapıyoruz. 2019’da Çobanbey,
Kapıköy, Sarp Gümrük Kapılarının yeni tesislerini hizmete aldık. Afrin’de
açılan Zeytin Dalı Gümrük Kapısı’nı faaliyete geçirdik. Öncüpınar, Kapıkule, İpsala,
Hamzabeyli inşaat çalışmalarımızı 2020’de tamamlayacağız. Habur Gümrük
Kapısı’nın inşaat çalışmalarına başladık. Gürbulak, Pazarkule, Türkgözü Gümrük
Kapılarının yeniden inşasına yönelik ön çalışmalarımızı başlattık. Türkiye
genelinde gümrük müdürlüklerimizin sayısını 164’e çıkardık.
Kâğıtsız
gümrük vizyonumuz çerçevesinde ihracat işlemleriyle ilgili tüm süreçlerin
elektronik ortamda izlenmesini sağlayan İhracatta Dijital Gümrük Uygulaması’nı
devreye aldığımızı hepiniz biliyorsunuz artık. İthalatta da kâğıtsız ortama
geçiş için Bakanlık olarak biz hazırlıklarımızı tamamladık. Dış ticarete konu
eşya için gerekli tüm bilgi ve belgelerin tek bir başvuru noktasından sunulduğu
Tek Pencere Sistemi’nde hâlihazırda 144 belge yer almakta, farklı
kurumlarımızdan beklediğimiz belgelerin tamamlanmasıyla da bu sayıyı 2020’de
196’ya çıkarmayı hedefliyoruz.
Deniz
yolu işlemlerinde kolaylık sağlayan Liman Tek Pencere Sistemi’ni hayata
geçirdik. Konteyner ve Liman Takip Sistemi’miz hâlihazırda konteyner
işlemlerinin yüzde 92’sini gerçekleştiren 23 limanımızda kullanılmaktadır ve
“bavul ticareti” olarak adlandırdığımız özel fatura kapsamında yapılan gümrük
işlemlerinin elektronik ortamda yapılabilmesi ve kayıt altına alınmasına
ilişkin çalışmalarımızı da tamamladık.
Öte
yandan, gümrük süreç ve işlemlerinin kolay ve anlaşılır bir biçimde
anlatıldığı, oldukça geniş bir içeriği olan gumrukrehberi.gov.tr web
portalimizi tamamlayarak bireysel kullanıcılar ve ticaret erbabının kullanımına
açtık, bütün kapılarımızda da istedikleri yerden bu web sitesine
ulaşabiliyorlar.
Ticaret
erbabımız için önemli bir kolaylık olan yetkilendirilmiş yükümlü statüsü
giderek genişliyor, şu anda 477 firmamız var. Bunlar Türkiye ihracatının yüzde
33’ünü; ithalatının yüzde 42’sini gerçekleştirmekteler. Yetkilendirilmiş
yükümlü sayımızı 500’e çıkarmayı öngörüyoruz önümüzdeki yıl.
İthalatta
Yerinde Gümrükleme Uygulaması’nı 2020’de hayata geçireceğiz.
Sınır
kapılarında araç trafiğinin yönetilmesi ve düzenlenmesiyle ilgili olarak
Randevulu Sanal Sıra Sistemi’ni de 2020 yılında devreye alacağız.
Varış
Öncesi Gümrükleme Projesi’ni 2019 Nisan ayında hayata geçirdik. Bu projemizle,
deniz yoluyla gelen ham madde ve ara malının, henüz Türkiye gümrük bölgesine
gelmeden üreticilerimiz, ihracatçılarımız için gümrük işlemlerinin tamamlanması
ve limanda beklemeksizin doğrudan üretim tesislerine sevki sağlanmaktadır.
Projenin hava yolu taşımacılığı için uygulama çalışmalarımız devam etmekte,
2020’de devreye alacağız.
İnternet
üzerinden erişilen Gümrük Eşya Takip ve Analitik Performans Programı’mızla, dış
ticaretimizde, gümrükteki eşyanızı ve işlemleri baştan sona kadar canlı olarak
takip edebiliyorsunuz.
Süre
Hesaplama ve İzleme Programı’mızda ise ileri analiz ve modelleme teknikleri
kullanılarak eşya –ülke- gümrük idaresi bazında süre ölçümleri
gerçekleştirilmekte, işlemlerle ilgili tahmini tamamlanma süreci verilmektedir.
Bu, aynı zamanda bizim kendi gümrüklerimizin performans ölçümünü de
sağlamaktadır.
Gümrük
işlemlerinde etkin ve modern bir risk yönetimi anlayışını ortaya koyma
gayretindeyiz. Veri madenciliği gibi teknikleri barındıran Bütünleşik Veri
Analitiği Projemizi tamamlama aşamasındayız. Risk değerlendirmelerinin
günümüzün bilimsel yöntem ve modellerinden faydalanarak daha etkin yapılmasını
temin etmiş olacağız. Temel düsturumuz, yasal ticareti hızlandırırken yasal
olmayan ticarete set çekmektir. Ayrıca, Bakanlığımızda büyük veri analizi, iş
analitiği, bunları destekleyecek yapay zekâ kullanımına dayalı “Veri Analitiği
Mükemmeliyet Merkezi”mizi hayata geçirmek üzere de çalışmalara başladık.
Bakanlığımız
merkez binasındaki Komuta Kontrol Merkezi’mizden 28 idaremizi 7/24 eş zamanlı
izleyebiliyor, bütün kara sularımızdaki taşımacılık yapan gemileri ve ticari
uçakları, hava sahamızdaki uçakları da takip edebiliyoruz. Hâlihazırda yurt
dışından temin ettiğimiz tarama sistemlerini Türkiye’de üretmek üzere -Millî
Tarama Sistemi- Savunma Sanayii Başkanlığımızla çalışmalara başladık. TÜBİTAK’la
Tarama Ağı Projesi’nin fizibilite çalışmalarını tamamladık.
Birleşmiş
Milletler Uluslararası Göç Örgütüyle birlikte yürüttüğümüz Gümrükler Muhafaza
Kapasitesinin Geliştirilmesi Projesi’nde hem görevli personelimize eğitim ve
hem de ekipman temini sağladık. Geçtiğimiz sene 21 kapımızdaki plaka tanıma
sistemlerini 10 Ro-Ro limanımızda da devreye aldık.
TÜBİTAK’la
gerçekleştirdiğimiz Yolcu Görüntüleme Sistemi, fizikî müdahale olmadan,
gizlenmiş yasa dışı eşyaları tespit edebilmektedir.
Gümrüklerde
ilk defa kullanmaya başladığımız insansız hava araçlarını gemi arama, deniz
devriye, konteyner kontrol ekiplerinin çalışmalarına entegre ederek
kullanmaktayız.
Yasa
dışı ticarete konu edilen her türlü eşya kaçakçılığına karşı mücadelemizi
sürdürüyoruz. 30 Kasım itibarıyla 6,7 ton uyuşturucu, 12,9 milyon paket sigara,
125 bin adet elektronik sigara ve aksamı, 16.724 ton kaçak akaryakıt; toplam
4.792 olayda 2 milyar 340 milyon TL değerinde kaçak eşya yakalaması
gerçekleştirdik.
Gümrüklerde
kalan eşyanın değerlendirilmesiyle ilgili altyapımızı oldukça geliştirip
“eihale.gov.tr” satış kanalını, satış sürecimizi yeniledik. Sisteme üye 740 bin
kişi bulunmaktadır ve “on-line” açık artırmayla bütün vatandaşlarımızın
kullanımına açtık.
İç
ticaretteki altyapımızın geliştirilmesine yönelik faaliyetlerimiz, ekonomimizin
ve sosyal hayatın belkemiği olarak gördüğümüz esnaf, sanatkârımız,
kooperatiflere ilişkin çalışmalarımız: Ülkemiz ticaretinin kolaylaştırılması
konsepti çerçevesinde pek çok yenilik üzerinde duruyoruz.
Karekodlu
çekte 115 milyonu aştık, 2020’de karekodlu bono ve elektronik çek ve bonoları
devreye alacağız.
Ticaret
sicil işlemlerini elektronik ortamda Merkezi Sicil Kayıt Sistemi üzerinden
geliştirmeye devam ediyoruz ve iş dünyasının faydalandığı 34 e-devlet
hizmetinde MERSİS doğrulama kaynağı olarak kullanılıyor.
KOBİ’lerimize
yeni finansman imkânı olarak Taşınır Rehin Sicil Sistemi’ni gerçekleştirdik.
Bugüne kadar 674 milyar lira, 55 milyar dolar ve 35 milyar euro finansman
imkânı sağladık.
Ticari
alacakların elektronik ortamda devriyle ilgili çalışmalarımızı sürdürüyoruz.
Hem dış ticaret hem iç ticaret bakımından elektronik ticaret altyapımızın
geliştirilmesi önem taşımaktadır ve elektronik ticaretin toplam perakende
ticaret içindeki yüzde 5,3 olan payını artıracağız.
E-ticaretin
kayıt altına alınması, verilerin sağlıklı şekilde elde edilerek politika
oluşturulması amacıyla Elektronik Ticaret Bilgi Sistemi’ni uygulamaya aldık.
2020 yılının ilk çeyreğinde ülkemizin e-ticaret resmî verilerini
açıklayabileceğiz. Ayrıca, elektronik ticaret bilgi platformunu kurduk ve bu
platformu geliştirmeye devam ediyoruz.
E-ticarette
güvenlik kaygılarının giderilmesi ve hizmet kalitesinin artırılması için Güven
Damgası Sistemi’ni faaliyete geçirdik.
Perakende
ticaret sektörümüzle ilgili farklı alanlarda birçok ikincil düzenlemeyi
yürürlüğe koyduk. Perakende işletmelere yönelik hizmetlerin elektronik olarak
tek bir noktadan verilmesini amaçlayan Perakende Bilgi Sistemi’ni 2020 yılında
uygulamaya almayı planlıyoruz.
Sebze
meyve ticaretinde kayıt dışılıkla mücadele amacıyla Hal Kayıt Sistemi’nin
etkinliğini artırdık, bildirim sayısı 150 milyona ulaştı, 160 noktada denetim
yapıyoruz. E-fatura, e-sevk irsaliyesi, e-müstahsil makbuzu sistemleri -1 Ocak
2020 itibarıyla bu sistemler- ile Hal Kayıt Sistemi entegrasyonunun
tamamlanmasıyla kayıt dışılığın ve vergi kayıplarının önüne geçeceğiz.
HKS
mobil uygulamasıyla, tüketicilerimiz ürün künyelerindeki karekodu okutarak
sebze meyvenin üreticisi, üretim yeri, ürünlerin kaç kez ve hangi fiyattan el
değiştirdiğini mobil olarak öğrenebilmektedirler.
Modern
toptancı hallerinin kurulmasına, sebze meyvenin yanı sıra diğer gıda ve
tarımsal ürün ticaretinin buralardan yapılmasına, üretim bölgelerindeki hallere
bağlı toplama merkezi kurulması ve özellikle üretici örgütlerinin yapısal
dönüşümünün sağlanmasına ve sektörde daha aktif hâle getirilmesine yönelik
çalışmaları sürdürüyoruz.
Lisanslı
Depoculuk Sistemi’nde işletme sayısı 90’a, kapasite 4,6 milyon tona ulaştı. 26
Temmuzda Türkiye Ürün İhtisas Borsası’nı faaliyete geçirdik, lisanslı depolarda
muhafaza edilen tarım ürünleri ticaretinin elektronik ürün senetleri
aracılığıyla tek bir platform üzerinden yapılmasını sağladık.
Bakanlık
olarak, 1 milyon 800 bin esnaf ve sanatkârımıza, esnaf sanatkâr odaları,
mesleki federasyon, Esnaf ve Sanatkârlar Odaları Birliği ve Türkiye Esnaf ve
Sanatkarları Konfederasyonuyla beraber hizmet veriyor ve kuruluşlarla ortak
çalışmalarda bulunuyoruz. 2020-2024 Esnaf ve Sanatkârlar Stratejisi ve Eylem
Planı çerçevesinde özellikle mesleki eğitim sisteminin geliştirilmesini,
esnafımızın ihracat potansiyeli ve rekabet gücünün artırılmasını hedefliyoruz.
7 bin esnafımıza e-ticaret eğitimi verdik. Esnaf ve Sanatkârlar Bilgi
Sistemi’mizi güncelledik. Esnaf verilerinin coğrafi bilgi sistemleri
kullanılarak analiz edilebileceği bir altyapı oluşturulmaktadır. İnşallah, önümüzdeki
sene başında vatandaşlarımızın esnaflarımıza daha kolay ulaşabileceği mobil
uygulamayı devreye alacağız. (AK PARTİ sıralarından alkışlar)
12
bin kooperatif ve 1,6 milyon kooperatif ortağına hizmet veriyoruz. Esnaf ve
Sanatkârlar Kredi ve Kefalet Kooperatifi aracılığıyla düşük faizli finansman
desteği sağlıyoruz. Bu konuda bu sene 23 milyar tutarında faiz indirimli kredi
kullandırdık, toplam kullandırılan kredi 40 milyara ulaştı.
Esnaf
ve sanatkâr işletmelerinin ölçek ekonomisinden faydalanarak zincir mağazalara
karşı ürün temin maliyetlerini düşürebilmesi ve fiyat rekabetine katkı
sağlanması amacıyla “Tedarik ve Dağıtım Kooperatifi” modelini oluşturmak üzere
çalışmalara başladık, en kısa sürede devreye alacağız.
Yine,
kooperatifçilik faaliyetleri kapsamında 14 ilde 1.600 girişimci kadınımıza
kadın kooperatifleri hakkında eğitim vermiş bulunuyoruz. Ayrıca 5-8 Aralık
tarihinde Kooperatifler Fuarımızı gerçekleştirdik.
Ürün
güvenliğinin teminiyle ilgili on bir ayda 2 milyar ithal ürünü doğrudan
etkileyecek şekilde denetledik, 8,8 milyon ürünün girişine izin vermedik.
Bakanlığımız bünyesinde güvensiz ürüne sıfır tolerans etkisiyle on bir ayda
2.600 parti üründen 54 parti ürünü güvensiz ürün olarak tespit ettik. Güvensiz
Ürün Bilgi Sistemi’ni (GÜBİS) devreye aldık ve GÜBİS web sitemizi 750 binin
üzerinde vatandaşımız görüntülemiştir.
Tüketici
haklarına yönelik olarak ilk on bir ayda 495 bin başvuru karara bağlandı, yüzde
62’si tüketicinin lehine sonuçlandı. E-devlet üzerinden tüketici hakem
heyetlerine başvuru imkânı sağladık. TÜBİS ile Ulusal Yargı Ağı’nın (UYAP)
entegrasyonunu tamamladık. Bu çalışmalar neticesinde 2019 tüketici hakem
heyetlerinin ortalama karar alma süreçleri üç ayın altına indi.
2019
yılının ilk on bir ayında Alo 175 Tüketici Danışma Hattı’na 321 bin çağrı
geldi, bunlara cevap verdik. Tüketici başvurularıyla ilgili mobil uygulamayı da
başlattık.
Son
olarak, Bakanlığımızın ilgili kurumu olan Helal Akreditasyon Kurumu helal
belgelendirmesi yapan bir kurum değil, tüm dünyada helal belgelendirme yapmak
üzere hareket eden kurumları akredite etmek hedefiyle kurulmuş bir kurumdur ve
ülkemiz adına hizmet ihraç etme misyonu vardır. 7’si yurt dışından 7’si yurt
içinden 14 başvuru gerçekleşmiş ve şu anda Türk Standartları Enstitüsünün
denetimi dün itibarıyla tamamlanmış bulunmaktadır.
Ticaret
Bakanlığı olarak özel sektörümüzü temsil eden tüm kuruluşlar ve -TOBB, TİM,
DEİK, TESK başta olmak üzere- bütün sektör dernekleriyle güçlü bir iletişim ve
istişare içerisinde çalışıyoruz, taleplerini sahaya inerek dinliyoruz. Gelen
taleplerin, 3.500 talebin hepsine Bakanlık olarak yazılı cevap verdik ve
vermeye devam edeceğiz. (AK PARTİ sıralarından alkışlar)
2020
yılında küresel ticaret savaşlarına rağmen dış ticaretimizi daha da geliştirmek
için özel sektörümüzle birlikte çalışacağız. İhracat ana planımızdaki hedef
ülke, hedef sektör ve diğer önceliklerimize yönelik çalışmalarımıza
yoğunlaşacağız. İkili ticaret anlaşması müzakerelerimizde ve gümrük birliği
güncelleme sürecinde özel sektörümüzün ve ülkemizin çıkarlarını gözeten, sonuç
odaklı etkin bir yaklaşım sergileyeceğiz. İhracatımızı tabana yaymak için kadın
ve genç girişimcilik alanındaki program ve projelerimizi uygulayacak, yereldeki
eğitim faaliyetlerimizi sürdürecek, esnafımızı dış ticaret alanında daha fazla
bilinçlendireceğiz. TÜRK EXIMBANK’ın daha fazla firma ve KOBİ’ye ulaşmasını
sağlayarak, ticaretin finansmanındaki rolünü güçlendireceğiz. Dış ticaret,
gümrükler ve iç ticaret alanlarındaki dijitalleşme ve otomasyon projelerimizi
ilerleterek hizmet kalitemizi artıracak ve ticaret erbabının işlerini
kolaylaştırmaya devam edeceğiz.
Gümrüklerimizdeki
fiziki yatırım, inşaat ve donanım tedarik süreçlerine devam edecek, teknolojik
altyapıyı güçlendirme ve modernizasyon çalışmalarımızı sürdüreceğiz.
Kaçakçılıkla mücadele, ürün güvenliği ve üretici haklarının korunması
alanındaki çalışmalarımızı taviz vermeden sürdüreceğiz. İç ticaretteki hukuki
ve teknik altyapıyı geliştirmek üzere özel sektörle, esnafımızla, üreticimizle,
tüketicimizle el birliğiyle istişare hâlinde çalışmalarımızı sürdüreceğiz,
Yatırım Ortamının İyileştirilmesi Koordinasyon Kurulu çalışmalarına etkin katkı
sağlayacağız.
Esnafımızı
yıkıcı rekabetten korumak, ekonomik refahını temin etmek, finansman
imkânlarından faydalanmalarını sağlamak üzere esnaf kuruluşlarımızla el birliği
içinde çalışmalarımızı sürdüreceğiz. Kooperatiflerimizin üretim ve ihracat
kapasitelerini güçlendirmek adına farkındalık çalışmaları yapacak ve odak
projeler geliştireceğiz.
Sayın
Başkan, Plan ve Bütçe Komisyonunun sayın üyeleri; Ticaret Bakanlığımızın
sizlere takdim olunan amaç ve faaliyetleri doğrultusunda kullanılmak üzere 2020
yılı bütçesi toplam 5 milyar 752 milyon 364 bin liradır. Bu meblağın 3 milyar
757 milyon lirası ihracatçımızın ve ticaret erbabımızın desteklenmesine
ayrılmış bulunmaktadır; toplam bütçemizin yüzde 65’i.
Bakanlığımızın
bütçesinin ülkemize, milletimize hayırlı olmasını diliyor, hepinize saygılar
sunuyorum. (AK PARTİ ve MHP sıralarından alkışlar)
Teşekkür
ediyorum, desteklerinizin devamını bekliyorum. (AK PARTİ sıralarından alkışlar)
Ama
buradan Garo Paylan’a da teessürlerimi bildirmek istiyorum, sadece kendi adıma
değil, Bakanlığımda çalışan tüm personel adına. Ayinesi iştir kişinin, lafa
bakılmaz.
Teşekkür
ediyorum.
FATMA
KURTULAN (Mersin) – Sayın Başkan…
BAŞKAN
– Fatma Hanım, buyurun.
IV.- AÇIKLAMALAR (Devam)
29.- Mersin Milletvekili Fatma Kurtulan’ın, Türkiye kamuoyunda Ticaret
Bakanı Ruhsar Pekcan’ın en başarısız Bakan olarak görüldüğüne ilişkin
açıklaması
FATMA
KURTULAN (Mersin) – Teşekkürler Sayın Başkan.
Bir
kadın olarak alkışlamak isterdik ama genel, Türkiye kamuoyunda en başarısız
Bakan olarak geçiyor Sayın Bakan.
MİHRİMAH
BELMA SATIR (İstanbul) – Neye göre?
MUHAMMET
EMİN AKBAŞOĞLU (Çankırı) – Neye göre, kime göre?
FATMA
KURTULAN (Mersin) – Neye göresini söyleyeyim: Kendisinin beyanıydı nasıl Bakan
olduğu, “Ben havaalanına inince öğrendim.” demişti. Yani, havaalanına geliyor,
uçağa binmeden önce bir iş kadını, bir tüccar, havada Bakan oluyor, yere
indiğinde bunu öğreniyor.
ZÜLFÜ
DEMİRBAĞ (Elâzığ) – Kandil’den mi öğrenmesi lazım?
FATMA
KURTULAN (Mersin) – Dolayısıyla, başarısız bir Bakan olması kaçınılmaz olarak
önümüzde duracak arkadaşlar.
Teşekkürler.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
30.- Çankırı Milletvekili Muhammet Emin Akbaşoğlu’nun, Mersin
Milletvekili Fatma Kurtulan’ın yaptığı açıklamasındaki bazı ifadelerine ve
hizmetlerinden ötürü Kabine üyelerine teşekkür ettiğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli arkadaşlar; şimdi, Sayın
Bakanımız, Bakanlığının nereden nereye geldiğiyle ilgili ve 2020 yılı bütçesine
ilişkin öngörülerini ve bugüne kadar Bakanlığında neler yaptığını hakikaten çok
güzel bir şekilde özetledi. Ancak HDP Grup Başkan Vekili Fatma Kurtulan Hanım
maalesef gereksiz bir şekilde polemiğe girdi çünkü bir insanın Bakanlık
beklentisi olmaksızın kendisinin görülerek takdir edilmesi aslında övünülecek
bir şeydir. (AK PARTİ sıralarından alkışlar) Dolayısıyla, evet, samimiyetiyle
nasıl öğrendiğini de bütün kamuoyuna net bir şekilde ifade etmiştir. Bir
pazarlık sonucu Bakan olmamıştır.
ALİ
ÖZTUNÇ (Kahramanmaraş) – Diğerleri pazarlıkla mı oldu Sayın Akbaşoğlu?
MAHMUT
TANAL (İstanbul) – Pazarlık konusu neydi?
MUHAMMET
EMİN AKBAŞOĞLU (Çankırı) – Sonuç itibarıyla, Sayın Cumhurbaşkanımız tarafından
Türkiye Odalar ve Borsalar Birliğinde ve…
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – …özellikle iş dünyasında başarılı bir kişi olarak,
kariyer sahibi bir kişi olarak ortaya koymuş olduğu performansları
değerlendirilmek suretiyle Ticaret Bakanlığına takdir edilmiştir. Bunun gündeme
getirilmesini doğru bulmadığımı ifade etmek istiyorum. Ve ben hem Ticaret
Bakanımıza hem de Sanayi Bakanımıza, bütün Kabinemize bugüne kadar yapmış
oldukları hizmetlerden dolayı teşekkürlerimi arz etmek istiyorum.
Sağ
olun. (AK PARTİ sıralarından alkışlar)
FATMA
KURTULAN (Mersin) – Sayın Başkan…
BAŞKAN
– Fatma Hanım, dediğini dedin, daha artık ne diyeceksin?
MUHAMMET
EMİN AKBAŞOĞLU (Çankırı) – Bir şey demedim ya. Fatma Hanım, bir şey demedim
yani.
FATMA
KURTULAN (Mersin) – Bir şey demediniz “gereksiz bir söylem” olarak
değerlendirdiniz; bu yeter yani bir şey söylemek için yeter. Her şeyi sizin
gönlünüze göre, istediğinize göre değerlendirmek zorunda değiliz arkadaşlar.
BAŞKAN
– Fatma Hanım, buyurun.
31.- Mersin Milletvekili Fatma Kurtulan’ın, sözlerinin Çankırı
Milletvekili Muhammet Emin Akbaşoğlu tarafından “gereksiz söylem” olarak
değerlendirilmesini doğru bulmadığına ilişkin açıklaması
FATMA
KURTULAN (Mersin) – Teşekkürler Sayın Başkan.
AKP
Grup Başkan Vekilinin söylediklerimizi “gereksiz söylem” olarak
değerlendirmesini doğru bulmadığımı ben de burada söylemek isterim. Biz
başarısız bir Bakan olarak görüyoruz. Ayrıca, Bakanlığına dair sorularımız
olacak yani değerlendirmelerimiz sonrasında -diğer Sayın Bakanın
konuşmalarından sonra- özellikle Plan ve Bütçe Komisyonunda Komisyon
üyelerimizin sorduğu sorulara veremediği yanıtları burada da biraz sormak
isteriz. Yani Plan ve Bütçe Komisyonundaki konuşmasını aldığı gibi buraya
getirmiş, hitabında bile “Komisyonun üyeleri” diye hitap ediyor bize.
Dolayısıyla, biz, grubumuz aslında bütünen başarısız bir Bakan olarak görüyor,
bunu da söyleriz arkadaşlar.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Evet, Sanayi ve Teknoloji Bakanı Sayın Mustafa Varank.
Buyurun
Sayın Bakan. (AK PARTİ sıralarından alkışlar)
SANAYİ
VE TEKNOLOJİ BAKANI MUSTAFA VARANK – Sayın Başkan, saygıdeğer milletvekilleri;
Bakanlığımızla birlikte bağlı ve ilgili kuruluşlarımızın 2020 yılı bütçe
görüşmeleri için söz almış bulunuyorum. Bu vesileyle Gazi Meclisimizi ve bizi
izleyen tüm vatandaşlarımızı saygıyla selamlıyor, görüşmelerin hayırlı olmasını
temenni ediyorum. (AK PARTİ sıralarından alkışlar)
Değerli
milletvekilleri, küresel ekonomide risk ve fırsatların iç içe geçtiği bir
dönemdeyiz. Gümrük tarifelerindeki artış ve ticaret politikalarındaki
belirsizlikler, dünya genelinde bir daralmaya yol açıyor. 2019 yılı için
yapılan küresel büyüme tahmini yüzde 3. Bu oran son on yılın en düşük seviyesi.
Biliyorsunuz 2018 Ağustosunda ekonomik temellerimizden bağımsız, ciddi bir
şokla karşılaştık. Bir yandan bölgemizdeki güvenlik tehditleriyle mücadele
ederken, bir yandan ekonomimize yönelik saldırılara göğüs gerdik. Sayın
Cumhurbaşkanımızın liderliğinde Hükûmetimizin uyguladığı sonuç odaklı
politikalarla şokun etkisini bertaraf ettik. Bugün geldiğimiz noktada sanayi
üretimi artıyor, imalat sanayisinde siparişler ve kapasite kullanım oranları
yükseliyor, ekonomiye duyulan güven gittikçe güçleniyor. Yılın üçüncü
çeyreğinde gerçekleşen büyüme oranı iç talepteki canlanmayı teyit ediyor.
Elbette
bunları yeterli görmüyoruz. Biz on yedi senedir doğu, batı, kuzey, güney
demeden ülkemizin dört bir yanına hizmet götüren bir iktidarız. Sanayiden
teknolojiye, ulaştırmadan sağlığa her alanda, cumhuriyet tarihinin en büyük
atılımlarını biz gerçekleştirdik. (AK PARTİ sıralarından alkışlar)
Şimdi,
cumhuriyetimizin 100’üncü yılına giderken
yüksek katma değerli üretim öncülüğünde Türkiye’nin yeni başarı hikâyesini
milletimizle beraber inşallah yine biz yazacağız.
Şunu
çok iyi biliyoruz: Türkiye, çağın eğilimlerine yön verebilecek bir kapasiteye
sahip. Genç ve dinamik bir nüfusumuz, risk alan girişimcilerimiz, gece gündüz
demeden ter döken emekçilerimiz var. Küresel ekonomide ağırlık merkezinin
Batı’dan Doğu’ya kaydığı bir konjonktürde, sahip olduğumuz avantajları fırsata
çevireceğiz. Ülkemizi kritik teknolojiler ve nitelikli beşerî sermaye konusunda
bir çekim merkezi hâline getireceğiz. Atacağımız her adımda hem ulusal hem de
global öncelikleri dikkate alıyoruz.
Bu
yolda temel referans kaynağımız, On Birinci Kalkınma Planı çerçevesinde
hazırladığımız 2023 Sanayi ve Teknoloji Stratejimiz olacak. Önümüzdeki dönemde
vizyonumuz çok net. Ekonomik ve teknolojik bağımsızlığımızı tesis edecek,
küresel yarışta bizi üst sıralara çıkaracak politikaları “Millî Teknoloji
Hamlesi” anlayışıyla tasarladık. İddialı, ama bir o kadar da gerçekçi
hedeflerimiz var. İmalat sanayisinin ihracatını ve millî gelirdeki payını
artıracağız. İhracatımızda orta yüksek ve yüksek teknolojili ürünlerin payını
yüzde 50’ye çıkaracağız. 2023 Stratejimizin temel bileşenlerini oluşturan; yüksek
teknoloji ve inovasyon, dijital dönüşüm, girişimcilik, beşerî sermaye ve
altyapı alanlarında yol haritalarımızı belirledik.
Son
bir yılda bu genel çerçeveyi destekleyecek şekilde çok önemli adımlar attık.
Katma değeri yüksek ürünlerin yerlileşmesi için Teknoloji Odaklı Sanayi Hamlesi
Programı’nı başlattık. Cari açık verdiğimiz sektörleri ve öncelikli ürün
gruplarını paydaşlarımızla beraber belirledik. Üretici ile alıcıyı aynı anda
teşvik edecek şekilde, fikirden ürüne tüm desteklerimizi bütüncül bir anlayışla
kurguladık. Programı makine sektörüyle başlattık. 6 Aralıkta sonlanan ön
başvurularda yatırım tutarı yaklaşık 5 milyar lira olan 200 başvuruyu kabul
ettik. Çağrımızı 2020’nin ilk çeyreğinde sonlandıracak ve bunun hemen akabinde diğer sektörleri kapsayacak
şekilde yeni çağrılar açacağız. Ülkemizde ilk defa uygulanan bu vizyoner
program, üretimde hedeflediğimiz yapısal dönüşümün temel kaldıracı olacak.
2019’un
ilk on ayında 101 milyar liralık sabit yatırım için 4.302 teşvik belgesi
düzenledik. Teşviklerin sektörel çeşitliliği tam da arzuladığımız şekilde
gerçekleşti. Aslan payı imalat sektörüne ait. Bu durum, önümüzdeki dönemin
istihdam artışları açısından oldukça önemli bir veri.
Yatırım
teşvikleri sayesinde 166 binin üzerinde ilave istihdam oluşmasını bekliyoruz.
Bu yatırımlar atıl kapasiteyi üretime kazandırmanın yanında tedarikçi firmalara
da talep oluşturacak. Böylelikle üretim öncülüğünde nitelikli büyüme hız
kazanacak.
Burada
“Tüm teşvikler savunmaya, silaha gitti.” diye birtakım asılsız iddialar dile
getirildi. 2019’un ilk on ayından zaten bahsettim. Peki, son yedi yıldaki
teşviklere baktığımızda ne görüyoruz? İmalat sanayisinin payı yüzde 37 olmuş.
Burada kimya, makine, tekstil, taşıt araçları, kâğıt gibi alt sektörler yoğun
bir biçimde destek görmüş. Teşviklerde hizmet sektörünün payı yüzde 31 ve
enerji sektörünün payı yüzde 26 olmuş.
Veriyle
konuşuyoruz, ezbere hiçbir şey söylemiyoruz. Buradaki milletvekillerimiz de bu
rakamlara çok kolay bir şekilde ulaşabilirler.
Yine,
yatırım tutarı 55 milyar lira olan proje bazlı teşviklerden 25 tanesi için
destek kararı yayınladık. 24 bin ek istihdam sağlamasını ve cari açığın
azaltılmasına önemli katkılar sunmasını bekliyoruz.
Yeri
gelmişken, bu kürsüden bir konuya özellikle değinmek istiyorum. Teşvik süreçlerimizin
tamamı şeffaf ve öngörülebilir. Mevzuatta belirtilen şartları taşıyan tüm
projeleri istisnasız destekliyoruz. Aldığımız tüm kararları da Resmî Gazete’de
yayımlıyoruz. Her şeyimiz şeffaf, kimseye bir ayrıcalık tanımıyoruz. (AK PARTİ
sıralarından alkışlar)
Değerli
milletvekilleri, üretim altyapısını güçlendirmek için sanayi bölgelerine
yatırımlarımız devam ediyor.
Bugün,
Genel Kurulda muhalefet adına konuşan sayın vekillerimiz, “Türkiye’de üretim
durmuş, yeni yatırım yapılmıyor.” gibi gerçek dışı manzaralar çizdiler. Bakın,
bu sene organize sanayi bölgelerindeki istihdam 90 bin kişi arttı. Şu an sadece
organize sanayi bölgelerinde 2 milyon emekçi Türkiye ekonomisini büyütmek için
gece gündüz çalışıyor. (AK PARTİ sıralarından alkışlar)
ORHAN
SÜMER (Adana) – Adana’da son on yılda 55 fabrika kapandı, 55 fabrika.
SANAYİ
VE TEKNOLOJİ BAKANI MUSTAFA VARANK (Devamla) - Bu yıl sonu itibarıyla 15 bin
kişiye daha iş imkânı sağlayacak 7 organize sanayi bölgesi ve 4 sanayi sitesini
tamamlıyoruz. Önümüzdeki sene ise 7 yeni organize sanayi bölgesi ve 5 sanayi
sitesini daha bitirecek, 25 bin kişiye istihdam imkânı oluşturacağız.
Yine,
burada OSB’lerin doğal gaza erişimi konusunda bir gündem oldu. Ülke genelinde
üretime geçen OSB’lerin yüzde 65’inde doğal gaz var, bunların yarısı da kendi
şebekelerini kendileri işletiyor. OSB’lerimizin yanında, yatırım ihtiyacı
yüksek ve büyük ölçekli projeler için endüstri bölgeleri kuruyoruz. Bu sene 12
endüstri bölgesi ilan edildi. Firmaların buralarda 9 milyar dolarlık yatırım ve
68 bin yeni istihdam taahhüdü bulunuyor.
ÖMER
FETHİ GÜRER (Niğde) – İlan etmeyin, yapın. Beş yıl oldu Niğde’ye söz vereli.
SANAYİ
VE TEKNOLOJİ BAKANI MUSTAFA VARANK (Devamla) -Sayın Başkanım müsaade ederlerse
konuşayım.
BAŞKAN
– Buyurun siz devam edin.
ÖMER
FETHİ GÜRER (Niğde) – Sana çok müsaade ediyoruz Sayın Bakan, başkasına yüz kere
laf attık.
SANAYİ
VE TEKNOLOJİ BAKANI MUSTAFA VARANK (Devamla) - Ayrıca başvurusu yapılan 20 yeni
endüstri bölgesinin değerlendirme sürecini de önümüzdeki yıl tamamlayacağız.
Sanayimizin
dijital dönüşümünü hızlandıracak, verimliklerini artıracak çalışmalarımıza
devam ediyoruz. Bu amaçla yalın üretimi ve dijital dönüşümü uygulamalı olarak
öğretmek için model fabrikalar kuruyoruz. Ankara ve Bursa’da model
fabrikalarımız açıldı, önümüzdeki sene İzmir, Gaziantep, Mersin, Konya ve
Kayseri’de yeni merkezlerimizi açacağız.
Tabii,
sanayimizin sadece dijitalleşmesine değil, çevreci dönüşümüne de önem
veriyoruz. “Yeşil OSB” vizyonuyla sanayimizin çevreci dönüşümünü destekliyoruz.
OSB’leri çıktıların girdiye dönüştüğü, enerjisini kendi karşılayan ve çevreye
daha duyarlı ekoendüstriyel parklara çevireceğiz. Yerel yönetimlerin ihmali
sebebiyle 1970’li yıllardan beri Ergene havzasında yaşanan çevre kirliliğine karşı ülkemizin en büyük çevre projesini
sürdürüyoruz. Ergene Koruma Eylem Planı kapsamında bugüne kadar 900 milyon lira
harcadık. Müşterek atık su arıtma tesislerinden 3’ünü tamamladık, kalan 2’sini
2020 yılında bitireceğiz. Çevre kirliliğini önlemek adına havzadaki sanayi
tesislerini 12 ıslah OSB çatısı altında topladık. Bu devasa yatırımlarla nehrin
su kalitesini önemli ölçüde iyileştireceğiz.
Ben
iki hafta önce Tekirdağ’daydım. Arıtılmış atık suların derin deşarjını yapacak
tünellerde çalışan emekçi kardeşlerimi ziyaret ettim. Bakın, bu devasa
tünelleri açan makine TÜBİTAK destekleriyle yerli ve millî olarak geliştirildi
ve stratejik yatırımımızla hayat buldu. Türkiye, dünyada bu makineyi üretebilen
8 ülkeden biri (AK PARTİ sıralarından alkışlar) Bir sektöre verdiğimiz desteğin
başka alanlardaki pozitif etkilerini görmek oldukça memnuniyet verici.
İşte
biz buna benzer örneklerde olduğu gibi üretimde AR-GE’nin ve yenilikçi
fikirlerin hâkim olmasını istiyoruz. Bu manada AR-GE teşviklerimizi nitelik ve
nicelik açısından geliştirmeye devam ediyoruz.
TURAN
AYDOĞAN (İstanbul) – Sayın Bakanım, üniversitelerde AR-GE çalışması yok.
SANAYİ
VE TEKNOLOJİ BAKANI MUSTAFA VARANK (Devamla) - Bu sene TÜBİTAK aracılığıyla,
özel sektörün 3 binden fazla AR-GE projesine 511 milyon lira hibe verdik, genç
girişimcilerimize 24 milyon liralık kaynak aktardık, 1.110 akademik projeye 633
milyon lira kaynak sunduk, 5.180 bilim insanımıza 192 milyon lira katkı
sağladık.
Değerli
milletvekilleri, yüksek teknolojili ürünlerin özel sektör ve üniversite iş
birliğiyle geliştirilmesi için Mükemmeliyet Merkezleri ve Sanayi Yenilik Ağ
Mekanizması Programlarını hayata geçirdik. Bu sene 244 AR-GE ve tasarım merkezi
ile 4 yeni teknoparkın kurulmasını sağladık. Bugün itibarıyla ülkemizde 1.572
AR-GE ve tasarım merkezi, 85 teknopark bulunuyor. Teknoparklarda faaliyet
gösteren 5.500 firmanın ihracat geliri 4,5 milyar dolara, satış gelirleri de 84
milyar liraya ulaştı. Bugüne kadar teknoparklarımızda geliştirilen 1.020
projeye de 278 milyon liralık dış kaynak
sağlandı.
On
altı senede yerli patent başvuru sayısı 18 kat, yerli patent tescil sayısı 38
kat arttı. Marka başvurularında 2011’den bu yana istisnasız her yıl Avrupa’da
1’inciyiz. Toplam yerli sınai mülkiyet verilerinde dünyada 11’inciyiz.
Ülkemizde
toplam AR-GE harcamalarının millî gelirdeki payı ilk defa yüzde 1’i aştı. AR-GE
harcamalarında en büyük pay özel sektörümüze ait. Bu durum, ekosistemin
gelişmesi için verdiğimiz desteklerin karşılığını bulduğunu gösteriyor. Kritik
AR-GE projelerinin neredeyse tamamında Sanayi ve Teknoloji Bakanlığının imzası
bulunuyor.
Kıymetli
milletvekilleri, topyekûn kalkınma, bölgesel refah artışlarıyla doğru orantılı.
Bu yüzden, bölgeler arasındaki gelişmişlik farkını istismar siyasetinin
malzemesi yapanlara inat, bölgelerimizin gelişmeye ihtiyaç duyduğu alanlarda
elimizi taşın altına koyduk.
Ajanslar
ve kalkınma idareleri vasıtasıyla, bölgesel kalkınmayı desteklemek üzere
yüzlerce projeye bir senede 983 milyon liralık kaynak aktardık. Bu projeler
sayesinde Hakkâri’nin dağlarını turizmle, Harran’ın ovalarını modern tarımla
tanıştırdık.
ÖMER
FETHİ GÜRER (Niğde) – Bir de Niğde’ye uğrayın, Niğde’ye.
SANAYİ
VE TEKNOLOJİ BAKANI MUSTAFA VARANK (Devamla) - Artık şehirlerimizde terör değil
istihdam, kepenk kapatma değil üretim konuşuluyor. (AK PARTİ sıralarından alkışlar)
Batının doğuya, kuzeyin güneye yaklaşmasını, her bölgenin kendine has gelişme
potansiyelinin ortaya çıkmasını sağlıyoruz.
Burada
bir milletvekilimiz Sefalet Endeksi’nden bahsetti. Bakın, bu endeks özel bir
firma tarafından yapılıyor, uluslararası kuruluşlarca derlenen verilerden
yapılmış bir endeks değil, uluslararası bir karşılığı yok. (AK PARTİ
sıralarından alkışlar) Ama madem endekslerden bahsediyoruz ben beş gün önce
açıklanan bir endeksten bahsetmek istiyorum, hem de Birleşmiş Milletler açıkladı.
İnsani Gelişme Endeksi’nde ülkemiz ilk kez “Çok Yüksek İnsani Gelişme”
kategorisine erişti. (AK PARTİ sıralarından alkışlar)
Bu
endeksin hesaplamasında ortalama yaşam süresi, eğitim ve kişi başına gelir gibi
göstergeler var yani işin hem ekonomik hem de sosyal boyutu var, iktisadi ve
sosyal kalkınma var.
Kalkınma
ajanslarımız bu sene mesleki ve teknik eğitimde yerel farkındalığı artırmaya
odaklandı. Meslek okullarının altyapılarını iyileştirmek için 90 milyon liralık
kaynak aktardık.
Cazibe
Merkezlerini Destekleme Programı’mız da devam ediyor. Bugüne kadar 11 ilde 71
projeye 533 milyon lira destek verdik. Bu sene ayrıca Sosyal Gelişmeyi
Destekleme Programı’nı devreye aldık. 166 milyon lira kaynak tahsis ettiğimiz
programla dezavantajlı grupların becerilerini geliştireceğiz. Yereldeki
paydaşlarla iş birliği içinde yürüttüğümüz programın sonuçlarını önümüzdeki
günlerde kamuoyuna ilan edeceğiz.
Yatırım
projelerini izleme görevi olan bölge kalkınma idarelerimiz; ayrıca kendi
bütçeleriyle tarım, kırsal kalkınma, sanayi ve turizm gibi çeşitli alanlarda
projelere destekler veriyor. Bu minvalde, son üç yılda 3.308 projeye 3 milyar
lira kaynak aktardık. İdareler, Bakanlığımız koordinasyonunda yeni nesil eylem
planı hazırlıklarına başladı. Bu kapsamda, idareler ile kalkınma ajanslarımız
arasındaki iş birliğini daha da güçlendireceğiz.
Beşeri
sermayemizi en iyi şekilde geleceğe hazırlamaya devam ediyoruz. İlk defa
uyguladığımız Sanayi Doktora Programı’yla, doktora öğrencilerinin sanayide
yetişmesini ve istihdamını teşvik ediyoruz. Bu yıl 33 üniversite ve 82 firmanın
iş birliğiyle 517 doktora öğrencisi yetiştirmeye başladık.
Burada
pek çok milletvekilimiz beyin göçünden bahsetti. Biz bu sene ilk defa
Uluslararası Lider Araştırmacılar Programı’nı başlattık ve “Bununla ülkemizi
dünyanın her yerinden üst düzey araştırmacılar için çekim merkezi hâline
getireceğiz.” dedik. Programı açıkladığımızda bize inanmayanlar, hatta bizimle
dalga geçenler oldu. “Türkiye’ye kim gelir, gelin bu işten vazgeçin.” diyenler
oldu. Yaptığımız çağrıya dünyanın önde gelen üniversiteleri, araştırma
merkezleri ve öncü şirketlerinden önemli başvurular aldık. 98’i Türk, 29’u
yabancı olmak üzere 127 üst düzey araştırmacı bu programdan faydalanacak. İşte
size tersine beyin göçü. (AK PARTİ sıralarından alkışlar)
ARSLAN
KABUKCUOĞLU (Eskişehir) – Adalet, adalet olacak. Önce adalet.
SANAYİ
VE TEKNOLOJİ BAKANI MUSTAFA VARANK (Devamla) – İki gündür haberlerde
karşılaşmışsınızdır. 1976 yılında Türkiye’den ayrılan değerli bir hocamız
Fransa’dan ülkemize döndü. Üstelik tek başına da dönmedi, yanında 1 Hintli, 1
de İtalyan araştırmacıyı alarak 2 öğrencisiyle beraber döndü, araştırmalarına
Türkiye'de devam edecek. Bu programla Türkiye'nin AR-GE altyapısında önemli
başarılar elde edecek.
ARSLAN
KABUKCUOĞLU (Eskişehir) – Gidenleri de sayalım mı?
GARO
PAYLAN (Diyarbakır) – Gidenlerden de bahsedin Sayın Bakan.
SANAYİ
VE TEKNOLOJİ BAKANI MUSTAFA VARANK (Devamla) – Bu sene ayrıca, ülkemizde üst
düzey araştırmacılar için Öncü Araştırmacılar Destek Programı’nı başlattık. Bilim
kültürünü yaygınlaştırmak için bilim merkezlerinin sayısını artırıyoruz.
Şimdiye kadar 6 bilim merkezi kurduk. Gaziantep ve Şanlıurfa’da bilim merkezi
kurma çalışmalarına da başladık.
Çocuklarımız
ve gençlerimiz icat çıkarsın, hayallerinin peşinden koşsun diye yeni programlar
tasarlıyoruz. Bu sene 400 bin öğrencimiz TÜBİTAK Bilim Fuarları sayesinde
bilimsel proje hazırlayıp sunma imkânı yakaladı.
İkincisini
düzenlediğimiz TEKNOFEST, 1 milyon 720 bin ziyaretçiyle dünyanın en büyük
havacılık ve uzay festivali oldu. (AK PARTİ sıralarından alkışlar) Yerli ve
yabancı 17.373 takım ve 50 bin yarışmacı, 19 farklı teknoloji yarışmasında
TEKNOFEST heyecanını yaşadı. Ayakları yere basmayan festivalimize üçüncü
yılında Gaziantep ev sahipliği yapacak. İnşallah âdeta bir dip dalgaya dönüşen
teknoloji ve inovasyon ruhunu bu sefer Güneydoğu Anadolu’dan tüm Türkiye’ye
yayacağız. (AK PARTİ sıralarından alkışlar)
Özel
yetenekli çocuklarımız için Geleceğin Teknoloji Yıldızları Programı’nı
başlattık. Bu programla ortaokul ve lise seviyesindeki öğrencilerimize üç yıl
boyunca robotikten yapay zekâya, siber güvenlikten nanoteknolojiye kadar
kapsamlı ve tamamen ücretsiz teknoloji eğitimleri sunuyoruz. 12 ilimizde
eğitimleri başlattık. 2020’de 18 ilimizde daha bu eğitimleri başlatacağız.
Bugün başvurular açıldı, biz kamuoyuyla paylaştık. İnşallah -bu 18 ilimizi de
burada saymaya vaktimiz yok, belki beş dakika sürede sayarım- önümüzdeki iki
senede 81 ilde 100 DENEYAP teknoloji atölyesi kuracağız. Beş yılda yaklaşık 50
bin öğrencimiz bu eğitimlerden yararlanacak.
Saygıdeğer
milletvekilleri, KOSGEB aracılığıyla bu sene 64 bin işletmeye 2,3 milyar
liralık ödeme yaptık. Bu ödemeler içinde imalat sanayisinin payı yüzde 62 oldu,
bu oranı 2023’e kadar yüzde 75’e çıkaracağız.
Yüce
Meclisimizin bütçemize onay vererek vesile olduğu başarı hikâyelerine bu
kürsüden geçen sene örnekler vermiştim. Bu yıl da çok dikkat çekici bir örneği,
KOSGEB ve yatırım teşvikleriyle yazılan bir başarı hikâyesini sizlerle
paylaşmak istiyorum. Hikâyemiz, bir kadın girişimcinin akrep zehrini konu alan
programı izlemesiyle başlıyor. Urfalı iki gencin hayalinden etkilenen bu
girişimcimiz, bu hayali bir projeye dönüştürüyor. Melek yatırım ağları
kanalıyla 40 yatırımcıyı bu işe destek vermeye ikna ediyor. Eskişehir Osmangazi
Üniversitesi iş birliğiyle AR-GE çalışmalarına başlanıyor. Bu noktada Bakanlık
olarak biz devreye giriyoruz, firmaya KOSGEB’den AR-GE ve stratejik ürün
desteği veriyoruz; bu sayede firma hedeflerine ulaşıyor.
Peki,
bu hikâyenin sonucu ne? Şu anda firmanın ruhsatlı iki ayrı akrep antiserumu
var. Elimde gördüğünüz bu ürünün kilogram başına ihracat değeri tam olarak 25
bin dolar. (AK PARTİ sıralarından alkışlar) Buraya çıkan milletvekillerimizin
hepsi iPhone’u çok seviyorlar, iPhone’dan bahsettiler; onun kilogram başına
ihracat değeri 6 bin dolar, bunun 25 bin dolar. (AK PARTİ sıralarından
alkışlar) İşte teknoloji, işte üreten Türkiye, işte yüksek katma değer.
ÖZGÜR
KARABAT (İstanbul) – Toplam kaç tane satıyoruz biz?
SANAYİ
VE TEKNOLOJİ BAKANI MUSTAFA VARANK (Devamla) - Bakın, bu ürünü küresel kalite
standartlarında üretebilen 4 ülkeden sadece biriyiz. Firmamız ihracat için ilk
numuneleri de Afrika’ya yolladı. Şimdi, tamamı yurt dışından ithal edilen kuduz
antiserumunun AR-GE’sini de tamamladı, yakında ruhsat başvurularına başlayacak.
Saygıdeğer
milletvekilleri, bu sene ilk defa KOBİ’lerin dijitalleşmesini teşvik edecek
destekler de verdik. Böylece, hem yerli teknoloji geliştiren hem de üretimini
dijitalleştirmek isteyen KOBİ’leri odağımıza aldık.
Yurt
Dışı Pazar Destek Programı’yla ihracat yapmak isteyen KOBİ’leri
cesaretlendiriyor, hâlihazırda ihracat yapanların da kapasitelerini
geliştiriyoruz. Uygulamaya yeni başladığımız KOBİ Finansman Destek
Programı’yla, işletme ve makine/teçhizat kredilerinde finansmana erişimi
kolaylaştırıyoruz. Bu programda geçtiğimiz ay faiz indirimi yaptık, kredi
Garanti Fonu tarafından uygulanan yüzde 1,5’luk teminatı yüzde 1’e çektik.
KEMAL
ZEYBEK (Samsun) – KOBİ’lerin haberi yok ondan, KOBİ’lerin haberi yok Sayın
Bakan.
SÜLEYMAN
KARAMAN (Erzincan) – Bağırma ya!
SANAYİ
VE TEKNOLOJİ BAKANI MUSTAFA VARANK (Devamla) – Düzce, Iğdır, Beşikdüzü,
Vakfıkebir ve İstanbul Eminönü Alt Geçidi’nde sel baskınlarından zarar gören,
Kilis’te ise terör saldırılarından etkilenen 283 işletmeye 35 milyon liralık
sıfır faizli acil destek kredisi verdik.
Burada
gündeme geldiği için şu hususları özellikle vurgulamak istiyorum -oradan
vekilimiz de zaten bağırarak bize müdahale etmeye çalışıyor- KOSGEB’in faizsiz
kredilerinden faydalanan işletmelerin seçiminde objektif bilişim kriterlerinin
kullanıldığı ve hiçbir işletmeye ayrıcalık tanınmadığı Sayıştay raporunda da
teyitli.
Dolayısıyla
burada “Peşkeş çekiyorsunuz.” “Yandaşlarınıza para veriyorsunuz.” gibi birtakım
ifadeleri ben çok yakışıksız buluyorum; bunlar iftiradır, sizi bunları…
KEMAL
ZEYBEK (Samsun) – Sayın Bakan, Sayıştay denetimlerinde ne yazıyor, Sayıştay
denetimlerinde?
SANAYİ
VE TEKNOLOJİ BAKANI MUSTAFA VARANK (Devamla) – Sayıştay denetimi, ben burada
söyledim, bunları ispat etmek zorundasınız. Biz kimseye hiçbir şeyi peşkeş
çekmiyoruz, bizim bütün süreçlerimiz dijital. (AK PARTİ sıralarından alkışlar)
KEMAL
ZEYBEK (Samsun) – O raporlar ne oldu?
SANAYİ
VE TEKNOLOJİ BAKANI MUSTAFA VARANK (Devamla) – Biz hiçbir işletmeyi görmüyoruz,
her şey bilgisayar ortamında.
KEMAL
ZEYBEK (Samsun) – Sayıştay raporları ne oldu?
BAŞKAN
– Sayın Milletvekilim, hep müdahale ediyorsunuz ya!
Engin
Bey, lütfen arkadaşı…
SANAYİ
VE TEKNOLOJİ BAKANI MUSTAFA VARANK (Devamla) – KOSGEB’in 2020 yılındaki…
BAŞKAN
– Bir saniye…
Size
yakışmıyor, gerek yok şimdi.
SANAYİ
VE TEKNOLOJİ BAKANI MUSTAFA VARANK (Devamla) – …ödeneğinde bir önceki yıla göre
azalmanın da basit bir teknik açıklaması var. O da 2017 yılında başlayan üç
yıllık destek programı ödemelerinin 2019’da bitmesinden kaynaklanıyor. Özetle
şunu söyleyebilirim, KOSGEB’in yeni destek bütçesinde herhangi bir azalma
yoktur.
Ticaretin
korunması ve haksız rekabeti önlemek için yasal metroloji faaliyetlerini
yürütüyoruz.
KEMAL
ZEYBEK (Samsun) – Bütçede vermişsiniz ya Sayın Bakanım.
SANAYİ
VE TEKNOLOJİ BAKANI MUSTAFA VARANK (Devamla) – Dinlerseniz anlarsınız.
KEMAL
ZEYBEK (Samsun) – Sen “Yok.” diyorsun ama bilmiyorsun. Bütçenin içerisinde
yazıyor, orada rakamlarda yazıyor.
SANAYİ
VE TEKNOLOJİ BAKANI MUSTAFA VARANK (Devamla) -Dinlerseniz anlarsınız.
BAŞKAN
– Sayın Bakanım, bir dakika, bir dakika…
Sayın
Milletvekilim, sizi Grup Başkan Vekili de susturamıyor.
SANAYİ
VE TEKNOLOJİ BAKANI MUSTAFA VARANK (Devamla) – Bu yıl…
BAŞKAN
– Bir dakika Sayın Bakanım, bir dakika…
Sayın
Milletvekilim, Bakanımızı dinleyin, Grup Başkan Vekilimiz önünüzde duruyor,
rahat olun.
Buyurun
Sayın Bakan.
SANAYİ
VE TEKNOLOJİ BAKANI MUSTAFA VARANK (Devamla) - Bu yıl 1 milyon 358 bin 200 ölçü
aletinin muayenesini gerçekleştirdik. Bu muayenelerde kanuna aykırı bulunan 4.644
ölçü aleti için ceza kestik. Yüce Meclisimizin yaptığı değişiklikle ölçü aleti
kullanıcılarına ilişkin idari para cezaları daha adil ve orantılı bir sisteme
oturdu. Periyodik muayenesi geçmiş ölçü aletleri için bir defaya mahsus
muafiyet tanındı. Böylece atıl durumda bulunan 130 milyon lira değerindeki 160
bin cihazı yeniden ekonomiye kazandırdık. Bu değişiklikten yararlanan on
binlerce esnafımız adına siz değerli milletvekillerimize şükranlarımı
sunuyorum. (AK PARTİ sıralarından alkışlar)
Saygıdeğer
milletvekilleri, önümüzdeki dönemde sanayi ve teknoloji alanlarında stratejik
adımlar atacağız. Raylı sistemleri odağımıza aldık, bu araçların tüm kritik
bileşenlerini daha yüksek yerlilik oranlarıyla üretmeyi hedefliyoruz. TÜBİTAK
ve TCDD ortaklığında Raylı Ulaşım Teknolojileri Enstitüsünü kurduk. Enstitü,
ülkemizin ihtiyaç duyduğu demir yolu teknolojilerini yerli ve millî imkânlarla
tasarlayarak geliştirecek.
Sanayileşme
İcra Kurulunun oluşturulması On Birinci Kalkınma Planı çerçevesinde yüce
Meclisimiz tarafından kabul edildi. Kurul, yerli üretimi teşvik etmek için
kamuda eş güdümü sağlayacak ve uygulamaları izleyecek. Sayın Cumhurbaşkanımızın
başkanlık edeceği kurulun sekretarya vazifesini Bakanlığımız üstlenecek.
Planlı
sanayi alanlarını çoğaltarak üretim gücümüzü artıracağız. Sanayi bölgelerindeki
parsellerin etkin kullanımı için yönetişim mekanizmalarını güçlendireceğiz.
OSB’leri, özellikle kadın emekçiler, girişimciler ve öğrenciler için bir cazibe
merkezi hâline getireceğiz. Sanayicilerimizin OSB’lerde düşük maliyetli ve uzun
vadeli arsa veya bina temin edebilmeleri için yeni modeller oluşturuyoruz.
Alternatifleri yakın zamanda kamuoyuyla paylaşacağız. Sade, verimli ve daha
etkin bir yatırım teşvik sistemi için çalışıyoruz.
Yatırımcılarımızın
yoğun şekilde talep ettiği, ilçe bazlı bölgesel teşvik modeline geçişte son
aşamaya geldik, kamuoyuna ilan edeceğiz. Yatırımcılar için öngörülebilirliği
daha da artıracağız. Yatırım Ortamını İyileştirme Koordinasyon Kurulunun
sekretaryasını Bakanlığımız yürütüyor. Burada, çalışma hayatı, vergiler, katma
değerli üretim, ticaret, altyapı ve enerji gibi pek çok farklı alanı masaya
yatırıyor, atacağımız adımlara özel sektörle birlikte karar veriyoruz.
Bölgesel
Girişim Sermayesi Fonu’nu hayata geçiriyoruz. Büyüme potansiyeli taşıyan
işletmeleri ve yeni bölgesel girişimleri bu fonla destekleyeceğiz. AB’nin
finansman katkısıyla, teknoloji tabanlı girişimleri desteklemeye yönelik
kuracağımız Türkiye Gelecek Fonu 80 milyon avroluk hacimle faaliyetlerine
başlayacak. Bu risk sermayesi fonuyla 2023’e kadar erken aşama girişimlere 500
milyon avroya kadar sermaye sağlamış olacağız.
Türk
Standartları Enstitüsüyle ülkemizi standartlara yön veren ülkelerden biri
yapacağız. Yine, CHP’li bir milletvekilimiz Enstitümüz ile Katar arasında
imzalanan anlaşmayı eleştirerek “Hep Katar, hep Katar.” diye bir cümle kurdu.
Öncelikle bir yanlışı düzeltelim. Türk Standartları Enstitüsü, sadece Katar’la
değil, 125’in üzerinde ülkeyle, uluslararası ve bölgesel kuruluşla anlaşmalar
yapmış, Türk ürünlerinin serbest dolaşımını kolaylaştırmıştır. (AK PARTİ
sıralarından alkışlar) Sadece son beş yılda yurt dışı faaliyetlerinden 60
milyon liralık gelir elde etmiştir. Burada rahatsızlık duyulan konu nedir, ben
bunu sormak istiyorum. TSE’nin kâr etmesi mi? Bu kârı Katar’dan elde etmesi mi?
ÖZGÜR
KARABAT (İstanbul) – Katar…
SANAYİ
VE TEKNOLOJİ BAKANI MUSTAFA VARANK (Devamla) - Yoksa burada mesele, muhalefet
meselesi mi? (AK PARTİ sıralarından alkışlar)
TURAN
AYDOĞAN (İstanbul) – Katar’ın Güney Kıbrıs’tan lisans alması Sayın Bakan.
SANAYİ
VE TEKNOLOJİ BAKANI MUSTAFA VARANK (Devamla) – Ama biz yolumuza devam edeceğiz.
Teknoloji standartları başta olmak üzere…
TURAN
AYDOĞAN (İstanbul) – Güney Kıbrıs’tan lisans almasın petrol aramak için Sayın
Bakanım.
SANAYİ
VE TEKNOLOJİ BAKANI MUSTAFA VARANK (Devamla) - …uluslararası standardizasyon
süreçlerine daha aktif katılım sağlayacağız. Standardizasyon ve uygunluk
değerlendirme altyapımızı daha da güçlendireceğiz.
Türk
Patent ve Marka Kurumunu dünyada ilk 10 otorite arasına sokmayı hedefliyoruz.
Açık inovasyon ve açık kaynak yazılımlarını etkin yönetmek için fikrî mülkiyet
mevzuatında düzenlemeler yapacağız. Kamuya ait patent ve faydalı modellerin
envanterini çıkarıp özel sektörün kullanımına açacağız.
Kıymetli
milletvekilleri, TÜBİTAK enstitüleri savunma, uzay, güvenlik, enerji, ilaç,
kimya, çevre, gıda ve malzeme gibi stratejik alanlarda AR-GE faaliyetleri
yürütüyor. Tabii, bu faaliyetler önce ürüne, sonra da teknoloji transferi
yoluyla seri üretime dönüşüyor.
Yine,
huzurlarınızda TÜBİTAK destekleriyle özel sektörün geliştirdiği bir üründen
bahsetmek istiyorum. Bu bir lazer diyodu. Robotik cerrahi cihazlar, lazerli
kesim makineleri ve savunma sanayisinde kullanılan lazer işaretleyiciler gibi
kritik yüksek teknoloji alanlarında bu diyotlar kullanılıyor. Yaklaşık 14
milyar dolarlık pazardan pay almak için ülkeler bir yarış içerisinde. Biz,
bugün bu teknolojiye sahip birkaç sayılı ülkeden bir tanesiyiz ve bu rakama
dikkatinizi çekmek istiyorum. Bu lazer diyotların içindeki çiplerin kilogram
başına ihracat değeri 2 milyon dolar. (AK PARTİ sıralarından alkışlar) İşte,
bize verdiğiniz bütçeyi bunun gibi projeleri desteklemek ve katma değerli
üretim için kullanıyoruz. Bu firmamız Bursa’mızın çok değerli bir sanayi
kuruluşu.
KEMAL
ZEYBEK (Samsun) – Ya, Sayın Bakanım, 15 milyar dolarla 2 milyon dolar; ne iştir
bu?
SANAYİ
VE TEKNOLOJİ BAKANI MUSTAFA VARANK (Devamla) - Saygıdeğer milletvekilleri,
Yapay Zekâ Enstitüsü kuruyoruz. Sahip olduğumuz büyük verinin işlenmesini,
anlamlandırılmasını, bilgiye ve ekonomik değere dönüştürülmesini hedefliyoruz.
Teknoloji
şirketleri, sivil toplum kuruluşları ve ilgili kurumlarımızla Açık Kaynak
Platformu inisiyatifini başlattık. Yazılımcı sayımızı artırarak yerli açık
kaynak çözümleri geliştireceğiz. Böylelikle dışa bağımlılığı azaltıp mali
tasarrufları artıracak ve olası siber güvenlik sorunlarını bertaraf edeceğiz.
Bu
sene 3’üncü bilim seferimizi gerçekleştirerek geçici bilim üssümüzü
Antarktika’ya kurduk ve şanlı bayrağımızı beyaz kıtada geçici bilim üssümüzde
dalgalandırdık. (AK PARTİ sıralarından alkışlar) Nihai hedefimiz, Antarktika
Anlaşmalar Sistemi’nde gözlemci ülke statüsünden danışman ülke statüsüne
geçerek kıtanın geleceğinde söz sahibi olmak. Antarktika’yla ilgili projeleri
daha kurumsal bir yapıda sürdürmek için TÜBİTAK çatısı altında Kutup
Araştırmaları Enstitüsünü kurduk.
Ülkemizin
yirmi yıllık hayali olan Türkiye Uzay Ajansı faaliyetlerine başladı. “Uzayda
olmayan ülkelerin gelecekte yeryüzünde sözü olmayacak” anlayışıyla
hazırladığımız Millî Uzay Programı’nı 2020 yılında ilan edeceğiz hocam, siz “Bu
kurumu eş dost için mi kurdunuz?” dediniz. Burada da size teessüf ediyorum. (AK
PARTİ sıralarından alkışlar) Ajans, uzaya erişim için fırlatma sistemlerini
geliştirecek, yerli imkânlarla üretilecek hava ve uzay araçları projelerine
teknoloji transferi sağlayacak.
Değerli
arkadaşlar, gördüğünüz gibi, Türkiye, her anlamda büyüyor, gelişiyor.
ENGİN
ALTAY (İstanbul) – Uçuyor, uçuyor!
BEKİR
KUVVET ERİM (Aydın) – Bir kere de “Allah razı olsun.” de ya, otomatiğe mi
bağladınız?
SANAYİ
VE TEKNOLOJİ BAKANI MUSTAFA VARANK (Devamla) - Fakat ne yazık ki böyle bir
emareden bir iz görmüyoruz muhalefetimizde.
Özellikle,
ben, Sayın Paylan’dan bahsetmek istiyorum. Kendisi geçen sene ya da Komisyonda
ne söylediyse aynılarını burada tekrar etti. (AK PARTİ sıralarından alkışlar)
GARO
PAYLAN (Diyarbakır) – Siz de öyle, siz de öyle!
SANAYİ
VE TEKNOLOJİ BAKANI MUSTAFA VARANK (Devamla) -Kendisi teknoloji 4.0’dan,
teknoloji 5.0’dan bahsediyor ama maalesef, Paylan -1.0; yerinde saymaya devam
ediyor. (AK PARTİ sıralarından alkışlar)
GARO
PAYLAN (Diyarbakır) – Siz de öyle!
SANAYİ
VE TEKNOLOJİ BAKANI MUSTAFA VARANK (Devamla) –Kendisi, aynı zamanda, astronot
olmak istediğini söyledi. Sanırım boyu astronot olmak için uygun değil ama
bilim insanlarımız kabul ederse kendisini Antarktika’ya gönderebiliriz, hem de
orada bilim üssümüzde yapılan faaliyetleri kendisi kontrol edebilir. (AK PARTİ
sıralarından alkışlar)
Türkiye
Bilimler Akademisi, bilim insanlarının öncü ve çığır açıcı araştırmalarını
desteklemeye devam ediyor. Genç bilim insanlarımız için TÜBA Genç Akademisini
kurduk. “Fuat Sezgin Yılı” kapsamında bilim insanlarımız, akademi üyelerimiz
yıl boyunca üniversitelerde konferanslar düzenledi. Hem TÜBA Bilim Ödülleri’ni
hem de TÜBİTAK Bilim Ödülleri’ni, inşallah, 30 Aralıkta Sayın
Cumhurbaşkanımızın huzurunda sahiplerine tevdi edeceğiz.
(Mikrofon
otomatik cihaz tarafından kapatıldı)
SANAYİ
VE TEKNOLOJİ BAKANI MUSTAFA VARANK (Devamla) - Sayın Başkanım, beş dakika rica
ediyorum;. Ruhsar Hanım’ın kullanmadığı dört dakika da var.
BAŞKAN
– Buyurun.
SANAYİ
VE TEKNOLOJİ BAKANI MUSTAFA VARANK (Devamla) - Sayın Başkan, değerli
milletvekilleri; konuşmamın bu bölümünde, bazı milletvekilleri tarafından
ortaya atılan iddialara özellikle değinmek istiyorum.
Burada
muhalefet adına konuşan milletvekilleri inatla hayalî bir tek adam rejiminden
bahsetti.
EMİNE
GÜLİZAR EMECAN (İstanbul) - Hayalî mi?
SANAYİ
VE TEKNOLOJİ BAKANI MUSTAFA VARANK (Devamla) - Türkiye’nin, sözüm ona,
antidemokratikleşmesinden dem vurdular.
Bakın,
değerli arkadaşlar, Türkiye’deki seçimlerin büyük çoğunluğu, örnek
gösterdiğiniz Batı’daki gibi yüzde 45-50 katılımla değil, yüzde 85-90 katılım
oranlarıyla gerçekleştirilmiştir. Cumhurbaşkanımız Sayın Recep Tayyip Erdoğan,
girdiği 14 seçimin 14’ünü de milletimizin büyük teveccühüyle, ezici bir
üstünlükle kazanmıştır. (AK PARTİ sıralarından alkışlar)
TURAN
AYDOĞAN (İstanbul) - 15’inciye bekliyoruz, 15’inciye bekliyoruz Sayın Bakan,
15’inciye bekliyoruz.
SANAYİ
VE TEKNOLOJİ BAKANI MUSTAFA VARANK (Devamla) – Sizin, üzerinizden atamadığınız
kompleksin asıl sebebi de budur. (AK PARTİ sıralarından “Bravo” sesleri,
alkışlar) Eğer Türkiye’yi Batı’yla kıyaslayacaksanız, önce dönüp kendinize bir
bakın; göreve geldiği günden bu yana girdiği 9 seçimin 9’unu da kaybeden genel
başkanlara bakın. (AK PARTİ sıralarından alkışlar)
(Mikrofon
otomatik cihaz tarafından kapatıldı)
TURAN
AYDOĞAN (İstanbul) – Siz siyasi değilsiniz!
SANAYİ
VE TEKNOLOJİ BAKANI MUSTAFA VARANK (Devamla) - O hayranı olduğunuz Batı’da bir
tane böyle örnek gösteremezsiniz.
EMİNE
GÜLİZAR EMECAN (İstanbul) – Siz nasıl böyle konuşuyorsunuz?
TURAN
AYDOĞAN (İstanbul) – Siz siyasi değilsiniz!
EMİNE
GÜLİZAR EMECAN (İstanbul) - Böyle konuşamazsınız Sayın Bakan!
SANAYİ
VE TEKNOLOJİ BAKANI MUSTAFA VARANK (Devamla) - Dünyanın hiçbir yerinde böyle
bir örnek gösteremezsiniz.
EMİNE
GÜLİZAR EMECAN (İstanbul) – Böyle bir konuşma yapamazsınız!
TURAN
AYDOĞAN (İstanbul) - Siz, Sayın Cumhurbaşkanının atadığısınız!
EMİNE
GÜLİZAR EMECAN (İstanbul) – Böyle bir konuşma yapamazsınız!
ORHAN
SÜMER (Adana) - Siyaset yap, ondan sonra…
TURAN
AYDOĞAN (İstanbul) - Siyaset yapın, ondan sonra… Siyaset yapın, ondan sonra…
ALİ
ÖZKAYA (Afyonkarahisar) – Siyaset yapar, en tabii hakkı! Siyaset yapar!
TURAN
AYDOĞAN (İstanbul) – Siz siyasi değilsiniz! Siz atanmışsınız! Siz Meclise
teveccüh edeceksiniz, teveccüh edeceksiniz Meclise! Hatta seçilip geleceksiniz!
EMİNE
GÜLİZAR EMECAN (İstanbul) – Karşınızda seçilmiş milletvekilleri var!
BAŞKAN
– Buyurun Sayın Bakan.
SANAYİ
VE TEKNOLOJİ BAKANI MUSTAFA VARANK (Devamla) – Demokrasi varsa ben de burada
konuşuyorum! Demokrasi varsa burada konuşuyorum!
TURAN
AYDOĞAN (İstanbul) – Seçilin gelin! Seçilin gelin! Muhataplarınız seçilmiş!
SANAYİ
VE TEKNOLOJİ BAKANI MUSTAFA VARANK (Devamla) - Hadi bakalım!
ORHAN
SÜMER (Adana) - Genel Başkanı niye katıyorsun?
TURAN
AYDOĞAN (İstanbul) - Ayıptır ya!
EMİNE
GÜLİZAR EMECAN (İstanbul) – Ayıp!
TURAN
AYDOĞAN (İstanbul) – Seçil de gel! Seçil de gel!
ORHAN
SÜMER (Adana) – Emir eri orada!
SANAYİ
VE TEKNOLOJİ BAKANI MUSTAFA VARANK (Devamla) - İşte, Jeremy Corbyn;
İngiltere’de seçimleri kaybetti, istifa etti. Şimdi…
EMİNE
GÜLİZAR EMECAN (İstanbul) – Ayıp!
TURAN
AYDOĞAN (İstanbul) – Seçil de gel! Seçil de gel!
ÜNAL
DEMİRTAŞ (Zonguldak) – Seçil de öyle gel!
BAŞKAN
– Sayın Bakanım, bir dakika…
Grup
Başkan Vekili Engin Bey söz istedi değerli arkadaşlar. Niye bağırıyorsunuz ya?
ALİ
ÖZKAYA (Afyonkarahisar) – Yürütme adına, Cumhurbaşkanlığı adına konuşuyor,
yürütmenin bir parçası.
BAŞKAN
– Buyurun Sayın Bakan, toparlayın.
SANAYİ
VE TEKNOLOJİ BAKANI MUSTAFA VARANK (Devamla) – Şimdi, siz bu demokrasi
zaferlerini görmezden geleceksiniz, “tek adam rejimi” diye ithamlarda
bulunacaksınız… Tek adam kimdir biliyor musunuz sayın milletvekillerimiz?
Girdiği 9 seçimin 9’unu da kaybedip hâlâ koltuğunda ısrarla oturan adama “tek
adam” denir. (AK PARTİ sıralarından alkışlar, CHP sıralarından sıra kapaklarına
vurmalar, gürültüler)
TURAN
AYDOĞAN (İstanbul) – Seçil de gel! Seçil de gel! Sen de kazan da gel! Kazan da
gel!
SANAYİ
VE TEKNOLOJİ BAKANI MUSTAFA VARANK (Devamla) – Koltuğunu korumak adına parti
içi demokrasiyi hiçe sayıp “Şu, Külliye’ye gitti.” “Bu, Erdoğan’la görüştü.”
diye dedikoduları yayan adama “tek adam” denir.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Bakan.
TURAN
AYDOĞAN (İstanbul) – Cumhurbaşkanlığı Sekreteri böyle konuşmaz!
GARO
PAYLAN (Diyarbakır) – Siyaset yapıyor ya!
SANAYİ
VE TEKNOLOJİ BAKANI MUSTAFA VARANK (Devamla) – Bu ülkede tek adam rejimi yoktur
ama bu Mecliste tek adam muhalefeti vardır. (AK PARTİ sıralarından alkışlar)
ÜNAL
DEMİRTAŞ (Zonguldak) – Tek adam atadığı için böyle konuşuyorsun!
TURAN
AYDOĞAN (İstanbul) – Tek adamın dalları olarak buradasın, dalları!
ÜNAL
DEMİRTAŞ (Zonguldak) – İflas eden şirketlerden bahset.
BAŞKAN
– Sayın milletvekilleri… Değerli milletvekilleri…
TURAN
AYDOĞAN (İstanbul) – Meclise saygı duyar mısınız Sayın Bakan!
BAŞKAN
– Turan Bey…
SANAYİ
VE TEKNOLOJİ BAKANI MUSTAFA VARANK (Devamla) – Ben çok saygılı konuşuyorum.
TURAN
AYDOĞAN (İstanbul) – Meclise saygı duyarak konuşur musunuz! Lütfen… Lütfen,
rica ediyorum.
SANAYİ
VE TEKNOLOJİ BAKANI MUSTAFA VARANK (Devamla) – Çok saygılı konuşuyorum.
BAŞKAN
– Sayın milletvekilleri….
CAVİT
ARI (Antalya) – Haddinize değil sizin! Haddinize değil!
SANAYİ
VE TEKNOLOJİ BAKANI MUSTAFA VARANK (Devamla) – Çok saygılı konuşuyorum.
BAŞKAN
– Bir dakika Sayın Bakanım…
ORHAN
SÜMER (Adana) – Bir Genel Başkana laf söylemek haddin değil senin!
CAVİT
ARI (Antalya) – Haddinize değil, haddinize! Haddinizi bilin!
BAŞKAN
– Sayın milletvekilleri… Sayın Bakan, bir dakika…
Bir
dakika… Bir dakika…
CAVİT
ARI (Antalya) – Haddini bil! Haddini bil!
HAKAN
ÇAVUŞOĞLU (Bursa) – Ne parmak sallıyorsun!
BAŞKAN
– Sayın milletvekilleri… Şimdi, değerli milletvekilleri…
CAVİT
ARI (Antalya) – Haddini bilerek konuş!
AYLİN
CESUR (Isparta) – Ayıp size!
SANAYİ
VE TEKNOLOJİ BAKANI MUSTAFA VARANK (Devamla) – Gel bildir! Gel bildir!
EMİNE
GÜLİZAR EMECAN (İstanbul) – Arkadaşımızı kürsüye çağırıyorsunuz ya! Böyle bir
üslup olmaz!
ORHAN
SÜMER (Adana) – Genel Başkana laf söyleyemezsin!
ALİ
ÖZKAYA (Afyonkarahisar) – Genel Başkanınız her şeyden muaf mı? Siz,
Cumhurbaşkanımıza laf söyleyin. Genel Başkan muaf mı o laflardan?
BAŞKAN
– Sayın milletvekilleri, şimdi, bizi Türk milleti izliyor.
SANAYİ
VE TEKNOLOJİ BAKANI MUSTAFA VARANK (Devamla) – Mikrofonumu açar mısınız Sayın
Başkanım?
BAŞKAN
– Bir dakika… Bir dakika…
Değerli
milletvekilleri, Grup Başkan Vekiliniz Sayın Bakana cevap vermek üzere söz
talebinde bulunmuş durumda. Bu bağırtı, emin olun doğru değil.
Buyurun
Sayın Bakan, toparlayın.
SANAYİ
VE TEKNOLOJİ BAKANI MUSTAFA VARANK (Devamla) –Konuşmam bitmedi Sayın Başkanım.
MAHİR
POLAT (İzmir) – Başkan, 3 defa uzattınız, 3’ünde de bize laf söyledi.
Bakanlıkla ilgili konuşmuyor.
EMİNE
GÜLİZAR EMECAN (İstanbul) – Yeter yani!
ÜNAL
DEMİRTAŞ (Zonguldak) – Filyos’u kime peşkeş çektiniz Sayın Bakan? Zonguldak
Filyos’u Tosyalı Holdinge verdiniz.
TURAN
AYDOĞAN (İstanbul) – 8 milyon işsize iş bulsana! Ne konuşuyorsun sen?
SANAYİ
VE TEKNOLOJİ BAKANI MUSTAFA VARANK (Devamla) - Ben yüzde 52 oy almış Sayın
Cumhurbaşkanımızın Kabinesinin bir üyesiyim, ona “tek adam” derseniz cevabını
burada alırsınız. (AK PARTİ sıralarından “Bravo” sesleri, alkışlar)
TURAN
AYDOĞAN (İstanbul) – İstanbul’da Ekrem İmamoğlu’nu ne yapacaksın, ne
yapacaksın? Nerede? Ekrem İmamoğlu yüzde 56 aldı, nerede?
TUBA
VURAL ÇOKAL (Antalya) – Bakan gibi konuşun, ayıp ya!
KEMAL
ZEYBEK (Samsun) – Sen kim oluyorsun da Genel Başkana laf söylüyorsun! Kendini
ne zannediyorsun!
SANAYİ
VE TEKNOLOJİ BAKANI MUSTAFA VARANK (Devamla) – Yine, CHP’nin Trabzon
Milletvekili bu kürsüye geldi ve Gazi Mustafa Kemal’in ektiği portakallardan
bahsetti. Neymiş efendim, o portakallar satılmış da onun parasıyla İSDEMİR
kurulmuş yani neresinden tutarsanız elinizde kalıyor.
YÜKSEL
MANSUR KILINÇ (İstanbul) – Onun neresi elinde kalıyor? O, Türkiye'nin bir
gerçeği.
SANAYİ
VE TEKNOLOJİ BAKANI MUSTAFA VARANK (Devamla) - Gazi Mustafa Kemal kaç yılında
vefat etti? 1938. İSDEMİR ne zaman kuruldu? 1970. Yahu, bu nasıl portakal? Ya
portakalın fiyatını bilmiyorsunuz ya hiç portakal görmediniz! (AK PARTİ
sıralarından alkışlar, CHP sıralarından gürültüler)
(Mikrofon
otomatik cihaz tarafından kapatıldı)
ÜNAL
DEMİRTAŞ (Zonguldak) – Atatürk’ten rahatsız mısın Sayın Bakan? Atatürk’ten
rahatsız mısın, onu söyle. Atatürk’ten rahatsız mısın?
ENGİN
ALTAY (İstanbul) – Sayın Başkan…
SANAYİ
VE TEKNOLOJİ BAKANI MUSTAFA VARANK (Devamla) - Eğer böyle değerli portakal
varsa gelin bize verin, biz TÜBİTAK’la teknoloji transferi yapalım. Yani
ülkenin muhalefet anlayışına mı üzülelim, yoksa hepsine mi üzülelim?
BAŞKAN
– Sayın Bakanım… Sayın Bakan…
SANAYİ
VE TEKNOLOJİ BAKANI MUSTAFA VARANK (Devamla) – Sayın Başkan…
BAŞKAN
– Siz son sayfaya gelin Sayın Bakan.
SANAYİ
VE TEKNOLOJİ BAKANI MUSTAFA VARANK (Devamla) – Son.
BAŞKAN
– Gelin son sayfaya, toparlayın artık Sayın Bakan.
SANAYİ
VE TEKNOLOJİ BAKANI MUSTAFA VARANK (Devamla) – Sayın Başkan, değerli
milletvekilleri; ülkemizin yazacağı yeni büyüme hikâyesinde, Bakanlığımızın tüm
kaynakları, sanayicilerimiz, emekçilerimiz, kadın ve gençler başta olmak üzere,
girişimcilerimiz ve bilim insanlarımız için seferber edilmiş durumda. Ekonomik
ve teknolojik bağımsızlığa giden yolda iş birliği, koordinasyon ve
öngörülebilirlik temel ilkelerimiz olacak. Milletimizin emaneti olan bu
bütçenin her bir kuruşunu millî teknoloji, güçlü sanayi vizyonumuzla
milletimizin refahını artırmak için hassasiyetle kullanacağız.
Bu
duygu ve düşüncelerle şahsım ve tüm çalışma arkadaşlarım adına görüşmelere
yaptığınız katkılar için her birinize teşekkür ediyor, 2020 yılı bütçemizin hayırlı
olmasını diliyor, hepinizi saygıyla selamlıyorum. (AK PARTİ sıralarından
“Bravo” sesleri, ayakta alkışlar)
BAŞKAN
– Buyurun Sayın Altay.
IV.- AÇIKLAMALAR (Devam)
32.- İstanbul Milletvekili Engin Altay’ın, Cumhurbaşkanlığı Hükûmet
Kabinesi üyelerinin görevinin Meclise hesap vermek olduğuna, Sanayi ve
Teknoloji Bakanı Mustafa Varank’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin dördüncü
tur görüşmelerinde yürütme adına yaptığı konuşmasında sergilediği tutumun kabul
edilemez olduğuna ilişkin açıklaması
ENGİN
ALTAY (İstanbul) – Çok teşekkür ederim.
ZÜLFÜ
DEMİRBAĞ (Elâzığ) – Sayın Bakan, tek adam tarifinizden dolayı teşekkür
ediyoruz. (Gürültüler)
BAŞKAN
– Sayın milletvekilleri, değerli milletvekilleri, Grup Başkan Vekilimiz Sayın
Engin Bey söz aldı.
ENGİN
ALTAY (İstanbul) – Çok teşekkür ederim Sayın Başkan.
Sizi
ve Genel Kurulu saygıyla selamlıyorum.
Parlamentoda
ben bir ilke tanık oldum, yeni sistemde bir ilke tanık oldum; o da şudur:
Cumhurbaşkanlığı Hükûmet Kabinesinin sayın üyelerinin görevi, bu Meclise gelip
hesap vermektir; hesap sormak haddi değildir, polemik yapmak hiç haddi
değildir! (CHP sıralarından “Bravo” sesleri, alkışlar)
ALİ
ÖZKAYA (Afyonkarahisar) – Ya, öyle bir şey yok! Nerede yazıyor o, nerede
yazıyor? Böyle bir şey yok! Siz her şeyi söyleyeceksiniz cevap almayacaksınız;
yok öyle bir şey!
ENGİN
ALTAY (İstanbul) – Sayın Akbaşoğlu çıkar polemik yapar, münakaşa eder; Sayın
Bostancı yapar bunu, Sayın Erdoğan yapar ama sandıktan…
SALİH
CORA (Trabzon) – Siz Hükûmete karne veremezsiniz!
ENGİN
ALTAY (İstanbul) – Biz Hükûmete karne veririz; bizim işimiz bu, bizim işimiz bu
ama bir Kabine üyesinin, bütçesini sunmaya ve savunmaya Meclise gelmiş,
seçilmemiş bir Kabine üyesinin biraz önce sergilediği tutum kabul edilemez.
ALİ
ÖZKAYA (Afyonkarahisar) – Seçilmiş Cumhurbaşkanlığı organının temsilcisi.
ENGİN
ALTAY (İstanbul) – Çok basit, en yalın tabirle hadsizliktir, haddi değildir!
(CHP sıralarından alkışlar)
İlaveten,
çok seçim kazanılabilir, çok seçim kaybedilebilir. Biz “Tayyip Erdoğan niye 9
defa seçim kazandı?” demedik.
ALİ
ÖZKAYA (Afyonkarahisar) – 14, 14! (AK PARTİ sıralarından “14” sesleri,
gürültüler)
ENGİN
ALTAY (Devamla) - 14; tamam.
Kusuru
kendimizde aradık, bulduk ve son seçimi biz kazandık. (CHP sıralarından
alkışlar)
SALİH
CORA (Trabzon) – HDP’yle beraber kazandınız.
ENGİN
ALTAY (İstanbul) – Özellikle, özellikle, yenilenmiş 23 Haziran seçimlerinde 1
milyona yakın farkı yiyen Kemal Kılıçdaroğlu değil, Tayyip Erdoğan’dır. (CHP
sıralarından “Bravo” sesleri, alkışlar) Hepinizde bu acı var, bu acıyla
yaşamaya devam edeceksiniz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Altay.
ENGİN
ALTAY (İstanbul) – Bu acıyla yaşamaya devam edeceksiniz.
Grubuma
da bir şey söylemek istiyorum: Değerli arkadaşlar, geçenlerde burada söyledik,
AK PARTİ Grubu bir ikiz doğum sancısı çekiyor, bu sancı Cumhurbaşkanlığı
Kabinesine de sirayet etmiş, biraz hoş görün. (CHP sıralarından alkışlar) Yani
bunların iktidarlarının sonu göründü. Sonu görünen yolda, önünde de uçurum
varsa yapılanlar, söylenenler çok kale alınmaz. Türkiye bir değişim yaşıyor, bu
değişim yaşanacak. Türkiye'nin önümüzdeki -bence inşallah- pek, pek, pek kısa
sürede gerçekleşecek genel seçiminde de millet sizi, bu Cumhurbaşkanlığı
hükûmet sistemini ve üyelerini hak ettiği şekilde değerlendirecektir.
İSMAİL
KAYA (Osmaniye) – 14 kez böyle dediniz zaten, 14’üncü oldu.
ENGİN
ALTAY (İstanbul) - Tekrar ediyorum, Sayın Bakan, ikiz doğum sancısı
çekiyorsunuz, konuşmalarınızı hoş görüyle karşılıyorum.
Teşekkür
ederim. (CHP sıralarından alkışlar)
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan…
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
- Grup Başkan Vekiline söz veriyorum.
33.- Kocaeli Milletvekili Lütfü Türkkan’ın, yaratılan Cumhurbaşkanlığı
hükûmet sisteminin Sanayi ve Teknoloji Bakanına sadece ve sadece Bakanlığını
anlatma yetkisi verdiğine ve 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin dördüncü tur
görüşmelerinde yürütme adına yaptığı konuşmasındaki bazı ifadelerini
talihsizlik olarak nitelendirdiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Sayın Bakanın,
burada kendisine yöneltilen eleştirileri cevaplamasını cankulağı ile dinledik,
buraya kadar hiçbir problem yok. Yalnız, bir şey söyleyeceğim.
SÜLEYMAN
KARAMAN (Erzincan) – Ee…
LÜTFÜ
TÜRKKAN (Kocaeli) – “Ee…” diyen kimdi?
ZÜLFÜ
DEMİRBAĞ (Elâzığ) – Ya, sen konuşmaya bak.
LÜTFÜ
TÜRKKAN (Kocaeli) – Onu anlatacağım. Sana sonra anlatacağım ama arkada, burada
değil, arkada.
ZÜLFÜ
DEMİRBAĞ (Elâzığ) – Ne diyorsan duymuyorum, iade ediyorum sana!
LÜTFÜ
TÜRKKAN (Kocaeli) – Arkada, burada değil.
ZÜLFÜ
DEMİRBAĞ (Elâzığ) – “Duymuyorum konuşmanı, iade ediyorum.” diyorum.
LÜTFÜ
TÜRKKAN (Kocaeli) – Ya, Akbil davalısı, sen bir dur ya! Belediyeyi dolandırıp
buraya geldin, Allah aşkına bir otur ya! (İYİ PARTİ sıralarından alkışlar)
ZÜLFÜ
DEMİRBAĞ (Elâzığ) – Ne diyorsan iade ediyorum!
LÜTFÜ
TÜRKKAN (Kocaeli) – Ya, bir otur ya! Ya, şu Akbilciyi çıkarın dışarı ya!
ZÜLFÜ
DEMİRBAĞ (Elâzığ) – Ne diyorsan iade ediyorum!
BAŞKAN
– Devam edin Sayın Grup Başkan Vekili.
LÜTFÜ
TÜRKKAN (Kocaeli) – Sayın Bakanım, eleştirilebilir. Yalnız, burada
“Cumhurbaşkanlığı hükûmet sistemi” diye öyle bir ucube sistem yarattınız ki,
size sadece ve sadece Bakanlığınızı anlatma yetkisi verdi; maalesef, bu, sizin
yaptığınız bir iştir. O yüzden, ifadelerinizi birer talihsizlik olarak
nitelendiriyorum. Bu, biraz da bir güç zehirlenmesi olmuş ama size bir şeyi
ifade etmek istiyorum, hatırlatmak istiyorum: Tarihte güç zehirlenmesine
kapılan siyasilerin akıbetine lütfen bir bakın. (İYİ PARTİ sıralarından
alkışlar) Böyle bir akıbeti hak etmediğinizi düşünüyorum. Biraz daha kendinize
çekidüzen vermenizi istiyorum.
Teşekkür
ederim. (İYİ PARTİ sıralarından alkışlar)
FATMA
KURTULAN (Mersin) – Sayın Başkan...
BAŞKAN
– Fatma Hanım, size söz verdim, cevap verdiniz.
SANAYİ
VE TEKNOLOJİ BAKANI MUSTAFA VARANK - Sayın Başkanım, söz hakkı verecek misiniz?
ENGİN
ALTAY (İstanbul) – Size ne söz verecek ya! Polemik yapıyorsun burada ya! Senin
böyle bir hakkın yok! (AK PARTİ sıralarından gürültüler)
SANAYİ
VE TEKNOLOJİ BAKANI MUSTAFA VARANK - Ne bağırıyorsunuz, ne bağırıyorsunuz!
ENGİN
ALTAY (İstanbul) – Gelirsin, bütçeni savunursun.
SANAYİ
VE TEKNOLOJİ BAKANI MUSTAFA VARANK - Kabadayılık yapacaksın, ben de burada
oturacağım! (CHP sıralarından gürültüler)
BAŞKAN
– Sayın Akbaşoğlu, buyurun.
34.- Çankırı Milletvekili Muhammet Emin Akbaşoğlu’nun, bütçe
görüşmelerinin Anayasa ve İç Tüzük’e göre yapıldığına, bütçeyi teklif eden
Bakanlığın temsilcisi olarak Kabine üyesinin Cumhurbaşkanlığı hükûmet sistemi
çerçevesinde yürütme adına konuşma hakkına sahip olduğuna ve siyasi eleştiri
getirenlerin siyasi eleştiriye açık olması gerektiğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; hepinizi
hürmetle...
AHMET
ÖZDEMİR (Kahramanmaraş) – Böyle bir hareket yapmaya hakkınız var mı?
ENGİN
ALTAY (İstanbul) – Var! Haddini bileceksin! Polemik yapıyorsun burada. Ne
oluyor? (AK PARTİ sıralarından gürültüler)
AHMET
ÖZDEMİR (Kahramanmaraş) – Hiç öyle bir şey yok, kusura bakmayın. Öyle ayağa
kalkıp da Bakana el kol hareketi yapmayın. (CHP sıralarından gürültüler)
ENGİN
ALTAY (İstanbul) – Niye ayağa kalktınız? Niye el çekiyorsun? Sen Meclisin
hakkını, hukukunu öğren önce. Ayıp ya! (AK PARTİ sıralarından gürültüler)
MUHAMMET
EMİN AKBAŞOĞLU (Çankırı) – Değerli arkadaşlar, bir dakika...
BAŞKAN
– Şimdi, değerli milletvekilleri, gelip buradan bu kargaşayı yaratanları
seyrederseniz utanırsınız. Yapmayın arkadaşlar, Grup Başkan Vekilleri konuşuyor
gayet güzel bir şekilde. Grup Başkan Vekiliniz çıktı, konuştu. (AK PARTİ ve MHP
sıralarından alkışlar)
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkanım, teşekkür ediyorum.
Değerli
milletvekilleri, hepimiz Anayasa ve İç Tüzük’e bağlıyız. Anayasa ve İç Tüzük’e
göre bütçe görüşmelerini yapıyoruz.
Şu
ilan edilen listede parti grupları adına konuşmacılar da belli. Bütçeyi
getiren, bütçeyi teklif eden bakanlıkların temsilcileri bir Kabine üyesi olarak
Cumhurbaşkanlığı hükûmet sistemi çerçevesinde Kabineyi temsilen de teklifin
sahibi olarak buradalar, onlar da yürütme adına konuşma hakkına sahipler.
Dolayısıyla, biz, bugün olabildiğince nezaketle ve nezahetle, birçok haksız
eleştiriler olmasına rağmen, Sayın Meclis Başkanımızın isteğine -Grup Başkan
Vekillerimizin arada konuşmama talebi doğrultusunda- buna son derece riayet
ettik ve sonunda bir değerlendirme yapılmasıyla ilgili de ortaya koymuş olduğu
ilkeyi hep beraber benimsemiştik. Biz, bu centilmence yaklaşıma aynı şekilde
riayet ettik.
(Mikrofon
otomatik cihaz tarafından kapatıldı)
BAŞKAN
– Açalım mikrofonu.
MUHAMMET
EMİN AKBAŞOĞLU (Çankırı) – Birinci olarak Ticaret Bakanımız geldiler,
konuşmalarını yaptılar; ikinci olarak da Sanayi Bakanımız geldiler,
konuşmalarını yaptılar ve bazı sorulara da, milletvekillerimiz tarafından dile
getirilen hususlara da açık yüreklilikle cevap verdiler.
Kendilerine
yapılan siyasi eleştirileri “Peşkeş çekiyorsunuz.” vesaire vesaire gibi, hatta
hakaretamiz yaklaşımları da değerlendirerek iade edip cevabını verdiler.
Dolayısıyla, siyasi eleştiri getirenlerin siyasi eleştiriye de açık olmaları
lazım gelir. (AK PARTİ sıralarından alkışlar)
ORHAN
ÇAKIRLAR (Edirne) – Siyasi eleştiri yok ya.
MUHAMMET
EMİN AKBAŞOĞLU (Çankırı) – Hayır, öyle bir ayrım yok.
Değerli
arkadaşlar, bakın, burada yasama ayrıdır, yürütme ayrıdır, yargı ayrıdır.
Cumhurbaşkanlığı hükûmet sisteminde her bir organın kendine göre kuvvetler
ayrılığı sistemi çerçevesinde Anayasa’da görevleri, yetkileri ve sorumlulukları
bellidir.
Sonuç
itibarıyla, biz, burada yürütmeyle ilgili bir hususta gerçek dışı beyanlarda
bulunursak, Cumhurbaşkanlığı hükûmet sisteminin Kabinesinin üyesi olan bir
kişi, bir Bakan, siyasi sorumluluk taşıyan bir insan, Cumhurbaşkanımıza, kendi
Kabinesine, yapılan faaliyetlere haksız yere yapılan eleştirilere cevap
vermeyecek de ne yapacak Allah aşkına. (AK PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Açalım sesini.
MUHAMMET
EMİN AKBAŞOĞLU (Çankırı) – Sonuç itibarıyla, bizim, hepimizin bu hoşgörüyü
birbirimize göstermemiz gerekir. Meclisin saygınlığı apayrıdır, Meclisin
saygınlığına hep beraber riayet edeceğiz. Yürütmenin de bu konuda Meclise
saygısı ortadadır. Bu konuda en ufak bir tereddüt söz konusu değildir. Bununla
beraber, bizim “tek adam tek adam” diye, “diktatör diktatör” diye, “saray
saray” diye, “kaçak saray” diye defalarca dinlediğimiz hususlar bir kez olsun
muhalefete yöneltildiğinde nasıl bir tahammülsüzlük söz konusu olduğunu hep
beraber görüyoruz. Siz Sayın Cumhurbaşkanımıza, Genel Başkanımıza “tek adam”
dediğinizde biz sizi dinliyor, cevabını medeni bir şekilde veriyoruz da siz
niye hoplayıp zıplayıp, bu konuda farklı farklı birtakım yaklaşımlarda
bulunuyorsunuz?
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bakın, söylediği şey şudur Sayın Bakanın…
ENGİN
ALTAY (İstanbul) – Ne kadar konuşacak efendim? Aynı süreyi ben tekrar talep
edeceğim. Böyle şey var mı?
MUHAMMET
EMİN AKBAŞOĞLU (Çankırı) – Bitiyor, bitiyor.
BAŞKAN
– Buyurun, toparlayın Sayın Akbaşoğlu.
MUHAMMET
EMİN AKBAŞOĞLU (Çankırı) – Bitiriyorum efendim, toparlıyorum.
OSMAN
AŞKIN BAK (Rize) – Örnek verdi sadece. Bence önemli bir örnek.
MUHAMMET
EMİN AKBAŞOĞLU (Çankırı) – Sayın Bakanımızın ortaya koyduğu şey şu: Siz “tek
adam” diyorsunuz ama “Egemenlik kayıtsız şartsız milletindir.” hükmü
çerçevesinde millet irade koyuyor ve “Cumhurbaşkanlığı hükûmet sistemi bundan
sonra bizim hükûmet sistemimizdir.” diyor. Seçime giriyorsun, yeniliyorsun;
giriyorsun, yeniliyorsun…
ENGİN
ALTAY (İstanbul) – En son siz yenildiniz.
AYHAN
ALTINTAŞ (Ankara) – Seçime girip yenilgiyi kabul etmiyorsunuz.
MUHAMMET
EMİN AKBAŞOĞLU (Çankırı) – …bunu hazmedemiyorsun; ondan sonra da hukuk dışı,
hakikat dışı, müfteri bir şekilde farklı sıfatlandırmalarda bulunuyorsun.
TURAN
AYDOĞAN (İstanbul) – İstanbul’a zulmediyorsunuz, kaybettiniz diye zulüm.
MUHAMMET
EMİN AKBAŞOĞLU (Çankırı) – Sizin bulundurduğunuz sıfat, gerçekten seçim
kaybeden -demokratik bakımdan hakikaten irdelenmesi gereken bir durum olması
münasebetiyle- seçim kaybederek, bu koltuğu, bütün rakiplerini farklı birtakım
işlerle elimine ederek alan bir kimseye, bir Genel Başkana “tek adam”
denildiğinde de bunu hazmedemiyorsunuz. Sonuç itibarıyla…
(Mikrofon
otomatik cihaz tarafından kapatıldı)
TURAN
AYDOĞAN (İstanbul) – İkizi var mı? İkizi var da bilmiyor muyuz?
BAŞKAN
– Peki, teşekkür ederim Sayın Akbaşoğlu.
ENGİN
ALTAY (İstanbul) – Sayın Başkan…
BAŞKAN
– Sayın Akçay’a söz vereceğim.
MUHAMMET
EMİN AKBAŞOĞLU (Çankırı) – Değerli arkadaşlar, sonuç itibarıyla, bu konuda
herkesin aynı tahammülü, hoşgörüyü göstermesi gerekir. Bunu bilgilerinize
sunuyorum. (AK PARTİ sıralarından alkışlar)
ENGİN
ALTAY (İstanbul) – Bak sana gösteriyoruz işte, sana gösteriyoruz.
BAŞKAN
– Sayın Akçay, buyurun.
35.- Manisa Milletvekili Erkan Akçay’ın, Bakanların statülerinin
Anayasa’da belirlendiğine ilişkin açıklaması
ERKAN
AKÇAY (Manisa) – Evet, teşekkür ederim.
Sayın
Başkan, değerli milletvekilleri; bakanların statüleri Anayasa’da
belirlenmiştir; Meclise hesap verirler, Yüce Divana muhataptırlar ve
milletvekili dokunulmazlığına sahiptirler ve bu kürsüde de milletvekili
yeminini etmişlerdir. (MHP ve AK PARTİ sıralarından alkışlar) Şimdi de
Cumhurbaşkanlığının bütçesini savunmak üzere buradadırlar ve sabahtan beri
Cumhurbaşkanına, Bakanlığa yönelik ağır, eleştiriyi de aşan ifadelerle
eleştiriler getirilmiştir. Elbette bu eleştirilere cevap verecektir, yeter ki
bütün bu tartışmalar, karşılıklı tartışmalar Türkiye Büyük Millet Meclisinin
mehabetine uygun olsun.
Sayın
Başkan, değerli milletvekilleri; yalnız, sabah CHP Grup Başkan Vekili Sayın
Engin Altay, eleştirilere yönelik Sayın Akbaşoğlu cevap verince bunu eleştirdi
“Sen cevap veremezsin, bu eleştirilere Hükûmet cevap versin.” dedi. (MHP ve AK
PARTİ sıralarından alkışlar) Şimdi, akşam Hükûmet cevap verince de diyor ki:
“AK PARTİ cevap versin, sen ne cevap veriyorsun bizim eleştirilere?” (MHP ve AK
PARTİ sıralarından alkışlar) Şimdi, Cumhuriyet Halk Partisi bu konudaki
tutumunu lütfen netleştirsin. Bu tartışmaları ben yararlı da görüyorum bundan
sonraki görüşmeler bakımından.
Teşekkür
ederim Sayın Başkan. (MHP ve AK PARTİ sıralarından alkışlar)
BAŞKAN
– Sayın Türkkan, buyurun.
36.- Kocaeli Milletvekili Lütfü Türkkan’ın, istenildiğinde AK PARTİ
Genel Başkanı, istenildiğinde Cumhurbaşkanı olunamayacağına ilişkin açıklaması
LÜTFÜ
TÜRKKAN (Kocaeli) – Sayın Başkan, siyasette her şey olabilirsiniz, bir tek deve
kuşu olamazsınız; ya deve olacaksınız ya kuş olacaksınız. Canınız istediği
zaman deve, canınız istediği zaman kuş olmak yok; böyle bir şey yok.
TAMER
DAĞLI (Adana) – Senin gibi mi?
MUSTAFA
KENDİRLİ (Kırşehir) – Senin gibi mi?
LÜTFÜ
TÜRKKAN (Kocaeli) – Canınız istediği zaman AK PARTİ Genel Başkanı, canınız
istediği zaman Cumhurbaşkanı; böyle bir şey yok.
Bakın,
bütün bunlar nereden kaynaklı biliyor musunuz? “Cumhurbaşkanlığı hükûmet
sistemi” dediğiniz bu ucube sistem var ya, Sayın Cumhurbaşkanını da böyle bir
garabetin içerisine soktu. Bir laf söyleyeceksiniz, Adalet ve Kalkınma Partisi
Genel Başkanını eleştireceksiniz, “Ama o Cumhurbaşkanı!” Ya, iyi, güzel de
kardeşim, aynı zamanda Adalet ve Kalkınma Partisinin Genel Başkanı.
HASAN
ÇİLEZ (Amasya) – Sayın Türkkan, gelin, sistemi size anlatalım;
özümseyememişsiniz, anlayamamışsınız.
LÜTFÜ
TÜRKKAN (Kocaeli) – Bir partinin genel başkanı eleştirilmez mi? Tabii ki
eleştirilir.
ERKAN
AKÇAY (Manisa) – Böyle bir tartışma yok, bu yönüyle bir tartışma yok; yapılan
tartışmalar bu yönde değil.
LÜTFÜ
TÜRKKAN (Kocaeli) – O yüzden siyasette deve kuşu olmak gibi bir yolu tercih
etmeyin. Bir tercihte bulunmanız lazım, yol ayrımındasınız; ya deve olacaksınız
ya kuş olacaksınız.
Hayırlı
günler. (İYİ PARTİ ve CHP sıralarından alkışlar)
METİN
YAVUZ (Aydın) – Sen kendini tarif ediyorsun, kendini!
BAŞKAN
– Sayın Kurtulan, buyurun.
FATMA
KURTULAN (Mersin) – Sayın Başkan, teşekkürler.
Biz
de “tek adam rejimi” diyerek eleştirimizi yapan bir grubuz, aynı zamanda da
arkadaşımızın adını direkt iki bakan da… Zaten bir bakana cevabı, tamam, ben
verdim ama diğer Sayın Bakan da tekrarladı.
Grubumuz
adına -hem de şahsı adına- Sayın Paylan cevap verecek.
BAŞKAN
– Buyurun.
37.- Diyarbakır Milletvekili Garo Paylan’ın, Ticaret Bakanlığı ile
Sanayi ve Teknoloji Bakanlığını eleştirirken hedefinin Hükûmetin özgürlük
alanını daraltan politikaları olduğuna ilişkin açıklaması
GARO
PAYLAN (Diyarbakır) – Teşekkür ederim Sayın Başkan.
Sayın
Bakan, Sayın Varank, astronot olmak benim bir çocukluk hayalimdi, sonra
öğrendim ki bu ülkede o teknoloji yok ve hayal kırıklığına uğradım. Benim bu
konuşmamdaki meramım bizim çocuklarımızın aynı hayal kırıklığına uğramaması
içindi.
Bakın,
sekiz yıldır bir hikâye anlatıyorsunuz, yerli ve millî araba. Komisyonda,
geldiniz, “Aralık ayında bu sunum olacak.” dediniz. Bakın, çıkıp “yerli ve
millî araba” diyemediniz. O sunum ertelendi. Sekiz yıl geçti, yine bir sekiz
yıl daha geçecek herhâlde. Maalesef bundan bahsedemediniz, aynı konuşmadan
bahsediyorsunuz.
Wikipedia
kapalı. Elbette aynı şeyi söyleyeceğim çünkü Wikipedia hâlâ kapalı. 113 kişi
memlekete gelmiş, “Tersine beyin göçü başladı.” diyorsunuz. Yüz binlerce
vatandaşımız özgürlük alanı daraldığı için bu ülkeyi terk etti, yüz binlerce
kişi gitti. “113 kişi geri geldi, tersine beyin göçü var.” diyorsunuz. Akla
sığmaz bu durum.
(Mikrofon
otomatik cihaz tarafından kapatıldı)
BAŞKAN
– Böyle devam edemeyiz. Meramınızı anlattınız artık.
ENGİN
ALTAY (İstanbul) – Grup adına konuşuyor Sayın Başkan.
BAŞKAN
– Buyurun.
GARO
PAYLAN (Diyarbakır) - Sayın Bakan, Ruhsar Hanım gümrük birliğinin genişlemesinden
bahsettiniz. Gümrük birliğinin genişlemesinden yıllardır bahsediyoruz. Özgürlük
alanları daraldığı için, hukukun üstünlüğünü yok ettiğimiz için, Selahattin
Demirtaş hapiste olduğu için gümrük birliği genişlemesini yapamıyorsunuz;
demokrasi endekslerinde gerideyiz diye yapamıyoruz.
Bakın,
Bakanlıklarınızı ağır eleştirdim ama sizi sorumlu tutmadım, başta Erdoğan ve
Süleyman Soylu’yu sorumlu tuttum çünkü özgürlük alanlarını onlar yok ettiler.
Bu yüzden bilim gelişmedi, teknoloji gelişmedi, sanayi gelişmedi ve siz, bu
yüzden 170 milyar dolarda kaldınız. Eğer bütün bunlar olsaydı 500 milyar dolar hedefi yakalanabilirdi ama maalesef
özgürlük alanları daraldığı için bu başarısızlık var. Asla şahsınızı hedef
almadım; hedefim, Hükûmetinizin özgürlük alanlarını daraltan politikalarıydı ve
bunun sonucunda oluşan başarısızlığınızdı Sayın Bakan.
Teşekkür
ederim.
BAŞKAN
– Sayın Altay, söz mü istiyorsunuz.
ENGİN
ALTAY (İstanbul) – Evet efendim.
BAŞKAN
– Sayın Altay, toparlayıcı ve son konuşma olsun bu konuşma.
ENGİN
ALTAY (İstanbul) – Eğer son olacaksa iki dakika konuşacağım ama son olmayacaksa
beş altı dakika konuşmayı talep ediyorum.
BAŞKAN
– Yok, son olacak, son; bir dakika konuş. Biz Akbaşoğlu’ndan rica edeceğiz, sen
konuş.
38.- İstanbul Milletvekili Engin Altay’ın, seçilmemiş birinin Genel
Kurulda polemik yapamayacağına, Hükûmete yönelik eleştirilere Hükûmetin cevap
vermesi gerektiğine ilişkin açıklaması
ENGİN
ALTAY (İstanbul) – Şimdi, Sayın Bakan, meramımı…
MUHAMMET
EMİN AKBAŞOĞLU (Çankırı) – Ben tamamlayacağım efendim, toparlayacağım.
ENGİN
ALTAY (İstanbul) – Hayır efendim, en son büyük parti konuşmaz, en son en küçük
parti konuşur. (AK PARTİ sıralarından “En küçük parti İYİ PARTİ.” sesleri,
gürültüler) Sayısal olarak, nicelik olarak küçük olabilir ama nitelik olarak
sizden büyük. (CHP sıralarından “Bravo”sesleri, alkışlar)
MUSTAFA
KENDİRLİ (Kırşehir) – Çok ayıp ya!
HALİS
DALKILIÇ (İstanbul) – Başkanım, en küçük parti kim?
ENGİN
ALTAY (İstanbul) – Şimdi, buradaki salonun, sizin bulunduğunuz bölümden,
önünüzden buraya doğru herkes milletin oyuyla seçilmiş milletvekili. Ben
beklerdim ki benim gösterdiğim refleksi AK PARTİ milletvekilleri de göstersin,
şunun için: Sayın Başkan, burası Türkiye Büyük Millet Meclisi. Bundan daha
büyük bir güç var mı? Yok. Devlet aygıtının üç ayağından biri ve en temel
ayağı. Bir yürütme aygıtı var; yürütmenin başı tek kişi olarak seçiliyor -tek
adam- sonra o, kendi teknik kadrosunu kuruyor. Bu sistemin adı budur. Teknik
kadro, yürütme organı içerisinde, Cumhurbaşkanlığı Kabinesinde teknik olarak
görev yapıyor. Buraya gelip yemin etmeleri falan da başka sebeplerle. Yani
“başka sebep” derken kötü bir sebep demiyorum.
ERKAN
AKÇAY (Manisa) – Siyasi niteliği de var ama.
ENGİN
ALTAY (İstanbul) – Siyasi niteliği olabilir Sayın Başkan. Seçilmemiş biri
sizinle polemik yapamaz. Seçilmemiş biri gelir size hesap verir. (AK PARTİ
sıralarından “Burada yemin etti.” sesleri, gürültüler)
ERKAN
AKÇAY (Manisa) – Burada yapar, hiçbir mahzuru da yok.
ENGİN
ALTAY (İstanbul) – Efendim, benim görüşüm bu. Yaparsa bizim söylenecek her söze
verilecek cevabımız var! Ama ben…
İSMAİL
KAYA (Osmaniye) – Bakanın da var!
ENGİN
ALTAY (İstanbul) – Ya, sizin de var tabii ki, kekeme değilsiniz ya, sizin de
var tabii, canım. Sabaha kadar konuşuruz, mesele değil.
ZÜLFÜ
DEMİRBAĞ (Elâzığ) – Seçildikten sonra bakan olanlar da var, Soylu da var.
ENGİN
ALTAY (İstanbul) – Ben milletvekillerinin,
sizlerin de buradaki saygınlığına gölge düşürmemeye çalışıyorum değerli
milletvekilleri. (AK PARTİ sıralarından “Allah razı olsun(!)” sesleri)
Evet,
Sayın Grup Başkan Vekilleri her şeyi söylüyorlar, söylerler; biz söyleriz,
eleştiririz, tartışırız; bazen sert bazen “soft” olur. Ama ben tekrar ediyorum;
eleştiriyi bırak, seçilmemiş bir tek bürokrata burada partimle polemik
yaptırmam; ben yaptırmam, yapamaz. (CHP ve İYİ PARTİ sıralarından alkışlar)
Sayın
Akçay, ben “Hükûmete yönelik eleştirilere Hükûmet cevap versin.” dedim. Bu
cevapları istiyorum; bir kısmına verdi, katılırız katılmayız. Sayın Akbaşoğlu
onun için söylemiştir. Bunların işi Hükûmet; Hükûmet gelecek, bütçesini
savunacak.
ERKAN
AKÇAY (Manisa) – Savunuyor işte.
ENGİN
ALTAY (İstanbul) – Yahu Erkan Bey, Allah aşkına ya, milletvekilliğini benden
iyi bilen adamsın.
ERKAN
AKÇAY (Manisa) – Estağfurullah.
ENGİN
ALTAY (İstanbul) – Bu, milletvekilliğine de bir saygısızlık, seçime
saygısızlık, sandığa saygısızlık. CHP’nin Genel Başkanı 14 seçim kaybetmiş;
sana ne, sana ne! (CHP sıralarından alkışlar)
Şimdi,
bak, bir şey söyleyeceğim de…
SANAYİ
VE TEKNOLOJİ BAKANI MUSTAFA VARANK – “CHP” demedim ben, niye üstüne alındın?
ENGİN
ALTAY (İstanbul) – Elini indir, elini indir!
(Mikrofon
otomatik cihaz tarafından kapatıldı)
SANAYİ
VE TEKNOLOJİ BAKANI MUSTAFA VARANK – Ağzımdan “CHP” çıkmadı, niye üstüne
alınıyorsun?
ENGİN
ALTAY (İstanbul) – Elini indir, elini indir!
SANAYİ
VE TEKNOLOJİ BAKANI MUSTAFA VARANK – “Elini indir!” falan ne demek onlar!
BAŞKAN
– Engin Bey…
ENGİN
ALTAY (İstanbul) – Bir şey söyleyeceğim de Sayın Bakan…
BAŞKAN
– Evet, buyurun Sayın Altay.
ENGİN
ALTAY (İstanbul) – Size öyle bir şey söyleyeceğim de hâlâ şuram elvermiyor.
BAŞKAN
– Söyleme, söyleme.
ENGİN
ALTAY (İstanbul) – Ama bir gün söyleyeceğim, bir gün söyleyeceğim ve buradan
eve kadar yüzün yerde gidersin. Daha fazla beni konuşturma. Haddini bileceksin!
Ben
Akbaşoğlu’nun adını anmadım. Erkan Bey’le konuştum, İYİ PARTİ’yle konuştum,
Bakanla konuştum. Akbaşoğlu niye söz isteyecek şimdi?
MUHAMMET
EMİN AKBAŞOĞLU (Çankırı) – Andınız.
ENGİN
ALTAY (İstanbul) – Hayır, bir kere ben daha bitirmedim, söyleyeceklerim var.
Şimdi,
tekrar söylüyorum, Cumhuriyet Halk Partili arkadaşlara söylüyorum: Bir siyasi
partinin içinden bir ay içinde 2 büyük parti çıkarsa bu hezeyanı normal
karşılayın, anlayışlı olun. Bir ay içinde 2 tane parti doğuruyor AK PARTİ,
kolay iş değil bu.
(Mikrofon
otomatik cihaz tarafından kapatıldı)
ENGİN
ALTAY (İstanbul) – AK PARTİ Türkiye’yi özellikle bir ekonomik felakete
sürüklediği için öncelikli bu. O partilerin kurulmasının bir sebebi var,
gerekçesi var. Ben olsam “Biz 14 seçim kazandık, Kılıçdaroğlu hiç kazanmadı.”
demektense “Ya, ne oldu da AK PARTİ karpuz gibi yarıldı, parçalanıyor.” diye
kara kara düşünürüm. (CHP sıralarından alkışlar, AK PARTİ sıralarından
gürültüler)
METİN
YAVUZ (Aydın) – Hayal görüyorsunuz, hayal.
ENGİN
ALTAY (İstanbul) – Göreceğiz, göreceğiz.
Yeni
partiler CHP’nin içinden doğmuyor, sizden doğuyor.
HASAN
ÇİLEZ (Amasya) – Muhalefet boşluğu var.
ENGİN
ALTAY (İstanbul) – Göreceğiz.
Dolayısıyla,
Ticaret Bakanı da burada…
METİN
YAVUZ (Aydın) – Hayal görüyorsunuz, hayal.
ENGİN
ALTAY (İstanbul) – Son gülen iyi güler, son gülen iyi güler. Ticaret
Bakanımıza… (AK PARTİ sıralarından gürültüler)
Sayın
Başkan, bir arkadaşımız laf atıyor diye söylemedik laf bırakmadınız, koro
hâlinde taciz görüyoruz, laf etmiyorsunuz. (CHP sıralarından alkışlar)
BAŞKAN
– Buyurun.
ENGİN
ALTAY (İstanbul) – Ticaret Bakanımıza çok teşekkür ediyorum. (CHP sıralarından
alkışlar) Yürürlükteki yeni Anayasa’ya ve Türkiye Büyük Millet Meclisi
İçtüzüğü’ne, Meclisin mehabetine –kulakları çınlasın, Nevzat Pakdil çok
söylerdi- uygun bir Bakan tavrıyla burada bir tutum sergilemiştir. Ticaret
Bakanına teşekkür ediyorum.
Sanayi
ve Teknoloji Bakanına da önce bu sistemi tekrar öğrenmesini tavsiye ediyorum.
Sonra, Genel Kurul kürsüsünde bütçesiyle ilgili eleştirilere cevap verip,
bütçesini savunup, iddialarını ortaya koyup yerine oturmasını -bundan sonraki
bütçelerde eğer Bakan olarak kalırsa- bekliyorum. (CHP sıralarından alkışlar,
AK PARTİ sıralarından gürültüler)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Eğer polemikleri devam ettirirseniz ara vereceğim.
Buyurun.
39.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine, siyasi
eleştiri yöneltilen kişilerin de siyasi olarak kendilerini savunma hakkının
muteber olduğuna ve millet iradesine sahip çıkılması gerektiğine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, tabii, Sayın Altay’ı dinledik.
ENGİN
ALTAY (İstanbul) – Biz sabahtan beri sizi dinliyoruz ya.
MUHAMMET
EMİN AKBAŞOĞLU (Çankırı) – Efendim, “Denize düşen yılana sarılırmış.” diye bir
cümle var yani daha önce de buraya çıktı, “dış gebelik, iç gebelik” vesaire
bazı benzetmelerde bulunmuştu kendi kendisine, kendi tanımlamalarıdır.
ENGİN
ALTAY (İstanbul) – Neticede doğum sancısı çektiniz işte doğdu çocuk, öbürü de
ortaya doğar.
MUHAMMET
EMİN AKBAŞOĞLU (Çankırı) – Sonuç itibarıyla yani böyle gereksiz şeylere bel
bağlamanıza gerek yok; kendi bileğinizle, kendi yüreğinizle ortaya çıkın; öyle
başka şeylere bel bağlamayın.
ENGİN
ALTAY (İstanbul) – Aldık efendim, aldık; İstanbul’da 1 milyon fark yedin, ne
çabuk unuttun?
MUHAMMET
EMİN AKBAŞOĞLU (Çankırı) – Bizim grubumuz sapasağlam ayakta elhamdülillah. (AK
PARTİ sıralarından alkışlar)
Şunu
söyleyeyim değerli arkadaşlar, bir kere bakanlar teknokrat değildir, bakanlar
bakandır.
BAŞKAN
– Şunu bir toparlayalım Allah aşkına.
MUHAMMET
EMİN AKBAŞOĞLU (Çankırı) – Toparlıyorum, grubumuza yönelik birtakım yanlış
beyanlar var, onlara cevap vermek durumundayım.
Yani
şöyle istiyor değerli arkadaşlarımız: “Biz her türlü eleştiriyi getirelim, siz
duymayın, onu kabul edin.”
BAŞKAN
– Efendim sataşmalara cevap verin.
MUHAMMET
EMİN AKBAŞOĞLU (Çankırı) – Sataşmalara cevap veriyorum.
Sonuç
itibarıyla parlamenter hükûmet sisteminde de dışarıdan bakanlar atanıyordu,
doğru mu? Atanıyorlardı, gelip buraya yemin ediyorlardı, dokunulmazlık zırhına
bürünüyorlardı, siyasi olarak bir sorumlulukları vardı.
ENGİN
ALTAY (İstanbul) – Hiçbiri polemik yapmadı onların, hiçbiri polemik yapmadı.
MUHAMMET
EMİN AKBAŞOĞLU (Çankırı) – Sonuç itibarıyla aynı durum bugün de söz konusu.
Eğer teknik olarak görüyorsanız, teknik olarak eleştirilerinizi getirirsiniz,
siyasi eleştiri getirmezsiniz bütçeyi getirenlere.
LÜTFÜ
TÜRKKAN (Kocaeli) – Ya biz siyasi eleştiri getirmeyip ne getireceğiz, olur mu
öyle şey canım? “Siyasi eleştiri getirmeyin.” Olur mu böyle bir şey?
MUHAMMET
EMİN AKBAŞOĞLU (Çankırı) – Sonuç itibarıyla bütçeyi getirenlere, bütçenin
sahibi olanlara siyasi eleştiri getirirseniz onların da siyasi olarak kendilerini
savunma hakkı muteberdir, hukukidir. (AK PARTİ sıralarından alkışlar)
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Sonuç itibarıyla ben şunu söyleyeyim…
BAŞKAN
– Sayın Grup Başkan Vekili, şu anlattığınızı biraz evvel yine anlattınız. (İYİ
PARTİ sıralarından alkışlar)
MUHAMMET
EMİN AKBAŞOĞLU (Çankırı) – Şunu söylediniz: “Ya devesiniz ya kuş.” Biz ne
deveyiz ne de kuşuz, bunu ifade etmek isterim.
Başbakanlar
da yürütmenin başı olarak devleti yönetirken aynı zamanda bir siyasi partinin
genel başkanıdır. Burada sistemi anlamayanlar, yeni sistemi anlamayanlar,
bakanlarımızı sistemi anlamaya davet edenler lütfen Anayasa’yı bir daha
okusunlar, millet iradesine sahip çıksınlar, milletimizin iradesi 3 kere tesis
edilmiştir, 3 kere Cumhurbaşkanlığı hükûmet sistemini onaylamıştır. Yürütmenin
başını kendisi seçmiştir, güvenoyunu kendisi vermiştir, yasamayı da kendisi
belirlemiştir.
BAŞKAN
– Birleşime beş dakika ara veriyorum.
Kapanma Saati: 23.04
ALTINCI OTURUM
Açılma Saati: 23.12
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul),
Rümeysa KADAK(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Altıncı Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TİCARET BAKANLIĞI (Devam)
1) Ticaret Bakanlığı 2020 Yılı Merkezî Yönetim Bütçesi
2) Ticaret Bakanlığı 2018 Yılı Merkezî Yönetim Kesin Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Kesin Hesabı
C) REKABET KURUMU (Devam) 
1) Rekabet Kurumu 2020 Yılı Merkezî Yönetim Bütçesi
2) Rekabet Kurumu 2018 Yılı Merkezî Yönetim Kesin Hesabı
Ç) HELAL AKREDİTASYON KURUMU (Devam)
1) Helal Akreditasyon Kurumu 2020 Yılı Merkezî Yönetim
Bütçesi
2) Helal Akreditasyon Kurumu 2018 Yılı Merkezî Yönetim Kesin
Hesabı
D) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2020 Yılı Merkezî Yönetim Bütçesi
2) Sanayi ve Teknoloji
Bakanlığı 2018 Yılı Merkezî Yönetim Kesin Hesabı
E) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2020 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2018 Yılı Merkezî
Yönetim Kesin Hesabı
F) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
G) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
Ğ) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2020 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
H) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2020 Yılı Merkezî
Yönetim Bütçesi 
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Kesin Hesabı
I) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2020 Yılı Merkezî Yönetim Bütçesi
2) Türk Standartları Enstitüsü
2018 Yılı Merkezî Yönetim Kesin Hesabı
İ) TÜRK PATENT VE MARKA
KURUMU (Devam)
1) Türk Patent ve Marka Kurumu
2020 Yılı Merkezî Yönetim Bütçesi
2) Türk Patent ve Marka Kurumu
2018 Yılı Merkezî Yönetim Kesin Hesabı
J) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2020 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Kesin Hesabı
K) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2020 Yılı Merkezî Yönetim Bütçesi
2) Türkiye Bilimler Akademisi
2018 Yılı Merkezî Yönetim Kesin Hesabı
L) TÜRKİYE UZAY AJANSI
(Devam)
1) Türkiye Uzay Ajansı 2020
Yılı Merkezî Yönetim Bütçesi
BAŞKAN
– Komisyon yerinde. 
Şahıslar
adına son söz, aleyhinde olmak üzere, İbrahim Ethem Sedef. (MHP sıralarından
alkışlar) 
İBRAHİM
ETHEM SEDEF (Yozgat) – Sayın Başkanım, değerli milletvekilleri; 2020 Yılı
Merkezi Yönetim Bütçe Kanun Teklifi ile 2018 Yılı Merkezi Yönetim Kesin Hesap
Kanunu Teklifi’nin Meclis Genel Kurulu görüşmelerinde şahsım adına söz almış
bulunmaktayım. Saygıdeğer heyetinizi ve aziz Türk milletini saygıyla
selamlıyorum. 
Değerli
milletvekilleri, ülkemizin ekonomisini güçlendirerek yoluna devam etmesi
Milliyetçi Hareket Partisinin en önem verdiği hususlardan biridir.
Vatandaşlarımızın ihtiyaç duyduğu hizmetlerin karşılanması doğru planlamayla
mümkün olacaktır. 2020 bütçesinin yatırımı, üretimi, istihdamı güçlendiren bir
amaca hizmet etmesi yegâne arzumuzdur. Akılcı yönetim ülke kaynaklarımızı
hizmete yönlendirecektir. Hazırlanan bütçelerle halkımızın fırsat eşitliği,
adil gelir dağılımı ve asgari yaşam şartları sağlanmalıdır.
Genel
olarak bütçe taslağını olumlu bulmakla beraber, çeşitli görüş ve önerilerimizi
de burada dile getirmek istiyorum. Seçim bölgem Yozgat’ta küçük esnaf ve
KOBİ’lerimiz yaşadıkları sıkıntıları her ziyaretimizde dile getirmektedirler.
Bir terzi, bakkal, lastik ya da ayakkabı tamircisi düşünün, ay boyunca evinin
rızkını helalinden kazanmak için kışın soğuğunda, yazın sıcağında emek sarf
ediyorlar, çalışıyorlar ama ne günü kurtarabiliyorlar ne de geleceklerini;
sosyal güvenlik primlerini dahi ödeyemeyecek hâldeler, birçoğu borç batağında. Bir
an önce esnafımızın sosyal güvenlik prim oranları düşürülmeli, norm ve standart
birliği sağlanmalı, emeklilikte prim gün sayıları ve aylıkları eşitlenmelidir.
Ayakta kalabilme çabası veren ve büyük işletmeler karşısında rekabette ezilen
31 bin KOBİ ve girişimcimize 2020 bütçesinden 1,4 milyar lira kaynak
aktarıldığını görüyoruz. Umuyoruz ve inanıyoruz ki bu kaynak yeterli olmasa
bile işletmelerini güçlendirmelerine yönelik önemli katkı sağlayacaktır.
Ekonomide canlanma sağlandığında istihdamın da dolaylı olarak artması
sağlanacaktır. 
Sayın
Başkanım, değerli milletvekilleri; 2020 bütçesinde sağlık hizmetleri içinde
188,6 milyar lira kaynak aktarıldığını görüyoruz. Eğitim ve sağlık alanında
kaliteyi artırabilmek için her yıl ayrılan bütçede düzenli bir artış
sağlandığında vatandaşımız vaktinde ve kaliteli hizmete ulaşacaktır. 
2020
bütçesinde sağlık harcamaları ve şehir hastanelerine de ciddi kaynaklar
ayrılıyor. Devasa, harika binalar yapıldı, bunların ilki Yozgat Şehir
Hastanesidir. Çok iyi işler çıkarıyorlar ancak uzman doktor ihtiyaçları da had
safhada. Burada bir parantez açmak istiyorum: Yozgat Şehir Hastanesinde
geçtiğimiz aylarda Belediye Meclis Üyemiz Mustafa Bacanlı Bey’e geçirmiş olduğu
kalp krizi dolayısıyla anjiyo yapılmış ve anjiyo sırasında kendisi hakkın
rahmetine kavuşmuştur. Buradan kendisini rahmetle anıyorum, Allah’tan rahmet
diliyorum ama baypas ameliyatı yapılamadığı için Şehir Hastanesinde, anjiyo
sırasında baypas yapılabilseydi belki bugün aramızda olacaktı. Tekrar kendisini
rahmetle anıyorum. Sağlıkta atama bekleyen yüz binlerce sağlık ve eğitim
personeli bulunmaktadır; her gün gözleri kulakları yüce Meclisimizdedir. 
Bir
başka önemli konu ise üniversite öğrencisi kardeşlerimizin YURTKUR’a olan
borçları, bu konu hakkında da acil bir düzenlemeye ihtiyaç vardır.
Sayın
Başkan, değerli milletvekilleri; ulaştırma alanında da önemli yatırımlar
yapıldı ancak seçim bölgem Yozgat’ı başkente bağlayan kara yolu ve
Ankara-Yozgat-Sivas hızlı tren projeleri henüz bitirilemedi. Bu konuda da
Yozgatlı hemşehrilerimizin beklentilerine cevap vermek gerekiyor, inanın on
yıldır bekliyoruz. 
Değerli
milletvekilleri, “bütçe” denildiği zaman “Devleti yaşat ki insan yaşasın.”
mantığıyla kahraman Türk Silahlı Kuvvetlerimizin de teröre karşı verdiği
mücadeleyi sonuna kadar destekliyoruz. Vatan hainlerine, Türk düşmanlarına
geçit vermiyorlar elhamdülillah ve ne diyorlar? “Ülkümüz göklerde dalgalanan
sancak, Allah’ın huzurunda eğiliriz ancak.”
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
İBRAHİM
ETHEM SEDEF (Devamla) – Vatan uğruna can alıp can veren, kahramanca çarpışarak
şehit düşen kardeşlerime Allah’tan rahmet, gazilerimize sağlıklı, sıhhatli uzun
ömürler diliyorum. Terör tehditlerine karşı savunma ve güvenlik birimlerimizin
ihtiyaçlarının tamamı karşılanmalı, savunma sanayimiz de geliştirilmelidir.
Milletimizin göz bebeği Türk Silahlı Kuvvetlerimizin yurt içinde veya yurt
dışında her türlü tehdide hazır olması bakımından hiçbir şey esirgenmemeli ve
ayrılan kaynaklar eleştiri konusu dahi yapılmamalıdır. 
Sözlerimi
sonlandırırken Liderimiz, Genel Başkanımız Doktor Devlet Bahçeli’nin 2002
yılında seçim beyannamemizde dile getirdiği, ülkemizin öncelikle bölgesinde
süper güç, 2023 yılında da “lider ülke Türkiye” hedefine ulaşılması dileğimle
bütçemizin hayırlara vesile olmasını diliyor, her birinize saygılar sunuyorum.
(MHP sıralarından alkışlar) 
BAŞKAN
– Sayın milletvekilleri, dördüncü turdaki konuşmalar tamamlanmıştır. 
Şimdi
soru-cevap işlemine geçiyoruz.
Buyurun
Sayın Çelebi. 
MEHMET
ALİ ÇELEBİ (İzmir) – Teşekkürler Sayın Başkan. 
Ticaret
Bakanına teşekkür ediyorum ve kendisine soruyorum: Çin, Bir Kuşak Bir Yol
Projesi’yle 65 ülkede 21 trilyon dolarlık bütçeyle yatırımlar yapıyor. Türkiye
ayağıyla ilgili olarak kabotaj hakkımızdan vazgeçtiğimiz doğru mudur? Çinli
firmaların mallarını taşıyan araçlardan hiçbir vergi alınmayacağı doğru mudur?
Hiçbir otoyol, köprü geçiş paralarını ödemeyecekleri doğru mudur? Bir sınır
kapımızdan, limandan giren Çin malı taşıyan bir kamyon bu topraklara beş kuruş
bırakmayacak mıdır? Çin trenleri sorgusuz sualsiz Kars’tan girip Edirne’den
çıkacak mıdır? Çin, projesini tamamlayınca çevremizdeki pazarlarımızı
kaybetmemiz, acımasız rekabette KOBİ’lerimizin ciddi zarar görerek Çin’e yem
olmaları, işsizlik sorununun artacağı risklerine karşı hangi önlemler
alınmaktadır. 
Teşekkürler.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Ticaret Bakanına sormak istiyorum: Sayın Bakan, sunuşunuzda Gümrük Birliğinin
güncellenmesinin Avrupa Birliğinin önceliğinde olduğunu söylediniz ve umuyoruz
öyledir tabii ki ama -ben Avrupa Birliği Uyum Komisyonu üyesi olarak- Avrupa
Birliği kurumlarıyla yapılan temaslarda, Kopenhag Siyasi Kriterlerinde bir
ilerleme kaydedilmediği sürece Gümrük Birliğinin güncellenmeyeceği açıkça
ortaya konuyor, hatta bu, raporlara da yansıyor. Bu konuda ne diyeceksiniz?
Dün
yapılan seçimlerde, İngiltere’nin artık Avrupa Birliğinden çıkışı gerçekleşecek
ocak sonu itibarıyla. İngiltere’nin AB’den ayrılması sonrasında, uluslararası
ekonomik, ticari ilişkiler sürecine yönelik olarak bu süreçte en büyük ekonomik
riski taşıyan Türkiye hangi somut adımları atmıştır? 
Teşekkürler.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
Ticaret
Bakanına soruyorum: Geçen yıl Bakanlığınızın görevlileri patates, soğan
depolarını basıyordu; üreticiyi stokçu ve terörist ilan ediyordunuz. Bu yıl
patates üretimi arttı, tüccar maliyetine dahi ürün alamadı, ortada yoksunuz. Şu
an depolar patates çakılı. İhracat için umutları vardı ancak yeni düzenlemeyle
yurt dışı satışını zorlaştırdınız, yeni giderler getirdiniz. Niğde’den ihracat
için tır Mersin’e gidecek, ihracat şartları uymazsa tüccar ortada kalacak. Bu
uygulamayla ürün alınmıyor. Niğde’de neden bu analizler yapılmıyor? Ayrıca,
patateste yurt dışı için teşvik verecek misiniz? Yoksa depoda çürümesini mi
seyredeceksiniz?
Teşekkür
ediyorum.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle
ABD Senatosunun 1915 olaylarıyla ilgili her türlü tarih bilincinden ve hukuki
temelden yoksun kararını en sert biçimde kınıyorum. Geçmişi soykırımlarla dolu
olanların kahraman ecdadımıza, şanlı tarihimize iftiralar atmaya hakları
yoktur. 
Sorum
Ticaret Bakanımıza Helal Akreditasyon Kurumuyla ilgili olacaktır: Sayın
Bakanım, “helal” kavramı, günümüzde sadece gıda ürünleriyle sınırlı kalmamakta,
finans, tekstil, eczacılık ürünleri, kozmetik, lojistik ve turizm gibi oldukça
geniş bir sektöre ve yelpazeye hitap etmektedir. “Helal” kavramının ürünlerin
üretiminden tüketiciye ulaşana kadar her aşamada sağlıklı, hijyenik ve kaliteli
olma özelliklerini de içermesi gerekmektedir. Bu alandaki farkındalığın
artırılması hususunda kurumsal olarak ne gibi çalışmalar yapılmaktadır? 
Teşekkür
ederim. 
BAŞKAN
– Sayın Kılavuz…
OLCAY
KILAVUZ (Mersin) – Teşekkür ederim Sayın Başkanım.
Sorum
Sayın Ticaret Bakanımıza: Mersin’de üretilen narenciye ürünlerimizin
ihracatının yüzde 70’i Rusya, Irak, Ukrayna ve Romanya’ya gerçekleştiriliyor.
Oysa dünyada narenciye talebinin yüzde 40’ı Avrupa Birliği üyesi ülkelerden
gelmektedir. Avrupa Birliği 7,7 milyar dolar değerinde bir narenciye pazarına
sahiptir. Türkiye’nin bu pazardan pay alabilmesi ve diğer üretici ülkelerle
rekabet edebilmesi için gereken çalışmalar yapılmakta mıdır? 
Sorularım
Sayın Sanayi Bakanımıza: Mersin ülkemizin önemli bir tarım kentidir. Yaş sebze
ve meyve üretiminde Türkiye’nin öncü ilidir. Güzel Mersin’imiz bu tarımsal
ürünlerinin işleneceği tesislerden yoksundur. Bu anlamda Mersin’in gelişmesinde
son derece önemli bir girişim olan Tarsus Gıda İhtisas Organize Sanayi Bölgesi
ne zaman tamamlanacaktır? Adana, Mersin, Niğde, Aksaray, Konya gibi müsait
sanayi alanları olan illerimizde işsizliği azaltmak adına sanayi yatırımlarının
artırılmasına dönük…
(Mikrofon
otomatik cihaz tarafından kapatıldı) 
BAŞKAN
– Sayın Şahin...
SUZAN
ŞAHİN (Hatay) – Ticaret Bakanına soruyorum: Demir çelik sektörünün yaşatılması
için en büyük girdilerini oluşturan belediye fonu gibi fon ve kesintilerin,
özellikle kok gazından alınan hava gazı vergisinin kaldırılması gibi bir
düzenleme yapmak mümkün müdür? Mümkün değil ise nedenleri nelerdir? 
Türkiye’ye
kalitesiz çelik ürünlerinin girişinin engellenmesi konusunda gümrüklerde
yapılan teknik kontrollerin sıkılaştırılması yönünde çalışmalarınız var mıdır,
nelerdir? Yok ise teknik kontroller neden sağlıklı yapılmamaktadır? 
Çelik
tüketiminin yerli üreticiler tarafından karşılanmasını teşvik edecek
tedbirlerin alınması, mesleklerin üzerindeki rekabet gücünü sınırlayan yüklerin
kaldırılması konusunda ne gibi tasarrufunuz vardır? 
Bölgesel
enerji boru hatları, üçüncü havalimanı, Çanakkale Köprüsü gibi büyük kamu
projelerinde, gelişmiş ülkelerde olduğu gibi, yurt içinde üretilen çelik
ürünlerinin kullanılması neden zorunlu hâle getirilmiyor? Elektrik enerjisi
fiyatlarında tüketim miktarına göre bir fiyatlandırma…
(Mikrofon
otomatik cihaz tarafından kapatıldı) 
BAŞKAN
– Sayın Çepni…
MURAT
ÇEPNİ (İzmir) – Teşekkürler Başkan. 
Zeytin
Dalı Gümrük Kapısı’nın açıldığını ifade ettiniz, açıldı. Bakanlık verilerine
göre bu kapıdan 52 ton zeytin ve patates ithal edilmiş. Bu ticareti hangi
hukukla ve kiminle yaptığınızı açıklayabilir misiniz, burada muhatabınız
kimlerdir? 
BAŞKAN
– Sayın Akın…
AHMET
AKIN (Balıkesir) – Sayın Bakan Hanımefendi’ye soruyorum: AKP hükûmetleri her
fırsatta “Sanayicinin önünü açıyoruz.” diyor, “Üretim yapanları destekliyoruz.”
nutukları atıyor. Bu nutukların nasıl böyle olduğunu Sanayi Bakanını izlerken
gördük. Kooperatifler Kanunu’na göre kurulan Balıkesir Kuvayi Milliye Madeni
Eşya Küçük Sanayi Sitesi Yapı Kooperatifi hâlâ talep ettikleri arazinin
kendilerine tahsis edilmesini bekliyor ama hep engellerle karşılaşıyor. Talep
ettikleri yer 1/5000’lik planda küçük sanayi sitesi olarak ayrılmış ancak bir
sürü bahanelerle işlerine engel olunuyor. Buradan sesleniyorum: Bu alan üretim
yapılması için ayrılmıştı, neden kendilerine teslim edilmiyor? Şu ana kadar
kooperatife başvuru sayısı bini aşmış durumda. Balıkesir’i rahatlatacak,
üreticimizi rahatlatacak bu soruna derhâl çözüm bulunmalı, bu konuda sizden
destek bekliyoruz.
BAŞKAN
– Sayın Tutdere...
ABDURRAHMAN
TUTDERE (Adıyaman) – Teşekkür ediyorum Sayın Başkan.
Sorum
Sayın Ticaret Bakanına: Adıyaman’ımızın, Bakanlığınızın görev ve yetkisinde
bulunan ve bugüne kadar tamamlanamayan projelerinin tamamlanması için 2020
bütçesinde kaynak aktaracak mısınız?
Teşekkür
ediyorum.
BAŞKAN
– Sayın Altıntaş...
AYHAN
ALTINTAŞ (Ankara) – Teşekkür ederim Sayın Başkanım.
Sanayi
ve Teknoloji Bakanımıza soruyorum: Türkiye Bilimler Akademisinin üye listesine
baktığımızda, fen bilimlerindeki toplam 37 üyenin 22’si kimya alanında, 12’si
de fizik alanında çalışan akademisyenler, sadece 3’ü matematik alanında çalışan
akademisyen. Neden az sayıda matematikçi var? Matematikçiler başarısız mı yoksa
nicelik temelli değerlendirme sürecinde bir aksaklık mı var?
Teşekkür
ederim.
BAŞKAN
– Sayın Beko...
KANİ
BEKO (İzmir) – Sorum Ticaret Bakanına: Sayın Bakan, değerli milletvekilleri;
AKP Hükûmetinin yarattığı fason işverenler vergi, sigorta ve işçilerin kıdem
tazminatını ödememek için fabrikalarını yakıyorlar. İstanbul itfaiyesinin
istatistiklerine göre sadece 2018 yılında İstanbul’da 152 fabrika yangında
maalesef yandı, son beş yılda ise fabrika sayısı 840 oldu. Bu iş yerlerinin
bazılarında yurt dışına kaçtıkları da tespit edilmiştir. Beceriksiz AKP
hükûmetleri nedeniyle ülkemizde 8,5 milyon insanımız maalesef işsiz kalmıştır.
Sizin bu konuya dair yapılmış bir çalışmanız var mıdır? İşçilerin haklarının
ödenmesi için bir girişimde bulunmayı düşünüyor musunuz?
BAŞKAN
– Sayın Ersoy…
MUSTAFA
BAKİ ERSOY (Kayseri) – Sanayi Bakanımıza sormak istiyorum Başkanım: Seçim
bölgem olan Kayseri’mizin teşvik bölgesi konusunda yeni bir çalışma yapılacak
mıdır? Çünkü Kayseri’miz, diğer şehirlerimizin ekonomik verileri göz önünde bulundurulduğunda
şu anda 2’nci bölgede ama en azından 3’üncü bölgede olması gerektiğini
düşünüyoruz. Ayrıca, ilçeler bazlı bir çalışma yapılacak mıdır? 
Teşekkür
ediyorum, sağ olun. 
BAŞKAN
– Sayın Aycan…
SEFER
AYCAN (Kahramanmaraş) – Sayın Başkanım, Sayın Sanayi ve Teknoloji Bakanına
sormak istiyorum: Yerli üretimi artırmalıyız, bunun için kendi teknolojimizi
geliştirmeliyiz. Teknolojik olarak dışa bağımlı olduğumuz en önemli alanlardan
biri sağlık sektörüdür. İlaç, tıbbı cihaz, aşı ve serum stratejik öneme sahip
ürünlerdir. Sağlık alanında stratejik çalışmalara ne gibi destek veriyorsunuz?
Genel olarak, teknolojik kapasiteyi artırmak için neler yapıyorsunuz? Teknoloji
üniversiteleri ve merkezleri kurulması görüşüne nasıl yaklaşıyorsunuz? 
BAŞKAN
– Şimdi, soruları cevaplamak üzere Komisyona ve yürütmeye söz veriyorum. 
Süreniz
on dakikadır. 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Sayın Başkanım, Komisyonumuzun
cevaplayacağı sorular yok. O yüzden, süremizi bakanlarımıza devrediyoruz. 
TİCARET
BAKANI RUHSAR PEKCAN – Öncelikle, Avrupa Birliğinin güncellenmesiyle başlamak
istiyorum. Evet, uzun soluklu bir anlaşma, bu kadar uzun soluklu olacağı
düşünülmemişti zannediyorum Gümrük Birliği Anlaşması yapılırken. Çünkü hem
hizmet ticareti hem tarım ürünleri hem kamu alımları yok, artı, şimdi, bir de
e-ticaret var. Bunlarla ilgili Avrupa Komisyonuyla temaslarımızda ve Komisyon
Başkanıyla görüşmelerimizde bana iletilen konu bazı ülkeler tarafından siyasi
nedenlerle bu görüşmelerin engellendiği resmen ifade edilmiştir. Muhatabım olan
Ticaret Komiseri tarafından sürecin Kopenhag Siyasi Kriterleri nedeniyle
ertelendiği yönünde bana şahsen bir beyanda bulunulmamıştır. Ayrıca 14 Ekim
tarihli Avrupa Birliği raporunda Türkiye’yle Gümrük Birliğinin güncellenmesinin
öncelikli konuları arasında yer aldığı da gene Avrupa Birliğinin raporunda
bulunmaktadır. Önümüzdeki hafta, 19’unda Verheugen’le ilk görüşmemizi
yapacağız, inşallah hayırlara sebep olur. Biz, doğru yönde çalışmalarımıza
devam edeceğiz.
Onun
dışındaki sorulara gelirsek… İngiltere’yle, evet, Brexit süreci nedeniyle bizim
çalışmalarımız devam ediyor. Anlaşmalı ya da anlaşmasız Brexit olması
durumunda… Anlaşmalı Brexit olması durumunda, zaten anlaşmalarımıza belki
AB’yle ilişkimizden de genişleterek devam edeceğiz çünkü İngiltere de
ticaretine en çok ağırlık vereceği 4 ülkeden birisi olarak Türkiye’yi gösterdi.
Anlaşmasız Brexit hâlinde de bizim zaten teknik komitelerimiz karşılıklı olarak
çalışmalarını sürdürüyorlar, 6 toplantıyı tamamladık. AB konuları dışında da
gerek tarım ürünleri gerek hizmet ticareti gerek lojistik konuları, gümrük
konularında ihracatçılarımızın sıkıntıya düşmemesi için ne gibi önlemler
alacağımız konusunda mutabık kaldık. Tabii, orada bir dezavantajımız olacak,
bugüne kadar gümrük birliğinden dolayı sıfır gümrükle girdiğimiz pazara
özellikle otomotiv, tekstil ve beyaz eşyada yüzde 10 ve yüzde 12 gümrükle
mallarımızı götürmüş olacağız, diğer ülkelerle aynı koşullarda rekabet ediyor
olacağız. Bununla ilgili çalışmalarımıza da etkin bir şekilde devam ediyoruz. 
Patates
ihracatıyla ilgili, Bakanlığımızın bir analizi yok; Tarım Bakanlığının sebze
meyve ticaretinde verdiği analizler var ancak Bakanlık olarak biz tarım
teşvikleri yerine, işlenmiş tarım ürünlerine teşvik veriyoruz. 
ÖMER
FETHİ GÜRER (Niğde) – İktidar olarak yapın Sayın Bakan, iktidar olarak… 
TİCARET BAKANI RUHSAR PEKCAN – Ben kendi bakanlığımla ilgili konulara cevap vereyim,
müsaade ederseniz.
Helal
Akreditasyonla ilgili çok konu geldi aslında. Helal Akreditasyon Kurumu
sıfırdan…
LÜTFÜ
TÜRKKAN (Kocaeli) – Hiç belge verdiniz mi Sayın Bakan, hiç belge verdiniz mi
oradan? Bizde “sıfır” diye gözüküyor da onu sordum.
TİCARET
BAKANI RUHSAR PEKCAN – Eğer dinlerseniz Sayın Milletvekilim, anlatacağım ve
eminim ikna olacaksınız.
ÖMER
FETHİ GÜRER (Niğde) – Sayın Bakan, geçen sene depoları siz basmadınız mı? 
BAŞKAN
– Siz devam edin Sayın Bakan. 
TİCARET
BAKANI RUHSAR PEKCAN – Helal Akreditasyon Kurumu sıfırdan kurulan bir Kurum.
Buraya aldığımız elemanlar akreditasyonu bilen, sertifikalandırmayı bilen
kişiler değil; bunların tamamı sıfırdan eğitime tabi tutuldu. Akredite edecek
kişilerin kendilerinin sertifikalandırılması ve eğitim alması gerekiyordu. Bu
bir süreç ve hepsi teker teker eğitimden ve sertifikalandırma sürecinden
geçirildi. Buraya harcanan para da kuruluşundan itibaren, 7 milyon 400 bin Türk
lirası; küsuratı olabilir. 15 milyon 600 bin Türk lirası diye bir rakam yok,
isterseniz bütün kayıtları da gösterebiliriz. Burada, yeniden yapılanması, bina
tadilatı, tefrişatı, yazılımı, bilgi işlemi, güvenliği, araç gereci, bütün bu
maaşları ve Sosyal Güvenlik Kurumu ödemeleri de bu paranın içinde. Bu süreçte
bir denetim havuzu oluşturuldu; ayrıca, 40 tane mevzuat hazırlandı. 16 Ekim
itibarıyla da Cumhurbaşkanlığı kararnamesiyle akreditasyon yapabilir hâle
geldi; 15 Kasım 2019’da da binasına taşındı. Şu anda, 14 talep aldık. İlk
akreditasyon denetimlerini de Türk Standartları Enstitüsünde başarıyla
tamamladılar. İlk akreditasyon verdiğimiz, Türk Standartları Enstitüsü olacak.
(AK PARTİ sıralarından alkışlar) Türk Standartları da helal belgelendirme
yapıyor zaten, biliyorsunuz. Daha çok hizmet ihracatı yapabilmek için,
özellikle Ticaret Bakanlığı olarak diğer ülkelerle yaptığımız görüşmelerde bunu
gündeme getiriyoruz ve çok olumlu karşılanıyor. Birkaç tane de iş birliği
anlaşması imzaladık; inşallah, bunu artırarak devam edeceğiz. Bu helal
pazarından helal sertifikalarını veren kurumların akreditasyonunu yapmak üzere
çalışmalarımıza başladık.
Şimdi,
tabii, Avrupa Birliği ülkelerine -bizim tarım ürünleri Gümrük Birliği
Anlaşmamıza dâhil olmadığı için- onu şu anda yapamıyoruz, inşallah
güncellenmesiyle beraber yapılacak. 
Yapı
kooperatifleri Çevre ve Şehircilik Bakanlığımızın uhdesinde; bu, vergi,
sigorta, işçi hakları konuları da Aile Bakanlığımızın uhdesinde. 
Antalya
Serbest Bölgesi’yle ilgili bir soru gelmişti. Antalya Serbest Bölgemizde 98 bin
metrekare üzerinde bir alan serbest bölgeye dâhil edildi. Bu kararın yürürlüğe
girmesiyle büyük boyda gemilerin serbest bölge rıhtımına yanaşmalarına, burada
tadilat işlemi yapabilmelerine ve ihracat yapabilmelerine imkân tanındı. Ancak
bundan sonra Antalya Serbest Bölgesi çevresinde genişlemede kullanılabilecek
başka bir müsait alan bulunmamaktadır. Bununla ilgili de çalışmalarımız devam
etmektedir.
Yurt
dışındaki iş insanlarımızın sorunları ile ticaret müşavirliği sayısının
artırılması, Ukrayna’da ticaret müşavirliği bulunmadığı konusu... Bizim
Bakanlığımız olarak şu anda yeni bir çalışmamız var. Ticaret müşavirlerimizin
daha proaktif olabilmesi için onları bir ön eğitimden geçiriyoruz. Konuşmamda
da belirttim, Ticaret Müşavirleri Ağı Sistemi’ni oluşturduk. Bütün ticaret
müşavirlerimiz hem birbirleriyle hem merkezle irtibat hâlindeler ve onlardan
sürekli performans kriterleriyle ilgili rapor alıyoruz, çalışmalarını yakinen
takip ediyoruz, onların iş dünyasının öncüleri olmasını istiyoruz. Bu
doğrultuda onları ön eğitimlerden geçiriyoruz gitmeden önce ancak Ukrayna’ya
-Odesa’ya- ticaret ataşemiz 4 Kasım itibarıyla devreye başladı, Kiev’e de bir
tane atayacağız ama şu anda tüm Ukrayna’ya Odesa’daki ticaret ataşemiz bakıyor
ama Kiev’e de atayacağız.
Bunların
dışında, ticaret müşavirliklerimizi bulundukları ülkelerdeki yerel elemanlarla
destekliyoruz. Aldığımız yerel elemanların sayısı 120’ye ulaştı. En az 2
yabancı dil bilen, ticaret müşaviri değişse de orada kalan ve Bakanlığımızın
kontrolünde; bunların 23’ü de yüksek lisans eğitimine sahip. Mevcut ticaret
müşavirlerimizi de genelde en az 1 yabancı dili iyi derecede bilen ve mümkün
olduğu kadar da yüksek lisans sahibi arkadaşlarımızdan seçiyoruz. 
Şimdi,
Türkmenistan başta olmak üzere, Türk firmalarının yurt dışındaki alacaklarıyla
ilgili… Dünya ekonomik ve siyasi konjonktürünün olumsuz durumuna rağmen
firmalarımız özellikle zor coğrafyalarda iş almaya devam ediyorlar. Biz de bu
firmalarımızı TÜRK EXIMBANK kanalıyla destekliyoruz, onlara niyet mektupları
veriyoruz ihalelere girerken, hatta daha zor coğrafyalarda 3’üncü ülkelerle iş
birliği yapıyoruz Almanya gibi, İngiltere gibi, Fransa gibi. Mesela Almanya’da
yüzde 20’sinin İngiliz orijinli olması yüzde 100’üne kredi vermesine yetiyor.
Bunlarla EXIMBANK’a proje bazında pilot anlaşmalar yaptırıp müteahhit
firmalarımızın kredi imkânlarının da genişlemesi için gayret sarf ediyoruz,
Afrika dâhil. Şimdi, Türkmenistan zor bir süreçten geçti, 2016’dan beri
ödemelerde sıkıntı yaşanıyor. Ancak 2018’de -zaten firmalarımız ihale de alamaz
olmuştu, ihaleye çıkmıyorlardı- 750 milyon…
(Mikrofon
otomatik cihaz tarafından kapatıldı) 
FATMA
KURTULAN (Mersin) – Sayın Başkan… Sayın Başkan…
BAŞKAN
– Şimdi sırasıyla, dördüncü turda yer alan kamu idarelerinin bütçeleri ile
kesin hesaplarına geçilmesi hususu ile bütçeleri ve kesin hesaplarını ayrı ayrı
okutup oylarınıza sunacağım.
FATMA
KURTULAN (Mersin) – Sayın Başkan, bir şey demek isterim.
GARO
PAYLAN (Diyarbakır) – Sayın Başkan…
LÜTFÜ
TÜRKKAN (Kocaeli) – Sayın Başkanım, bitirseydi Sayın Bakan sözünü.
BAŞKAN
– Bitmedi mi sizin konuşmanız?
LÜTFÜ
TÜRKKAN (Kocaeli) – Bitmedi, yarım kaldı Sayın Başkan. Söz verirseniz Sayın
Bakan…
FATMA
KURTULAN (Mersin) – Sayın Başkan… 
BAŞKAN
- Ticaret
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum:
31) TİCARET BAKANLIĞI
1) Ticaret Bakanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 5.752.364.000
BAŞKAN – Kabul
edenler... Etmeyenler... Kabul edilmiştir.
Ticaret
Bakanlığının 2020 yılı merkezî yönetim bütçesi kabul edilmiştir.
Ticaret
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Ticaret Bakanlığı 2018 Yılı Merkezî Yönetim Kesin Hesabı
(A)
CETVELİ










Toplam Ödenek 1.426.506.914,86
Bütçe Gideri 1.292.890.521,70
Ödenek Üstü Gider 137.251,65
İptal Edilen Ödenek 133.659.437,56
Ertesi Yıla Devredilen Ödenek 11.144.793,16
BAŞKAN – Kabul
edenler... Etmeyenler... Kabul edilmiştir.
Ticaret
Bakanlığının 2018 yılı merkezî yönetim kesin hesabının bölümleri kabul edilmiştir.
Ekonomi
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
28) EKONOMİ BAKANLIĞI
1) Ekonomi Bakanlığı 2018 Yılı Merkezî Yönetim Kesin
Hesabı
(A)CETVELİ










Toplam Ödenek 4.365.650.498,00
Bütçe Gideri 3.864.682.005,58
İptal Edilen Ödenek 500.968.492,42
BAŞKAN – Kabul
edenler... Etmeyenler... Kabul edilmiştir.
Ekonomi
Bakanlığının 2018 yılı merkezî yönetim kesin hesabı kabul edilmiştir.
Rekabet
Kurumunun 2020 yılı merkezî yönetim bütçesine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel toplamı
okutuyorum:
42.07) REKABET KURUMU
1) Rekabet Kurumu 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 115.750.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 115.750.000
BAŞKAN – Kabul
edenler... Etmeyenler... Kabul edilmiştir.
Rekabet
Kurumunun 2020 yılı merkezî yönetim bütçesi kabul edilmiştir.
Rekabet
Kurumunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Rekabet Kurumu 2018 Yılı Merkezî Yönetim Kesin
Hesabı
(A)
CETVELİ










Toplam Ödenek 104.700.000,00
Bütçe Gideri 88.289.155,80
İptal Edilen Ödenek 16.410.844,20
BAŞKAN – Kabul
edenler... Etmeyenler... Kabul edilmiştir.
(B) cetvelininin
genel toplamlarını okutuyorum:
(B)
CETVELİ










Bütçe Geliri Tahmini 84.500.000,00
Tahsilat 88.214.992,73
Ret ve İadeler 1.463.921,84
Net Tahsilat 86.751.070,89
BAŞKAN – Kabul
edenler … Etmeyenler… Kabul edilmiştir.
Rekabet
Kurumunun 2018 yılı merkezî yönetim kesin hesabının bölümleri kabul edilmiştir.
Helal
Akreditasyon Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
40.63) HELAL AKREDİTASYON KURUMU
1) Helal Akreditasyon Kurumu 2020 Yılı Merkezî Yönetim
Bütçesi
ÖDENEK CETVELİ
 GENEL
TOPLAM 4.191.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 4.091.000
BAŞKAN – Kabul
edenler... Etmeyenler... Kabul edilmiştir.
Helal Akreditasyon
Kurumunun 2020 yılı merkezî yönetim bütçesi kabul edilmiştir.
Helal
Akreditasyon Kurumunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Helal Akreditasyon Kurumu 2018 Yılı Merkezî Yönetim
Kesin Hesabı
(A)
CETVELİ










Toplam Ödenek 7.743.000,00
Bütçe Gideri 4.999.144,12
İptal Edilen Ödenek 2.743.855,88
BAŞKAN – Kabul
edenler... Etmeyenler... Kabul edilmiştir.
(B) cetvelininin
genel toplamını okutuyorum:
(B)
CETVELİ










Tahsilat 7.772.727,02
BAŞKAN – Kabul
edenler … Etmeyenler… Kabul edilmiştir.
Helal
Akreditasyon Kurumunun 2018 yılı merkezî yönetim kesin hesabının bölümleri kabul
edilmiştir.
Sanayi ve
Teknoloji Bakanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
26) SANAYİ VE TEKNOLOJİ BAKANLIĞI
1) Sanayi ve Teknoloji Bakanlığı 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 7.939.333.000
BAŞKAN – Kabul
edenler... Etmeyenler... Kabul edilmiştir.
Sanayi ve
Teknoloji Bakanlığının 2020 yılı merkezî yönetim bütçesi kabul edilmiştir.
Sanayi ve
Teknoloji Bakanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Sanayi ve Teknoloji Bakanlığı 2018 Yılı Merkezî
Yönetim Kesin Hesabı
(A)
CETVELİ










Toplam Ödenek 7.242.190.927,27
Bütçe Gideri 6.777.149.650,28
İptal Edilen Ödenek 465.041.276,99
Ertesi Yıla Devredilen Ödenek 141.692.546,67
BAŞKAN – Kabul
edenler... Etmeyenler... Kabul edilmiştir.
Sanayi ve
Teknoloji Bakanlığının 2018 yılı merkezî yönetim kesin hesabının bölümleri
kabul edilmiştir.
GAP Bölge
Kalkınma İdaresi Başkanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum: 
40.34) GAP BÖLGE KALKINMA İDARESİ
BAŞKANLIĞI
1) GAP Bölge Kalkınma İdaresi Başkanlığı 2020 Yılı
Merkezî Yönetim Bütçesi













 GENEL
TOPLAM 87.999.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 86.749.000
BAŞKAN – Kabul
edenler... Etmeyenler... Kabul edilmiştir.
GAP Bölge
Kalkınma İdaresi Başkanlığının 2020 yılı merkezî yönetim bütçesi kabul
edilmiştir.
GAP Bölge
Kalkınma İdaresi Başkanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) GAP
Bölge Kalkınma İdaresi Başkanlığı 2018 Yılı Merkezî Yönetim Kesin Hesabı
(A)
CETVELİ










Toplam Ödenek 146.793.000,00
Bütçe Gideri 127.937.607,07
Ödenek Üstü Gider 11.335.872,87
İptal Edilen Ödenek 30.191.265,80
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 146.578.000,00
Tahsilat 134.533.949,51
BAŞKAN – Kabul
edenler… Etmeyenler… Kabul edilmiştir.
GAP Bölge
Kalkınma İdaresi Başkanlığının 2018 yılı merkezî yönetim kesin hesabının
bölümleri kabul edilmiştir.
Doğu Anadolu
Projesi Bölge Kalkınma İdaresi Başkanlığının 2020 yılı merkezî yönetim
bütçesine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamı
okutuyorum: 
40.54) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu
Anadolu Projesi Bölge Kalkınma İdaresi Başkanlığı 2020 Yılı Merkezî Yönetim
Bütçesi













 TOPLAM 90.920.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 90.720.000
BAŞKAN – Kabul
edenler... Etmeyenler... Kabul edilmiştir.
Doğu Anadolu
Projesi Bölge Kalkınma İdaresi Başkanlığının 2020 yılı merkezî yönetim bütçesi
kabul edilmiştir.
Doğu Anadolu
Projesi Bölge Kalkınma İdaresi Başkanlığının 2018 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel toplamları
okutuyorum:
2) Doğu Anadolu Projesi Bölge Kalkınma İdaresi
Başkanlığı 2018 Yılı Merkezî Yönetim Kesin Hesabı
(A)
CETVELİ










Toplam Ödenek 165.487.105,82
Bütçe Gideri 131.469.681,48
İptal Edilen Ödenek 34.017.424,34
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 157.974.000,00
Tahsilat 155.065.951,68
Ret ve İadeler 14.459,56
Net Tahsilat 155.051.492,12
BAŞKAN – Kabul
edenler… Etmeyenler… Kabul edilmiştir.
Doğu Anadolu
Projesi Bölge Kalkınma İdaresi Başkanlığının 2018 yılı merkezî yönetim kesin
hesabının bölümleri kabul edilmiştir.
Konya Ovası
Projesi Bölge Kalkınma İdaresi Başkanlığının 2020 yılı merkezî yönetim
bütçesine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamı
okutuyorum:
40.55) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi
Başkanlığı 2020 Yılı Merkezî Yönetim Bütçesi













 GENEL
TOPLAM 118.250.000
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
GELİR CETVELİ













 TOPLAM 118.000.000
BAŞKAN – Kabul
edenler... Etmeyenler... Kabul edilmiştir.
Konya Ovası
Projesi Bölge Kalkınma İdaresi Başkanlığının 2020 yılı merkezî yönetim bütçesi
kabul edilmiştir.
Konya Ovası Projesi
Bölge Kalkınma İdaresi Başkanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Kesin Hesabı
(A) CETVELİ










Toplam Ödenek 232.377.211,22
Bütçe Gideri l97.414.691,67
İptal Edilen Ödenek 34.962.519,55
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 213.307.000,00
Tahsilat 199.437.375,65
BAŞKAN – Kabul
edenler… Etmeyenler… Kabul edilmiştir.
Konya Ovası
Projesi Bölge Kalkınma İdaresi Başkanlığının 2018 yılı merkezî yönetim kesin
hesabının bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığının 2020 yılı merkezî yönetim
bütçesine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamı
okutuyorum:
40.56) DOĞU KARADENİZ PROJESİ BÖLGE KALKINMA İDARESİ
BAŞKANLIĞI
1) Doğu Karadeniz Projesi Bölge Kalkınma İdaresi
Başkanlığı 2020 Yılı Merkezî Yönetim Bütçesi













 GENEL
TOPLAM 86.506.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 86.306.000
BAŞKAN – Kabul
edenler... Etmeyenler... Kabul edilmiştir.
Doğu Karadeniz
Projesi Bölge Kalkınma İdaresi Başkanlığının 2020 yılı merkezî yönetim bütçesi
kabul edilmiştir.
Doğu Karadeniz
Projesi Bölge Kalkınma İdaresi Başkanlığının 2018 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel toplamları
okutuyorum:
2) Doğu Karadeniz Projesi Bölge Kalkınma İdaresi
Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 146.247.550,00
Bütçe Gideri 124.785.907,43
İptal Edilen Ödenek 21.461.642,57
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 145.196.000,00
Tahsilat 126.023.675,99
BAŞKAN – Kabul
edenler… Etmeyenler… Kabul edilmiştir.
Doğu Karadeniz
Projesi Bölge Kalkınma İdaresi Başkanlığının 2018 yılı merkezî yönetim kesin
hesabının bölümleri kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığının 2020 yılı
merkezî yönetim bütçesine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel toplamı
okutuyorum:
40.30) KÜÇÜK VE
ORTA ÖLÇEKLİ İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve
Orta Ölçekli İşletmeleri Geliştirme ve Destekleme İdaresi Başkanlığı 2020 Yılı
Merkezî Yönetim Bütçesi













 GENEL
TOPLAM 1.804.317.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 1.804.317.000
BAŞKAN – Kabul
edenler... Etmeyenler... Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığının 2020 yılı
merkezî yönetim bütçesi kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığının 2018 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamları
okutuyorum:
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 2.324.231.717,13
Bütçe Gideri 2.247.765.119,85
İptal Edilen Ödenek 76.466.597,28
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 2.020.825.000,00
Tahsilat 2.176.
614.175,73
Ret ve İadeler 244.417,69
Net Tahsilat 2.176.369.758,04
BAŞKAN – Kabul
edenler… Etmeyenler… Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığının 2018 yılı
merkezî yönetim kesin hesabının bölümleri kabul edilmiştir.
MAHMUT TANAL
(İstanbul) – Başkanım, para konuşulmuyor, para oylanıyor; böyle bir şey olur
mu?
BAŞKAN – Tanal,
sana kulağım sağır bugün.
Türk
Standardları Enstitüsünün 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.22) TÜRK STANDARDLARI ENSTİTÜSÜ
1) Türk Standardları Enstitüsü 2020 Yılı Merkezî
Yönetim Bütçesi













 GENEL
TOPLAM 473.659.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 482.000.000
BAŞKAN – Kabul
edenler... Etmeyenler... Kabul edilmiştir.
Türk Standardları
Enstitüsünün 2020 yılı merkezî yönetim bütçesi kabul edilmiştir.
Türk
Standardları Enstitüsünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Türk Standardları Enstitüsü 2018 Yılı Merkezî
Yönetim Kesin Hesabı
(A)
CETVELİ










Toplam Ödenek 574.537.250,00
Bütçe Gideri 388.093.165,33
İptal Edilen Ödenek 186.444.084,67
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 388.543.000,00
Tahsilat 407.378.652,06
Ret ve İadeler 1.917.454,65
Net Tahsilat 405.461.197,41
BAŞKAN – Kabul
edenler… Etmeyenler… Kabul edilmiştir.
Türk
Standardları Enstitüsünün 2018 yılı merkezî yönetim kesin hesabının bölümleri
kabul edilmiştir.
Türk Patent ve
Marka Kurumunun 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.24) TÜRK PATENT VE MARKA KURUMU
1) Türk Patent ve Marka Kurumu 2020 Yılı Merkezî
Yönetim Bütçesi













 GENEL
TOPLAM 102.165.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 173.117.000
BAŞKAN – Kabul
edenler... Etmeyenler... Kabul edilmiştir.
Türk Patent ve
Marka Kurumunun 2020 yılı merkezî yönetim bütçesi kabul edilmiştir.
Türk Patent ve
Marka Kurumunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Türk Patent ve Marka Kurumu 2018 Yılı Merkezî Yönetim Kesin Hesabı
(A) CETVELİ










Toplam Ödenek 640.067.050,00
Bütçe Gideri 624.002.736,55
İptal Edilen Ödenek 16.064.313,45
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 205.514.000,00
Tahsilat 222.560.736,00
Ret ve İadeler 710.533,62
Net Tahsilat 221.850.202,38
BAŞKAN – Kabul
edenler… Etmeyenler… Kabul edilmiştir.
Türk Patent ve
Marka Kurumunun 2018 yılı merkezî yönetim kesin hesabının bölümleri kabul
edilmiştir.
Türkiye Bilimsel
ve Teknolojik Araştırma Kurumunun 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.08) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye
Bilimsel ve Teknolojik Araştırma Kurumu 2020 Yılı Merkezî Yönetim Bütçesi













 GENEL
TOPLAM 3.511.062.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 3.509.662.000
BAŞKAN – Kabul
edenler... Etmeyenler... Kabul edilmiştir.
Türkiye Bilimsel
ve Teknolojik Araştırma Kurumunun 2020 yılı merkezî yönetim bütçesi kabul
edilmiştir.
Türkiye Bilimsel
ve Teknolojik Araştırma Kurumunun 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) Türkiye Bilimsel ve Teknolojik Araştırma Kurumu 2018
Yılı Merkezî Yönetim Kesin Hesabı
(A)
CETVELİ










Toplam Ödenek 5.384.698.055,86
Bütçe Gideri 4.804.256.381,78
İptal Edilen Ödenek 580.441.674,08
Ertesi Yıla Devredilen Ödenek 96.319.525,40
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 3.265.696.000,00
Tahsilat 4.576.881.790,61
Ret ve İadeler 485.610,46
Net Tahsilat 4.576.396.180,
15
BAŞKAN – Kabul
edenler… Etmeyenler… Kabul edilmiştir.
Türkiye Bilimsel
ve Teknolojik Araştırma Kurumunun 2018 yılı merkezî yönetim kesin hesabının
bölümleri kabul edilmiştir.
Türkiye Bilimler
Akademisinin 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.09) TÜRKİYE BİLİMLER AKADEMİSİ
1) Türkiye Bilimler Akademisi 2020 Yılı Merkezî Yönetim
Bütçesi













 GENEL
TOPLAM 18.551.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 18.351.000
BAŞKAN – Kabul
edenler... Etmeyenler... Kabul edilmiştir.
Türkiye Bilimler
Akademisinin 2020 yılı merkezî yönetim bütçesi kabul edilmiştir.
Türkiye Bilimler
Akademisinin 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Türkiye Bilimler Akademisi 2018 Yılı Merkezî Yönetim
Kesin Hesabı
(A)
.CETVELİ










Toplam Ödenek 16.767.500,00
Bütçe Gideri 14.363.028,05
İptal Edilen Ödenek 2.404.471,95
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 16.575.000,00
Tahsilat 15.503.456,48
BAŞKAN – Kabul
edenler… Etmeyenler… Kabul edilmiştir.
Türkiye Bilimler
Akademisinin 2018 yılı merkezî yönetim kesin hesabının bölümleri kabul
edilmiştir.
Türkiye Uzay
Ajansının 2020 yılı merkezî yönetim bütçesine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel toplamı
okutuyorum:
20.20) TÜRKİYE UZAY AJANSI
1) Türkiye Uzay Ajansı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 24.529.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 24.529.000
BAŞKAN – Kabul
edenler... Etmeyenler... Kabul edilmiştir.
Türkiye Uzay
Ajansının 2020 yılı merkezî yönetim bütçesi kabul edilmiştir.
Hayırlı olmasını
temenni ediyorum.
Sayın
milletvekilleri, dördüncü tur görüşmeleri tamamlanmıştır.
Programa göre
kamu idarelerinin bütçe ve kesin hesaplarını sırasıyla görüşmek için 14 Aralık
2019 Cumartesi günü saat 11.00’de toplanmak üzere birleşimi kapatıyorum.
Kapanma Saati: 00.01

VIII.- GEÇEN TUTANAK HAKKINDA DÜZELTMELER
1.- Tokat Milletvekili Özlem Zengin’in, 12/12/2019 tarihli 31’inci
Birleşimdeki bazı ifadelerini düzelttiğine ilişkin dilekçesi (x)




(x) 129, 130 S. Sayılı Basmayazılar ve
Ödenek Cetvelleri 09/12/2019 tarihli 28’inci Birleşim Tutanağı’na eklidir.


(x) Bu düzeltmeye ilişkin ifade
12/12/2019 tarihli 31’inci Birleşim Tutanak Dergisi’nin …..…’ncı sayfasında yer
almaktadır.




