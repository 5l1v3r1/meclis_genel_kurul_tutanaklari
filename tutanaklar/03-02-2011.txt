

















DÖNEM: 23 CİLT: 91 YASAMA YILI: 5





TÜRKİYE BÜYÜK MİLLET MECLİSİ
TUTANAK DERGİSİ

58’inci
Birleşim
3 Şubat 2011 Perşembe

(Bu Tutanak
Dergisi’nde yer alan ve kâtip üyeler tarafından okunmuş bulunan her tür belge
ile konuşmacılar tarafından ifade edilmiş ve tırnak içinde belirtilmiş alıntı
sözler aslına uygun olarak yazılmıştır.)
İ Ç İ N D E K İ L E R

 I. - GEÇEN TUTANAK ÖZETİ
 II. - GELEN KÂĞITLAR
III. - YOKLAMALAR


IV. - KAPALI OTURUMLAR
 V. - GÜNDEM DIŞI KONUŞMALAR
A)
MİLLETVEKİLLERİNİN GÜNDEM DIŞI KONUŞMALARI
1.- Sivas
Milletvekili Malik Ecder Özdemir’in, Sivas ilinin sorunlarına ilişkin gündem
dışı konuşması
2.- Muğla
Milletvekili Metin Ergun’un, Bodrum’da meydana gelen sel felaketine ilişkin
gündem dışı konuşması
3.- İstanbul
Milletvekili Mehmet Ufuk Uras’ın, Tunus ve Mısır’daki son siyasi gelişmelere
ilişkin gündem dışı konuşması 

VI.-
AÇIKLAMALAR

1.- Sivas
Milletvekili Selami Uzun’un, Sivas Milletvekili Malik Ecder Özdemir’in,
konuşmasında, Başbakanın Sivas’ta kırk bir fabrika temeli attığını söylediğini,
oysa bunun doğruları yansıtmadığı şeklindeki beyanlarına ilişkin açıklaması
2.- İzmir
Milletvekili Oktay Vural’ın, Ankara OSTİM’de vuku bulan patlamaya ilişkin
açıklaması 
3.- Giresun
Milletvekili Nurettin Canikli’nin, Ankara OSTİM’de vuku bulan patlamaya ilişkin
açıklaması 
4.- Yalova
Milletvekili Muharrem İnce’nin, Ankara OSTİM’de vuku bulan patlamaya ilişkin
açıklaması 
5.- İzmir
Milletvekili Mehmet Ali Susam’ın, Ankara OSTİM’de vuku bulan patlamaya ilişkin
açıklaması 
6.- İzmir Milletvekili
Oktay Vural’ın, Muş Milletvekili M. Nuri Yaman’ın, bu milletin bölünmez
bütünlüğüne kurşun sıkanları özgürlük hareketi temsilcisi olarak nitelemesini
milletvekili sıfatına yakıştırmadığına ilişkin açıklaması
7.- Samsun
Milletvekili Suat Kılıç’ın, Muş Milletvekili M. Nuri Yaman’ın, Türkiye Büyük
Millet Meclisinin saygınlığıyla ve buradaki kardeşlik bağlarıyla bağdaşmayan
cümleler sarf etmesine ilişkin açıklaması
8.- Yalova
Milletvekili Muharrem İnce’nin, Muş Milletvekili M. Nuri Yaman’ın, Türkiye Cumhuriyetine
“TC”; PKK’nın terör örgütü liderine “Kürt özgürlük hareketi lideri Sayın
Öcalan” demesine ilişkin açıklaması
9.- Batman
Milletvekili Bengi Yıldız’ın, bu Parlamentodaki varlık nedenlerinden birinin
Parlamentoda bulunan diğer siyasi partilerden farklı düşünmeleri olduğuna ve
ülkede yaşanan sorunu Kürt sorunu olarak nitelediklerine ilişkin açıklaması
10.- İzmir
Milletvekili Oktay Vural’ın, TRT’de 2007 yılında siyasi partilere ne kadar yer
verildiği sorularına TRT’nin verdiği cevaba ilişkin açıklaması
11.- Giresun
Milletvekili Nurettin Canikli’nin, Ordu Milletvekili Rıdvan Yalçın’ın, ORGİ
Havaalanı ile ilgili sözlerine ilişkin açıklaması
12.- Giresun
Milletvekili Nurettin Canikli’nin, Yalova Milletvekili Muharrem İnce’nin,
konuşmasındaki sorularına ilişkin açıklaması

VII.-
BAŞKANLIĞIN GENEL KURULA SUNUŞLARI
A) Tezkereler
1.- Spor
Kulüplerinin Sorunları ile Sporda Şiddet Sorununun Araştırılarak Alınması
Gereken Önlemlerin Belirlenmesi Amacıyla Kurulan Meclis Araştırması
Komisyonunun İngiltere ve İspanya’da inceleme ve araştırmalarda bulunacak
milletvekillerinin isimlerine ve yurt dışında bulunacakları sürelere ilişkin
Başkanlık tezkeresi (3/1406)
B) Meclis Araştırması Önergeleri
1.- Tokat
Milletvekili Reşat Doğru ve 19 milletvekilinin, Yeşilırmak Nehri’ndeki kirlilik
sorununun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1015)
2.- Isparta
Milletvekili S. Nevzat Korkmaz ve 20 milletvekilinin, madde bağımlılığı
sorununun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1016)

C) Genel Görüşme Önergeleri
1.- Milliyetçi
Hareket Partisi Grubu adına Grup Başkan Vekilleri Mersin Milletvekili Mehmet
Şandır ve İzmir Milletvekili Oktay Vural’ın, Sayıştay’ın “e-Devlete Geçişte
Kamu Kurumları İnternet Siteleri” adlı performans denetim raporu üzerinde genel
görüşme açılmasına ilişkin önergesi (8/18)
2.- Isparta
Milletvekili S. Nevzat Korkmaz ve 20 milletvekilinin, vakıf eserlerinin korunması
konusunda genel görüşme açılmasına ilişkin önergesi (8/19)

VIII.-
ÖNERİLER
A) Siyasi Parti Grubu Önerileri

1.- (10/653) esas
numaralı Meclis Araştırması Önergesi’nin ön görüşmelerinin Genel Kurulun 3/2/2011 Perşembe günkü birleşiminde yapılmasına ilişkin BDP
Grubu önerisi
2.- (10/488) esas
numaralı Meclis Araştırması Önergesi’nin ön görüşmelerinin Genel Kurulun 3/2/2011 Perşembe günkü birleşiminde yapılmasına ilişkin MHP
Grubu önerisi
3.- (10/606),
(10/515), (10/537) ile (10/689) esas numaralı Meclis Araş-tırması Önergelerinin
ön görüşmelerinin Genel Kurulun 3/2/2011 Perşembe
günkü birleşiminde birleştirilerek yapılmasına ilişkin CHP Grubu önerisi

IX.-
SATAŞMALARA İLİŞKİN KONUŞMALAR
1.- Burdur
Milletvekili Ramazan Kerim Özkan’ın, Bursa Milletvekili Ali Koyuncu’nun,
şahsına sataşması nedeniyle konuşması
2.- Maliye Bakanı
Mehmet Şimşek’in, Yalova Milletvekili Muharrem İnce’nin, konuşmasında Hükûmete
sataşması nedeniyle konuşması

X.-
KANUN TASARI VE TEKLİFLERİ İLE KOMİSYON-LARDAN GELEN DİĞER İŞLER 
A) Kanun Tasarı ve Teklifleri 

1.- Radyo ve
Televizyonların Kuruluş ve Yayın Hizmetleri Hakkında Kanun Tasarısı ile
Bayındırlık, İmar, Ulaştırma ve Turizm; Avrupa Birliği Uyum ve Anayasa
Komisyonları Raporları (1/883) (S. Sayısı: 568) 
2.- Bazı
Alacakların Yeniden Yapılandırılması ile Sosyal Sigortalar ve Genel Sağlık
Sigortası Kanunu ve Diğer Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ardahan Milletvekili Ensar
Öğüt’ün; Tekirdağ Milletvekili Enis Tütüncü’nün; Malatya Milletvekili Ferit
Mevlüt Aslanoğlu’nun; Zonguldak Milletvekili Ali İhsan Köktürk ve 17
Milletvekilinin; Ankara Milletvekili Zeynep Dağı’nın; Kırklareli Milletvekili
Tansel Barış’ın; Adıyaman Milletvekili Şevket Köse’nin; İzmir Milletvekili
Selçuk Ayhan’ın; Cumhuriyet Halk Partisi Grup Başkanvekili İzmir Milletvekili
Kemal Anadol’un; Gaziantep Milletvekili Yaşar Ağyüz ve 29 Milletvekilinin;
İzmir Milletvekili Mehmet Ali Susam ve 25 Milletvekilinin; Niğde Milletvekili
Mümin İnan ve 6 Milletvekilinin; Niğde Milletvekili Mümin İnan ve 6
Milletvekilinin; Bilecik Milletvekili Yaşar Tüzün’ün; Hatay Milletvekili
Süleyman Turan Çirkin ve 4 Milletvekilinin; İzmir Milletvekili Selçuk Ayhan’ın;
Giresun Milletvekili Eşref Karaibrahim’in; Adana Milletvekili Yılmaz Tankut ve
10 Milletvekilinin; Batman Milletvekili Ayla Akat Ata’nın; Zonguldak
Milletvekili Ali Koçal’ın; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır’ın; Adıyaman Milletvekili Şevket Köse’nin; Tokat Milletvekili Reşat
Doğru ve 2 Milletvekilinin; İstanbul Milletvekili Fatma Nur Serter’in; Giresun
Milletvekili Eşref Karaibrahim’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Kastamonu Milletvekili
Mehmet Serdaroğlu ve Milliyetçi Hareket Partisi Grup Başkanvekili İzmir
Milletvekili Oktay Vural’ın; Adıyaman Milletvekili Şevket Köse’nin; Adana
Milletvekili Hulusi Güvel’in; Malatya Milletvekili Ferit Mevlüt Aslanoğlu ve
İstanbul Milletvekili Sacid Yıldız’ın; Bartın Milletvekili Muhammet Rıza
Yalçınkaya’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Kastamonu Milletvekili Mehmet
Serdaroğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır’ın; Kastamonu Milletvekili Mehmet Serdaroğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır’ın; Manisa
Milletvekili Erkan Akçay ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Konya Milletvekili Mustafa
Kalaycı ve Milliyetçi Hareket Partisi Grup Başkanvekilleri İzmir Milletvekili
Oktay Vural ile Mersin Milletvekili Mehmet Şandır ve 6 Milletvekilinin; Kars
Milletvekili Gürcan Dağdaş ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; İzmir Milletvekili Mehmet Ali Susam’ın; Adıyaman Milletvekili
Şevket Köse’nin; Bursa Milletvekili Abdullah Özer’in; Malatya Milletvekili
Ferit Mevlüt Aslanoğlu ve Antalya Milletvekili Osman Kaptan’ın; Bursa
Milletvekili Kemal Demirel’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekilleri İzmir Milletvekili Oktay Vural ile Mersin Milletvekili Mehmet
Şandır’ın; Kastamonu Milletvekili Mehmet Serdaroğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır’ın; Malatya
Milletvekili Ferit Mevlüt Aslanoğlu’nun; İstanbul Milletvekili Ayşe Jale
Ağırbaş’ın; Kocaeli Milletvekili Eyüp Ayar ve 2 Milletvekilinin; Kahramanmaraş
Milletvekili Veysi Kaynak’ın; Bitlis Milletvekili Mehmet Nezir Karabaş’ın;
Muğla Milletvekili Fevzi Topuz’un; Konya Milletvekili Mustafa Kalaycı ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Malatya Milletvekili Ferit Mevlüt Aslanoğlu’nun; Konya
Milletvekili Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural’ın; Bolu Milletvekili Fatih Metin ve 2
Milletvekilinin; Trabzon Milletvekili M. Akif Hamzaçebi’nin; Kahramanmaraş
Milletvekili Veysi Kaynak ve 2 Milletve-kilinin Benzer Mahiyetteki Kanun
Teklifleri ve Sanayi, Ticaret, Enerji, Tabii Kaynaklar, Bilgi ve Teknoloji ile
Plan ve Bütçe Komisyonları Raporları (1/971, 2/2, 2/15, 2/101, 2/111, 2/134,
2/175, 2/235, 2/236, 2/237, 2/258, 2/259, 2/261, 2/262, 2/267, 2/289, 2/344,
2/356, 2/363, 2/377, 2/400, 2/425, 2/444, 2/460, 2/462, 2/501, 2/503, 2/507,
2/540, 2/553, 2/587, 2/591, 2/677, 2/681, 2/682, 2/683, 2/688, 2/689, 2/690,
2/691, 2/698, 2/714, 2/740, 2/753, 2/760, 2/769, 2/779, 2/780, 2/783, 2/800,
2/801, 2/802, 2/805, 2/806, 2/808, 2/809, 2/810, 2/811, 2/812, 2/821) (S.
Sayısı: 606) 




XI.- YAZILI SORULAR VE CEVAPLARI
1.- İstanbul
Milletvekili Hasan Macit’in, yoksul vatandaşlara yardım yapan belediye, vakıf,
dernek ve sivil toplum kuruluşlarına ilişkin Başbakandan sorusu ve Devlet
Bakanı Hayati Yazıcı’nın cevabı (7/17542)
2.- İzmir Milletvekili
Bülent Baratalı’nın, 2000-2010 yılları arası Sosyal Yardımlaşma ve Dayanışma
Genel Müdürlüğü tarafından yapılan yardımlara ilişkin sorusu ve Devlet Bakanı
Hayati Yazıcı’nın cevabı (7/17552)
3.- İzmir
Milletvekili Bülent Baratalı’nın, Sosyal Yardımlaşma ve Dayanışma Genel
Müdürlüğü tarafından yapılan sağlık, eğitim ve gıda yardımlarına ilişkin sorusu
ve Devlet Bakanı Hayati Yazıcı’nın cevabı (7/17553)
4.- İzmir
Milletvekili Bülent Baratalı’nın, Sosyal Yardımlaşma ve Dayanışma Genel
Müdürlüğü tarafından desteklenen kırsal alanlarla ilgili projelere ilişkin
sorusu ve Devlet Bakanı Hayati Yazıcı’nın cevabı (7/17554)
5.- İzmir
Milletvekili Bülent Baratalı’nın, Sosyal Yardımlaşma ve Dayanışma Genel
Müdürlüğünce desteklenen özürlülere, kadınlara ve gençlere yönelik sosyal
projelere ilişkin sorusu ve Devlet Bakanı Hayati Yazıcı’nın cevabı (7/17555)
6.- Balıkesir
Milletvekili Ergün Aydoğan’ın, Balıkesir’de yaşanan doğal afetlere ilişkin
Bayındırlık ve İskân Bakanından sorusu ve Devlet Bakanı ve Başbakan Yardımcısı
Cemil Çiçek’in cevabı (7/17656)
7.- Giresun
Milletvekili Murat Özkan’ın, Başbakanlığa tahsis edilen makam araçlarına
ilişkin Başbakandan sorusu ve Devlet Bakanı ve Başbakan Yardımcısı Cemil
Çiçek’in cevabı (7/17793)
8.- Adana
Milletvekili Nevingaye Erbatur’un, mobbingle mücadeleye ilişkin sorusu ve
Devlet Bakanı ve Başbakan Yardımcısı Cemil Çiçek’in cevabı (7/17933)
9.- Balıkesir
Milletvekili Ergün Aydoğan’ın, WikiLeaks’in yayınladığı belgelerdeki bazı
iddialara ilişkin Başbakandan sorusu ve Devlet Bakanı ve Başbakan Yardımcısı
Cemil Çiçek’in cevabı (7/17941)
10.- Giresun
Milletvekili Murat Özkan’ın, makam araçlarına ilişkin sorusu ve Türkiye Büyük
Millet Meclisi Başkan Vekili Nevzat Pakdil’in cevabı (7/18016)
11.- Adana
Milletvekili Yılmaz Tankut’un, intranet üzerinden yapılan TBMM TV yayınındaki
bir aksaklığa ilişkin sorusu ve Türkiye Büyük Millet Meclisi Başkan Vekili
Nevzat Pakdil’in cevabı (7/18073)
12.- Kırklareli
Milletvekili Turgut Dibek’in, TBMM Uzman Yardımcılığı aday başvuru formuna
ilişkin sorusu ve Türkiye Büyük Millet Meclisi Başkan Vekili Nevzat Pakdil’in
cevabı (7/18074)


I.- GEÇEN TUTANAK ÖZETİ

TBMM Genel Kurulu
saat 14.03’te açılarak
yedi oturum yaptı.

Birinci, İkinci ve Üçüncü Oturum

Artvin
Milletvekili Ertekin Çolak, Artvin iline yapılan yatırımlara, 
Malatya
Milletvekili Ferit Mevlüt Aslanoğlu, Türk tekstil sektörü ve ithal kumaşa, 
Isparta
Milletvekili S. Nevzat Korkmaz, Isparta Eğirdir Gölü Havza Koruma Planı’na,
İlişkin gündem
dışı birer konuşma yaptılar.

Barış ve Demokrasi
Partisi Grubu adına Grup Başkan Vekili Batman Milletvekili Ayla Akat Ata’nın,
gıda denetiminde yaşanan sorunların (10/1012), 
Iğdır
Milletvekili Pervin Buldan ve 19 milletvekilinin, çocuk evlilikleri sorununun
(10/1013),
Diyarbakır
Milletvekili Akın Birdal ve 19 milletvekilinin, F tipi cezaevi uygulaması ve
tecrit politikası nedeniyle yaşanan sorunların (10/1014), 
Araştırılarak
alınması gereken önlemlerin belirlenmesi;
İstanbul
Milletvekili Sacid Yıldız ve 23 milletvekilinin, Haydarpaşa Tren Garı’nın çatısında
çıkan yangın ile ilgili iddiaların araştırılması (10/1011),
Amacıyla bir
Meclis araştırması açılmasına ilişkin önergeleri Genel Kurulun bilgisine
sunuldu; önergelerin gündemdeki yerlerini alacağı ve ön görüşmelerinin, sırası
geldiğinde yapılacağı açıklandı.

Kahramanmaraş
Milletvekili Mehmet Akif Paksoy’un (6/2295) esas numaralı sözlü sorusunu geri
aldığına ilişkin önergesi okundu; sözlü sorunun geri verildiği bildirildi.

Isparta
Milletvekili S. Nevzat Korkmaz, bugünkü birleşimde Eğirdir Gölü’yle ilgili
yaptığı gündem dışı konuşmasına Çevre ve Orman Bakanı Veysel Eroğlu’nun, bu
konudaki çalışmaların son noktasına gelindiğini bildirdiğine ilişkin bir
açıklamada bulundu.

Gündemin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan:
(10/524) esas
numaralı, Hakkâri’nin Ormancık köyünde 12 kişinin öldürülmesi olayıyla ilgili
iddiaların araştırılarak alınması gereken önlemlerin belirlenmesi amacıyla bir
Meclis araştırması açılmasına dair önergenin görüşmelerinin Genel Kurulun 02/02/2011 Çarşamba günkü birleşiminde yapılmasına ilişkin
BDP,
(10/769) esas
numaralı, su ürünleri sektörünün sorunlarının araştırılarak alınması gereken
önlemlerin belirlenmesi amacıyla bir Meclis araştırması açılmasına dair
önergenin görüşmelerinin Genel Kurulun 02/02/2011
Çarşamba günkü birleşiminde yapılmasına ilişkin MHP, 
(10/339),
(10/375), (10/537) ile (10/763) esas numaralı, engellilerin sorunlarıyla ilgili
Meclis araştırması açılmasına dair önergelerin görüşmelerinin Genel Kurulun 02/02/2011 Çarşamba günkü birleşiminde birleştirilerek
yapılmasına ilişkin CHP, 
Grubu önerileri
yapılan görüşmelerden sonra kabul edilmedi.

Gündemin “Kanun
Tasarı ve Teklifleri ile Komisyonlardan Gelen Diğer İşler” kısmının:
1’inci sırasında bulunan ve İç Tüzük’ün 91’inci maddesi kapsamında
değerlendirilerek temel kanun olarak bölümler hâlinde görüşülmesi kabul edilen,
Radyo ve Televizyonların Kuruluş ve Yayın Hizmetleri Hakkında Kanun Tasarısı
ile Bayındırlık, İmar, Ulaştırma ve Turizm; Avrupa Birliği Uyum ve Anayasa
Komisyonları Raporlarının (1/883) (S. Sayısı: 568) görüşmeleri komisyon
yetkilileri Genel Kurulda hazır bulunmadığından ertelendi.
2’nci sırasında bulunan ve görüşmelerine devam olunan, İç Tüzük’ün
91’inci maddesi kapsamında değerlendirilerek temel kanun olarak bölümler
hâlinde görüşülmesi kabul edilen, Bazı Alacakların Yeniden Yapılandırılması ile
Sosyal Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Ardahan
Milletvekili Ensar Öğüt’ün; Tekirdağ Milletvekili Enis Tütüncü’nün; Malatya
Milletvekili Ferit Mevlüt Aslanoğlu’nun; Zonguldak Milletvekili Ali İhsan
Köktürk ve 17 Milletvekilinin; Ankara Milletvekili Zeynep Dağı’nın; Kırklareli
Milletvekili Tansel Barış’ın; Adıyaman Milletvekili Şevket Köse’nin; İzmir
Milletvekili Selçuk Ayhan’ın; Cumhuriyet Halk Partisi Grup Başkanvekili İzmir
Milletvekili Kemal Anadol’un; Gaziantep Milletvekili Yaşar Ağyüz ve 29
Milletvekilinin; İzmir Milletvekili Mehmet Ali Susam ve 25 Milletvekilinin;
Niğde Milletvekili Mümin İnan ve 6 Milletvekilinin; Niğde Milletvekili Mümin
İnan ve 6 Milletvekilinin; Bilecik Milletvekili Yaşar Tüzün’ün; Hatay
Milletvekili Süleyman Turan Çirkin ve 4 Milletvekilinin; İzmir Milletvekili
Selçuk Ayhan’ın; Giresun Milletvekili Eşref Karaibrahim’in; Adana Milletvekili
Yılmaz Tankut ve 10 Milletvekilinin; Batman Milletvekili Ayla Akat Ata’nın;
Zonguldak Milletvekili Ali Koçal’ın; Kastamonu Milletvekili Mehmet Serdaroğlu
ve Milliyetçi Hareket Partisi Grup Başkanvekili Mersin Milletvekili Mehmet
Şandır’ın; Adıyaman Milletvekili Şevket Köse’nin; Tokat Milletvekili Reşat
Doğru ve 2 Milletvekilinin; İstanbul Milletvekili Fatma Nur Serter’in; Giresun
Milletvekili Eşref Karaibrahim’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Kastamonu Milletvekili
Mehmet Serdaroğlu ve Milliyetçi Hareket Partisi Grup Başkanvekili İzmir
Milletvekili Oktay Vural’ın; Adıyaman Milletvekili Şevket Köse’nin; Adana
Milletvekili Hulusi Güvel’in; Malatya Milletvekili Ferit Mevlüt Aslanoğlu ve
İstanbul Milletvekili Sacid Yıldız’ın; Bartın Milletvekili Muhammet Rıza
Yalçınkaya’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Kastamonu Milletvekili Mehmet
Serdaroğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır’ın; Kastamonu Milletvekili Mehmet Serdaroğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır’ın; Manisa
Milletvekili Erkan Akçay ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; Konya Milletvekili Mustafa Kalaycı ve ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Konya Milletvekili Mustafa
Kalaycı ve Milliyetçi Hareket Partisi Grup Başkanvekilleri İzmir Milletvekili
Oktay Vural ile Mersin Milletvekili Mehmet Şandır ve 6 Milletvekilinin; Kars
Milletvekili Gürcan Dağdaş ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; İzmir Milletvekili Mehmet Ali Susam’ın; Adıyaman Milletvekili
Şevket Köse’nin; Bursa Milletvekili Abdullah Özer’in; Malatya Milletvekili
Ferit Mevlüt Aslanoğlu ve Antalya Milletvekili Osman Kaptan’ın; Bursa
Milletvekili Kemal Demirel’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekilleri İzmir Milletvekili Oktay Vural ile Mersin Milletvekili Mehmet
Şandır’ın; Kastamonu Milletvekili Mehmet Serdaroğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır’ın; Malatya
Milletvekili Ferit Mevlüt Aslanoğlu’nun; İstanbul Milletvekili Ayşe Jale
Ağırbaş’ın; Kocaeli Milletvekili Eyüp Ayar ve 2
Milletvekilinin; Kahramanmaraş Milletvekili Veysi Kaynak’ın; Bitlis
Milletvekili Mehmet Nezir Karabaş’ın; Muğla Milletvekili Fevzi Topuz’un; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Malatya Milletvekili
Ferit Mevlüt Aslanoğlu’nun; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural’ın; Bolu
Milletvekili Fatih Metin ve 2 Milletvekilinin; Trabzon Milletvekili M. Akif
Hamzaçebi’nin; Kahramanmaraş Milletvekili Veysi Kaynak ve 2 Milletvekilinin
Benzer Mahiyetteki Kanun Teklifleri ve Sanayi, Ticaret, Enerji, Tabii
Kaynaklar, Bilgi ve Teknoloji ile Plan ve Bütçe Komisyonları Raporlarının
(1/971, 2/2, 2/15, 2/101, 2/111, 2/134, 2/175, 2/235, 2/236, 2/237, 2/258,
2/259, 2/261, 2/262, 2/267, 2/289, 2/344, 2/356, 2/363, 2/377, 2/400, 2/425,
2/444, 2/460, 2/462, 2/501, 2/503, 2/507, 2/540, 2/553, 2/587, 2/591, 2/677,
2/681, 2/682, 2/683, 2/688, 2/689, 2/690, 2/691, 2/698, 2/714, 2/740, 2/753,
2/760, 2/769, 2/779, 2/780, 2/783, 2/800, 2/801, 2/802, 2/805, 2/806, 2/808,
2/809, 2/810, 2/811, 2/812, 2/821) (S. Sayısı: 606) üçüncü bölüm madde 52’ye
bağlı geçici 34’üncü maddesine kadar kabul edildi; geçici 34’üncü maddesinin görüşmelerinin
İç Tüzük’ün 70’inci maddesine göre kapalı oturumda yapılmasına ilişkin önerge
üzerine, kapalı oturuma geçildi.

Birleşime saat
20.26’da ara verildi. 

Dördüncü Oturum
(Kapalıdır)

Beşinci, Altıncı ve Yedinci Oturum
2’nci sırasında bulunan ve görüşmelerine devam olunan, İç Tüzük’ün
91’inci maddesi kapsamında değerlendirilerek temel kanun olarak bölümler
hâlinde görüşülmesi kabul edilen, Bazı Alacakların Yeniden Yapılandırılması ile
Sosyal Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve
Tekliflerinin (S. Sayısı: 606) üçüncü bölümünün 68’inci maddesine kadar kabul
edildi, verilen aradan sonra komisyon yetkilileri Genel Kurulda hazır
bulunmadığından ertelendi. 

Yalova
Milletvekili Muharrem İnce, İstanbul’da DİSK’in dört otobüsüne el konulduğuna,
Yalova
Milletvekili Muharrem İnce, Giresun Milletvekili Nurettin Canikli’nin
özelleştirmeyle ilgili sözlerine,
Mersin
Milletvekili Behiç Çelik, Giresun Milletvekili Nurettin Canikli’nin,
konuşmasında olayları çarpıttığına, 
İlişkin birer
açıklamada bulundular.

3 Şubat 2011
Perşembe günü, alınan karar gereğince saat 14.00’te toplanmak üzere birleşime
02.03’te son verildi.
 









Nevzat PAKDİL













Başkan Vekili
























Harun TÜFEKCİ


Fatih METİN


Yaşar TÜZÜN







Konya


Bolu


Bilecik







Kâtip Üye


Kâtip Üye


Kâtip Üye





















Bayram ÖZÇELİK


Yusuf COŞKUN










Burdur


Bingöl










Kâtip Üye


Kâtip Üye








No.: 75
II. - GELEN KÂĞITLAR
3 Şubat 2011 Perşembe
Teklifler
1.- Adana
Milletvekili Mustafa Vural’ın; Kozan Adıyla Yeni Bir İl Kurulmasına ve Kozan
İline Beş İlçe Bağlanmasına Dair Kanun Teklifi (2/855) (İçişleri ile Plan ve
Bütçe Komisyonlarına) (Başkanlığa geliş tarihi: 24.1.2011)
2.- Gaziantep
Milletvekili Akif Ekici’nin; Türk Medeni Kanununun Bir Maddesinde Değişiklik
Yapılmasına Dair Kanun Teklifi (2/856) ( Kadın Erkek Fırsat Eşitliği ile Adalet
Komisyonlarına) (Başkanlığa geliş tarihi: 26.1.2011)
Tezkereler
1.- İstanbul
Milletvekili Çetin Soysal’ın Yasama Dokunulmazlığının Kaldırılması Hakkında
Başbakanlık Tezkeresi (3/1396) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 31.1.2011)
2.- Şanlıurfa
Milletvekili İbrahim Binici’nin Yasama Dokunulmazlığının Kaldırılması Hakkında
Başbakanlık Tezkeresi (3/1397) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 31.1.2011)
3.- Van Milletvekili
Özdal Üçer’in Yasama Dokunulmazlığının Kaldırılması Hakkında Başbakanlık
Tezkeresi (3/1398) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 31.1.2011)
4.- İstanbul
Milletvekili Çetin Soysal’ın Yasama Dokunulmazlığının Kaldırılması Hakkında
Başbakanlık Tezkeresi (3/1399) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 31.1.2011)
5.- Diyarbakır Milletvekili
Gültan Kışanak’ın Yasama Dokunulmazlığının Kaldırılması Hakkında Başbakanlık
Tezkeresi (3/1400) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 31.1.2011)
6.- İstanbul
Milletvekili Çetin Soysal’ın Yasama Dokunulmazlığının Kaldırılması Hakkında
Başbakanlık Tezkeresi (3/1401) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 31.1.2011)
7.- Aydın Milletvekili
Ali Uzunırmak’ın Yasama Dokunulmazlığının Kaldırılması Hakkında Başbakanlık
Tezkeresi (3/1402) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 31.1.2011)
8.- Diyarbakır Milletvekili
Selahattin Demirtaş’ın Yasama Dokunulmazlığının Kaldırılması Hakkında Başbakanlık
Tezkeresi (3/1403) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 31.1.2011) 
9.- İstanbul
Milletvekili Çetin Soysal’ın Yasama Dokunulmazlığının Kaldırılması Hakkında
Başbakanlık Tezkeresi (3/1404) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 31.1.2011)
10.- İstanbul
Milletvekili Çetin Soysal’ın Yasama Dokunulmazlığının Kaldırılması Hakkında
Başbakanlık Tezkeresi (3/1405) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 31.1.2011)
Raporlar
1.- Kamu
Denetçiliği Kurumu Kanunu Tasarısı ile Avrupa Birliği Uyum ve Anayasa
Komisyonları Raporları (1/991) (S. Sayısı: 609) (Dağıtma tarihi: 3.2.2011)
(GÜNDEME)
2.- Bazı
Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu (1/994) (S. Sayısı: 610) (Dağıtma tarihi: 3.2.2011) (GÜNDEME)
Sözlü Soru Önergeleri
1.- Gaziantep
Milletvekili Yaşar Ağyüz’ün, Kilis-Elbeyli Ovası ana sulama kanalı projesine
ilişkin Çevre ve Orman Bakanından sözlü soru önergesi (6/2328) (Başkanlığa
geliş tarihi: 25/01/2011)
2.- Ardahan
Milletvekili Ensar Öğüt’ün, bir köydeki orman deposunun başka bir köye
taşınacağı iddiasına ilişkin Çevre ve Orman Bakanından sözlü soru önergesi
(6/2329) (Başkanlığa geliş tarihi: 25/01/2011)
Yazılı Soru Önergeleri
1.- Giresun
Milletvekili Murat Özkan’ın, makam araçlarına ilişkin Türkiye Büyük Millet
Meclisi Başkanından yazılı soru önergesi (7/18016) (Başkanlığa geliş tarihi: 06/01/2011)
2.- Mersin
Milletvekili Mehmet Şandır’ın, Anayasa Mahkemesi üyelerinin ant içme metninde
yapılacak değişikliğe ilişkin Başbakandan yazılı soru önergesi (7/18017)
(Başkanlığa geliş tarihi: 21/01/2011)
3.- İzmir
Milletvekili Canan Arıtman’ın, bir valinin kurtuluş günü törenlerinin
kaldırılması yönünde teklif yaptığı iddiasına ilişkin Başbakandan yazılı soru
önergesi (7/18018) (Başkanlığa geliş tarihi: 21/01/2011)
4.- Samsun
Milletvekili Suat Binici’nin, Samsun’da bir bebeğin ölümüne ilişkin Başbakandan
yazılı soru önergesi (7/18019) (Başkanlığa geliş tarihi: 21/01/2011)
5.- Ankara
Milletvekili Yılmaz Ateş’in, Lübnan’da yaşanan hükümet krizine ilişkin
Başbakandan yazılı soru önergesi (7/18020) (Başkanlığa geliş tarihi: 21/01/2011)
6.- İzmir
Milletvekili Bülent Baratalı’nın, yabancı bir haber sitesinde yayınlanan bir
iddiaya ilişkin Başbakandan yazılı soru önergesi (7/18021) (Başkanlığa geliş
tarihi: 21/01/2011)
7.- İzmir
Milletvekili Bülent Baratalı’nın, İstanbul Gümrük Muhafaza Başmüdürüyle ilgili
bazı iddialara ilişkin Başbakandan yazılı soru önergesi (7/18022) (Başkanlığa
geliş tarihi: 21/01/2011)
8.- Yalova
Milletvekili Muharrem İnce’nin, alınan hediyelerin envanterine ve bir belediye
şirketinin hesaplarındaki hediye alındığı iddiasına ilişkin Başbakandan yazılı
soru önergesi (7/18023) (Başkanlığa geliş tarihi: 21/01/2011)
9.- Muş
Milletvekili M. Nuri Yaman’ın, Muş’ta hava kirliliği oranındaki artışa ve
sonuçlarına ilişkin Başbakandan yazılı soru önergesi (7/18024) (Başkanlığa
geliş tarihi: 24/01/2011)
10.- Batman
Milletvekili Bengi Yıldız’ın, Başbakanlık özel uçağı ile yapılan seyahatlere,
uçuş masraflarına ve personel giderlerine ilişkin Başbakandan yazılı soru
önergesi (7/18025) (Başkanlığa geliş tarihi: 24/01/2011)
11.- İzmir
Milletvekili Selçuk Ayhan’ın, ülkemizdeki kanser hastalığının artışı ve
kanserle mücadeleye ilişkin Başbakandan yazılı soru önergesi (7/18026)
(Başkanlığa geliş tarihi: 25/01/2011)
12.- Manisa
Milletvekili Şahin Mengü’nün, Üsküdar Belediyesi tarafından bir parkın girişine
yaptırılan anıta ve üzerindeki yazıya ilişkin Başbakandan yazılı soru önergesi
(7/18027) (Başkanlığa geliş tarihi: 25/01/2011)
13.- Antalya
Milletvekili Osman Kaptan’ın, Tanıtma Fonuna, Fonun desteklediği projelere ve
denetimine ilişkin Başbakandan yazılı soru önergesi (7/18028) (Başkanlığa geliş
tarihi: 25/01/2011)
14.- Gaziantep
Milletvekili Akif
Ekici’nin, 2003-2010 yılları arasında açılan maddi ve manevi
tazminat davaları ve sonuçlarına ilişkin Başbakandan yazılı soru önergesi
(7/18029) (Başkanlığa geliş tarihi: 25/01/2011)
15.- Muğla
Milletvekili Fevzi Topuz’un, Datça Hükümet Konağına ilişkin Başbakandan yazılı
soru önergesi (7/18030) (Başkanlığa geliş tarihi: 25/01/2011)
16.- İzmir
Milletvekili Oktay Vural’ın, bir hükümlünün avukatlarıyla görüşmelerine ilişkin
Adalet Bakanından yazılı soru önergesi (7/18031) (Başkanlığa geliş tarihi: 21/01/2011)
17.- Mersin
Milletvekili Mehmet Şandır’ın, cezaevlerindeki tutuklulara internet olanağı
sağlandığı iddialarına ilişkin Adalet Bakanından yazılı soru önergesi (7/18032)
(Başkanlığa geliş tarihi: 21/01/2011)
18.- Mersin
Milletvekili Mehmet Şandır’ın, CMK’nın 102. maddesi kapsamında serbest
bırakılan sanıklara ve kaçan sanıkların yakalanması için alınan tedbirlere
ilişkin Adalet Bakanından yazılı soru önergesi (7/18033) (Başkanlığa geliş
tarihi: 21/01/2011)
19.- İzmir
Milletvekili Bülent Baratalı’nın, HSYK’nın bazı atama kararlarına ilişkin
Adalet Bakanından yazılı soru önergesi (7/18034) (Başkanlığa geliş tarihi: 21/01/2011)
20.- İzmir
Milletvekili Bülent Baratalı’nın, Polis Meslek Yüksek Okulu sınav sorularının
çalınması hakkında yürütülen soruşturmaya ilişkin Adalet Bakanından yazılı soru
önergesi (7/18035) (Başkanlığa geliş tarihi: 21/01/2011)
21.- Balıkesir
Milletvekili Ergün Aydoğan’ın, kamu kurumlarınca dışarıdan hizmet satın alımına
yönelik uygulamalara ilişkin Çalışma ve Sosyal Güvenlik Bakanından yazılı soru
önergesi (7/18036) (Başkanlığa geliş tarihi: 18/01/2011)
22.- Balıkesir
Milletvekili Ergün Aydoğan’ın, Doğu ve Güneydoğu Anadolu bölgelerindeki
işsizlerin istihdamına ilişkin Çalışma ve Sosyal Güvenlik Bakanından yazılı
soru önergesi (7/18037) (Başkanlığa geliş tarihi: 18/01/2011)
23.- Mersin
Milletvekili Mehmet Şandır’ın, diyabet hastalarının şeker ölçüm çubuğu
ihtiyacına ve SGK’nın konuya ilişkin genelgesine ilişkin Çalışma ve Sosyal
Güvenlik Bakanından yazılı soru önergesi (7/18038) (Başkanlığa geliş tarihi: 21/01/2011)
24.- Muş
Milletvekili M. Nuri Yaman’ın, Muş’da çocuk işçiliğinin önlenmesiyle ilgili
çalışmalara ve sigortalı çocuk sayısına ilişkin Çalışma ve Sosyal Güvenlik
Bakanından yazılı soru önergesi (7/18039) (Başkanlığa geliş tarihi: 24/01/2011)
25.- İstanbul
Milletvekili Necla Arat’ın, TRT 2’de yayınlanan bir haber programına ilişkin
Devlet Bakanı ve Başbakan Yardımcısından (Bülent Arınç) yazılı soru önergesi
(7/18040) (Başkanlığa geliş tarihi: 21/01/2011)
26.- İzmir
Milletvekili Selçuk Ayhan’ın, TRT radyolarındaki atama ve görevden almalara
ilişkin Devlet Bakanı ve Başbakan Yardımcısından (Bülent Arınç) yazılı soru
önergesi (7/18041) (Başkanlığa geliş tarihi: 25/01/2011)
27.-
Kahramanmaraş Milletvekili Mehmet Akif Paksoy’un, tarımsal amaçlı kredilere
ve çiftçi borçlarına ilişkin Devlet Bakanı ve Başbakan Yardımcısından (Ali
Babacan) yazılı soru önergesi (7/18042) (Başkanlığa geliş tarihi: 25/01/2011)
28.- Kahramanmaraş
Milletvekili Mehmet Akif Paksoy’un, tasfiye halindeki bir finans kurumunun
borçlarının ödenmesine ilişkin Devlet Bakanı ve Başbakan Yardımcısından (Ali
Babacan) yazılı soru önergesi (7/18043) (Başkanlığa geliş tarihi: 25/01/2011)
29.- Mersin Milletvekili
Mehmet Şandır’ın, engelli sayısına, engellilerin istihdamına ve engellilere
yönelik faaliyetlere ilişkin Devlet Bakanından (Selma Aliye Kavaf) yazılı soru
önergesi (7/18044) (Başkanlığa geliş tarihi: 21/01/2011)
30.- Tekirdağ
Milletvekili Kemalettin Nalcı’nın, Tekirdağ İl Sosyal Hizmetler Müdürlüğüyle
ilgili bazı iddialara ilişkin Devlet Bakanından (Selma Aliye Kavaf) yazılı soru
önergesi (7/18045) (Başkanlığa geliş tarihi: 25/01/2011)
31.- Mersin
Milletvekili Mehmet Şandır’ın, akaryakıt fiyatlarındaki artışa ilişkin Enerji
ve Tabii Kaynaklar Bakanından yazılı soru önergesi (7/18046) (Başkanlığa geliş
tarihi: 21/01/2011)
32.- Mersin
Milletvekili Mehmet Şandır’ın, EPDK’nın aldığı kararlar çerçevesinde bazı
elektrikle ilgili ücretlerdeki artışa ilişkin Enerji ve Tabii Kaynaklar
Bakanından yazılı soru önergesi (7/18047) (Başkanlığa geliş tarihi: 21/01/2011)
33.- Adana
Milletvekili Tacidar Seyhan’ın, BOTAŞ’ın doğal gaz alımına ilişkin Enerji ve
Tabii Kaynaklar Bakanından yazılı soru önergesi (7/18048) (Başkanlığa geliş
tarihi: 21/01/2011)
34.- Muğla
Milletvekili Fevzi Topuz’un, yanlış düzenlenmiş elektrik faturalarına ilişkin
Enerji ve Tabii Kaynaklar Bakanından yazılı soru önergesi (7/18049) (Başkanlığa
geliş tarihi: 25/01/2011)
35.- Kırşehir
Milletvekili Metin Çobanoğlu’nun, Kırşehir-Mucur’a doğal gaz getirilmesine
ilişkin Enerji ve Tabii Kaynaklar Bakanından yazılı soru önergesi (7/18050)
(Başkanlığa geliş tarihi: 25/01/2011)
36.- Mersin
Milletvekili Mehmet Şandır’ın, bir yurt dışı seyahatiyle ilgili bazı iddialara
ilişkin İçişleri Bakanından yazılı soru önergesi (7/18051) (Başkanlığa geliş
tarihi: 21/01/2011)
37.- Giresun
Milletvekili Murat Özkan’ın, Türkiye dışında bulunan PKK terör örgütü
mensuplarının iadelerine ve Emniyet Genel Müdürlüğünce yayınlanan suç
istatistiklerine ilişkin İçişleri Bakanından yazılı soru önergesi (7/18052)
(Başkanlığa geliş tarihi: 21/01/2011)
38.- İstanbul
Milletvekili Mehmet Ufuk Uras’ın, bir köydeki köprünün tamamlanmasına ilişkin
İçişleri Bakanından yazılı soru önergesi (7/18053) (Başkanlığa geliş tarihi: 21/01/2011)
39.- İzmir
Milletvekili Kemal Anadol’un, İstanbul Üniversitesi Kardiyoloji Enstitüsünde
yapılan bir aramaya ilişkin İçişleri Bakanından yazılı soru önergesi (7/18054)
(Başkanlığa geliş tarihi: 21/01/2011)
40.- Gaziantep
Milletvekili Yaşar Ağyüz’ün, valiler toplantısına ve Türk Telekom Arena
Stadı’nın açılışında yaşanan protestolara ilişkin İçişleri Bakanından yazılı
soru önergesi (7/18055) (Başkanlığa geliş tarihi: 21/01/2011)
41.- Şanlıurfa
Milletvekili İbrahim Binici’nin, yüksek öğrenimde okuyan Kürt kökenli
öğrencilere ve ailelerine Emniyet güçleri tarafından baskı yapıldığı iddiasına
ilişkin İçişleri Bakanından yazılı soru önergesi (7/18056) (Başkanlığa geliş
tarihi: 24/01/2011)
42.- İstanbul
Milletvekili Çetin Soysal’ın, köy ve mahalle muhtarlarının özlük hakları ile
görev ve yetkilerine ilişkin İçişleri Bakanından yazılı soru önergesi (7/18057)
(Başkanlığa geliş tarihi: 25/01/2011)
43.- Zonguldak
Milletvekili Ali İhsan Köktürk’ün, bir davada yer alan delillerle ilgili
iddialara ilişkin İçişleri Bakanından yazılı soru önergesi (7/18058)
(Başkanlığa geliş tarihi: 25/01/2011)
44.-
Kahramanmaraş Milletvekili Mehmet Akif Paksoy’un, belediyelerce tahsil edilen
harcamalara katılım payına ilişkin İçişleri Bakanından yazılı soru önergesi
(7/18059) (Başkanlığa geliş tarihi: 25/01/2011)
45.- Mersin
Milletvekili Behiç Çelik’in, bir valinin kurtuluş günü törenlerinin
kaldırılması yönünde teklif yaptığı iddiasına ilişkin İçişleri Bakanından
yazılı soru önergesi (7/18060) (Başkanlığa geliş tarihi: 25/01/2011)
46.- İzmir
Milletvekili Oktay Vural’ın, valilik ve kaymakamlıklarca düzenlenen SBS
hazırlık kurslarına ilişkin İçişleri Bakanından yazılı soru önergesi (7/18061)
(Başkanlığa geliş tarihi: 25/01/2011)
47.- Mersin Milletvekili
Mehmet Şandır’ın, Mersin’de bir lisede yapıldığı iddia edilen uygulamaya
ilişkin Milli Eğitim Bakanından yazılı soru önergesi (7/18062) (Başkanlığa
geliş tarihi: 21/01/2011)
48.- İstanbul
Milletvekili Mehmet Ufuk Uras’ın, bir köyde okula ulaşımı sağlayan köprünün
tamamlanmasına ve öğrencilerin yaşadığı mağduriyete ilişkin Milli Eğitim
Bakanından yazılı soru önergesi (7/18063) (Başkanlığa geliş tarihi: 21/01/2011)
49.- Tunceli
Milletvekili Şerafettin Halis’in, bir öğretmene verilen cezaya ilişkin Milli
Eğitim Bakanından yazılı soru önergesi (7/18064) (Başkanlığa geliş tarihi: 25/01/2011)
50.- Erzurum
Milletvekili Zeki Ertugay’ın, sel ve dondan zarar gören çiftçilerin
desteklenmesine, borç ertelemelerine ve meydana gelen zararlara ilişkin Tarım
ve Köyişleri Bakanından yazılı soru önergesi (7/18065) (Başkanlığa geliş
tarihi: 25/01/2011)
51.- Erzurum
Milletvekili Zeki Ertugay’ın, et teşvik primi uygulamasına ve diğer hayvancılık
desteklerine ilişkin Tarım ve Köyişleri Bakanından yazılı soru önergesi (7/18066)
(Başkanlığa geliş tarihi: 25/01/2011)
52.- İzmir
Milletvekili Kamil Erdal Sipahi’nin, Milli Güvenlik Akademisinde sivil üst
düzey personel görevlendirilmesine ilişkin Milli Savunma Bakanından yazılı soru
önergesi (7/18067) (Başkanlığa geliş tarihi: 21/01/2011)
53.- Antalya Milletvekili Hüsnü Çöllü’nün, Antalya
Sarısu mesire alanında yapılacak tesislere ilişkin Çevre ve Orman Bakanından
yazılı soru önergesi (7/18068) (Başkanlığa geliş tarihi: 25/01/2011)
54.- Konya
Milletvekili Atilla Kart’ın, Selçuk Üniversitesi Fen-Edebiyat Fakültesine ait
müze ve laboratuvarının kapatıldığı iddiasına ilişkin Kültür ve Turizm
Bakanından yazılı soru önergesi (7/18069) (Başkanlığa geliş tarihi: 25/01/2011)
55.- Konya
Milletvekili Atilla Kart’ın, AB Genel Sekreterliğine yapılan bir atamaya
ilişkin Devlet Bakanından (Egemen Bağış) yazılı soru önergesi (7/18070)
(Başkanlığa geliş tarihi: 25/01/2011)
56.- Trabzon
Milletvekili M. Akif Hamzaçebi’nin, 2002-2010 yıllarında yerel yönetimler
tarafından kurulan ve ortak olunan şirketlere ilişkin Sanayi ve Ticaret
Bakanından yazılı soru önergesi (7/18071) (Başkanlığa geliş tarihi: 25/01/2011)
57.- Van
Milletvekili Fatma Kurtulan’ın, mahkemelerde Kürtçe savunma yapılabilmesine
ilişkin Dışişleri Bakanından yazılı soru önergesi (7/18072) (Başkanlığa geliş
tarihi: 25/01/2011)
58.- Adana
Milletvekili Yılmaz Tankut’un, intranet üzerinden yapılan TBMM TV yayınındaki
bir aksaklığa ilişkin Türkiye Büyük Millet Meclisi Başkanından yazılı soru
önergesi (7/18073) (Başkanlığa geliş tarihi: 12/01/2011)
59.- Kırklareli
Milletvekili Turgut Dibek’in, TBMM Uzman Yardımcılığı aday başvuru formuna
ilişkin Türkiye Büyük Millet Meclisi Başkanından yazılı soru önergesi (7/18074)
(Başkanlığa geliş tarihi: 17/01/2011)
Genel Görüşme Önergeleri
1.- Milliyetçi Hareket Partisi Grubu adına Grup
Başkanvekilleri Mersin Milletvekili Mehmet Şandır ve İzmir Milletvekili Oktay
Vural’ın, Sayıştay’ın “e-Devlete Geçişte Kamu Kurumları İnternet Siteleri” adlı
performans denetim raporu üzerinde bir genel görüşme açılmasına ilişkin
önergesi (8/18) (Başkanlığa geliş tarihi: 06/12/2010) 
2.- Isparta
Milletvekili Süleyman Nevzat Korkmaz ve 20 Milletvekilinin, vakıf eserlerinin
korunması konusunda bir genel görüşme açılmasına ilişkin önergesi (8/19)
(Başkanlığa geliş tarihi: 07/12/2010)
Meclis Araştırması Önergeleri
1.- Tokat
Milletvekili Reşat Doğru ve 19 Milletvekilinin, Yeşilırmak Nehrindeki kirlilik
sorununun araştırılarak alınması gereken önlemlerin belirlenmesi amacıyla bir
Meclis araştırması açılmasına ilişkin önergesi (10/1015) (Başkanlığa geliş
tarihi: 03/12/2010)
2.- Isparta
Milletvekili Süleyman Nevzat Korkmaz ve 20 Milletvekilinin, madde bağımlılığı
sorununun araştırılarak alınması gereken önlemlerin belirlenmesi amacıyla bir
Meclis araştırması açılmasına ilişkin önergesi (10/1016) (Başkanlığa geliş
tarihi: 07/12/2010)
Geri Alınan Yazılı Soru Önergesi
1.- Balıkesir
Milletvekili Ahmet Duran Bulut, bir derenin ıslahına ilişkin Çevre ve Orman
Bakanından yazılı soru önergesini 31/01/2011 tarihinde
geri almıştır. (7/17684) 



3 Şubat 2011 Perşembe
BİRİNCİ
OTURUM
Açılma
Saati: 14.04
BAŞKAN:
Başkan Vekili Nevzat PAKDİL
KÂTİP
ÜYELER: Fatih METİN (Bolu), Harun TÜFEKCİ (Konya)

BAŞKAN – Sayın
milletvekilleri, Türkiye Büyük Millet Meclisinin 58’inci Birleşimini açıyorum.
Toplantı yeter
sayısı vardır, görüşmelere başlıyoruz. 
Saygıdeğer
milletvekilleri, görüşmelere başlamadan önce, 2 Şubat 2011 tarihli 57'nci
Birleşimde yapılan kapalı oturuma ait tutanak özetinin İç Tüzük'ün 71'inci
maddesine göre okunabilmesi için kapalı oturuma geçmemiz gerekmektedir. 
Bu nedenle, sayın
milletvekilleriyle Genel Kurul salonunda bulunabilecek yeminli stenograflar ve
yeminli görevliler dışındakilerin salonu boşaltmalarını rica ediyorum. 
Tutanak özeti
okunduktan sonra açık oturuma geçilecek ve görüşmelere devam edilecektir. 
Sayın idare
amirlerinin bu konuda yardımcı olmalarını ve salon boşaltıldıktan sonra
Başkanlığa haber vermelerini rica ediyorum. 
Kapanma
Saati: 14.05

IV.- KAPALI OTURUMLAR

İkinci
Oturum

(Kapalıdır)

ÜÇÜNCÜ OTURUM
Açılma
Saati: 14.17
BAŞKAN:
Başkan Vekili Nevzat PAKDİL
KÂTİP
ÜYELER: Fatih METİN (Bolu), Harun TÜFEKCİ (Konya)
BAŞKAN – Sayın
milletvekilleri, Türkiye Büyük Millet Meclisinin 58’inci Birleşiminin kapalı
oturumdan sonraki Üçüncü Oturumunu açıyorum.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Sivas ilinin sorunları hakkında söz isteyen Sivas Milletvekili Malik Ecder
Özdemir’e aittir.
Sayın Özdemir,
buyurun efendim. (CHP sıralarından alkışlar)
V.- GÜNDEM DIŞI KONUŞMALAR
A) Milletvekillerinin
Gündem Dışı Konuşmaları
1.- Sivas Milletvekili Malik Ecder Özdemir’in, Sivas ilinin
sorunlarına ilişkin gündem dışı konuşması
MALİK ECDER
ÖZDEMİR (Sivas) – Sayın Başkan, değerli milletvekilleri; seçim bölgem olan
Sivas’ın bazı sorunlarını dile getirmek için gündem dışı söz almış bulunuyorum.
Bu vesileyle, yüce heyetinizi saygıyla selamlıyorum.
Değerli
arkadaşlarım, Sivas, Orta Anadolu’daki birçok il gibi 2002’den bu tarafa AKP
İktidarına en çok oy veren, en çok destek veren illerin başında gelmektedir ama
ne yazık ki bu desteğine rağmen AKP İktidarı tarafından unutulan, geri
bıraktırılan ve âdeta cezalandırılan illerin de başında yine Sivas gelmektedir.
Bu nedenle, Sivas, uzunca bir süreden bu tarafa göç vermeye, her geçen gün
küçülmeye devam etmektedir. 
1950’li, 1960’lı
yıllarda iller arasındaki kalkınmışlık sıralamasında 9’uncu sırada olan Sivas,
bugün, üzülerek söylüyorum, 54’üncü sırada ancak yer almaktadır. 
Yine, geçmişte 14
milletvekili çıkaran Sivas, bugün gide gide ancak 5 milletvekili çıkarabilecek
düzeye gelmiştir. 
Çok değil değerli
arkadaşlarım, bundan yirmi yıl önce çevredeki illerle kıyasladığımızda
Tokat’ın, Çorum’un, Yozgat’ın hatta Kayseri’nin bile önünde olan Sivas, bugün,
üzülerek söylüyorum, bu illerin hepsinin gerisindedir. 
Değerli
arkadaşlarım, Sivas İl Özel İdaresinin verdiği rakamlarla söylüyorum, Sivas’ın
ilçelerinden Zara’nın, Divriği’nin, İmranlı’nın köylerinde asfalt yol oranı
yüzde 8 ile yüzde 12 arasındadır. Bu köylerimizin büyük çoğunluğunda hâlâ
yeterince kapalı su şebekesi yoktur, kanalizasyon yoktur. Bırakın bu kış
aylarında, ilkbahar ve sonbahar aylarında bu ilçelerin köylerine traktörle
gitme şansımız bile maalesef yoktur. Bu köylerin muhtarları, her ilkbaharda,
sonbaharda bozulan stabilize yollarına 3 kamyon, 5
kamyon kum döktürebilmek için kaymakamlıkların ve özel idarelerin kapısında
beklemektedir. 
Yine, Divriği
ilçemizin 100’ün üzerinde köyü var değerli arkadaşlarım. Uzunca bir süredir bu
100 köyün yarısından çoğunda on gün, on beş gün süreyle elektrikler kesilmekte,
her ne hikmetse, daha sonra elektrikler geldiğinde de ya yüksek faz ya da düşük
fazdan dolayı bu köydeki insanlarımızın buzdolapları, televizyonları, çamaşır
makineleri çalışmamaktadır. 
Sayın
milletvekilleri, 2002’den bu tarafa Sivas’ta işsizliği önleyecek, istihdamı
artıracak tek bir yatırım yapılmamış, tam tersine, geçmiş dönemlerde yapılmış
olan işletmeler birer, ikişer Sivas’tan sökülerek başka illere götürülmüştür.
Bunun en yakıcı örneklerinden bir tanesi 1948 yılında kurulan ve 300 hemşehrimizin
çalıştığı 4 No.lu Askerî Dikimevi her türlü itirazımıza rağmen bağıra bağıra
Sivas’tan sökülerek İstanbul’a taşınmıştır. Devlet Malzeme Ofisinin Bölge
Müdürlüğü Sivas’tan götürülmüştür. Bu tabloya rağmen bundan yaklaşık iki yıl
önce Sivas’a gelen Sayın Başbakan “Kırk bir kere maşallah.” diyerek kırk bir
tesisin temelini attığını söyledi. O tarihlerde de söyledik bunun bir şov
olduğunu; Sivas’ta televizyonlarla, gazetelerle gezdik, Sivas’ı adım adım
dolaştık temeli atılan bir tesis yoktu. Aradan geçen iki yıla rağmen Sivas’ta
hâlâ o günden bu tarafa açılmış, bırakın fabrikayı 40-50 tane işçi çalıştıracak
atölye düzeyinde bile bir tesis söz konusu değil. 
Sayın Başbakan
yine bundan bir ay önce Sivas’a geldi değerli arkadaşlarım, yine büyük bir
âlâyıvalayla, şovla on altı tesisin açılışını yaptığını söyledi Sayın Başbakan.
Sivas’ta bütün televizyonları alarak Sayın Başbakanın açılış yaptığı on altı
tesis neydi, merak ettik… On beş gün boyunca AKP’nin il yöneticileri,
milletvekili arkadaşlarımız suskunluğunu bozmadılar, daha sonra, aradan geçen
on beş gün sonra mahcup bir ifadeyle on beş-on altı tane bir liste açıkladılar.

Değerli
arkadaşlarım, Sayın Başbakanın tesis diye açtığı 16 tesisin 13’ü Sivas’ın
ilçelerinde, merkezinde kimi hayır sahipleri tarafından, kimisi başkaca
vakıflar tarafından yapılmış iki derslikli, üç derslikli okuldan ibaretti. Bir
tek, on altı tesis içerisinde Sivas’ta yapılan Devlet Hava Meydanları
İşletmeleri var. Başbakana teşekkür ediyoruz; kaça mal olmuştur, neye mal
olmuştur, kullanılan malzeme kaçıncı sınıftır, ayrı bir tartışma konusu ama
geri kalan tesislerin içerisinde ele alınır bir tesis yok. 
Sürem yoktur. 
Yıldızeli’nin
Karakoç köyünde Sayın Başbakanın “Açtım.” dediği barakadan ibaret bir okul hâlâ
açılamamış ve kaba inşaatı devam ediyor. 
(Mikrofon
otomatik cihaz tarafından kapatıldı) 
MALİK ECDER
ÖZDEMİR (Devamla) – Değerli arkadaşlarım, sürenizin dolu olduğunu biliyorum.
Ama bir il bir başbakana, bir iktidara bu kadar destek veriyor olmasına rağmen
o ilin insanlarının bu kadar kaba bir aldatmaya tahammülleri yoktur, doğru
olduğuna inanmıyorum. 
Yüce heyetinizi
saygıyla selamlıyorum. (CHP sıralarından alkışlar)
BAŞKAN – Teşekkür
ederim Sayın Özdemir. 
HALİL AYDOĞAN
(Afyonkarahisar) – “Baraka” denilir mi oraya? Orada baraka var mı? Baraka mı o?
MALİK ECDER
ÖZDEMİR (Sivas) – Evet, baraka! Tek katlı, 100 metrekarelik bir baraka!
BAŞKAN – Gündem
dışı ikinci söz, Bodrum’da meydana gelen sel felaketi hakkında söz isteyen
Muğla Milletvekili Metin Ergun’a aittir. 
Sayın Ergun, buyurun
efendim. (MHP sıralarından alkışlar)
2.- Muğla Milletvekili Metin Ergun’un, Bodrum’da meydana
gelen sel felaketine ilişkin gündem dışı konuşması
METİN ERGUN
(Muğla) – Sayın Başkan, değerli milletvekilleri; turizm bölgemiz olan Bodrum
Yarımadası’nda 28 Ocak tarihinde meydana gelen sel felaketiyle ilgili olarak
söz almış bulunuyorum. Her şeyden önce bütün Bodrumlu hemşehrilerime geçmiş
olsun der, bu vesileyle yüce heyetinizi saygıyla selamlarım. 
Sayın
milletvekilleri, turizm cennetimiz olan Bodrum geçen hafta sonu kelimenin tam
anlamıyla bir felaket yaşamıştır. Felaketin boyutu o kadar büyüktür ki selin
verdiği hasarın altından yerel imkânlarla kalkmak mümkün değildir. Cuma günü
öğleden sonra başlayan ve yedi saat süren yağışın ardından büyük bir sel felaketi
yaşanmıştır. Yağış ve sel Bodrum’a bağlı Ortakent Yahşi, Gündoğan, Turgutreis,
Bitez ve Yalı beldelerinde etkili olmuştur. Bu beş beldeden özellikle Ortakent
Yahşi’de selin açtığı zarar çok büyüktür. Bu beldede dört yüz civarında ev ve
iş yeri ile kırk oteli su basmıştır. Oteller, restoranlar, kafeler, eczaneler,
tekneler, tersaneler, evler ve benzeri yaşam ve iş yeri alanları selden
etkilenmiş, içlerindeki eşya ve aletler kullanılamaz hâle gelmiştir. Köprüler
yıkılmış, yollar bozulmuş, kanallar parçalanmış, istinat duvarları çökmüştür.
Hasarın boyutu sadece Ortakent Yahşi beldesinde 10-15 milyon civarındadır. 
Yaşanan sel
felaketinden sonra bölgeye gelerek incelemelerde bulunan Kültür ve Turizm
Bakanımız Sayın Ertuğrul Günay ile Milliyetçi Hareket Partisi Genel Başkan
Yardımcısı Sayın Metin Çobanoğlu’na ve hemen hasar tespit çalışmalarını
başlatarak duyarlılık gösteren Muğla Valisi ile Bodrum Kaymakamına, buradan
bütün hemşehrilerim adına teşekkür ederim.
Sayın
milletvekilleri, Ortakent Yahşi, Bodrum’un en uzun sahiline sahip bir beldedir;
plajı mavi bayraklıdır. Mavi bayraklı plaja ve çok sayıda otele sahip olan bu
beldenin altyapısı selden yüzde 80 oranında zarar görmüş ve tahrip olmuştur.
Yaşanan bu felaketin yaralarını belde belediyesinin imkânlarıyla sarmak mümkün
değildir. Bodrum’da turizm sezonunun mayıs ayında başladığını göz önünde
bulundurursak Ortakent Yahşi ile Bitez’deki tesislerin ve altyapının üç ay gibi
kısa sürede sezona hazır hâle getirilmesi gerekmektedir. Aksi takdirde
turizmimiz bundan olumsuz olarak etkilenecektir. Turizmimiz etkilenirse de
hasarın mali boyutu katlanarak artacaktır. Dolayısıyla mesele, günlük siyasetin
üzerinde bir hadisedir.
Tekraren ifade
ediyorum: Yaşanan felaketin boyutu gerçekten çok büyüktür. Vatandaşların, esnafların
ve belediyenin kendi imkânları ile bu felaketin altından kalkması mümkün
değildir. Üç ay gibi kısa süre içinde belde belediyesi imkânlarıyla bu hasarın
yaralarını sarmak ve bölgeyi turizm sezonuna hazır hâle getirmek imkânsız
gibidir. Bölgede devlet gücüne ihtiyaç vardır. Devletin tüm gücü buraya sevk
edilerek bölge turizme hazır hâle getirilmelidir. Hasar tespit işlemleri hemen
bitirilmeli ve bölge afet kapsamına alınmalıdır. 
Bu işlemler devam
ederken hayatı normale çevirmeleri ve yol, köprü gibi altyapı ihtiyaçlarını
karşılayabilmeleri için belediyelere acilen maddi imkân sağlanmalıdır. En büyük
hasarı gören Ortakent Yahşi beldesinin bu tarz ihtiyaçlarını karşılayabilmesi
için dahi 3 milyon liraya ihtiyacı vardır. Bunu belediyenin karşılaması mümkün
değildir. Bu bölgede zarar gören vatandaşların, özellikle otel, restoran ve
benzeri işletme sahiplerinin vergilerini erteleme imkânı araştırılmalıdır.
Hazır, torba yasa görüşülürken böyle bir fırsatı bu işletme sahiplerine
tanıyalım. Böyle bir düzenleme zor durumda olan esnafımıza rahat bir nefes
aldıracaktır. 
Bir daha böyle
felaketlerin yaşanmaması veya hafif atlatılması için bölgedeki dere
ıslahlarının yapılması, kanal, köprü ve yol gibi altyapı unsurlarının
standartlara uygun olarak inşa edilmesi gerekmektedir. Ne yazık ki arazi çok
kıymetli olduğu için dere yataklarının kenarları istimlak
edilmediği gibi zamanında yerleşime de izin verilmiştir hatta dere doldurularak
yol hâline getirilmiştir. Bu yüzden dere ıslahlarının yapılması oldukça
pahalıya mal olacaktır. Açıkçası, yaşanan bu sel felaketi daha büyük
felaketlerin habercisi olarak algılanmalı ve tedbir alınmalıdır. Burası turizm
beldemiz olduğuna ve hepimizi ilgilendirdiğine göre, bölgedeki bütün dereler
DSİ tarafından incelenip projeleri yapılmalı ve belediye-DSİ iş birliğiyle
ıslahları acilen yapılmalıdır. 
Bütün Bodrumlu
hemşehrilerime geçmiş olsun diyor, Allah bir daha böyle felaket vermesin
dileğiyle saygılar sunuyorum. 
BAŞKAN – Teşekkür
ediyorum Sayın Ergun. 
Sayın Uzun,
buyurun efendim.
VI.- AÇIKLAMALAR
1.- Sivas Milletvekili Selami Uzun’un, Sivas Milletvekili
Malik Ecder Özdemir’in, konuşmasında, Başbakanın Sivas’ta kırk bir fabrika
temeli attığını söylediğini, oysa bunun doğruları yansıtmadığı şeklindeki
beyanlarına ilişkin açıklaması
SELAMİ UZUN
(Sivas) – Sayın Başkan, az önce Sivas Milletvekili Arkadaşımız burada konuştu,
Başbakanın kırk bir fabrika temeli attığından bahsetti. Böyle bir şeyin
olmadığından, on altı tesisin açılışını yaptığından ve böyle bir tesisin
olmadığından… Geçen hafta Sivas’ta televizyonda tek tek bu tesisleri saydım,
kendisi de telefona bağlandı. “Sivas halkından özür dile.” dedim ama hâlâ aynı
şeyleri söylüyor, bence çok ayıp ediyor. Başbakan sanki havaalanı yapmakla,
açmakla suç işlemiş gibi gelip kürsüden konuşuyorlar. 
VAHAP SEÇER
(Mersin) – Adam teşekkür etti, çarpıtıyorsun. 
SELAMİ UZUN
(Sivas) – Hâlbuki, kırk bir temeli Başbakan atmamıştır, o dönemin bakanı
atmıştır temelini ve hepsi de faaliyete başlamıştır. Biz geldiğimizde 36
fabrika, 1.200 çalışanı organize sanayide vardı, şimdi 4.500 çalışan ve 100
tane fabrika çalışmaktadır. Aynı zamanda “Sivas’a bir çivi çakılmamıştır.”
diyor. Sanki, havaalanını yapmak, yolları yapmak, 4
milyar dolara mal olan hızlı treni yapmak suçmuş gibi burada kürsüden
konuşuluyor ve Sivas’ta yatırımlar devam etmektedir. Beton travers fabrikasını
yenileyeceğiz ve büyüteceğiz. En az 200 işçi çalışacak orada yeni fabrikada.
(Mikrofon
otomatik cihaz tarafından kapatıldı)
BAŞKAN – Teşekkür
ederim. 
MALİK ECDER
ÖZDEMİR (Sivas) – Sayın Başkan…
BAŞKAN – Sayın
Özdemir, efendim, burası milletvekillerinin karşılıklı olarak sorunları
tartıştığı bir yer olmaktan çıkmalıdır. 
MALİK ECDER
ÖZDEMİR (Sivas) – Sayın Başkanım, izin verirseniz…
BAŞKAN – Efendim,
siz söylediniz, o da kısa bir açıklama yaptı. 
MALİK ECDER
ÖZDEMİR (Sivas) – Ama çarpıtma değil…
BAŞKAN – Malik
Bey, bence tekrarına gerek yok karşılıklı çünkü bu işin içinden çıkamayız. 
MUSTAFA ÖZYÜREK
(İstanbul) – Cevap versin.
BAŞKAN – Hayır
efendim, hayır, beş dakika konuştu. O arkadaş da bir dakika konuştu, bunda bir
şey yok. 
MALİK ECDER
ÖZDEMİR (Sivas) – Sayın Başbakana havaalanı için teşekkür ettim ama 16 tesisin
13 tanesi ilkokul. Durum bu, böyle hizmet olmaz.
SELAMİ UZUN
(Sivas) – Sivas’a havaalanı yapmak suç mu, hızlı tren yapmak suç mu? Ayıp diye
bir şey var. Özür dilemeniz lazım.
BAŞKAN – Selami
Bey... Malik Bey…
MALİK ECDER
ÖZDEMİR (Sivas) – Havaalanı için teşekkür ettim Sayın Başbakana ama bunun için
de sizin Sivas’tan özür dilemeniz lazım.
SELAMİ UZUN
(Sivas) – Sizin özür dilemeniz gerekirken konuşuyorsunuz.
BAŞKAN – Sayın
Uzun… Sayın Özdemir…
MALİK ECDER
ÖZDEMİR (Sivas) – Tesis dediğiniz bu, çoğu üç derslikli, iki derslikli ilkokul.
Bir Başbakana yakışıyor mu bu?
SELAMİ UZUN
(Sivas) – Gel, ben sana hepsini gezdireyim.
BAŞKAN – Arkadaşlar,
özel bir mekânda tartışabilirsiniz. Selami Bey, Malik Bey, lütfen… Arkadaşlar,
lütfen… Sonra konuşursunuz. 
MEHMET GÜNAL
(Antalya) – Sayın Başkanım, şimdiye kadar konuşup bitmişti, o zaman hiç
konuşmayalım!
BAŞKAN – Hayır
efendim, arkası gelecek, bu defa da başka bir Sivas milletvekili başka bir şey
söyleyecek. O zaman biz burayı milletvekillerinin tartışma yeri hâline
getirelim sadece kendi aralarında! 
Gündem dışı
üçüncü söz Tunus ve Mısır’daki son siyasi gelişmeler hakkında söz isteyen
İstanbul Milletvekili Mehmet Ufuk Uras’a aittir.
Sayın Uras,
buyurun efendim. (BDP sıralarından alkışlar)
V.- GÜNDEM DIŞI KONUŞMALAR (Devam)
A) Milletvekillerinin
Gündem Dışı Konuşmaları (Devam)
3.- İstanbul Milletvekili Mehmet Ufuk Uras’ın, Tunus ve
Mısır’daki son siyasi gelişmelere ilişkin gündem dışı konuşması 
MEHMET UFUK URAS
(İstanbul) – Sayın Başkan, değerli vekiller; öncelikle OSTİM’de kaybettiğimiz
yurttaşlarımızın yakınlarına başsağlığı diliyorum, yaralılara acil şifalar
temenni ediyorum. 
Orta Doğu ve
Kuzey Afrika ülkeleri içinde bulunduğumuz günlerde bütün dünyaya bir mesaj
veriyor. Hürriyet, ekmek ve haysiyet sloganlarıyla isyan eden, sokakları
dolduran insanlar daha özgür, daha eşitlikçi, daha adil bir düzende yaşama
taleplerini yükseltiyor. Artık geçtiğimiz yüzyılın anlayışıyla toplumu, halkı
yok sayan otoriter devlet anlayışına karşı bir isyan başlatıyorlar. Onlarca
yıldır süren diktatörlüklere karşı ayaklanıyorlar. Siyasi baskılara, örgütlü
yolsuzluklara, yoksulluklara karşı başkaldırıyorlar. Mısır'da 1952'den beri
süren bir askerî diktatörlük var. Sadece Mübarek değil, onun öncesi de var.
Mısır'da birçok kuşak bu baskı rejimleri altında büyüdü ve yaşadı. İş
dünyasında, bürokraside, yasama ve yürütmede her yerde askerler oldu. Mısır tek
örnek de değil.
Bugün Tunus'ta,
Ürdün'de ve diğerlerinde olan bitenler gösteriyor ki, şeffaf ve demokratik
olmayan devletler, otoriter yönetim anlayışları er ya da geç toplumun yükselen
öfkesiyle karşı karşıya kalırlar.
Şimdi Mısır'da,
Tunus'ta, Yemen'de, Ürdün'de, yarın Suriye'de ve diğer Orta Doğu ülkelerinde
toplumların kaderleri kendi elleriyle ve yeniden çiziliyor. Sistemin mağduru
olan farklı görüşlerden ve sınıflardan insanlar birlikte isyan ediyorlar.
Milyonlarca insan sokaklara çıkıyor, yoksulluğu ve baskıyı alabildiğine yaşayan
insanlar başkaldırıya destek veriyor.
İnsanlar kendi
güçlerini görüyorlar. Sokağa çıkıp, neler yapabileceklerini fark ediyorlar.
Orta Doğu ve Kuzey Afrika'nın otoriter rejimlerine, diktatörlüklerine ve
krallıklarına karşı demokrasi, adalet ve haysiyet talebini yükseltiyorlar.
Tarihi bizzat yapmaya başlıyorlar. İnanıyoruz ki, köklü bir geçmişe, zengin bir
kültüre sahip olan bu toplumlar, kendi demokrasilerini kendi çoğulculukları
içinde gerçekleştirecektir.
O nedenle de Orta
Doğu ve Kuzey Afrika halklarına destek vermek, değişime direnen diktatörlerin
arkasında veya yanında durmamak; demokrasiden, değişimden ve insan haklarından
yana olmanın asgari gereğidir.
Elbette benzetmek
istemeyiz ama Türkiye'de de demokratik taleplerini haykıran, bu talepleri
Meclise, Hükûmete iletmek isteyen, demokratik tepkilerini gösteren insanlar
var. Bugün ülkenin dört bir yanından Ankara'ya gelmiş olan sendikalar, meslek
örgütü üyeleri, ücretli çalışanlar, işsizler, yurttaşlar torba yasaya karşı
taleplerini ifade etmek istediler.
Daha bu haftaki
grup konuşmasında AK PARTİ'nin her zaman hak ve özgürlüklerden yana olduğunu
ifade eden Başbakan Erdoğan değil miydi? Sadece Türkiye'de değil, dünyanın
neresinde olursa olsun hiçbir zulme sessiz kalmadığını söylememiş miydi? “Halkın
tercihlerinin ve taleplerinin her şeyin üzerinde olduğuna inanırız.” demedi mi?
Dedi de, yalan mıydı bunlar? Sendikalar, meslek örgütleri Meclise seslerini
duyurmak istiyorlar. Yasak... Eylem Ankara Valisi tarafından yasa dışı ilan
ediliyor. Bu mudur özgürlük anlayışı?
Biraz evvel ben
de oradaydım. Göstericilere gaz sıkıldı, coplar havalardan indi. Bu mudur
özgürlük anlayışınız, bu mu sizin demokrasi anlayışınız? O edilen tumturaklı
laflar, o hamaset dolu konuşmalar... Bunların hepsi suya yazılmış. Hiçbiri
gerçek değil. Çünkü
demokratik bir kültüre sahip değilsiniz ve bu gidişle de
olamayacaksınız.
Peki, Hükûmete
soruyorum: Mutki'yi duydunuz mu? Mutki Mısır'da değil, Bitlis'te. Bitlis
Mutki'de toplu mezarlar bulunuyor. İnsanların topluca öldürülüp gömüldüğü
mezarlar. Peki Hükûmet ne yapıyor? Görmüyor ve
duymuyor.
Kürt toplumu
“yeter artık” diyor, daha fazla baskı, yasak istemiyor, ana dilini öğrenmek,
geliştirmek, kullanmak, mahkemede kendi ana diliyle savunma yapmak istiyor.
“Hayır, yapamazsınız.” deniyor. “Köy, mahalle, cadde isimleri eskisi gibi
olsun.” deniyor. “Hayır, yapamazsınız.” deniyor. “Yerinden yönetim
geliştirilsin, yerel yönetimler demokratikleştirilsin.” diyorlar. “Hayır, o da
olmaz.” deniyor. Peki, bu ne perhiz, bu ne lahana turşusudur?
Mısır'da firavuna
karşı “haysiyet” diye ayağa kalkanlarla, Diyarbakır'da sokağa çıkan ve haysiyet
için, adalet için, eşit yurttaş olabilmek için taleplerini dile getirenler
arasında ne fark vardır? Yoksul, yoksun, çaresiz, adalet ve özgürlüğe susamış
milyonlar değil midir? Ama Hükûmet bunu anlamak istemiyor. Duymuyor, görmek
istemiyor.
Halka gözünü,
gönlünü, kulağını kapatanlar, unutmayınız ki halkın hiçbir özlemi, haykırışı,
çağrısı karşılıksız kalmaz, kalmayacaktır. İnanıyoruz ki sıradan insanlar
dünyayı değiştirebilirler ve değiştirecektirler de. Türkiye’nin de geleceğini
bu mağdurlar ve mazlumlar belirleyecektir diye düşünüyorum. 
Teşekkür
ediyorum. (BDP sıralarından alkışlar) 
BAŞKAN – Teşekkür
ederim Sayın Uras. 
Sayın Vural,
buyurun efendim. 
VI.- AÇIKLAMALAR (Devam)
2.- İzmir Milletvekili Oktay Vural’ın, Ankara OSTİM’de vuku
bulan patlamaya ilişkin açıklaması 
OKTAY VURAL
(İzmir) – Teşekkür ederim. 
Sayın Başkan,
Milliyetçi Hareket Partisi Grubu olarak, özellikle, OSTİM’de vuku bulan kazada
hayatını kaybedenlere Allah’tan rahmet diliyorum. Yaralılara acil şifalar
diliyoruz. Bütün Ankaralılara, çalışanlara, oradaki esnafa geçmiş olsun
dileklerimizi paylaşmak için söz aldım. 
Teşekkür ederim
Sayın Başkanım. 
BAŞKAN – Teşekkür
ederim Sayın Vural nezaketinize. 
Biz de vefat
edenlere Allah’tan rahmet, yaralılara da başsağlığı diliyoruz. 
Sayın Canikli,
buyurun.
3.- Giresun Milletvekili Nurettin Canikli’nin, Ankara
OSTİM’de vuku bulan patlamaya ilişkin açıklaması 
NURETTİN CANİKLİ
(Giresun) – Teşekkür ederim Sayın Başkan.
Biz de AK PARTİ
Grubu olarak Ostim’deki kazada
hayatlarını kaybeden vatandaşlarımıza Allah’tan rahmet diliyoruz, onların
ailelerine başsağlığı ve sabır diliyoruz; yaralı vatandaşlarımıza da Allah’tan
acil şifa diliyoruz. İnşallah, kısa sürede nedeni ve varsa sorumluları tespit
edilir ve ona göre gereği yapılır.
Teşekkür ederim.
BAŞKAN – Teşekkür
ederim Sayın Canikli.
Sayın İnce,
buyurun.
4.- Yalova Milletvekili Muharrem İnce’nin, Ankara OSTİM’de
vuku bulan patlamaya ilişkin açıklaması 
MUHARREM İNCE
(Yalova) – Teşekkür ederim Sayın Başkan.
Biz de Cumhuriyet
Halk Partisi
Grubu olarak OSTİM’deki patlamadaki yaralılarımıza Allah’tan şifa diliyoruz;
yaşamını yitirenlere rahmet diliyoruz. Genel Başkanımızın talimatıyla Grup
Başkan Vekilimiz ve Ankara milletvekillerimiz de şu anda oraya gitmişlerdir.
Teşekkür ederim
Sayın Başkan.
BAŞKAN – Teşekkür
ederim.
Allah milletimizi
böyle kazalardan, belalardan, musibetlerden korusun. Tekrar biz de vefat
edenlere rahmet dileklerimizi iletiyoruz.
Sayın milletvekilleri,
gündeme geçiyoruz.
Başkanlığın Genel
Kurula sunuşları vardır.
Türkiye Büyük
Millet Meclisi Başkanlığının bir tezkeresi vardır, okutup bilgilerinize
sunacağım:
VII.- BAŞKANLIĞIN GENEL KURULA SUNUŞLARI
A) Tezkereler
1.- Spor Kulüplerinin Sorunları ile Sporda Şiddet Sorununun
Araştırılarak Alınması Gereken Önlemlerin Belirlenmesi Amacıyla Kurulan Meclis
Araştırması Komisyonunun İngiltere ve İspanya’da inceleme ve araştırmalarda
bulunacak milletvekillerinin isimlerine ve yurt dışında bulunacakları sürelere
ilişkin Başkanlık tezkeresi (3/1406)
Türkiye Büyük
Millet Meclisi Genel Kuruluna
Spor Kulüplerinin
Sorunları ile Sporda Şiddet Sorununun Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonunun yurt dışında
inceleme çalışması yapabilmesi, gidecek Komisyon üyelerinin sayıları ve
inceleme süresinin Türkiye Büyük Millet Meclisi Başkanlığınca tespit edilmesi
kaydıyla Genel Kurulun 13.01.2011 tarihli 51 inci Birleşiminde
kararlaştırılmıştı.
Adı geçen
Komisyonun aşağıda adı, soyadı ve seçim bölgesi yazılı üyelerinin, 21-27 Ocak
2011 tarihlerinde İngiltere'de ve 24-30 Ocak 2011 tarihlerinde İspanya'da
inceleme ve araştırmalarda bulunma talebi Başkanlığımızca uygun bulunmuştur.
Genel Kurulun
bilgilerine sunulur.
 Mehmet
Ali Şahin
 Türkiye
Büyük Millet Meclisi
 Başkanı
İngiltere:
Adı - Soyadı  Seçim
Bölgesi
Mehmet Fatih Atay  Aydın
Mehmet Emin Tutan  Bursa
Ali İhsan Merdanoğlu  Diyarbakır
Tuğrul Yemişci  İzmir
Azize Sibel Gönül  Kocaeli
Halil Mazıcıoğlu Gaziantep
İspanya:
Adı - Soyadı  Seçim
Bölgesi
Abdurrahman Arıcı Antalya
Ali Uzunırmak  Aydın
Fahrettin Poyraz  Bilecik
Mehmet Sevigen  İstanbul
Fatih Öztürk  Samsun
BAŞKAN –
Bilgilerinize sunulmuştur.
Meclis
araştırması açılmasına ilişkin iki önere vardır, ayrı ayrı okutuyorum:
B) Meclis
Araştırması Önergeleri
1.- Tokat Milletvekili Reşat Doğru ve 19 milletvekilinin,
Yeşilırmak Nehri’ndeki kirlilik sorununun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1015)
Türkiye Büyük
Millet Meclisi Başkanlığına
Yeşilırmak
nehrinin kirlenmesi ve balık ölümlerinin nedenlerinin araştırılarak, alınması
gereken tedbirler konusunda, Anayasanın 98. Türkiye Büyük Millet Meclisi
İçtüzüğünün 104 ve 105. maddeleri gereğince Meclis Araştırması açılmasını arz
ve teklif ederiz.
1) Reşat Doğru  (Tokat)
2) Oktay Vural  (İzmir)
3) Hüseyin Yıldız  (Antalya)
4) Hasan Çalış  (Karaman)
5) Necati Özensoy  (Bursa)
6) Osman Durmuş  (Kırıkkale)
7) Alim Işık  (Kütahya)
8) Hasan Özdemir  (Gaziantep)
9) Murat Özkan  (Giresun)
10) Mustafa Kalaycı  (Konya)
11) Erkan Akçay  (Manisa)
12) Behiç Çelik  (Mersin)
13) Ahmet Orhan  (Manisa)
14) Emin Haluk Ayhan  (Denizli)
15) Ali Uzunırmak  (Aydın)
16) Kamil Erdal Sipahi  (İzmir)
17) H. Hamit Homriş  (Bursa)
18) Mustafa Enöz  (Manisa)
19) Mehmet Zekai Özcan  (Ankara)
20) Mustafa Kemal Cengiz  (Çanakkale)
Gerekçe: 
Yeryüzündeki içme
ve kullanma suyunun miktarı sınırlıdır. Zamanla su kaynaklarının azalması,
insan nüfusunun artması ve daha önemlisi suların giderek kirlenmesi yaşamı
giderek zorlaştırmaktadır.
Deniz ve
nehirlerde kirliliğini oluşturan faktörlerin başında lağım suları ile sanayi
atıkları gelmektedir. Bunun yanında petrol atıkları, katı sanayi atıkları ve ev
atıkları da önemli yer tutmaktadır. Bunlar su kenarlarındaki bitki ve alg gibi
kaynakları yok etmektedir. Su kaynaklarında başlayan bu kirlilik denizlerde
sona ermektedir. Bu yüzden nehir, göl ve denizlerimizde canlı nesli giderek
azalmaktadır.
Su kirliliğine
bir etmen de hava şartlarıdır.
Evler, işyerleri,
sanayi bacaları ile motorlu kara, deniz ve hava araçlarından çıkan gaz atıkları
havanın bileşimini değiştirmektedir. Bu yollarla havaya karışan gazların
yağmur, bulut, kar gibi ıslak ya da yarı ıslak maddelerle karışmaları sonucunda
asit yağmurları oluşmaktadır. Asit yağmurları ise orman alanları vb. gibi yeşil
alanları yok etmekte, diğer taraftan da suları kirletmektedir.
Karadeniz'de
doğan ve İç Anadolu bölgesini de dolaşarak Karadeniz'e dökülen Yeşilırmak
nehri, çeşitli etmenlere kirlenmekte, buna bağlı olarak başta balık ölümleri
olmak üzere ekolojik felaketler yaşanmaktadır.
Nehirden alınan
sulama suyunun kullanıldığı yerlerde ayrıca bitki örtüsü de bozulmaktadır.
Tarımsal alanda
özellikle sebze ve pirinç tarımı başta olmak üzere ürünlerin gelişimi
bozulmakta, çiftçilerimiz büyük zarar görmektedir.
Son olarak geçen
hafta Sakarya Nehrinde de aynı yönde balık ölümleri ile karşılaşılmıştır.
Binlerce balık oksijensiz kalmış, ağır maden artıkları etkisiyle zehirlenerek
ölmüştür.
Konunun bir kez
de Türkiye Büyük Millet Meclisi tarafından araştırılması Yeşilırmak nehrinin
daha temiz olmasına, haliyle temiz bir çevre ve canlılara yaşanabilir bir ortam
sağlanması için katkı sağlayacaktır.
Araştırma
önergemiz bu amaçla hazırlanmıştır.
2.- Isparta Milletvekili S. Nevzat Korkmaz ve 20
milletvekilinin, madde bağımlılığı sorununun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1016)
Türkiye Büyük
Millet Meclisi Başkanlığına
Gerekçesini ekte
sunduğumuz, özellikle turizm bölgelerinde madde bağımlılarının cadde, sokak ve
eğlence merkezlerinde vatandaşlarımızın ve turistlerin can ve mal güvenliğini
tehdit ettiği, turizm bölgelerinde en çok ihtiyaç duyulan güven ve huzur
ortamının giderek ortadan kalktığı, madde bağımlılarının suç işleme oranının
korkutucu boyutlara ulaştığı bilinmektedir. Madde bağımlılarının sayısındaki
artışın sebepleri ve madde bağımlılarının rehabilite edilerek tekrar normal
hayata nasıl kazandırılacaklarının araştırılması ve bunun için yapılacak yasal
düzenlemelere de dâhil olmak üzere alınacak tedbirlerin tespiti için
Anayasa'nın 98'inci, İçtüzüğün 104-105'inci maddeleri gereğince
Meclis Araştırması
açılmasını arz ederim.
1) Süleyman Nevzat
Korkmaz (Isparta)
2) Kamil Erdal Sipahi (İzmir)
3) Mehmet Günal  (Antalya)
4) Oktay Vural  (İzmir)
5) Mehmet Akif Paksoy  (Kahramanmaraş)
6) Alim
Işık (Kütahya)
7) Mustafa Kemal Cengiz  (Çanakkale)
8) Ertuğrul Kumcuoğlu  (Aydın)
9) Mustafa Kalaycı  (Konya)
10) Ahmet Bukan  (Çankırı)
11) Mehmet Serdaroğlu  (Kastamonu)
12) Erkan Akçay  (Manisa)
13) Metin Ergun (Muğla)
14) Kemalettin Nalcı  (Tekirdağ)
15) Hüseyin Yıldız  (Antalya)
16) Behiç Çelik  (Mersin)
17) Durmuşali Torlak  (İstanbul)
18) Mümin İnan  (Niğde)
19) İzzettin Yılmaz  (Hatay)
20) Recep Taner  (Aydın)
21) Reşat Doğru  (Tokat)
Genel Gerekçe
İç göç, sağlıksız
kentleşme, plansız sanayileşme, gecekondu olgusu ve ekonomik dengesizlikler
sonucu ortaya çıkan hızlı değişim sosyal çelişkilere yol açmıştır. Ekonomik
yetersizlikten dolayı turizm merkezlerine göç eden ailelerde maalesef
çözülmeler olmakta ve bu ailelerin çocukları ekonomik, sosyal ve aileden
gördüğü baskı yüzünden aile ortamından uzaklaşmaktadır. Ailelerinden ayrılan bu
gençler, göç ettikleri şehrin sosyal ortamına alışamadan, okuldan da koparak
kendisini yalnızlığa atmaktadır. Bunun sonucunda, gençler, içinde bulundukları
bu stresi giderebilmek için uyuşturucu maddelere yönelmektedir. Uyuşturucu
madde günümüz toplumlarında en önemli sorunlardan biri olarak görülmektedir.
Bilim adamlarının yaptığı açıklamalara göre gün geçtikçe madde bağımlılarının
sayılarında artış vardır ve başlama yaşı 13'lere kadar düşmüştür.
Madde bağımlısı
olan gençler arasında suçluluk oranları gittikçe artmaktadır. Tüm kentlerimizde
gözlenen madde bağımlıların sayısındaki artış turizm bölgelerinde daha da fazla
olmaktadır. Turizm bölgelerinde, turizm gelirlerinin artırılması için güvenlik
ve huzur ortamının muhafaza edilmesi büyük önem taşımaktadır.
Madde bağımlısı
gençlerin, suç işleme oranlarının giderek arttığı, şehirlerde cadde ve
sokakların, vatandaşlarımızı ve turistleri tedirgin eden yerler haline geldiği
medya aracılığı ile yoğun şekilde gündeme getirilmektedir.
Yukarıda
belirtilen sebeplerden dolayı, madde bağımlılarının sayısındaki artışın
sebepleri ve madde bağımlılarının rehabilite edilerek tekrar normal hayata
nasıl kazandırılacakları amacı ile bir Meclis Araştırması açılması
gerekmektedir.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
İki genel görüşme
önergesi vardır, ayrı ayrı okutuyorum:
C) Genel Görüşme
Önergeleri
1.- Milliyetçi Hareket Partisi Grubu adına Grup Başkan
Vekilleri Mersin Milletvekili Mehmet Şandır ve İzmir Milletvekili Oktay
Vural’ın, Sayıştayın “e-Devlete Geçişte Kamu Kurumları İnternet Siteleri” adlı
performans denetim raporu üzerinde genel görüşme açılmasına ilişkin önergesi
(8/18)
Türkiye Büyük
Millet Meclisi Başkanlığına
Bilgi ve iletişim
teknolojileri (BİT) alanında dünyadaki gelişmelere paralel olarak, ülkemizde de
birçok kamu kurumunda bilgi işlem merkezleri ve İnternet siteleri oluşturulmuş
ve bilgisayar ortamında bilgi saklanmaya başlanmıştır. AB'nin bilgi toplumu
olma yolunda belirlediği hedeflere uygun olarak, 2003 yılında e-Dönüşüm Türkiye
Projesi (eDTr) başlatılmış, bu çerçevede birçok kamu hizmetinin elektronik
ortamda sunumu öngörülmüştür. Bu bağlamda kamu İnternet sitelerinin devlet ile
vatandaş arasındaki dolaysız iletişim ve etkileşimini sağlayan pencereler
olarak önemi artmıştır.
Ancak ülkemizde
kamu kurumlarının İnternet siteleri, ağırlıklı olarak bilgi ve doküman sunulan
birinci düzey ve/veya elektronik yayıncılık yapılan ikinci düzey sitelerdir.
İnternet sitelerinden bu düzeyde hizmet sunulması, etkileşimli ve katılımcı
kamusal hizmet sunumunu hedefleyen e-Devlet için yeterli değildir.
Bu durum Sayıştay
Başkanlığının "e- Devlete Geçişte Kamu Kurumları İnternet Siteleri"
adlı Performans Denetim raporuyla da ayrıntılarıyla ortaya konulmuştur.
Sayıştay’ın söz konusu raporu Sayıştay Genel Kurulunun 24.07.2006 tarihli ve
5166/1 sayılı kararıyla 832 sayılı Sayıştay Kanununun ek 10'uncu maddesine
istinaden Türkiye Büyük Millet Meclisine sunulmuş, ancak söz konusu rapor bir
türlü Türkiye Büyük Millet Meclisi gündemine getirilmemiştir.
Yukarıdaki
hususlar çerçevesinde Yüce Meclisimizin, Sayıştay'ın "e- Devlete Geçişte
Kamu Kurumları İnternet Siteleri" ile ilgili Performans Denetim Raporunu
görüşmesini talep etmekteyiz. Bu itibarla Anayasanın 98. ve İçtüzüğün 101, 102
ve 103'üncü maddeleri uyarınca, Milliyetçi Hareket Partisi Grubu adına, TBMM'de
söz konusu raporun tüm yönleriyle ele alınmasını amaçlayan bir genel görüşme
açılması hususunda gereğini arz ederiz.
 Mehmet Şandır Oktay
Vural
 Mersin İzmir
 Grup Başkan
Vekili Grup
Başkan Vekili
Genel Gerekçe:
Bilgi ve iletişim
teknolojileri (BİT) alanında dünyadaki gelişmelere paralel olarak, ülkemizde de
birçok kamu kurumunda bilgi işlem merkezleri ve İnternet siteleri oluşturulmuş
ve bilgisayar ortamında bilgi saklanmaya başlanmıştır. AB'nin bilgi toplumu
olma yolunda belirlediği hedeflere uygun olarak, 2003 yılında e-Dönüşüm Türkiye
Projesi (eDTr) başlatılmış, bu çerçevede birçok kamu hizmetinin elektronik
ortamda sunumu öngörülmüştür. Bu bağlamda kamu internet sitelerinin devlet ile
vatandaş arasındaki dolaysız iletişim ve etkileşimini sağlayan pencereler
olarak önemi artmıştır.
Kamu kurumlarının
internet siteleri, e-Devlet hizmetlerinin vatandaşların kullanımına uygun olup
olmadığı ve kurumların e-ortamda hizmet sunma beceri ve deneyimleri için bir
göstergedir. Hizmetlerin kamu internet sitelerinden hızlı, etkileşimli, kolay
kullanılabilir ve erişilebilir bir şekilde sunulması; sitelerin tasarım,
dolaşım, içerik ve erişilebilirlik açısından standartlara uygun kurulmasına
bağlıdır. Kamu kurum internet sitelerinin en zayıf olduğu alan, hizmetlerin
sunumu, kullanıcı beklentilerinin karşılanması ve işlevselliği açısından önem
taşıyan içeriktir. Sitelerin kolay kullanımı ve gezinebilirlik konusunda önem
taşıyan ve daha çok teknik beceriye dayanan tasarım ve dolaşım bakımından
görece daha iyi sonuçlar alınmıştır.
Kamu kurumlarının
internet sayfalarının, her türlü tarayıcıyla; hızlı, etkileşimli, güvenli,
düzgün ve kolay kullanılabilir nitelikte hizmet sunabilmesi için, başta içerik
olmak üzere, tasarım, dolaşım ve erişilebilirlik standartlarına uygunluğu
sağlanmalıdır.
Ancak ülkemizde
kamu kurumlarının internet siteleri, ağırlıklı olarak bilgi ve doküman sunulan
birinci düzey ve/veya elektronik yayıncılık yapılan ikinci düzey sitelerdir.
İnternet sitelerinden bu düzeyde hizmet sunulması, etkileşimli ve katılımcı
kamusal hizmet sunumunu hedefleyen e-Devlet için yeterli değildir.
Bu durum Sayıştay
Başkanlığının ”e- Devlete Geçişte Kamu Kurumları İnternet Siteleri” adlı
Performans Denetim raporuyla da ayrıntılarıyla ortaya konulmuştur. Sayıştay'ın
söz konusu raporu Sayıştay Genel Kurulunun 24.07.2006 tarihli ve 5166/1 sayılı
kararıyla 832 sayılı Sayıştay Kanununun ek 10'uncu maddesine istinaden Türkiye Büyük
Millet Meclisine sunulmuş, ancak söz konusu rapor bir türlü Türkiye Büyük
Millet Meclisi gündemine getirilmemiştir.
Yukarıdaki
hususlar çerçevesinde Yüce Meclisimizin, Sayıştay'ın “e- Devlete Geçişte Kamu
Kurumları İnternet Siteleri” ile ilgili Performans Denetim Raporunu görüşmesini
talep etmekteyiz.
2.- Isparta Milletvekili S. Nevzat Korkmaz ve 20
milletvekilinin, vakıf eserlerinin korunması konusunda genel görüşme açılmasına
ilişkin önergesi (8/19)
Türkiye Büyük
Millet Meclisi Başkanlığına
Gerekçesini ekte
sunduğumuz, kültürel mirasımız olan vakıf eserlerinin korunması, daha
fonksiyonel kullanılması ve bizden sonraki kuşaklara bırakılması çabalarını
olumsuz yönde etkileyen unsurların belirlenerek, kaynakların belli bir
öncelikler plânlaması içinde, verimli ve etkin olarak kullanılmasının
sağlanmasına yönelik, ilgili kurumların çalışmaları TBMM'de tüm boyutlarıyla
değerlendirilmelidir. Anayasa'nın 98'inci, İçtüzüğün 101-102-103'üncü maddeleri
gereğince; “Vakıflar Genel Müdürlüğü'nün Sorumluluğundaki Tarihi Eserlerin
Korunması” hakkında Genel Görüşme açılmasını arz ederim. 06.12.2010
1) Süleyman Nevzat Korkmaz (Isparta)
2) Kamil Erdal Sipahi (İzmir)
3) Erkan Akçay (Manisa)
4) Oktay Vural (İzmir)
5) Mehmet Akif Paksoy (Kahramanmaraş)
6) Alim Işık (Kütahya)
7) Mustafa Kemal Cengiz (Çanakkale)
8) Ertuğrul Kumcuoğlu  (Aydın)
9) Mustafa Kalaycı  (Konya)
10) Ahmet Bukan  (Çankırı)
11) Mehmet Serdaroğlu  (Kastamonu)
12) Metin Ergun  (Muğla)
13) Kemalettin Nalcı  (Tekirdağ)
14) Hüseyin Yıldız  (Antalya)
15) Behiç Çelik  (Mersin)
16) Durmuşali Torlak  (İstanbul)
17) Mümin İnan  (Niğde)
18) İzzettin Yılmaz  (Hatay)
19) Recep Taner  (Aydın)
20) Reşat Doğru  (Tokat)
21) Mehmet Günal  (Antalya)
Genel Gerekçe
Yurdumuzun her
köşesinde bulunan ve sayıları on bini aşan, bütün dünyanın hayranlığını kazanan
vakıf eserleri Türk ve Dünya kültürünün eşsiz örneklerini oluşturmaktadır.
Tarihî ve mimarî değeri olan eserlerin korunması, fonksiyon verilerek
kullanılması, yaşatılması ve gelecek kuşaklara aktarılması özel uzmanlık, malî
kaynaklar, iyi bir planlama isteyen zor ve önemli bir görevdir. Türkiye'miz
tarihî ve kültürel mirası ile çevre değerleri bakımından dünyanın en zengin
ülkelerinden birisidir. Buna karşın, aynı zenginliğin korunması, yaşatılması ve
geleceğe aktarılması yönünde çalışmalar yeterli değildir. Akademisyenler,
uzmanlar, kıymet biçilemez bu eserleri koruyamadığımız yönünde eleştiriler dile
getirmekte, görsel ve yazılı medya bu konuyu yoğun bir şekilde gündeme
taşımaktadır. Bu eserlerin korunması için ayrılan kaynakları kullanmakla
yetkili kurumların kaynakları amacına uygun ve kanunların belirlediği şekilde
kullanıp kullanmadığı, bu kurumlar arasındaki eşgüdüm eksikliği 2004 yılında
Sayıştay Başkanlığı tarafından hazırlanan raporda belirtilmiştir. Ayrıca
Vakıflar bünyesinde bulunan bazı tarihî yapıların tapularının belirli kişilere
iadesi yapılmaktadır. Türk ve Dünya kültürünün eşsiz örneklerinin mevcut durumu
ve yetkili kurumların faaliyetleri bu raporda belirtilmiştir. Bu rapor çok
ciddi sorunları gün yüzüne çıkarmıştır. Bu konuya ait tüm uygulamalar, yasal ve
idarî düzenlemelerin irdelenmesi gerekmektedir.
Yukarıda
belirtilen sebeplerden dolayı, bu hususların kapsamlı bir şekilde görüşülmesi,
incelenmesi ve çözüm yollarının bulunması amacı ile bir Genel Görüşme açılması
gerekmektedir.
BAŞKAN –
Önergeler gündemdeki yerlerini alacak ve genel görüşme açılıp açılmaması
konusundaki ön görüşmeler sırası geldiğinde yapılacaktır. 
Barış ve
Demokrasi Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım.
VIII.- ÖNERİLER
A) Siyasi Parti
Grubu Önerileri
1.- (10/653) esas numaralı Meclis Araştırması Önergesi’nin
ön görüşmelerinin Genel Kurulun 3/2/2011 Perşembe
günkü birleşiminde yapılmasına ilişkin BDP Grubu önerisi
Türkiye Büyük
Millet Meclisi Başkanlığına
Danışma
Kurulu’nun 03.02.2011 Perşembe günü (Bugün) yaptığı toplantısında, siyasi parti
grupları arasında oy birliği sağlanamadığından, Grubumuzun aşağıdaki önerisini,
İçtüzüğün 19 uncu maddesi gereğince Genel Kurul’un onayına sunulmasını
saygılarımla arz ederim.
 Bengi
Yıldız
 Batman
 Grup
Başkan Vekili
Öneri:
Türkiye Büyük
Millet Meclisi Gündeminin, Genel Görüşme ve Meclis Araştırması Yapılmasına Dair
Ön Görüşmeler Kısmının 536 ncı sırasında yer alan 10/653 Hayvancılık sektörünün
sorunlarının araştırılarak alınması gereken önlemlerin belirlenmesi amacıyla
bir Meclis Araştırması açılmasına ilişkin önergelerin görüşmesinin Genel
Kurulun 03.02.2011 Perşembe günlü birleşiminde yapılması önerilmiştir. 
BAŞKAN – Grup
önerisinin lehinde Batman Milletvekili Sayın Bengi Yıldız.
Buyurun. (BDP
sıralarından alkışlar) 
BENGİ YILDIZ
(Batman) – Sayın Başkan, değerli vekiller; Barış ve Demokrasi Partisi Grubunun
önerisi üzerine söz aldım. Yüce heyeti saygıyla selamlıyorum.
Tabii, bugün Ankara’da
ülkemizin en temel problemlerine ilişkin seslerini Parlamentoya duyurmak
isteyen kamu emekçileri gelmişlerdi. Sayın Başbakan buradan Tunus’a, Mısır’a
demokrasi dersi veriyor ama ülkemizin başkentinde ne yazık ki Mısır
görüntülerini aşan bir görüntüyle karşı karşıyayız. Emekçilerin üzerine gaz
bombaları atılıyor, su sıkılıyor, polis müdahale ediyor. Mısır’da güvenlik
güçleri halka saldırmıyor ama ülkemizde en demokratik gösteri gazla, copla,
kaba güçle bastırılıyor. Tam bir AKP klasiğiyle karşı karşıyayız, kendi
yönetimini sorgulamıyor ama dünyaya barış ve demokrasi dersi verme gibi bir
çaba içerisine giriyor.
Şimdi, bu
araştırma önergemize karşın AKP’li sayın hatipler birkaç gündür çıkıp aynı şeyi
söylüyorlar, “Bu önerge önemli ama Mecliste süre itibarıyla araştırma
komisyonları kurulamaz.” diyorlar sanki daha önceki onlarca araştırma
önergemizi burada kendileri reddetmemiş gibi. Bunu da bu gerekçeyle
reddedeceklerini biliyoruz ama Anadolu’da malum bir deyiş vardır: Kekliğe kış
ayında sormuşlar “Neden ayakların kırmızı?” diye, o da “Kardandır, kıştandır,
soğuktandır.” demiş. Buna cevaben demişler ki: “Biz seni yazın ortasında da
gördük, yine ayakların kırmızıydı.” Dolayısıyla, demokratik hak ve özgürlüklere
ilişkin bütün araştırma talepleri, muhalefetten gelen önergeler, AKP’nin sayın
milletvekilleri tarafından el birliğiyle reddediliyor ne yazık ki. 
Sayın Başkan,
değerli milletvekilleri; Türkiye Cumhuriyeti tarihinde ilk kez bu yıl kurbanlık
hayvan ithalatı yapıldı. Sayın Tarım Bakanımız kurbanlık fiyatlarında problem
yaşanmasın diye bu ithalatı yaptığını söyledi ama ithalat hacminin 80 bin
büyükbaş, 10-15 bin küçükbaş hayvan düzeyinde gerçekleştirileceğini de
söylemişti.
Bilindiği gibi Anadolu’dan Trakya’ya hayvan girişi yasak. Neden
olarak da Anadolu’da şap hastalığı yaygın. Avrupa Birliği, kendini şap hastalığından korumak için Trakya
bölgesinin hastalıktan ari bir bölge olmasını istiyor.
2008-2010 dönemi için AB destekli şap hastalığı projesi devreye sokulmuş,
Anadolu’da ise anılan hastalıkla sonuç alıcı bir mücadele ne yazık ki,
gerçekleştirilmiyor. Dolayısıyla, Anadolu’dan hayvan gelmeyeceği için Trakya
bölgesindeki kurbanlık hayvan alımı ithalata dayalı, daha çok da Balkan
ülkelerinden ithal edilerek sağlanmaya çalışılıyor. 
Ülkemizin temel
geçim alanlarından biri hayvancılık, özellikle 1980 sonrası dönemde sistematik
bir gerileme yaşamış ve geldiğimiz dönem itibarıyla bir çöküşle karşı
karşıyadır. Resmî verilere göre ülkemizdeki büyük ve küçükbaş hayvan sayısında
yıldan yıla azalmış, 2008’de bir önceki yıla göre büyükbaş hayvan sayısında
yüzde 2, küçükbaş hayvan sayısında ise 6,87 oranında gerileme meydana
gelmiştir. Özellikle 1980’lerin başından günümüze değin hayvan sayısı, yaklaşık
60 milyon dolayında iken şimdi bu rakamın yarıya indiğini görmekteyiz. 
Ülkemizde
hayvancılığın kötü gidişatının en önemli nedeni, kuşkusuz, yıllardır sürdürülen
yanlış hükûmet politikaları, yetersiz desteklemeler ve mera yasaklarıdır. Hayvan besiciliğinde yükselen girdi fiyatları, hayvan sağlığı
açısından yeterli eğitim ve desteklemenin yapılmaması ve özellikle de geniş
yayla ve meralara sahip olan ve hayvancılık açısından vazgeçilmez bölgelerden
biri olan Doğu ve Güneydoğu illerinde çatışmalı ortamın ve operasyonların
bahane edilerek buradaki yaylaların ve meraların yasaklanması, zorunlu göç
uygulamalarından kaynaklı, bölge illerinin kırsal alanlarının
insansızlaştırılması, bu yıkımı daha da derinleştirmiştir. Özellikle son
yıllarda, hayvan sayısındaki düşmeye paralel olarak et ithalatında 5 kattan
fazla artış meydana gelmiştir ve bu durumla birlikte, et ithalatımızın olumsuz
sonuçları tüm yıkıcılığıyla bu sektörde hissedilmiştir. Hayvancılığın daha da
gerilemesi sonucu günümüzde kırmız et fiyatları 30 TL üzerine çıkmış ve
halkımızın zayıf olan alım gücü bir darbe daha yiyerek et yiyemez hâle
gelmiştir. 
Sayın Başkan,
değerli milletvekilleri; ülkemizdeki kıl keçisi sayısı Doğu Anadolu’da 1991
yılında 1 milyon 880 bin iken 2009 yılında 900 bine inmiştir, tam yüzde 100 bir
gerileme söz konusudur. Güneydoğu Anadolu’da 1991’de 1 milyon 950 bin baş kıl
keçisi varken, şu an, 2009 verilerine göre 1 milyon 102 bindir. Koyun
sayısında, 1991 yılında Türkiye genelinde 39 milyon baş hayvan varken şimdi
bunun sayısı 20 milyondur; Doğu Anadolu’da 1991 verileri 7 milyon, 2009
verileri 6 milyondur; Güneydoğu’da 91 verileri 5 milyon, 2009 verileri 4
milyondur. Türkiye’nin toplam keçi ve koyun üretiminin yarısı aslında Doğu ve
Güneydoğu Anadolu Bölgesi’ndeydi. 
Ülkemiz
hayvancılığının giderek gerilediğini -TÜİK verilerinden de anlaşılacağı gibi-
son aylarda hızla artan et fiyatları da kanıtlamaktadır. Kırmızı etin kilogramı
Avrupa Birliği ülkelerinin tüketicisinde 4-5 dolar düzeyindedir, Amerika
Birleşik Devletleri’nde ise 3 dolarken ülkemizde ne yazık ki 15 dolarlar
civarındadır. 2009 Haziran ayında 18 TL olan dana kıymasının fiyatı, 2009’da,
2010’da 24 TL’ye kadar çıkmıştır. Mevcut ve önceki iktidarların öngörüsü ve sığ
tarım ve hayvancılık politikaları, ülkemizde et tüketimini, fiyatlarının
yüksekliği nedeniyle neredeyse lüks tüketime dönüştürmüştür. 
Cumhuriyetin
kuruluşundan itibaren hayvancılığımızda sürekli denilebilecek bir gelişme
sağlanmışken 24 Ocak 1980 kararlarıyla, hayvan üretimi ve hayvansal üretime
verilen teşviklerin kaldırılmasıyla hayvancılığımız büyük bir darbe yemiştir.
Hayvancılığımıza indirilen ikinci büyük darbe Et ve Balık Kurumu, SEK ve Yem
Sanayii gibi tarımsal kuruluşların özelleştirilmesiyle gerçekleşmiştir. 1952
yılında kurulan Et ve Balık Kurumunun, özelleştirilmeye çalışıldığı 1994 yılına
gelindiğinde, yirmi dokuz olan kombina mevcudu günümüzde sekize düşürülmüştür.
Üreticinin yetiştirdiği hayvanların değerlendirilmesi ve hayvan hastalıklarının
önlenmesinde önemli yeri olan Et ve Balık Kurumunun işlevsizleştirilmesiyle,
hayvan üreticisi, tüccarın ve vurguncuların oyuncağı hâline getirilmiştir. 
Hayvancılığın
gerilemesinde rol oynayan bir diğer önemli faktör de meraların hızla yok
edilmesidir. 1940 yılında 44 milyon hektar olan çayır ve mera alanları,
günümüzde 12 milyon hektara kadar gerilemiştir. Mevcut mera alanlarının yarıya
yakını Doğu ve Güneydoğu Anadolu Bölgesi’nde olmasına karşın, güvenlik
gerekçesiyle bu alanlara çıkılamamaktadır dolayısıyla ülkemiz, ciddi bir
şekilde, hayvan sektöründeki bir problemle karşı karşıyadır. Bu araştırma
önergesi, ülkemizdeki bu temel sorunların araştırılması ve hayvancılığın
teşvikinde neler yapılabileceğinin tespiti konusunda bir komisyon kurulması
talebine ilişkindir. Bu talebimizin kabulüyle hayvan üreticilerine bu alanda
bir umut yaratılmasını diliyor, yüce Meclisi saygı ve sevgiyle selamlıyorum.
(BDP sıralarından alkışlar)
BAŞKAN – Teşekkür
ederim Sayın Yıldız.
Grup önerisinin
aleyhinde Antalya Milletvekili Sayın Abdurrahman Arıcı, buyurun efendim. (AK
PARTİ sıralarından alkışlar)
ABDURRAHMAN ARICI
(Antalya) – Sayın Başkan, değerli milletvekilleri; yüce Meclisi saygıyla
selamlıyorum. 
Bugün OSTİM’de
vuku bulan kazada hayatlarını kaybeden vatandaşlarımıza Allah’tan rahmet
diliyor, yaralılara da acil şifalar diliyorum. 
Barış ve
Demokrasi Partisinin vermiş olduğu Meclis araştırması önergesinin aleyhinde söz
almış bulunuyorum. Biraz önce Sayın Hatip söyledi, aynı şeyleri tabii. 
Sporda şiddet ve
spor kulüplerinin hukuki ve mali sorunlarını incelemek üzere kurulan
komisyonumuz iki aydır görev yapıyor. Buna rağmen, komisyonlarımızı zor
topluyoruz ve sonlandırmak için de hızlı bir çalışma içerisindeyiz çünkü
süremiz çok az kaldı. Bugün kurulabilecek bir komisyonun da pratik olarak nasıl
çalışacağını sizin takdirlerinize sunuyorum. 
Buna rağmen,
Meclislerimizde, 19’uncu Dönemde 67, 20’nci Dönemde 69, 21’inci Dönemde 44,
22’nci dönemde 89, bu son dönemde, bugüne kadar, 23’üncü Dönemde 135 önerge
kabul edilerek görüşülmüştür. Bu da gösteriyor ki bu son, 23’üncü Dönemde diğer
dönemlere nazaran hemen hemen 1,5-2 misli daha fazla önerge kabul edilerek
Meclisimizde görüşülmüş ve komisyonlar kurulmuştur. Bu yüzden, pratik olarak,
kurulacak komisyonların çalışma süreleri olamayacağı düşüncesiyle grup olarak
bu araştırma önergesinin aleyhinde olduğumuzu bildirir, yüce Meclisi saygıyla
selamlarım. (AK PARTİ sıralarından alkışlar)
BAŞKAN – Teşekkür
ediyorum.
Grup önerisinin
lehinde Burdur Milletvekili Ramazan Kerim Özkan. (CHP sıralarından alkışlar)
RAMAZAN KERİM
ÖZKAN (Burdur) – Sayın Başkan, değerli milletvekilleri; yüce heyetinizi
saygıyla selamlıyorum.
Ben de bugün
OSTİM’de meydana gelen patlamada hayatını kaybeden yurttaşlarımıza Allah’tan
rahmet, yaralılara acil şifalar diliyorum.
Verilen önergenin
lehinde söz aldım. 
Değerli
arkadaşlarım, sorunlar çok vahim. Hayvancının sorunları acil çözüm istiyor.
Geçtiğimiz dokuz yılda bir fabrika açamadınız ama bu bacasız fabrika olan
ineğe, koyuna, keçiye, deveye, kanatlılarımıza sahip de çıkamadınız, onları
ihmal ettiniz. Nasıl ihmal ettiniz? “Destekler verdik.” diyeceksiniz, biraz
sonra çıkacak arkadaşlarımız “Şu kadar destek verdik, bunu yaptık, şunu
yaptık.” anlatacaklar. Gerçekten yapıldı, üreticimiz modernlikle buluştu, sağım
üniteleri oluşturuldu, ahırlar kuruldu, kovalar değiştirildi, otomatik sağımlar
oluşturuldu ama ne yazık ki bu insanlarımızın ürettikleri ürüne sahip çıkmadık,
ete sahip çıkmadık, süte sahip çıkmadık, yumurtaya sahip çıkmadık. Ürüne ve
üretime destek vermediniz. Hele hele son günlerde rakamlar çok güzel!
Değerli
arkadaşlarım, koyun popülasyonunda kaybettiğimiz,
sadece koyun popülasyonunda kaybettiğimiz değer 5 milyar lira. Yani bir yılda
destek veriliyor 5 milyar, sadece koyundan kaybettiğimiz bu. Sıfır faizli kredi
verdiniz geçtiğimiz günlerde ama şu anda o sıfır faizli krediyi alan
üreticilerimiz tir tir titriyor. 
Değerli arkadaşlarım,
dün Ziraat Bankası yetkilileri not verdiler, yaklaşık 432 bin kişi kredi almış,
koyunculuk kredisi almış, besi kredisi almış ama bu insanlar “Şimdi bu borcu
nasıl ödeyeceğiz?” diye merak içinde, kefiller merak içinde. Süt para etmiyor,
et para etmiyor. Daha dün, Et Balık Kurumu -6 bin ton karkas et, 2 bin ton
canlı hayvan ihalesi yarın yapacak- ihale yaptı. Bunlara kulak vermeniz
gerekiyor. Ben buradan, Sayın Başbakandan, Sayın Tarım Bakanından, sayın Bakanlar Kurulu üyelerinden, sayın milletvekillerinden,
ellerini vicdanlarına koyup bugün, geç olmadan, et, süt, canlı hayvan, süt
tozu, tereyağı yurt dışı alımını bir an önce bırakmalarını talep ediyorum. 
Tekrar ediyorum
değerli arkadaşlarım: Bakın, duyduk duymadık demeyin, vatandaş da duysun.
ÜNAL KACIR
(İstanbul) – Tutanaklara geçti, merak etme!
RAMAZAN KERİM
ÖZKAN (Devamla) – Sayın Tarım Bakanına sesleniyoruz, Sayın Başbakana
sesleniyoruz, sayın Bakanlar Kurulu üyelerine
sesleniyoruz: Türkiye’de hayvancılığa sahip çıkma adına, yurt dışından alınan
süt, süt tozu, tereyağı, canlı hayvan, canlı düve, karkas et alımını bir an
önce durdurunuz.
Tekrar ediyorum
değerli arkadaşlarım, duyup duymayan kalmasın, vatandaş soruyor bunu. 
OKTAY VURAL
(İzmir) – Bir daha söyle.
RAMAZAN KERİM
ÖZKAN (Devamla) – Sayın Başbakan, Sayın Tarım Bakanı, sayın
Bakanlar Kurulu üyeleri; elinizi vicdanınıza koyunuz, bir an önce, Türkiye'nin
değeri olan bacasız fabrikalara sahip çıkınız. Et, süt, süt tozu, tereyağı,
canlı hayvan, canlı düve, karkas et alımını bir an önce durdurunuz. Duymayan
kaldı mı değerli arkadaşlarım? Sayın Bakanım, duydunuz değil mi?
OKTAY VURAL
(İzmir) – Hayvancılığın feryadına kulak versinler.
RAMAZAN KERİM
ÖZKAN (Devamla) – Sayın Bakanım, meşgulsünüz, tekrar ediyorum.
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Dinliyoruz, duyduk.
RAMAZAN KERİM
ÖZKAN (Devamla) – Tekrar ediyorum: Sayın Başbakan, Sayın Tarım Bakanı, sayın Bakanlar Kurulu üyeleri, sayın milletvekilleri;
vatandaşlar adına sizlere sesleniyorum: 
ÜNAL KACIR
(İstanbul) – 5 oldu!
RAMAZAN KERİM
ÖZKAN (Devamla) – Bir an önce, bugünden tezi yok, canlı hayvan, et, süt,
tereyağı yurt dışı alımlarını bir an önce durdurunuz. 
Ziraat Bankası
çalışanlarının emeklerini heba ediyorsunuz. Türk çiftçisinin emeklerini heba
ediyorsunuz. Size sesleniyorum: Ahırlar yapıldı. O vatandaşlarımız bir ahır
yapmak için köyünde, sadece imar izni almak için 5 milyar lira para verdi.
Köyde bir göz ahır yapmak için 5 milyar para verdi, inek aldı, düve aldı, süt
yaptı, et yaptı ama lütfen, bunlara sahip çıkınız. 
Bakın, “Toprakla
koyun…” dedik anlamadınız, “Toprakla koyun, gerisi oyun.” dedik. Para para diye
direniyorsunuz. Türkiye’de bir süt izleme komitesi yapamadınız. Geçenlerde
söyledim, şu anda süt alıcıları, (A) köyünü biri bırakıyor, (B) köyünü biri
bırakıyor, yer değiştiriyorlar. Kooperatif başkanları gidiyor: “Sütümüzü (A)
şirketi bıraktı, siz alır mısınız?” “Alırız ama 65 kuruşa verirsen, 60 kuruşa
verirsen.” Geçen hafta söyledim, “Süt 70, yem 70, bu iş bitmiş, bu iş bitmiş.”
dedik değerli arkadaşlarım. Hemen bunun üzerine, Tarım Bakanlığı 4 kuruş destek
veriyordu süte 2 kuruş daha ilave yaptı. Yetmez değerli arkadaşlarım,
yaptığınız işler boşa gidiyor. Onun için, bir an önce bu kriz ortamında süt
üreticilerine, hayvan üreticilerine en az 20 kuruş destek vermeniz gerekiyor,
en az. “Hazine dolu.” diyorsunuz; hazine var, o komisyonda da, süt izleme
komisyonunda da para var, bunu ne gün için bekletiyorsunuz? İşte, o kara gün
bugün. 
Değerli
arkadaşlarım, keçiyi ihmal ettiniz, keçiyi dağlara hasret ettiniz. Şu anda
dağlar domuzlara teslim oldu değerli arkadaşlarım. Dağlardan domuzlar köylere
iniyor, yollarda arabalar çarpıyor. Onun için, bu kıl keçisine sahip çıkın,
saanen keçisine sahip çıkın. Buna sahip çıkmadığınız zaman -bu doğal gıda-
işte, bunun sonucu, Ukrayna’nın, Letonya’nın, Almanya’nın, Danimarka’nın,
Kaliforniya’nın, Avustralya’nın angusuna muhtaç hâle geliriz, kurbanlığına
muhtaç hâle geliriz. 
Yapılan
çalışmaları, bakın, yapılan çalışmaları… Emek emek bu inekler yetiştirildi,
alındı. Ahırlar şu anda düvelerle dolu, doğumlar başladı, süt üretimi artacak.
Ne yapıyoruz? Düşünen, üreten beyinleri yaratan süte sahip çıkın. Okul sütünü
oluşturun. Ali Bey çıkacak şimdi, yine okul sütünü konuşacak. Okul sütü
yetmiyor, asker sütü yetmiyor, memur sütü yetmiyor. Boyalı içeceklere
trilyonlar veriliyor, boyalı içeceklere. Gidiyoruz… O köylü vatandaşlarımızı
uyarın, şehirdeki vatandaşlarımızı uyarın. Buzdolabını açtığınız zaman sütü
göremiyorsunuz ama boyalı içecekleri görüyorsunuz. Süt en doğal gıda, süt en
doğal gıda… Onun için, bu hayvancılığa sahip çıkma adına bu önergeye destek
vermenizi bekliyorum.
Araştıralım
değerli arkadaşlarım, araştırmaktan niye korkuyorsunuz? Bakın, Doğu ve
Güneydoğu Anadolu’da meralar boş, meralar… Onlar ekstansif, yani emek yoğun
değil, para yok. Tarlada, dağda, bayırda bizden bir şey beklemiyordu, o koyun,
o sığır, o inek bir şey beklemiyordu, sadece, tarlanın, o dağın, meranın otunu
yiyordu, otu ete dönüştürüyordu, süte dönüştürüyordu, ciğere dönüştürüyordu,
işkembeye dönüştürüyordu, deriye dönüştürüyordu. Bunlar bizim millî
gelirlerimiz. 
Şu anda
Türkiye’de kokoreç yapmak için bağırsak bulunmuyor değerli arkadaşlarım,
bağırsak yok şu anda kokoreç yapmak için. Neden? Çünkü yurt dışından karkas
getiriyorsunuz, getirdiğiniz karkasın ciğeri, dalağı, böbreği, işkembesi,
bağırsağı, kellesi, beyni o ülkede kalıyor, sadece karkas geliyor. Bunu bilin
arkadaşlarım. 
Yine tekrar
ediyorum, duyduk duymadık demeyin değerli arkadaşlarım, değerli vatandaşlarım:
Sayın Başbakan, öyle, temel atmak, açılış yapmakla vakit geçirmeyin. Sayın
Tarım Bakanı da yalancı pehlivan gibi dolaşmasın, şap hastalığına sahip çıksın,
kuduza sahip çıksın. Bakın, pazarlarınız kapalı şap hastalığından. 
ÜNAL KACIR
(İstanbul) – Burdur çok iyiydi ama. 
RAMAZAN KERİM
ÖZKAN (Devamla) – Burdur çok güzel olabilir. 
ÜNAL KACIR
(İstanbul) – Burdur çok iyiydi. 
RAMAZAN KERİM
ÖZKAN (Devamla) – Çok güzel olacak. Biz misafirperveriz. Bizim maliyemiz geldi,
öğretmenlerimiz geldi, doktorlarımız geldi o toplantıya, ben geldim. O
toplantıda o kalabalık sizi şaşırtmasın.
ÜNAL KACIR
(İstanbul) – Ama çok iyiydi, çok teşekkür ediyoruz.
RAMAZAN KERİM
ÖZKAN (Devamla) – Açılışta Sayın Başbakana “Altmış altı tesis açacağız.”
dediniz -Başbakanı da yanılttınız değerli arkadaşlarım- kırk dokuzda kaldı.
“Altmış altı” tesis dendi, afişler yapıldı, o kırk dokuzda kaldı. Başbakanı
yanıltmayın.
AHMET KOCA
(Afyonkarahisar) – Bir dahaki sefere. Kırk dokuz da az değil.
RAMAZAN KERİM
ÖZKAN (Devamla) – Sayın Başbakan Burdur’a geldi, çok güzel sözler söyledi. “Üç
keçi güdemez, sesleri dağları deler.” dedi. 
Değerli
arkadaşlarım, bakın bunu da bilin: Üç keçi güdülmez, üç teke de güdülmez, üç
koyun da güdülmez. Atasözü, “Üç koyun güdülmez.” denir. Onlar güdülmez ancak
yedekte gezdirilir ama bir değnek, bir kepenek, bir de köpek verirseniz 300-350
koyun da güderiz, 300 keçiyi de güderiz. (CHP sıralarından “Bravo” sesleri,
alkışlar) Bize bir kepenek, bir köpek, bir de değnek yeter. Bunu verdiğiniz
zaman biz o koyunu da güderiz.
MUHARREM İNCE
(Yalova) – Onlar üç keçiyi gütmeyi bile bilmiyorlar. 
RAMAZAN KERİM
ÖZKAN (Devamla) – Ama şu anda koyun güdecek çoban da kalmadı memlekette. Koyun
güdecek çoban da kalmadı. Çobanları hakir görmeyin. O çobanlar isimsiz
kahramanlardı. O kepenekleriyle…
(Mikrofon
otomatik cihaz tarafından kapatıldı) 
MUHARREM İNCE
(Yalova) – Başkanım, bir dakika süreyi hak etti. 
RAMAZAN KERİM
ÖZKAN (Devamla) – …köpekleriyle değnekleriyle o dağların otunu, ete, süte
yumurtaya çevirdiler. 
Hepinize saygılar sunuyorum.
(CHP sıralarından alkışlar)
BAŞKAN – Teşekkür
ederim.
Evet, grup
önerisinin aleyhinde son konuşmacı Sayın Ali Koyuncu, Bursa Milletvekili,
buyurun. (AK PARTİ sıralarından alkışlar)
ALİ KOYUNCU
(Bursa) – Sayın Başkan, değerli milletvekilleri; BDP grup önerisi aleyhine söz
almış bulunuyorum. Yüce heyetinizi sevgiyle saygıyla selamlıyorum.
Tabii, değerli
arkadaşlar, yine aynı senaryo, aynı konuşmacılar. Maalesef, muhalefetin
sözcüleri de yine aynı sazı çalıyorlar, aynı türküyü okuyorlar. Biz bu
arkadaşlarımıza daha önce de dedik ki: “Arkadaşlar, bu ülkenin yeterince sütü
var, bu ülkenin yeterince hayvanı var.” (CHP sıralarından gürültüler) Bunları
anlatmaya çalıştık. Yine arkadaşlar çıktılar, yine arkadaşlar maalesef
çıktılar, buradan “yandım anam Allah” türküsünü söylediler. Kardeşim, burada
çıkacaksınız doğruları söyleyeceksiniz. Biz o gün dedik ki: “Yahu! Yapmayın,
etmeyin, birilerinin değirmenine su taşımayın.” diye feryat ettik, bağırdık. 
M. NURİ YAMAN
(Muş) – Soyadına sahip çık! 
ALİ KOYUNCU
(Devamla) – “Eli nasırlı insanların geleceğiyle oynuyorsunuz, eli nasırlı
insanların sofrasına giden ekmeğiyle oynuyorsunuz.” dedik, bunları anlattık. 
AHMET BUKAN
(Çankırı) – Tarım Bakanına mı söyledin bunları Ali?
ALİ KOYUNCU
(Devamla) – Maalesef aynı şekilde
çıktılar dediler ki: “Efendim eski parayla 30 milyon oldu et.” 
RAMAZAN KERİM
ÖZKAN (Burdur) – Ali, bunları Tarım Bakanına söyledin, değil mi?
ALİ KOYUNCU
(Devamla) – “Arkadaşlar, bırakın
köylümüz para kazansın, bırakın besiciler para kazansın, bırakın süt
üreticileri para kazansın.” dedik. Kim dedi? Ben dedim. Kim adına dedim? İşte
net, mert AK PARTİ’liler adına burada konuştum, dedim, bunları söyledim ama siz
bunları anlamadınız. 
ENİS TÜTÜNCÜ
(Tekirdağ) – Angusları kim getirdi? 
RAMAZAN KERİM
ÖZKAN (Burdur) – Ali’ciğim, angusları kim getirdi? 
ALİ KOYUNCU
(Devamla) – Çıktınız, yine birtakım konuşmalarla bu ülkenin hayvancılığının
kötü gittiğini söylediniz. 
Şimdi, değerli
arkadaşlar, bir dakika bakalım, tarımsal büyüklüğe bir bakın. Yani bizden önce,
AK PARTİ İktidarından önce dünyada tarımsal büyüklük açısından kaçıncı
sıradaydık Ramazan Bey? Bilmiyorsun…
RAMAZAN KERİM
ÖZKAN (Burdur) – Sen söyle, sen söyle… Hep birinci sıradaydık(!) 
ALİ KOYUNCU
(Devamla) – Ama şimdi sana öğreteceğim. 
Bak, on birinci
sıradaydık, on birinci, on birinci sıradaydık, şimdi sekizinci sıraya geldik. 
RAMAZAN KERİM
ÖZKAN (Burdur) – Yoo, hep birinciydik(!)

ALİ KOYUNCU
(Devamla) – Şimdi, burada hayvan sayılarından bahsedildi. Tabii, bu hayvan
sayıları yanlış, yanlış arkadaşlar. Bu verileri siz nereden alıyorsunuz
bilmiyorum. 
RAMAZAN KERİM
ÖZKAN (Burdur) – Hayvan sayısından bahsetmedik ki… 
BENGİ YILDIZ
(Batman) – TÜİK’ten alıyoruz Ali Bey…
ALİ KOYUNCU
(Devamla) – Bir de sayıyla doğru orantılı değildir hayvancılık, sayıyla doğru
orantılı değildir, verimlilikle doğru orantılıdır. Yani sayı düşebilir… Sayılar
da düşmedi, küçükbaş hayvanda düştü ama büyükbaş hayvanda sayıların da
düşmediğini burada rakamlarla söyleyebiliriz. Mesela 2002 yılında, biz iktidara
gelmeden önce 1 milyon 859 bin kültür ırkı vardı -biliyorsunuz, kültür ırkı,
sığırda- ama 2009 yılına geldiğimizde 3 milyon 622 bin olmadı mı? Evet, 3
milyon 622 bin oldu. Onun içindir ki Türkiye’de 8,4 milyon ton süt üretimi
varken bugün 13,5 milyon tonlara çıkmadı mı? İşte görüyorsunuz… 
Yani arkadaşlar,
sayıyla mayıyla bu işler olmuyor, verimlilikle oluyor. Verimliliği
artırırsanız bu işi yaparsanız. 
RAMAZAN KERİM
ÖZKAN (Burdur) – Verimlilik arttı… Süt kaç para şimdi? 
ALİ KOYUNCU
(Devamla) - Biz, bu anlamda, verimliliği ciddi anlamda artırıyoruz. Ayrıca,
siz, daha önce bir laktasyon döneminde… Yani nedir laktasyon arkadaşlar? 
OSMAN DURMUŞ
(Kırıkkale) – Süt verme dönemi demek. 
ALİ KOYUNCU
(Devamla) – Bir inek doğum yapar, ikinci doğum yapması süresi içerisinde
verdiği süt verimi, Değerli Başkanım, süt verimi. Ne kadardır süt verimi
Türkiye’de, inekler ne kadar süt veriyordu, ne kadar veriyordu inekler süt?
1.705 kilogram süt verirken bugün inekler ne kadar süt veriyor Türkiye’deki?
2.803 kilogram süt veriyor arkadaşlar. 
OKTAY VURAL
(İzmir) – Kampa mı aldın inekleri?
ALİ KOYUNCU
(Devamla) – Verim artışı ne kadar? Yüzde 64 oranında Türkiye’deki ineklerde süt
verimini artırmışız. 
OSMAN DURMUŞ
(Kırıkkale) – Süt tozunu niye alıyorsunuz?
ALİ KOYUNCU
(Devamla) – Yani ben AK PARTİ İktidarı döneminde ineklerin süt veriminin artışını
söylediğimde bazıları bunu anlayamıyor ama göstergeler burada değerli
arkadaşlar. (AK PARTİ sıralarından alkışlar) 
OSMAN DURMUŞ
(Kırıkkale) – Sütçü Ali!
ALİ KOYUNCU
(Devamla) – Şimdi, et, karkas ağırlığına bakalım. Bizden önce ne kadarmış
değerli arkadaşlar? Bizden önce 110 kilogram. Şimdi kaça çıkmış? 250 kilograma
çıkmış. Yani kayıt olanına bakalım. Biz bu ülkede kayıt sistemini geliştirmedik
mi arkadaşlar? Bizden önce, cumhuriyet hükûmetleri döneminde Ulusal Süt Kayıt
Sistemini kurdunuz mu Ramazan Bey? Kurdunuz mu? 
RAMAZAN KERİM
ÖZKAN (Burdur) – Kurduk, kurduk. 
ALİ KOYUNCU
(Devamla) – Kurmadınız. Ulusal Süt Kayıt Sistemini… 
RAMAZAN KERİM
ÖZKAN (Burdur) – Kuracaksın tabii ya. Sayenizde kurduk. 
ALİ KOYUNCU (Devamla) – Tamam, bizlerle beraber. Hah şöyle, tamam, bak, bunu biliyorsun işte.
RAMAZAN KERİM
ÖZKAN (Burdur) – Ama süt para etmiyor Ali’ciğim, şimdi
süt para etmiyor.
ALİ KOYUNCU
(Devamla) – Ulusal Süt Kayıt Sistemini biz kurduk. Neden? Bir kayıt sistemi
yok. Türkiye'nin batısında, doğusunda, kuzeyinde, güneyinde ne kadar süt
üretiliyor, bunu bilmiyorduk değerli arkadaşlar. Ama AK PARTİ İktidarı
döneminde bizler Ulusal Kayıt Sistemini kurduk. 
Ayrıca, burada
Ramazan Bey dedi ki: “İşte, dam ruhsatlarıyla alakalı sıkıntılar var.” Doğru,
sıkıntılar vardı.
FERİT MEVLÜT
ASLANOĞLU (Malatya) – 3 kere sataştı Ramazan Bey’e, 3 kez ismini söyledi…
ALİ KOYUNCU
(Devamla) – Hayvancılıkla ilgili bir işletme kurmaya çalıştığınızda öncelikle
yer seçim raporu isteniyordu sizden. Dokuz tane kurum-kuruluşa gidiyordunuz,
yer seçim raporuyla alakalı görüş alıyordunuz. Sonra, yer seçim raporunu
aldıktan sonra yedi tane kurum-kuruluşa gidiyordunuz, inşaat ruhsatı
alıyordunuz. 
RAMAZAN KERİM
ÖZKAN (Burdur) – Para yoktu ama, para yoktu.
ALİ KOYUNCU
(Devamla) – Onun akabinde dört tane kurum-kuruluşa gidip işletme ruhsatı
alıyordunuz. 
RAMAZAN KERİM
ÖZKAN (Burdur) – 5 milyar yoktu.
ALİ KOYUNCU
(Devamla) – Değerli kardeşlerim, takip etmiyorsunuz, bilmiyorsunuz. Biz bu
hayvancılık işletmelerinin kurulmasıyla, işletilmesiyle ilgili yönetmeliği 14
Aralıkta kaldırdık be kardeşim!
RAMAZAN KERİM
ÖZKAN (Burdur) – Çok güzel oldu.
ALİ KOYUNCU
(Devamla) – Kaldırdık bunu. Şu anda diyoruz ki: Gidecek kaymakamlıklara,
kaymakam işletme ruhsatını verecek, olacak, bitecek. Biz bunları biliyoruz.
Sorunları tartışıyoruz, konuşuyoruz, sonra da çözüyoruz. 
RAMAZAN KERİM
ÖZKAN (Burdur) – 5 milyar…
ALİ KOYUNCU
(Devamla) – Değerli arkadaşlar, onun akabinde, OHAL nedeniyle tabii ki
meralarda, yaylalarda, o dönemde Güneydoğu’da, Doğu’da vatandaşlarımız bu
anlamda küçükbaş hayvancılıkla ilgili sıkıntılar yaşadılar ama OHAL’i biz
kaldırmadık mı değerli arkadaşlar? AK PARTİ İktidarı döneminde OHAL kalktı. 
OSMAN DURMUŞ
(Kırıkkale) – Hayır, hayır, siz kaldırmadınız, OHAL’i biz kaldırdık, Çekiç
Güç’ü biz gönderdik. 
ALİ KOYUNCU
(Devamla) - Artık insanlar yaylalara çıkıyorlar. Küçükbaş hayvan sayısı da 13
milyondan 26 milyonlara çıktı. Onun akabinde ilk defa cumhuriyet hükûmetleri
döneminde Güneydoğu’ya, Güneydoğu Anadolu Projesi çerçevesinde, DAP projesi
çerçevesinde yüzde 40, yüzde 30 hibe vermiyor muyuz? Yani Güneydoğu’daki ve
Doğu’daki vatandaşlarımıza…
ALGAN HACALOĞLU
(İstanbul) – Bütün meralar kapalıdır, dediğiniz doğru değildir, meralar
kapalıdır. 
ALİ KOYUNCU
(Devamla) - Sayın Algan Bey, şimdi yüzde 30, yüzde 40 destek veriyoruz.
Vermiyor muyuz?
BAŞKAN – Sayın
Koyuncu, Genel Kurula hitap edin, Genel Kurula. 
ALİ KOYUNCU
(Devamla) – Güneydoğu’daki insanlarımız, Doğu’daki insanlarımız bu destekleri
alıyorlar, bundan da yararlanıyorlar. Makine ekipman desteği
yüzde 40, inşaat desteği yüzde 30. Hayvan aldığında sana da veriyoruz kardeşim,
sana da veriyoruz; bilmiyorsunuz bunları, araştırın da gelin, tamam mı! Hayvancılık
yapacaksan sana da veriyoruz, herkese veriyoruz. 
BENGİ YILDIZ
(Batman) – Yayla yasağına devam. 
ALİ KOYUNCU
(Devamla) – Ayrıca, koyunculukla ilgili ilk defa… “Koyun, keçiye sahip
çıkmıyorlar.” dedi. Koyun ve keçiciler birliklerini bizler kurduk, bunlara
kulak küpesini biz taktık. Koyun ve keçi sütüne litre başına desteği de yine AK
PARTİ hükûmetleri verdi.
RAMAZAN KERİM
ÖZKAN (Burdur) - Keçiyi bile vergi mükellefi yaptın. Küpe taktın, para aldın.
ALİ KOYUNCU (Devamla) – Evet, evet!
Değerli
kardeşlerim, ayrıca faiz oranlarına bir bakın; bizden önce yüzde 59’la, bu
insanlar, hayvancılık yapan, tarımla iştigal eden insanlar yüzde 59’la kredi
almıyorlar mıydı? Alıyorlardı. Şimdi sıfır faiz, rüyanızda bile göremezdiniz
bunu. 
OSMAN DURMUŞ
(Kırıkkale) - Çiftçinin şehirde dairesi var mı?
ALİ KOYUNCU
(Devamla) - Biz deseydik ki 2007 seçimlerinde: “Arkadaşlar, ey çiftçi
kardeşlerimiz, ey hayvancılıkla iştigal eden kardeşlerimiz, 2007 seçimlerinde
sizler bize oyunuzu verirseniz, desteğinizi verirseniz sıfır faizli kredi
vereceğim.” Sizler derdiniz ki: “Ya, bunlar hayal âleminden de öteye gitmiş.” O
tabii ki sizin hayal aleminizde ama bunlar da bizim
gerçekleştirdiğimiz işler olarak tarihe geçti değerli arkadaşlar. (AK PARTİ
sıralarından alkışlar) Çünkü neden? Daha önce bu ülkede hayvancılık
politikalarını IMF belirlemiyor muydu değerli arkadaşlar? IMF’e biz iyi niyet
mektupları vermiyor muyduk? Veriyorduk. Şimdi kim belirliyor? 
RAMAZAN KERİM
ÖZKAN (Burdur) – Şapa gel, şapa!
ALİ KOYUNCU
(Devamla) – Şimdi, bu memleketin evlatları ve aziz Türk milleti politikalarını
belirliyor değerli kardeşlerim, aradaki fark bu. (AK PARTİ sıralarından ”Bravo”
sesleri, alkışlar) 
Şimdi, 2001
yılında hayvancılığa ne kadar destek verilmiş değerli arkadaşlar?
RAMAZAN KERİM
ÖZKAN (Burdur) – Şap hastalığı var mıydı 2001’de?
ALİ KOYUNCU
(Devamla) - 44 milyon, 44 trilyon. 2010 yılında ne kadar verildi? 1,3 milyar,
yani eski parayla 1 katrilyon 300 trilyon lira. Şimdi, verilen rakam, bunların
hepsi açık ve seçik bir şekilde kayıtlarda gözüküyor. 
Ayrıca, ilk defa
süt tozu teşvikini biz veriyoruz. Hiç kimse buradan… Bütün vatandaşlarımıza
sesleniyorum, merak etmesin. Süt tozu teşvikiyle diyoruz ki: 73 kuruşun altında
fiyatla sütünü almamak kaydı ve şartıyla bütün süt fabrikalarına, üretim
yapanlara, dâhilde işleme rejimi çerçevesinde, dışarıdan almış olduğu süt
tozunu içeride üretmek üzere dün kotalar dağıtıldı değerli arkadaşlar. Hiç
merak etmeyin, zamanında, zemininde gerekli tedbirleri biz alıyoruz…
RAMAZAN KERİM
ÖZKAN (Burdur) – Araştıralım o zaman.
ALİ KOYUNCU
(Devamla) - …ve diyoruz ki örgütlü üreticiden alacaksın, ayrıca da 73 kuruşun
altında… 
(Mikrofon
otomatik cihaz tarafından kapatıldı) 
BAŞKAN – Sayın
Koyuncu, teşekkür ederim. 
ALİ KOYUNCU
(Devamla) – Teşekkür ederim. (AK PARTİ sıralarından alkışlar)
BAŞKAN – Buyurun
Sayın Özkan.
RAMAZAN KERİM
ÖZKAN (Burdur) – Sayın Başkan, bu konuda benim bilgisiz olduğumu söyledi Sayın
Ali Koyuncu. Ben Ali Koyuncu gibi onlarcasını okuturum bu konuda. (Gülüşmeler)
Bu konuda söz istiyorum.
ALİ KOYUNCU
(Bursa) – Okumakla olmuyor, yaşamakla oluyor, yaşamakla… (AK PARTİ ve CHP
sıralarından gürültüler)
BAŞKAN – Sayın Koyuncu… Lütfen arkadaşlar, lütfen…
Saygıdeğer
milletvekilleri… Lütfen arkadaşlar, alkışlayabilirsiniz ama Meclisin bir
mehabeti vardır. Lütfen, istirham ediyorum, bozmayalım. 
Şimdi,
milletvekillerinin birbirine, sen bu işi bilmiyorsun… Ramazan Bey, beni
bağışlayın, siz de ona “Okuturum.” falan… Vallahi, kim kimi okutur, kim kimi
bildirir onu bilmiyorum ama, arkadaşlar, nezaket
kurallarını aşmayalım. Bir şeyin içerisinden…
RAMAZAN KERİM
ÖZKAN (Burdur) – İki dakika cevap vereceğim Sayın Başkanım.
BAŞKAN – Yani,
siz şimdi sataşma gerekçesiyle mi söz alacaksınız, okutma gerekçesiyle mi söz
alacaksınız? Ne gerekçeyle söz alacaksınız?
RAMAZAN KERİM
ÖZKAN (Burdur) – Sataşmadan dolayı Sayın Başkan.
BAŞKAN –
Sataşmadan dolayı söz alacaksınız.
RAMAZAN KERİM
ÖZKAN (Burdur) – Evet. 
BİLGİN PAÇARIZ
(Edirne) – Çok ağır sataşma var.
BAŞKAN –
Arkadaşlar, lütfen, bir arkadaşımız konuşurken kendi meramını ifade ediyor.
Avukata ihtiyacı varsa söylesin Sayın Özkan, lütfen…
Buyurun. (CHP
sıralarından alkışlar)
Sayın Özkan,
kimseye sataşmayalım lütfen.
IX.- SATAŞMALARA İLİŞKİN KONUŞMALAR
1.- Burdur Milletvekili Ramazan Kerim Özkan’ın, Bursa
Milletvekili Ali Koyuncu’nun, şahsına sataşması nedeniyle konuşması
RAMAZAN KERİM
ÖZKAN (Burdur) – Sayın Başkan, değerli arkadaşlarım; biz yapılan hizmetlerin
hiçbirine haset değiliz. Yapılan hizmetlerden dolayı teşekkürlerimizi
sunuyoruz. (AK PARTİ sıralarından alkışlar) Ancak, bakın, değerli arkadaşlarım,
bu hizmetler yapıldı, vatandaşlarımız borçlandı. Biz ne diyoruz? Bir araştırma
yapalım diyoruz. Şu anda süt yerlerde sürünüyor. Süt izleme komitesi
oluşturalım, bir araştırma grubu oluşturalım. 
Süt popülasyonumuz arttı, hayvan sayımız arttı, verim arttı,
çünkü… (AK PARTİ sıralarından “Bravo” sesleri, alkışlar) 
Bütün dünyada
arttı değerli arkadaşlarım, bütün dünyada.
KEMALETTİN AYDIN
(Gümüşhane) – Yani paralel mi arttı diyorsunuz?
RAMAZAN KERİM
ÖZKAN (Devamla) – Bunlar yapıldı. Adam yemedi, içmedi hayvancılığa yatırım
yaptı. Hayvancılığa yatırım yapan iş adamlarımız var, tekstilcilerimiz var,
doktorlarımız var, eczacılarımız var ama şu anda yurt dışından et aldığınız
için, yurt dışından canlı hayvan aldığınız için, yurt dışından süt, süt tozu
getirdiğiniz için bu sektör batıyor. Bu sektörün batmaması için bir araştırma
grubu oluşturalım, bu işe çözüm bulalım istiyoruz. 
Bakın, arkadaşım
“Süt 73 kuruş.” dedi. Nerede bu 73 kuruş? Arkadaşlarım, sütü alan yok şu anda. 
ALİ KOYUNCU
(Bursa) – Ya, nereden çıkardın!
RAMAZAN KERİM
ÖZKAN (Devamla) – Alan varsa Ali Bey, ben süt göndereceğim.
Onun için,
değerli arkadaşlarım, oylamadan önce sizlerin vicdanına sesleniyorum. Sayın
Tarım Bakanımız geldi, Sayın Tarım Bakanımıza, diğer bakanlarımıza, Sayın
Başbakana buradan tekrar sesleniyorum: Elinizi vicdanınıza koyun, bir an önce,
bugün, yurt dışından canlı hayvan, süt, tereyağı, süt tozu, karkas et alımını
bırakın. Dileğim ve temennim budur. 
Desteklerinizi
bekliyorum, saygılar sunuyorum. (CHP ve BDP sıralarından alkışlar)
BAŞKAN – Teşekkür
ederim Sayın Özkan.
Buyurun Sayın
Susam.
VI.- AÇIKLAMALAR (Devam)
5.- İzmir Milletvekili Mehmet Ali Susam’ın, Ankara OSTİM’de
vuku bulan patlamaya ilişkin açıklaması 
MEHMET ALİ SUSAM
(İzmir) – Sayın Başkanım, biraz önce OSTİM Sanayi Sitesinde patlama neticesinde
4 çalışan arkadaşımızı kaybettik. 28 tane işçimiz de yaralıydı. Biraz önce
OSTİM Sanayi Sitesindeydim. Hasan Özkan arkadaşımızın iş yerinde meydana gelen
kazadan dolayı yaşamlarını kaybeden işçi kardeşlerimize Allah’tan rahmet
diliyoruz, 28 tane yaralıya acil şifalar diliyoruz ve sanayimizde bu tür
olayların bir daha tekrar edilmemesi dileğiyle şahsım ve grubum adına bir
geçmiş olsun dileklerimi, başsağlığı dileklerimi iletmek için söz aldım. 
Teşekkür ederim.
BAŞKAN – Teşekkür
ederim Sayın Susam. 
Biraz önce de
grup başkan vekili arkadaşlarımız önce Oktay Bey olmak üzere bu hususta bir
başsağlığı dileklerinde bulunmuşlardı, geçmiş olsun dileklerinde bulunmuşlardı.
Evet, sizin temennilerinize biz de katılıyoruz. Bütün grup başkan vekili
arkadaşlarımıza da tekrar hassasiyetleri için teşekkür ediyorum. 
VIII.- ÖNERİLER (Devam)
A) Siyasi Parti
Grubu Önerileri (Devam)
1.- (10/653) esas numaralı Meclis Araştırması Önergesi’nin
ön görüşmelerinin Genel Kurulun 3/2/2011 Perşembe
günkü birleşiminde yapılmasına ilişkin BDP Grubu önerisi (Devam)
BAŞKAN – Sayın milletvekilleri,
Barış ve Demokrasi Partisinin grup önerisini oylarınıza sunuyorum: Kabul
edenler…
MUHARREM İNCE
(Yalova) – Karar yeter sayısı…
BAŞKAN – Karar
yeter sayısını ararım, problem değil. 
Kabul edenler…
Kabul etmeyenler… Karar yeter sayısı vardır, kabul edilmemiştir. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup oylarınıza sunacağım. 
2.- (10/488) esas numaralı Meclis Araştırması Önergesi’nin
ön görüşmelerinin Genel Kurulun 3/2/2011 Perşembe
günkü birleşiminde yapılmasına ilişkin MHP Grubu önerisi
Türkiye Büyük
Millet Meclisi Başkanlığına
Danışma Kurulunun
03.02.2011 Perşembe günü (bugün) yaptığı toplantısında, Siyasi Parti Grupları
arasında oybirliği sağlanamadığından Grubumuzun aşağıdaki önerisinin İçtüzüğün
19 uncu Maddesi gereğince Genel Kurulun onayına sunulmasını arz ederim.
Saygılarımla.
 Oktay
Vural
 İzmir
 MHP
Grup Başkanvekili
Öneri:
Türkiye Büyük Millet Meclisinin Gündeminin, Genel Görüşme ve
Meclis Araştırması Yapılmasına Dair Öngörüşmeler Kısmında yer alan 10/488 esas
numaralı, "Geçici köy korucularının sorunlarının araştırılarak daha
sağlıklı çalışabilmesi için alınması gereken önlemlerin belirlenmesi
amacıyla" Anayasanın 98. ve İçtüzüğün 104 ve 105. Maddeleri Gereğince
Meclis Araştırması önergemizin görüşmelerinin Genel Kurulun 03.02.2011 Perşembe
tarihli bugünkü 58. Birleşimde yapılmasını Genel Kurulun görüşlerine arz
ederim.
BAŞKAN – Milliyetçi Hareket Partisi grup önerisinin lehinde Kamil
Erdal Sipahi, İzmir Milletvekili.
Sayın Sipahi,
buyurun efendim. (MHP sıralarından alkışlar) 
KAMİL ERDAL
SİPAHİ (İzmir) – Sayın Başkan, size ve yüce Meclise saygılar sunuyorum. 
Geçici köy
korucularımız hakkında vermiş olduğumuz Meclis araştırması hakkında Milliyetçi
Hareket Partisi adına söz almış bulunuyorum.
Milliyetçi
Hareket Partisi olarak, korucularımızın sorunlarıyla ilgili Meclis
araştırmasının yüce Meclis gündemine gelmiş olmasından da ayrı bir mutluluk
duymaktayız. 
Yıllarca birlikte
görev yaptığım, vatanın ve milletin bölünmez bütünlüğü için 1985 yılından bu
yana görev yapan, yani geçici değil daimî hâle gelen korucularımıza buradan en
iyi dileklerimi, selamlarımı iletiyorum, şehitlerini rahmetle anıyorum. 
Onları ve bizi en
çok rahatsız eden konuların başında, yirmi beş yıldır canı pahasına görev yapan
bu kardeşlerimizin hâlâ “geçici” kelimesiyle adlandırılmasıdır. Onlar geçici
değil, daimî hâle gelmişlerdir. 
Önce konuyla
ilgili yasal mevzuata değinmek istiyorum. 1924 tarihinde 442 sayılı Köy
Kanunu’nda, köy sınırları içinde herkesin ırzını, canını ve malını korumak
için, muhtarın emrinde silahlı ve jandarma gibi görev yapacak köy korucularının
görevlendirilmesi öngörülmüştür. 
Bölücü terörün
giderek artması üzerine, 1985 yılında bu Kanun’dan da istifadeyle yapılan bir
değişiklikle, 442 sayılı Köy Kanunu’na 3175 sayılı Yasa’yla bir madde
eklenmiştir. 
Bu madde
gereğince, şiddet hareketlerine ait ciddi belirtilerin köyde veya çevrede
ortaya çıkması veya herhangi bir sebeple köylünün canına ve malına tecavüz
olaylarının artması hâlinde, valinin teklifi ve İçişleri Bakanının onayıyla
yeteri kadar geçici köy korucusu görevlendirilebileceği esas alınmıştır. 
2005 yılında
korucu ve ailelerine yeşil kart verilmesi kararlaştırılmıştır. 2007 yılında,
5673 sayılı Kanun’la kadro ve maaşlarında düzenlemeler yapılmıştır. 
2007 yılında
yapılan düzenlemeyle, geçici köy korucu sayısının 40 bin kişiyi geçemeyeceği,
Bakanlar Kurulu kararıyla bu sayının yüzde 50 oranında artırılabileceği
belirlenmiştir. Hâlen 59 bin civarında geçici köy korucusu bulunmaktadır.
Ayrıca, 23 binden fazla da hemen hiçbir ayrıcalığı olmayan, sadece kendi
köyünün canını ve malını korumaktan ibaret olarak kayıt altına alınmış, hiçbir
sosyal güvencesi veya ekonomik katkı bulunmayan gönüllü köy korucumuz
mevcuttur. 
1985 yılından bu
yana, resmî kayıtlara göre 1.356 geçici köy korucusu şehit olmuştur, 900’den
fazlası sakat kalmıştır, aile fertleri ve yakınlarından 6 bin kadarı bölücü
terör tarafından katledilmiştir. 
Benim defalarca
aynı mevzide sabahladığım, benim kumanyamla onların yufka ve otlu peynirini
paylaştığım kahraman korucularımızdan bir şehidi burada anmadan geçmek
istemiyorum. 1994 yılında Kuzey Irak sınırında Altınyayla’da çatışmaya giden
askerlerimize destek için giden ak sakallı Hurşit
Babat, kendisine “Bu yaşta neden oraya gidiyorsun?” diye sorduğumda “Mehmetçik
evlatlarım zor durumdayken durmak olmaz.” demişti. Birkaç metre önümde, birkaç
saat sonra şehit düştü. Onu saygıyla ve rahmetle anmayı, burada Hurşit Babat’ı
saygıyla anmayı bir vazife saymaktayım. 
Güneydoğu’daki
sorunun terör sorunu olduğu konusundaki en önemli ve uygulamalı kanıt olmuştur
korucularımız. Aile fertleriyle birlikte yaklaşık yarım milyona varan önemli
bir kitledirler. Zaman zaman aralarındaki birkaç kişinin işlediği suçlar
nedeniyle haksız olarak tamamına yönelik maksatlı suçlamalar yapılmakta,
iftiralara maruz kalmaktadırlar. Elbette, aralarında suçlular varsa yargılanmak
zorundadır ancak bu yiğit insanların tamamına yönelik iftira ve suçlamalara
karşı biz Milliyetçi Hareket Partisi olarak onlara sahip çıkmaya, onları
savunmaya devam edeceğiz. 
Kahraman
korucularımız aile fertleriyle birlikte terörün en önemli mağdurlarındandır.
Bir yandan, canları pahasına bu ülkenin bölünmez bütünlüğüne, bayrağına en zor
şartlarda aile fertleri ve yakınlarıyla birlikte sahip çıkmışlardır ve
Mehmetçik’le omuz omuza yıllardır görev yapmışlardır ama öte yandan da
aralarında birkaç kişinin işlediği suç bu insanların tamamına teşmil edilmeye
çalışılmış, hak etmedikleri iftira ve suçlamalara maruz kalmışlardır. Terör
mağduriyeti devam ederken birkaç yıldır da yanlış açılım politikalarının
mağdurları arasında, hatta açılım politikalarının hedefinde yer almaya
başlamışlardır. AKP’nin açılım politikası ve giderek etki derecesi ve alanı
genişleyen siyasal bölücülük, bölgede, kahraman korucularımızı “istenmeyen
adam”, “hain adam”, “devlet işbirlikçisi” gibi, maksatlı ve terör yandaşı
söylemlerle yalnızlığa ve sahipsizliğe maruz bırakmıştır. 
Geçici köy
korucularının bölgede sürüklendiği durumu anlatmak için, isim özürlü açılım
konusuna da kısaca değinmek gerekiyor. Bu konuda, Sayın Genel Başkanımız ve
bizler açılımın getireceği ayrışma ve çatışma tehlikesini defalarca ifade ettik
ancak, kısa zaman önce Milliyetçi Hareket Partisi saflarına katılan bir
milletvekilimizin ifadesiyle “Takip edilen politikalarla ülkemin ve milletimin
sosyolojik, psikolojik ve coğrafi yönden bölünme sürecine sürüklendiğini üzüntü
içinde görmekteyim. Bu tür söylemler, milletimize verdiği zararlar, hesap
etmeden, alışkanlık hâline getirilmiştir.” şeklinde bir konuşma var. 
Şimdi
korucularımızla ilgili konuya dönersek, bazı mülki amirler tarafından tehdit ve
baskı ile AKP yandaşı olmaya zorlanırlarken diğer yandan yine tehdit ve
baskıyla siyasal bölücünün hedefi veya yandaşlığa teşvik edilmektedirler. Bir
kısmı köylerini terk ederek il veya ilçe merkezlerinde oturmaya, kontrolsüz bir
kitle hâline gelmeye başlamışlardır. Aylık 650-750 lira arasındaki maaşları,
kalabalık aile nüfusları itibarıyla yetersiz kalmaktadır. En az on beş yıl
hizmeti olan ve elli beş yaşına gelen geçici köy korucuları emekliye
ayrılmaktadır. Emekli aylıkları 235-375 lira arasında değişmekte olup yaşlılık
aylığından dahi azdır. Elli beş yaşına girip başka bir iş görme imkânı kalmayan
korucularımızın, kalabalık aile fertleriyle birlikte, bu kadar az bir emekli
aylığıyla düştükleri durumu yüce Meclisin takdirlerine sunarım. 
Sağlık sorunları
yeşil kartla çözülmeye çalışılmıştır ancak bölgede yeşil kart uygulaması o
kadar çok istismar edilmiş ve kapsamı o kadar genişletilmiştir ki bu işin
mağdurları olarak korucularımız kalmıştır. Bazı yerlerde ise, yanlış
uygulamalarla, aylık aldıkları gerekçeleriyle yeşil kartların keyfî olarak geri
alınması söz konusudur. 28/9/2008 tarihli Resmî
Gazete’de yayınlanan genel sağlık sigortalı konulu tebliğ gereği üç yıl içinde
Sosyal Güvenlik Kurumunca genel sağlık sigortası kapsamına girmeleri gerekirken
uygulamada bu kapsam dışında tutulmuşlardır, bu husus öncelikle çözülmesi
gereken bir konudur. Operasyon tazminatı olarak aylık 20 liralık bir tazminat almaları
öngörülmüştür, ancak ayda kaç gün operasyona giderlerse gitsinler bu miktar
değişmediği gibi birçok yerde de ödenmemektedir. Daha önce de ifade ettiğim
gibi maalesef yasal birçok hak, keyfî uygulamalara tabi tutulmaktadır. Bağımsız
görev yaptıklarında yol emniyeti gibi yol ücreti veya yiyecek ücreti, kumanya
ücreti ödemesinden faydalanamamaktadırlar, ancak Mehmetçik ile ortak
operasyonlarda onların imkânlarından yararlanma şansları vardır. Korucu şehit
ve gazilerine yapılan yardımlar aynı konuda diğer güvenlik birimlerine yapılan
yardımların çok altındadır. İfade ettiğim hususlar korucularımızın karşılaştığı
sorunların bazıları olmaktadır, gerçekte sorunlar çok daha geniştir. Birçok
yeni düzenlemeye ve reorganizasyona ihtiyaç vardır ama en önemlisi ve
önceliklisi devletin korucularımıza sahip çıkması ve onun arkasında yer alması
hususudur. 
Milliyetçi
Hareket Partisi tarafından korucularımız hakkında Meclis araştırması ve birçok
soru önergesi verilmiştir, ayrıca Genel Kurul konuşmalarında korucularımızın
sorunları muhtelif vesilelerle defalarca gündeme getirilmiştir. Diğer yandan,
Milliyetçi Hareket Partisi İktidarında korucularımız için neler yapacağımız
belirlenmiştir, detayları ileride seçim kampanyamızda açıklanacaktır, bir kısmı
da açıklanmıştır. 
Bu vesileyle,
ben, kahraman korucularımıza en iyi dileklerimi iletiyorum, şehitlerini
rahmetle anıyorum. Ancak sözlerime son vermeden önce, bir vefa borcu olarak
yirmi beş yıldır canı pahasına görev yapan benim kendileriyle bir süre birlikte
görev yaptığım için eski silah arkadaşlarım olarak Şırnak’taki bazı korucu
ailelerini anmadan geçemeyeceğim. Şenoba’da Babatlara, Şırnak’ta Tatarlara,
Cizre ve Silopi’de Tayanlara, Uludere’de Guyanlara, Bulakbaşı’nda Tong ve
Tanıklara, Uzungeçitlilere, Ortaköy’de Berklere, Beytüşşebap’ta Gökçelere,
Jirkilere ve Mamkuranlara en iyi dileklerimi, selamlarımı iletiyorum.
Bu vesileyle
sözlerime son veriyorum. Yüce Meclise saygılar sunuyorum. (MHP sıralarından
alkışlar)
BAŞKAN – Teşekkür
ederim.
Grup önerisinin
aleyhinde Muş Milletvekili Sayın Nuri Yaman.
Buyurun efendim.
(BDP sıralarından alkışlar) 
M. NURİ YAMAN
(Muş) – Sayın Başkan, değerli milletvekilleri; Milliyetçi Hareket Partisinin
köy korucularının durumunun araştırılmasıyla ilgili vermiş olduğu önergenin
aleyhinde, Barış ve Demokrasi Partisi adına, söz almış bulunuyorum. Bu nedenle,
yüce Meclisi saygıyla selamlarım. 
Ben de sözlerime
başlamadan önce, bugün OSTİM’de meydana gelen kaza sonucu hayatını kaybeden
değerli vatandaşlarımıza Allah’tan rahmet, geride kalan yakınlarına başsağlığı
ve yaralılara da acil şifalar diliyorum.
Evet, hemen hemen
yirmi beş yıldır ülkemizin önemli bir konusunda, bilhassa sadece Kürt
coğrafyasında görev yapan geçici köy korucuları ve gönüllü köy korucuları
konusunda verilmiş olan bir araştırma önergesiyle ilgili partimizin görüşlerini
ve kendi kişisel görüşlerimi yüce Meclise sunmak ve onlarla paylaşmak
istiyorum. 
Bilindiği gibi,
bu geçici köy koruculuğu ve 442 sayılı Köy Kanunu’nun 74’üncü maddesinin bir
fıkrasına dayalı olarak, ta cumhuriyet döneminden önce Osmanlı döneminde de
uygulanan gönüllü köy korucuları sorunu, ülkemizin önemli bir sorunu olarak
hâlen güncelliğini koruyor. Sözümün başında da belirttiğim gibi, ne
Karadeniz’de ne Trakya’da ne Ege’de ne İç Anadolu’da ne de başka bir bölgede
olan bu Kürdü Kürde kırdırma amacıyla oluşturulan sistem ne yazık ki hâlâ bir
dayatma biçiminde bu ülkede sürdürülmeye çalışılıyor. Ve bu nedenle de verilen
bu önergeyle, bunun ne artık geçici olması ne de gönüllü olması değil, burada
sistematik birbirini kırdırmaya, insanları birbirlerinin aleyhinde kışkırtmaya
yönelik sistemin devamı isteniyor. Bu konuda da sağduyu sahibi, o bölgede
yıllardır köy koruculuğu sistemi içinde korucubaşılığını da yapacak düzeyde
olan insanların, değerli birtakım kişilerin de sözleri artık her nedense bir
gerçek olarak görmemezlikten geliniyor. 
Bakın, çok yakın
bir tarihte, biraz önce, benden önce bu kürsüden methiyeler düzdükleri o Kürt
coğrafyasındaki Kürt aşiretlerinin yirmi beş yıldır sürdürdükleri Kürdü Kürde
kırdırma politikasının içinde yer alan büyük bir aşiretin reisi, bilge bir
insan televizyonlarda neler söylüyor? Jirki Aşireti’nin önemli bir ferdi olan
Mehmet Adıyaman gayet net ve açık bir şekilde, kendi ana dilinde, Kürtçe olarak
“Evet, biz yirmi beş yıldır burada kardeş kanı döktük,
çok kayıplar verdik. Aynı şekilde karşı taraftan da çok kardeşimizin bu şekilde
hayatını kaybetmesine neden olduk. Artık, Osmanlıdan bu yana sürdürülen bu
kirli oyunların sonunun geldiğine inanıyoruz.” diyor. Bu
koruculuk sisteminin ta Osmanlıda, sizlerin hepinizin yakından bildiği Hamidiye
Alayları döneminde, orada yaşayan aşiretler arasındaki çelişkilerde, kan
davalarında ve ne yazık ki, net ve açık söylüyorum, oradaki, Anadolu’da diğer
etnik kimlikte, dinsel kimlikte bulunan başka halklara karşı yine bir Osmanlı
oyunu olarak, TC’nin de devamı şeklinde şu anda devam ettirdiği bir şekilde
binlerce insanın öldüğü bir gerçek. Artık, halkımız bu gerçekleri
görmeye başladı. 
Bu nedenle,
başlangıçta belki can ve mal güvenliği ve bir bakıma da orada Kürt özgürlük
hareketini bastırmak amacıyla böyle bir oluşuma gidildi ve yirmi beş yıldır bu
uygulama süregeliyor. 
OKTAY VURAL
(İzmir) – Terör hareketi, terör!
M. NURİ YAMAN
(Devamla) – Ancak barışın, huzurun ve kardeşliğin arandığı bir dönemde
ülkemizde herkes artık bu olayın son olmasını, sona erdirilmesini istiyor. Bu
konuyla ilgili gerek bilim adamları gerekse siyasetçiler her alanda terörün
sonlandırılmasında bu sistemin çok önemli bir engel olduğunu da dile getiriyor
ve bakın bu konuyla ilgili devletle yapılan görüşmelerde şu anda Kürt özgürlük
hareketinin lideri bulunan Sayın Öcalan dahi bu örgütün bir an önce
kaldırılmasını istiyor. (AK PARTİ; CHP ve MHP sıralarından gürültüler)
BAŞKAN – Sayın
Yaman, Sayın Yaman, Sayın Yaman, lütfen… Konuşmalarımıza dikkat edelim. 
OKTAY VURAL
(İzmir) – Ne özgürlük hareketi!
MUHARREM İNCE
(Yalova) – Olmadı bu! Olmadı bu! 
AHMET YENİ
(Samsun) – Özgürlük hareketi değil, terör hareketi, terör!
ERKAN AKÇAY
(Manisa) – Ne biçim konuşuyorsun! 
MUHARREM İNCE (Yalova)
– Sayın Başkan…
OKTAY VURAL
(İzmir) – Doğu’da ve Güneydoğu’da insanlar öldürüldü, katledildi! 
M. NURİ YAMAN
(Devamla) – Bu, Türkiye'nin gerçekleri.
BAŞKAN – Sayın
Yaman… Sayın Yaman…
M. NURİ YAMAN
(Devamla) – Benim kime “sayın” diyeceğimi, kime “sayın” diyemeyeceğimi siz
tespit edemezsiniz. Ben mülkiyede okurken benim sevgili arkadaşım Mahir Çayan
da bir özgürlük hareketinin içinde bulunduğunda ben bu kardeşime “sayın” deyip
dememeyi size sormayacağım. 
AHMET YENİ
(Samsun) – Bir de devlet adamlığı yaptın! 
M. NURİ YAMAN
(Devamla) – Ben devlet adamlığı yaptım, devlet adamlığını halkım için yaptım. 
AHMET YENİ
(Samsun) – Hadi oradan be!
M. NURİ YAMAN
(Devamla) – İlgili yasalara uyarak yaptım, sizler gibi birilerinin ağzına
bakarak yapmadım. 
OKTAY VURAL
(İzmir) – Bölücülük, terör hareketi…
M. NURİ YAMAN
(Devamla) – Evet, Sayın Öcalan’ın da yol haritasında bu sistemin kaldırılması
isteniyor. Bunu görmeniz lazım.
MEHMET GÜNAL
(Antalya) – Sayın Başkan, müdahale edin. Bize müdahale ediyorsunuz!
M. NURİ YAMAN
(Devamla) – Türkiye'nin gerçeklerine kulak tıkayamazsınız. Türkiye'nin gerçeği
neyi gerektiriyorsa… Bakın, bu sistemin içine gönüllü olarak veya maaş
bağlayarak koyduğunuz Jirki Aşireti de diğer aşiretler de artık bu kardeş kanının dökülmemesini istiyor. Ben hiçbir zaman için
bir gerginliğin yaratılması için bu sözcükleri kullanmıyorum. Barışın
sağlanması için… 
OKTAY VURAL
(İzmir) – Adam öldürerek!
M. NURİ YAMAN
(Devamla) – …ülkemizde huzurun gelmesi için, kardeşliğin oluşması için
Türkiye'nin gerçekleriyle gelin yüzleşelim. Gelin, bu konuda
yıllardır, yirmi beş yıldır birtakım imkânları sağladığınız o geçici köy
korucuları, o gönüllü köy korucularının devletin, bilhassa militarizmin içinde
bulunan asker ve jandarmayla yaptığı iş birliği sonucunda bu ülkede neler
yaptıklarını, bu ülkede kendi özel çıkarları için nasıl kaçakçılık işlemlerini,
uyuşturucuyu bunlarla beraber nasıl kazanç yolu hâline getirdiklerini gelin
birlikte yüzleşerek, kuracağımız gerçekleri araştırma komisyonlarıyla bunları
da araştıralım. Bunlar, ülkemizin önemli yaralarıdır. Bu konuda bu
sistemin artık sürecini doldurduğunu, buradaki insanları mağdur etmeyecek
şekilde, yirmi beş yıldır… Şu veya bu şekilde, yanlışın şu anda farkına varan
bu insanların seslerine kulak verelim. Bir an önce, bu 90 binlere varan ve
bunun neredeyse 58 bini geçici ve 23 bini, 26 bini de gönüllü köy korucusu olan
bu insanları, içinde bulundukları bu ıstıraplı durumdan gelin birlikte
kurtaralım. 
Ben, geçen yıl,
eski partimizin Sayın Genel Başkanı Ahmet Türk ile beraber Ağrı’dan Tutak’a
dönerken yol üzerinde, Dambat köyünde karşılaştığım bir olayı ve o manzarayı
gözlerinizin önüne sermek istiyorum. O tarihte barış mitinglerinden dönerken,
Ağrı’nın hemen çıkışında, havaalanının karşısındaki Dambat köyünün tam girişinde
3-4 tane asker kıyafetli insan görünce, herhâlde bunlar bizim yol güvenliğimizi
almakla ilgili jandarma birimleridir diye yanlarından geçerken yavaşladık.
Yaklaştığımızda bu insanların jandarma değil, o köydeki köy korucuları
olduklarını silahlarından, şapkalarından ve üzerlerindeki işaretler ile sakal
ve bıyıklarından anlayınca Ahmet Bey’den rica ettim, “Bunlarla bir konuşalım,
bir görüşelim.” dedim ve indik. Tanrı adına yeminle söylüyorum, bu 3 kişi Ahmet
Bey’i ve beni tanıdıkları zaman ellerindeki silahlarla bize sarıldılar ve bize
sarılırken hüngür hüngür ağlamalarını gördüm. İşte bu halkı bu noktaya
getirdiniz. “Bakın, bizi bu kıyafetle gördünüz, üzüntülüyüz ama bu devlet bizi
nâna muhtaç etti ve şimdi bu kıyafetle sizi karşılıyoruz. Biz göreve gitmek
üzereyken siz durdunuz, sizi görünce bizim bir parçamız olarak, bizim
hakkımızdaki düşüncelerinizi bildiğimiz için size sarılıyoruz. Ne olur bizi
affedin.” dediler. Bunlar Türkiye'nin gerçekleri. 
Gelin bu
gerçeklerle karşılaşalım ve bu halkı birbirine kırdırmayalım diyor, hepinizi
saygıyla selamlıyorum. (BDP sıralarından alkışlar)
SUAT KILIÇ
(Samsun) – Sayın Başkan…
BAŞKAN – Sayın
Yaman, konuşmalarınız sırasındaki bir kısım ifadelere…
M. NURİ YAMAN
(Muş) – Hangi ifade Sayın Başkanım?
BAŞKAN – Siz
biliyorsunuz efendim.
M. NURİ YAMAN
(Muş) – Bu Meclis, bu milletin hür iradesinin dile getirildiği bir Meclistir.
Burada, ben, düşüncelerimi… Kime saygı duyacağıma, kime saygı duymayacağıma ben
karar veririm. 
BAŞKAN – Öyle mi…
M. NURİ YAMAN
(Muş) – Evet. 
NURETTİN CANİKLİ
(Giresun) – Teröre saygı duyamazsın!
AHMET YENİ
(Samsun) – Teröre saygı duyamazsınız, teröre! Teröre, teröristlere, katillere
saygı duyamazsın!
BAŞKAN – Sayın
Yaman, buyurun efendim, yerinize geçin de ben ondan sonra… Lütfen…
AHMET YENİ
(Samsun) – Katillere saygı duyamazsın. 
BAŞKAN – Ahmet
Bey, lütfen…
Sayın Yaman,
buyurun efendim.
M. NURİ YAMAN
(Muş) – Benim kime “sayın” diyeceğime ne cumhuriyet savcılarınız ne de siz
karar verecek durumda değilsiniz. 
BAŞKAN – Sayın
Yaman… 
AHMET YENİ
(Samsun) – Katillere, çocuk katillerine… 
SUAT KILIÇ
(Samsun) – Sayın Başkanım…
BAŞKAN – Gördüm
Sayın Kılıç.
Konuşmanız
sırasında -şu hususu da ifade edeyim- belirtmediniz ama o etnik kimliklerle
kimleri kastettiğiniz herhâlde bellidir. Onlara sevgi, saygı duyabilirsiniz, o
farklı bir şeydir ama Osmanlı dönemini itham ederken, yani “Osmanlı döneminden
itibaren sanki halkların birbirine düşman edilmesi” gibi bir ifadenizi şahsen
kabul etmiyorum. Tarihte de böyle bir hakikat yoktur. 
M. NURİ YAMAN
(Muş) – Hamidiye alayları bunun örneği Sayın Başkan. 
BAŞKAN – Hamidiye
alayları olayı çok farklı bir olaydır, sizin zihninizde farklı bir yere oturmuş
olabilir ama Hamidiye alayları o dediğiniz anlamda kurulmuş değildir. 
MUHARREM İNCE
(Yalova) – Başkanım, Hamidiye alaylarından daha önemli sözler söyledi. 
M. NURİ YAMAN
(Muş) – Bilim adamlarının ortaya çıkardığı gerçekler vardır. 
BAŞKAN -
Memlekete karşı isyan etmiş, ülkeyi bölmek isteyen unsurlar vardır, onlara
karşı kurulmuştur Hamidiye alayları. Lütfen… (AK PARTİ sıralarından alkışlar)
MEHMET GÜNAL
(Antalya) – Sayın Başkanım, siz bizi uyarıyorsunuz en ufak bir şeyde. Hamidiye
alayının ne alakası var? 
BENGİ YILDIZ
(Batman) – Sayın Başkanım, Sayın Hatip burada görüşlerini ve partimizin
görüşlerini ifade etti.
BAŞKAN – Anladım,
bir şey demedim de...
BENGİ YILDIZ
(Batman) – Buna AKP’li, CHP’li ve MHP’li arkadaşlarımız katılmayabilir çünkü
biz de onların görüşlerine katılmıyoruz. 
NURETTİN CANİKLİ
(Giresun) – Burada çıkıp terörü savunamazsınız! 
AHMET YENİ
(Samsun) – Katilleri savunamazsın, katilleri!
BAŞKAN – Ahmet
Bey, lütfen…
M. NURİ YAMAN
(Muş) – Katillerin kimin saflarında oturduğu belli. 
AHMET YENİ
(Samsun) – Katilleri savunamazsın!
M. NURİ YAMAN
(Muş) – Katillerin kimin saflarında siyaset yaptığı bellidir. 
BENGİ YILDIZ
(Batman) – Katillik meselesini şey yapmayalım…
AHMET YENİ
(Samsun) – Ayırın onları o zaman.
BENGİ YILDIZ
(Batman) – Birbirimize tahammül edeceğiz.
BAŞKAN – Sayın
Vural, buyurun.
VI.- AÇIKLAMALAR (Devam)
6.- İzmir Milletvekili Oktay Vural’ın, Muş Milletvekili M.
Nuri Yaman’ın, bu milletin bölünmez bütünlüğüne kurşun sıkanları özgürlük
hareketi temsilcisi olarak nitelemesini milletvekili sıfatına yakıştırmadığına
ilişkin açıklaması
OKTAY VURAL
(İzmir) – Teşekkür ederim Sayın Başkan. 
Tabii, buraya
çıkan milletvekilleri… Aslında milletvekilliğine başladığımız zaman ettiğimiz
yemini hatırlamamız lazım. PKK bir terör örgütüdür. Bu milleti bölmek isteyen
bir terör örgütüdür ve başta doğu ve güneydoğuda Kürt kökenli kardeşlerimizi
öldürmüş bir terör örgütüdür, katletmiş bir terör örgütüdür. Dolayısıyla Kürt
kökenli vatandaşlarımızın hiçbir zaman temsilcisi olmamıştır, aksine onlara
ihanet etmiş bir terör örgütüdür. Bir terör örgütünün burada birtakım
sıfatlarla anılmasını doğrusu bu millete, özellikle Doğu ve Güneydoğu’da
yaşayan vatandaşlarımıza hakaret kabul ediyorum. Bu ülkenin vatandaşlarını,
açıkçası bir terör örgütünü bir özgürlük hareketi olarak nitelendirmek terör
sorununu görmemek demektir. Dolayısıyla Milliyetçi Hareket Partisi olarak, bu
ülkenin doğusuyla batısıyla, kuzeyiyle güneyiyle bir ve bütün yaşayan bu
milletin bölünmez bütünlüğüne kurşun sıkanları özgürlük hareketi temsilcisi
olarak nitelendirmenin, bu milletin, bu Meclisin mehabetine uygun olmadığını,
bir milletvekilin de sıfatına yakıştırmadığımı ifade etmek istiyorum.
Saygılarımla.
BENGİ YILDIZ
(Batman) – Sayın Başkanım, Milliyetçi Hareket Partisinin Sayın Grup Başkan
Vekili…
BAŞKAN – Bir dakika.
Sayın Kılıç…
7.- Samsun Milletvekili Suat Kılıç’ın, Muş Milletvekili M.
Nuri Yaman’ın, Türkiye Büyük Millet Meclisinin saygınlığıyla ve buradaki
kardeşlik bağlarıyla bağdaşmayan cümleler sarf etmesine ilişkin açıklaması
SUAT KILIÇ
(Samsun) – Sayın Başkanım, az önce kürsüde konuşan Hatip, maalesef, Türkiye
Büyük Millet Meclisinin saygınlığıyla ve buradaki kardeşlik bağlarıyla
bağdaşmayan cümleler sarf etmiştir. Türkler ve Kürtler, Aleviler ve Sünniler bu
coğrafyada hepimiz bir milletiz ve “PKK” adındaki örgüt, milletimizin millî
birliğine, maneviyatına, kardeşlik bağlarına bölücülük hissiyatıyla saldıran bir
terör örgütüdür. Burada kardeşlik bağlarından söz etmek isteyenlerin her şeyden
evvel teröre “terör” demeleri, teröriste
“terörist” demeleri, terörizmi de “terörizm” olarak adlandırmaları
kaçınılmazdır. Terörü överek, teröristi överek, meşru göstermeye gayret ederek
kardeşlik türkülerinin bestelenebilmesi hiçbir şekilde bu çatı altında mümkün
olamayacaktır. Milletimizin hassas duygularını istismar ederek, milletimizin
can damarına basarak, bam teline dokunarak terörü, terörizmi, teröristi bu
kürsüden meşrulaştırmaya çalışmanın ve sözlerine aracılık etme çabalarının
millî birliğimizle, milletimizin manevi bağlarıyla ve kardeşlik hissiyatımızla
hiçbir zaman alakası olmamıştır, olamayacaktır. 
İyi niyetli bütün
hatiplerin, iyi niyetli bütün parti sözcülerinin Türkiye Büyük Millet
Meclisinde göreve başlarken ettiğimiz yemin paralelinde millî birliğimize
sadakat noktasında ettiğimiz yeminin haysiyetine sahip çıkmak hepimizin temel
görevidir. Burada birbirimize bizi düşürecek, kardeşlik bağlarını tarumar edecek
ve insanlarımızı incitecek söylemlerden kaçınılırsa şayet, bu hepimizin
esenliği için, hepimizin huzuru ve hepimizin güvenliği için en önemli tercih
olacaktır. 
Genel Kurulu
saygıyla selamlıyorum. (AK PARTİ sıralarından
BAŞKAN – Teşekkür
ederim. 
MUHARREM İNCE
(Yalova) – Sayın Başkan, ben de Grup Başkan Vekili olarak söz istiyorum. 
BAŞKAN – Buyurun
Sayın İnce. 
8.- Yalova Milletvekili Muharrem İnce’nin, Muş Milletvekili
M. Nuri Yaman’ın, Türkiye Cumhuriyetine “TC”; PKK’nın terör örgütü liderine
“Kürt özgürlük hareketi lideri Sayın Öcalan” demesine ilişkin açıklaması
MUHARREM İNCE
(Yalova) – Teşekkür ederim Sayın Başkan. 
Az önce
yaşadıklarımız dokuz yıllık milletvekilliğimde hayatımın en üzüntülü günüdür
diye düşünüyorum. Hiçbir siyaset, hiçbir politika, hiçbir oy hesabı bu
yaşadığımıza susmamızı gerektirmez. Bu ülkede kaymakamlık
yapmış, vali yardımcılığı yapmış, devleti temsil etmiş birisinin daha sonra
milletvekili olduğunda o kürsüden, milletin kürsüsünden, Atatürk’ün
Meclisinden, Türkiye Büyük Millet Meclisinden Türkiye Cumhuriyeti’ne “TC” deyip
bir terör örgütü liderine, bir katile, PKK’nın terör örgütü liderine “Kürt
özgürlük hareketi lideri Sayın Öcalan” demesini şiddetle kınıyorum, nefretle
kınıyorum, çıldırıyorum, kendimi zor tutuyorum. 
Bu Mecliste
bunlar olmamalıdır. Yani bu Mecliste bir milletvekili Türkiye Cumhuriyeti’ne
“TC”, PKK’ya “Kürt özgürlük hareketi”, Abdullah Öcalan’a “Kürt özgürlük
hareketi lideri” diyemez, dememelidir, haddi de değildir, hakkı da değildir.
(CHP, AK PARTİ ve MHP sıralarından alkışlar)
BAŞKAN – Sayın
Yıldız, girmediniz sisteme.
BENGİ YILDIZ
(Batman) – İki seferdir giriyorum Sayın Başkan.
NURETTİN AKMAN
(Çankırı) – Neyi konuşacaksın? 
YAHYA DOĞAN
(Gümüşhane) – Özür dilemeniz gerekir.
BAŞKAN – Buyurun.
9.- Batman Milletvekili Bengi Yıldız’ın, bu Parlamentodaki
varlık nedenlerinden birinin Parlamentoda bulunan diğer siyasi partilerden
farklı düşünmeleri olduğuna ve ülkede yaşanan sorunu Kürt sorunu olarak
nitelediklerine ilişkin açıklaması
BENGİ YILDIZ
(Batman) – Sayın Başkan, değerli milletvekilleri; bizim bu Parlamentodaki
varlık nedenlerimizden birisi bu Parlamentoda bulunan siyasi partilerden farklı
düşünmemizdir. Biz bu ülkede farklı bir düşünceyi, farklı bir ideolojiyi
savunduğumuz için buradayız…
SONER AKSOY
(Kütahya) – Eylem var…
BENGİ YILDIZ
(Batman) - …ve dinleyeceksin, o arkadan dinleyeceksin.
M. NURİ YAMAN
(Muş) – Dinle, dinle! Dinlemesini öğren.
BENGİ YILDIZ
(Batman) - Şimdi, değerli arkadaşlar, Sayın Başkan; bu ülkede yaşadığımız
çatışmaları…
SONER AKSOY
(Kütahya) – Eylem var, eylem!
BAŞKAN – Sayın
Aksoy, lütfen…
BENGİ YILDIZ
(Batman) - …“terör” olarak niteleyen parlamenterler var, gruplar var; PKK’yi
bir “terör örgütü” olarak niteleyenler var. Biz Barış ve Demokrasi Partisi
olarak ülkemizde yaşanan sorunu…
KÜRŞAD TÜZMEN
(Mersin) – Terör örgütü değil mi? Değil mi terör örgütü?
SEBAHAT TUNCEL
(İstanbul) – Değil…
AHMET YENİ
(Samsun) – Yazıklar olsun!
KÜRŞAD TÜZMEN
(Mersin) – Terör örgütünü savunamazsınız.
BAŞKAN – Sayın
milletvekilleri… Arkadaşlar, lütfen…
BENGİ YILDIZ
(Batman) - …Kürt sorunu olarak
niteliyoruz…
KÜRŞAD TÜZMEN
(Mersin) – Kim oluyorsunuz siz? (BDP sıralarından gürültüler)
SEBAHAT TUNCEL
(İstanbul) – Siz kim oluyorsunuz?
HAMİT GEYLANİ
(Hakkâri) – Siz…
BAŞKAN – Sayın
Geylani, Sebahat Hanım; Bengi Bey konuşuyor, lütfen…
BENGİ YILDIZ
(Batman) - …Kürt sorunu olarak niteliyoruz, mevcut sorunu Kürt sorunu olarak
niteliyoruz; mevcut sorunu, seksen-doksan yıllık bu ülkeyi yönetenlerin inkâr,
imha ve baskı sorunu olarak niteliyoruz, PKK’nin de bunun bir sonucu olduğunu
söylüyoruz. Dolayısıyla…
KÜRŞAD TÜZMEN
(Mersin) – Yemininiz ne anlam ifade ediyor, yemininiz? Burada, kürsüde yemin
ediyorsunuz.
BAŞKAN – Sayın
milletvekilleri, lütfen…
BENGİ YILDIZ
(Batman) – Siz de demokrasi, insan hakları, özgürlükler, başkalarına saygı
üzerine yemin ettiniz ama hiçbirisini tutmuyorsunuz.
KÜRŞAD TÜZMEN
(Mersin) – Yalancısınız hepiniz!
BENGİ YILDIZ
(Batman) - Anayasa’yı siz bize hatırlatamazsınız. 
KÜRŞAD TÜZMEN
(Mersin) – Kandıramazsınız bu milleti. Kandıramazsınız bu milleti.
BENGİ YILDIZ
(Batman) - Biz Anayasa’nın bütününün gereğini yapıyoruz. 
KÜRŞAD TÜZMEN
(Mersin) – Bölmeye çalışıyorsunuz, başaramazsınız.
HAMİT GEYLANİ
(Hakkâri) – Otuz yıldır siz neyi başardınız ülkede?
BENGİ YILDIZ
(Batman) - O Anayasa’da özgürlük var, demokrasi var, temel haklar var, başka
kimliklere saygı var. 
KÜRŞAD TÜZMEN
(Mersin) – Boş ver palavraları, boş ver yalanınıza karnımız tok.
BENGİ YILDIZ
(Batman) - Sizin tekliğiniz değildir. Bu ülkede, bu doğrultuda…
(Mikrofon
otomatik cihaz tarafından kapatıldı) 
BAŞKAN – Sayın
Yıldız, teşekkür ederim.
KÜRŞAD TÜZMEN
(Mersin) – Oy propagandası yapıyorsunuz, popülizm
yapıyorsunuz. Kürt halkının sana ihtiyacı yok, bize ihtiyacı var, bize.
BAŞKAN – Sayın
Tüzmen, lütfen…
HAMİT GEYLANİ
(Hakkâri) – Başınızı kuma gömmeyin, devlet görüşüyor…
BAŞKAN - Sayın
Geylani, lütfen…
VIII.- ÖNERİLER (Devam)
A) Siyasi Parti
Grubu Önerileri (Devam)
2.- (10/488) esas numaralı Meclis Araştırması Önergesi’nin
ön görüşmelerinin Genel Kurulun 3/2/2011 Perşembe
günkü birleşiminde yapılmasına ilişkin MHP Grubu önerisi (Devam)
BAŞKAN - Grup
önerisinin lehinde Sayın Yaşar Ağyüz, Gaziantep Milletvekili. 
Buyurun efendim.
(CHP sıralarından alkışlar) 
YAŞAR AĞYÜZ
(Gaziantep) – Sayın Başkan, değerli milletvekilleri; ülkemizde 1924 yılında 442
sayılı Köy Kanunu ile çok iyimser unsurları barındırmak üzere Köy Korucularının
Görevlendirilmesi Kanunu çıkarılmış; ayrıca, 1985 yılından sonra bu Kanun’a ek
yapılarak köy koruculuğu kurumsallaştırılmış. Şimdi, hepimiz, ülkemizde barış
ve huzurun sağlanmasını isteyen, bu düşüncede olan, ortak paydası barış olan
insanlarız. Bu barış ve kardeşliği sağlamak öncelikle gelmiş geçmiş
iktidarların görevidir. İktidarlar barışı temin ederken, terörü önlemeye
çalışırken kendisini soyutlayarak değil, terörün ve o bölgedeki sorunları güvenlik
güçlerinin çabasıyla önleme yoluna gideceğine, sosyoekonomik sorunları, siyasal
sorunları, eğitim sorunlarını, sağlık sorunlarını, altyapı sorunlarını,
yıllardır ihmal edilmiş, kangren edilmiş, ikinci sınıf vatandaş hüviyetine
düşürülmüş insanların sorunlarını bu tür yaklaşımlarla çözmesi gerekirken,
maalesef, bu sorunu güvenlik güçlerine havale etmiş ve terörle sade vatandaşı
ayırma başarısı da gösteremediği için sade vatandaş bile “terörist” damgası adı
altında o bölgede suçlanmıştır. İki güç arasında kalan sade vatandaş ne
yapacağını şaşırmış vaziyettedir. 
Siz, bu terörle
mücadeleyi güvenlik güçlerine havale ettiğiniz gibi 1985 yılında da köy
korucularına -geçici, kalıcı, neyse adı- ek görev vermişsiniz, ek görevle de
terörün yanında mücadele etme görevini yüklemişsiniz. 
Cumhuriyet Halk
Partisine göre bu köy korucuları kayıt dışı işsiz hüviyetindedir. Kayıt dışı
işsiz hüviyetinde gelmiş geçmiş iktidarlar bunları kullanmaya çalışmış ve günü
geldiğinde sayısını artırarak köy koruculuğunu -bunun adına köy koruculuğu,
geçici, kalıcı neyse- siyasi kadrolaşma aracı olarak kullanmaya bile çalışan
siyasi iktidarlar olmuştur. 
Bugün sayısı kimilerine göre 59 bin, kimilerine göre 90 bin olan
bu sayıda bu görevi istismar eden insanlar da vardır, olmuştur; bireysel
çıkarları için kullanan insanlar da olmuştur, ama büyük çoğunluğu bugüne kadar
sosyal güvencesiz yaşayan, hatta hatta maaşını İçişleri Bakanlığından almasına
rağmen yeşil kart hüviyetiyle çoluk çocuğunu tedavi ettirmeye çalışan bir kimliktedir.
Bu kayıt dışı işsizi çalıştırmak
İçişleri Bakanlığına yakışmaz. Bunlara bir kimlik vermek, bir kayıt dışı
özelliğinden çıkarmak zorundayız. 
Onun için biz
Cumhuriyet Halk Partisi olarak diyoruz ki: “Köy koruculuğunun 442 sayılı
Yasa’dan sonra değiştirilerek bu tür bir görevle görevlendirilmesi ne kadar
yanlış ise, sayılarının artırılması, siyasi amaçla kullanılması ne kadar yanlış
ise koruculuk görevi yapanlar sosyal güvenlik haklarından yararlandırılmalıdır;
bu, hükûmetlerin görevidir.” 
Bakın, şimdi
görüştüğümüz torba yasada belediye işçilerini istediğiniz gibi sağa sola
gönderip millî eğitimde, emniyette değerlendirmek için yetki istiyorsunuz.
İşçilerin görüşünü de sormadan, onların görüşüne başvurmadan bunu söylüyorsunuz
ama bugün sosyal güvencesiz, sigortasız, maaşını bankadan, İçişleri
Bakanlığından alan, Primsiz Ödeme Dairesi Başkanlığınca hangi yasal dayanağa
dayandığı belli olmadan emekli olan yeşil kartlı bir kayıt dışı işsiz
görevlendirmesiyle karşı karşıyayız. Bu kayıt dışı işsiz görevlendirmesine
verdiğiniz yük de anlamsız bir yüktür. O bölgede karışıklığı yaratan bir görev
anlayışı içinde verilen bir kimlik vermişsiniz bu arkadaşlara. Şu anda kayıtsız
işçi konumunda ve devlet kayıtsız işçi çalıştırıyor konumunda olması bir
devletin ayıbıdır ve bir suçtur. Bunların acilen sosyal güvence taleplerine
cevap vermek lazım ve sosyal güvenliğe kavuşturduktan sonra da tez elden
koruculuk sistemini lağvetmek lazım, o kişilerin hak ve çıkarlarını da çalışma
koşullarını da başka birimlerde değerlendirmek lazım.
Bakın, bunların
kurduğu birlikler, dernekler gelmişler geçenlerde, 5 Ocakta gelmişler ama ne
hikmetse, iktidardan muhatap bulamamışlar. Denmiş ki onlara: “Başbakanın
talimatı olmadan sosyal güvence taleplerinizle ilgili herhangi bir adım atamayız.”
Biz ne demişiz: “Kayıtsız işçi konumundasınız, sosyal güvenliğiniz sağlanması
lazım.” Onlar ne diyorlar, bakın: “Vatandaşın can ve mal güvenliğini sağlamak
amacıyla, altı ay geçici görevlendirmeyle geçici köy koruculuğu sistemini
getirdi. Biz bu yıllarda kabul ettiğimiz bu görevi, yirmi beş yıldır hiçbir
sosyal güvencesi olmadan sürdürdük. Görev tanımlamamız ilk başta, karakolların
inşa edilmediği yerlerde vatandaşın can ve mal güvenliğini sağlamak şeklindeydi
ama bugün bize biçilen misyon, bize biçilen görev
farklı.” diyorlar ve “Bu görevi yaparken de biz insan yerine konmuyoruz, devlet
tarafından tanınmıyoruz.” diyorlar. 
Biz bu açıdan
bakıyoruz bu soruna ve bu önergenin de desteklenerek, gerek sosyal
güvencesizlik konumu gerek bugüne kadar yanlış yorumlara yol açan tavırlarının
incelenmesi gerektiğine inanıyoruz biz. 
Genel Kurulun
takdiri bu noktada olursa, o sistemin yararları, zararları enine boyuna
tartışılarak gerekli tedbirlerin alınması ve bu insanların da devlete olan
güveni, devlete olan umudu nedeniyle sosyal güvencesine kavuşturulması
konusunda gerekli çabaların gösterilmesinden yanayız.
Tabii, bu
demokratik bir bakış açısı içerisinde olur. Terörü yorumlamanıza, o bölgeye
bakış açınıza bağlı olarak olur. Sayıyı artırmaya da çalışabilirsiniz ama bilin
ki, bu sistemle, bu sistemin katkılarıyla o bölgede barışı, huzuru sağlamak tek
başına mümkün değildir. 
Bugün Ankara’da
çok geniş katılımlı, sivil toplum örgütlerinin demokratik bir tepkisi oldu.
Çalışma yaşamını kısıtlayan torba yasadaki hükümlere karşı çıkmak için gelen
KESK üyeleri, DİSK üyeleri, diğer işçi sendikalarının üyeleri, TMMOB üyeleri ve
Türk Tabipleri Birliğinin üyeleri maalesef Ziya Gökalp Caddesi’nden öteye
konulamadı. 
Peki, değerli
arkadaşlarım, “Bu gösteri yasal değil.” diyorsunuz. Neye göre yasal değil?
Anayasa açık. Bu insanlar yıkmaya gelmiyor, bu insanlar demokratik davranışlarının dışında tavır koymak
için gelmiyor; düşünceleri suç değil, eylemleri suç değil. Diyorlar ki: “Benim
çalışma yaşamımı kısıtlayan bu maddelere ben demokratik tavrımı koyuyorum. Çok
sesli olarak Meclise gelip önerilerimi sunmak istiyorum.” Şimdi, ileri
demokrasi anlayışını savunan AKP İktidarı bu insanlara neden bu imkânı
vermiyor? Neden bir Sayın Vali: “Ben Ankara’nın huzurunu her şeyin üstünde tutarım…”
Bunlar huzur bozmaya mı geliyor, bunlar kırmaya mı geliyor, bunlar yıkmaya mı
geliyor? Zaten Ankara halkı AKP İktidarının ve AKP’li Büyükşehir Belediye
Başkanının yaptığı uygulamalardan dolayı huzursuz, zaten onlar diken üstünde.
Onların, bu konuda, gelenlere karşı misafirperverlik göstermekten başka bir
özellikleri yok ki. Onlar da bu tür yaşadıklarına tepki göstermek için belki
onların arasına katılacaklardı ki ben gördüm, kaldırımlarda, binalarda
Ankaralıların o coşkulu, heyecanlı topluluğu alkışladıklarını gördüm. Ama
onların üzerine panzerlerle yürümek için… Onlar, tabii, emir kulu, onlara bir
şey demiyoruz. Bu işin sorumlusu İçişleri Bakanıdır, bu işin sorumlusu Ankara
Valisidir, bu işin sorumlusu Emniyet Genel Müdürüdür. Bu yürüyüşü, anlamsız bir
şekilde, orada kesmek size ne kazandıracak? Mısır’a güvence vereceksin,
Mübarek’e diyeceksin ki: “Halkın sesini dinle.” Burada sen, binlerce, on
binlerce gelen üyelerin sesini dinlemeyeceksin ve kısmaya çalışacaksın. İşte,
sizin demokrasi anlayışınız bu. 
O nedenle,
Türkiye’de bu “demokratik” laf, demokrasi anlayışı size, elbise olarak
oturmuyor, bol geliyor, çünkü siz kendinize demokratsınız, başkalarına demokrat
değilsiniz ve “demokrasi” sözcüğü de “adalet” sözcüğü de sizin partinizde laf
olarak var. Siz Adalet ve Kalkınma Partisi değilsiniz, afla kurtulma
partisisiniz. 
Hepinize saygılar
sunuyorum. Teşekkür ederim. (CHP sıralarından alkışlar)
BAŞKAN – Grup
önerisinin aleyhinde Ali Öztürk, Konya Milletvekili.
Buyurun Sayın
Öztürk. (AK PARTİ sıralarından alkışlar)
ALİ ÖZTÜRK
(Konya) – Sayın Başkan, değerli milletvekili arkadaşlarım; Milliyetçi Hareket
Partisinin geçici köy korucularının sorunlarının araştırılması amacıyla
verdikleri önergenin aleyhinde söz aldım. Yüce Meclisi saygıyla selamlıyorum.
Değerli
arkadaşlar, BDP Grup Sözcüsü konuşmasında “halk hareketinin lideri Sayın
Öcalan” dediği gibi, geçici köy koruculuğunu “Kürt’ü Kürt’e kırdırma sistemi”
olarak nitelendirmiştir. Bir kere, mahkeme kararıyla terörist olduğu sabit olan
birisinin halk lideri olarak gösterilmesi, Türk milleti adına karar veren
mahkeme kararına, Türk halkına, şehit ve gazilerimize karşı yapılabilecek en
büyük saygısızlıktır. Terör ve terörist insanlık düşmanıdır. Hakkâri’de,
Batman’da, Kürt halkını öldüren teröristin caniliğinden diğer insanlarımızı
korumak için kurulan köy koruculuğu sistemine “Kürt’ü Kürt’e kırdırma sistemi”
olarak göstermesi de ayrı bir saygısızlıktır. Derhâl, bu kürsüden, bütün
Türkiye’den özür dilemeleri gerekir.
HAMİT GEYLANİ
(Hakkâri) – Sizin çok özür borcunuz var, çok, herkesten...
ALİ ÖZTÜRK
(Devamla) – Geçici köy koruculuğu sistemi 1985 yılında 3175 sayılı Kanun’la 442
sayılı Köy Kanunu’nun 74’üncü maddesindeki bir düzenlemeyle uygulamaya
konulmuştur. Bu sistemin amacı olağanüstü hâl ilanını gerektiren sebeplere ve
şiddet hareketlerine ait ciddi belirtilerin köyde veya çevrede ortaya çıkması
veya ne sebeple olursa olsun, köylünün canına veya malına tecavüz
hareketlerinin artması hâllerinde de valinin teklifi ve İçişleri Bakanının
onayı ile yeteri kadar geçici köy korucusu görevlendirilebilmektedir. Hâlen 22
ilde Ocak 2011 tarihi itibarıyla toplam 45.536 geçici köy korucusu görev
yapmaktadır. 
Bilindiği gibi,
1984 yılından itibaren bölücü terör örgütünün bölge halkına yönelik katliamlara
girişmesi üzerine, özellikle güvenlik güçlerinin kısa sürede ulaşmakta güçlük
çektiği küçük yerleşim birimlerinde yaşayan vatandaşlarımızın mal ve can
güvenliğini sağlamak açısından, bölgeyi, araziyi ve bölge insanını iyi tanıyan
kişilerden faydalanma düşüncesi gündeme gelmiştir. Gerçekten de geçici köy
korucuları güvenlik açısından çok önemli görevler yapmışlardır. Yeri gelmiş
köyünü cansiparane savunmuş, yeri gelmiş güvenlik güçlerine bölgede yol
göstermiş ve operasyonlarda görev almışlardır. Bu görevlerinden dolayı şehit vermişler,
gazi olmuşlardır. Onların bu hakları elbette verilmelidir. 
Bu bağlamda,
geçici köy korucularına 1 Temmuz-31 Aralık 2010 tarihi itibarıyla hizmetin
devamı süresince her ay yaklaşık 712.047 TL aylık ücret ödenmektedir. 442
sayılı Köy Kanunu’nun ek 16’ncı maddesinin birinci fıkrasına göre, elli beş
yaşını dolduran geçici köy korucularının görevleriyle ilişikleri kesilmektedir.
Elli beş yaşını doldurmuş ve on beş yıl hizmeti olanlara 309,77 TL, elli beş
yaşını doldurmuş ve on beş yıldan fazla hizmeti olanlara 495 TL, kanun
yürürlüğe girdiği zaman on yıl ve daha fazla hizmeti olanlara da 309 TL aylık
bağlanmaktadır. Sürelerini tamamlamadan görevlerinden ayrılanlara ise sadece
tazminatları ödenmektedir. Sağlık ve idari nedenlerle görevlerine son verilenler
ile ölenlere her hizmet yılı için 1.239 TL tazminat ödenmektedir. Aynı şekilde,
görevlerinden kendi isteğiyle ayrılanlara da hizmet süresine bakılmaksızın, her
hizmet yılı için 1.239 TL miktarda tazminat ödenmektedir. 
Köy
korucularından operasyonlara katılanlara ayrıca ek tazminat ödenmektedir. 
Geçici Köy
Korucuları Yönetmeliği’nin 22’nci maddesine göre giyim yardımı da
yapılmaktadır. 
Geçici köy korucularının sağlık ve tedavi giderlerinin
karşılanması amacıyla, hiçbir sosyal güvenlik kurumunun güvencesi altında
bulunmayan geçici köy korucuları ile bunların eşleri, bakmakla yükümlü
oldukları anne, baba ve çocuklarının muayene, tetkik ve tedavileri, 3816 Sayılı
Ödeme Gücü Olmayan Vatandaşların Tedavi Giderlerinin Yeşil Kart Verilerek
Devlet Tarafından Karşılanması Hakkında Kanun’da öngörülen şartlara
bakılmaksızın, anılan kanun hükümlerine göre yeşil kart verilmesi, 442 Sayılı
Köy Kanunu’nun 74/4 maddesine göre düzenlenmiştir.
5510 Sayılı
Sosyal Sigortalar ve Genel Sağlık Sigortası Kanunu madde 60’a göre, geçici köy
korucuları, genel sağlık sigortasız sayılanlar kapsamına alınmıştır. 
Görev süresi
içerisinde vefat eden geçici köy korucularının eş ve çocuklarına, yoksa anne ve
babasına, bunlar da yoksa kardeşlerine, 929 TL hiçbir kesinti yapılmadan
ödenmektedir. Görevde bulundukları süre içerisinde yaralanmaları,
sakatlanmaları veya ölümleri hâllerinde nakdi tazminat ve aylık bağlanması
hakkındaki 2330 sayılı Kanun’a göre tazminat ödenmektedir. 
3713 Sayılı
Terörle Mücadele Kanunu ek madde 1’e göre, şehit veya çalışamayacak derecede
malul olan kamu görevlisi, varsa eşleri, yoksa çocuklarından birisi, yoksa
kardeşlerinden birisi işe alınmaktadır. 
Görülüyor ki
geçici köy korucuları sahipsiz değildir. Belli bir idari ve mali sisteme dahil edilmiş ve hakları genel idari yapı içerisinde
korunmaktadır. 
Tabii ki can
güvenliği her zaman tehlike altında olan görevlerde çalışanlara canıgönülden
teşekkür ediyoruz. Devletimiz elbette imkânlar ölçüsünde en iyi imkânları onlar
için de sağlamaya çalışmaktadır. Tüm ücretliler için devletin imkânlarını en
iyi şekilde Hükûmetimiz değerlendirmektedir. Geçici köy korucularımızın çok
daha iyi imkânlara kavuşturulmaları bizim de arzumuzdur. 
Ancak, seçim
sürecine girilmişken, Meclis araştırması komisyonlarının çalışma ve işlemlerini
sonuçlandırma süreci göz önüne alındığında, bugüne kadar gündeme getirilmeyen
fakat seçime gidilen bu süreçte bu tür önemli konuların gündeme getirilmesinin
doğru olmadığı kanaatindeyim.
Türkiye Büyük
Millet Meclisi gündemini belirlemiştir. Gece geç saatlere kadar, her kesimin
merakla ve heyecanla beklediği, kamu alacaklarının yapılandırılması hakkındaki
kanun tasarısının çıkarılması için bu beklentiler doğrultusunda çaba sarf eden
yüce Meclisin gündemini değiştirmenin doğru olmayacağı düşüncesiyle, önergenin
aleyhinde olduğumu bildirir, yüce Meclisi saygıyla selamlarım. (AK PARTİ
sıralarından alkışlar)
BAŞKAN – Teşekkür
ederim. 
III.-YOKLAMA
(CHP sıralarından
bir grup milletvekili ayağa kalktı)
MUHARREM İNCE
(Yalova) – Yoklama talep ediyoruz Sayın Başkan.
BAŞKAN – Sayın
İnce, Sayın Aslanoğlu, Sayın Koçal, Sayın Keleş, Sayın Köse, Sayın Ünlütepe,
Sayın Emek, Sayın Özdemir, Sayın Pazarcı, Sayın Öztürk, Sayın Dibek, Sayın
Ünsal, Sayın Köktürk, Sayın Tütüncü, Sayın Özbolat, Sayın Çöllü, Sayın Ağyüz,
Sayın Ali Rıza Öztürk, Sayın Kaptan, Sayın Hacaloğlu. 
Sayın
milletvekilleri, yoklama için bir dakika süre veriyorum ve yoklama işlemini
başlatıyorum.
(Elektronik
cihazla yoklama yapıldı) 
BAŞKAN – Toplantı
yeter sayısı vardır. 
VIII.- ÖNERİLER (Devam)
A) Siyasi Parti
Grubu Önerileri (Devam)
2.- (10/488) esas numaralı Meclis Araştırması Önergesi’nin
ön görüşmelerinin Genel Kurulun 3/2/2011 Perşembe
günkü birleşiminde yapılmasına ilişkin MHP Grubu önerisi (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Birleşime on dakika ara veriyorum.
Kapanma Saati: 16.23

DÖRDÜNCÜ OTURUM
Açılma
Saati: 16.38
BAŞKAN:
Başkan Vekili Nevzat PAKDİL
KÂTİP
ÜYELER: Fatih METİN (Bolu), Gülşen ORHAN (Van)
BAŞKAN – Sayın
milletvekilleri, Türkiye Büyük Millet Meclisinin 58’inci Birleşiminin Dördüncü
Oturumunu açıyorum.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup oylarınıza sunacağım. 
3.-
(10/606), (10/515), (10/537) ile (10/689) esas numaralı Meclis Araştırması
Önergelerinin ön görüşmelerinin Genel Kurulun 3/2/2011
Perşembe günkü birleşiminde birleştirilerek yapılmasına ilişkin CHP Grubu
önerisi
Türkiye Büyük Millet Meclisi
Başkanlığına
Danışma
Kurulu’nun, 03.02.2011 Perşembe günü (Bugün) yaptığı toplantısında, siyasi
parti grupları arasında oy birliği sağlanamadığından, Grubumuzun aşağıdaki
önerisinin, İçtüzüğün 19 uncu maddesi gereğince Genel Kurul’un onayına
sunulmasını saygılarımla arz ederim.
 Muharrem
İnce
 Yalova
 Grup
Başkan Vekili
Öneri:
Türkiye Büyük
Millet Meclisi Gündeminin, Genel Görüşme ve Meclis Araştırması Yapılmasına Dair
Öngörüşmeler Kısmının (TRT hakkında); (10/606), (10/515) ile (10/689) esas
numaralı Meclis Araştırma Önergelerinin görüşmesinin, Genel Kurul’un,
03.02.2011 Perşembe günlü birleşiminde birleştirilerek birlikte yapılması
önerilmiştir.
BAŞKAN – Grup
önerisinin lehinde Ali İhsan Köktürk, Zonguldak Milletvekili.
Sayın Köktürk,
buyurun. (CHP sıralarından alkışlar)
ALİ İHSAN KÖKTÜRK
(Zonguldak) – Sayın Başkan, değerli milletvekilleri; TRT araştırma önergemizin
gündeme alınmasına yönelik Cumhuriyet Halk Partisi grup önerisi üzerinde söz
almış bulunuyorum. Öncelikle, bugün OSTİM’de meydana gelen iş kazasında ve dün
Zonguldak Devrek’te meydana gelen otobüs kazasında yaşamını yitirenlerin
ailelerine başsağlığı, yaralılara da acil şifalar diliyorum. Genel Kurulu
saygıyla selamlıyorum.
Değerli
milletvekilleri, hepimizin bildiği gibi, TRT, Anayasa’mızın 133’üncü maddesine
göre kamu tüzel kişiliği olarak kurulan, özerk, tarafsız bir yayın kuruluşudur.
Haberlerin toplanması, seçilmesi ve yayınlanmasında tarafsızlık, doğruluk
ilkelerine göre hareket etmesi, tek yönlü yayın yapmaması, bir siyasi partinin,
grubun, çıkar çevrelerinin, herhangi bir inanç veya düşüncenin menfaatlerine
alet olmaması zorunluluğundadır. 3093 sayılı TRT Gelirleri Kanunu’na göre de
TRT, gelirlerinin yaklaşık yüzde 80’ini denetim pulu ve elektrik faturaları
aracılığıyla halktan toplanan paralar oluşturmaktadır.
Bu nedenlerden
ötürü TRT, kamu hizmeti yapmakla yükümlüdür ve bu hizmetini Anayasa ve
yasaların belirlediği çerçevede yerine getirmek zorundadır. Ancak özellikle
2004 yılından itibaren TRT Anayasa ve yasalarla belirlenen görev tanımından
oldukça uzaklaşmıştır. Haber bültenlerinde ve programlarında toplumun farklı
kesimlerinin görüş ve anlayışlarına yer vermediği gibi iktidara muhalif tüm
kesimlere âdeta sansür uygulamaktadır. Yasa ve yönetmelik değişiklikleriyle de
TRT’de büyük bir kadrolaşma yaşanmıştır. Liyakatsiz kişiler göreve getirilmiş,
mevzuata aykırı atamalar yapılmıştır. Sözleşmeli personel olarak transfer
edilenlere verilen yüksek ücretler nedeniyle Kurumun eski personeliyle yeni
personeli arasında büyük ücret adaletsizlikleri yaşanır hâle gelmiştir.
Değerli
milletvekilleri, bunların yanı sıra tüm devlet kurumlarında kadrolaşan Adalet
ve Kalkınma Partisinin 2008 yılında gerçekleştirdiği yasa değişikliği sonucu
TRT’nin Genel Müdürü dâhil, Yönetim Kurulunun 7 üyesi bugün Bakanlar Kurulu
tarafından atanmaktadır. Başbakanlık ve Cumhurbaşkanlığı danışmanları sanki
kadrolu personeli gibi TRT’de program yapmaktadır. Özerk ve tarafsız olması
gereken TRT siyasal iktidar yanlılarınca parsellenmiş, son altı yedi yıldır
âdeta Adalet ve Kalkınma Partisinin kadrolu ideolojik bir propaganda aracına
dönüşmüştür ve bugün TRT’nin özerkliği ve tarafsızlığı sadece kâğıt üzerinde
kalmıştır.
Değerli
milletvekilleri, iktidar yarattığı yandaş medyayla da yetinmeyerek yandaş
medyanın yöneticilerine, yazarlarına, çizerlerine, TRT’nin kurumsal
olanaklarını âdeta peşkeş çekmektedir. TRT bu gazeteci ve yazarların finanse
edildiği bir çiftlik konumuna dönüştürülmüştür. TRT’nin radyo ve televizyon
kanalları yandaş gazeteci ve yazarların ikinci gelir kapısı hâline gelmiştir.
Bu yazarlara, gazetecilere ödendiği belirtilen rakamlar âdeta dudak
uçuklatmaktadır. 
Değerli
milletvekilleri, bu kişilere ödenen uçuk, ölçüsüz rakamlar, asgari ücretli
çalışanımızın, yüzde 90’ı asgari ücretin altında gelir sahibi olan emeklimizin,
BAĞ-KUR prim borçlarını ödeyemeyen, kepenk kapatmak zorunda kalan esnafımızın
cebinden çıkıyor. Milyonlarca insanımızın elektrik faturalarından tahsil ve
tahsis edilen paralarla oluşan TRT bütçesinden yapılan ödemelerle bu yazarlar,
gazeteciler yalılarda, köşklerde yaşıyor, Sayın Cumhurbaşkanının katıldığı
fasıllar düzenliyor, âdeta Lale Devri yaşanıyor. 
Değerli
milletvekilleri, halkımızın temsilcileri olarak bu yağma düzenine göz yumabilir
miyiz? Çocuğunun cebine 1,5 milyon lira harçlık koyamayan insanlarımızın
cebinden tahsil edilen paraların, tek meziyetleri iktidarın gözüne girmek olan
bir avuç insana oluk oluk akıtılmasına seyirci kalabilir miyiz? İşçi, memur,
emekli, zengin, fakir ayrımı yapmadan her ay TRT’ye para veren yurttaşlarımızın
her kuruşunun hesabını sormak, yasama görevinin yanında denetim görevini de
yapmak zorunda olan Parlamentonun, yani biz milletvekillerinin görevi değil
midir? Hiç kuşkunuz olmasın, iktidar sahipleri gözlerini kapatsa da, Cumhuriyet
Halk Partisi olarak biz hesap sormak kararından hiçbir şart ve koşulda
vazgeçmeyeceğiz.
Değerli
milletvekilleri, TRT Yasası’nın 5’inci maddesindeki yayın esaslarına göre,
devletin ülkesi ve milletiyle bölünmez bütünlüğünü, millî egemenliği,
cumhuriyeti korumak ve kollamak zorunda olan TRT’nin televizyonlarında,
radyolarında, geride bıraktığımız dönemde, artık, 23 Nisanda, 29 Ekimde, 19
Mayısta özel yayın yapılmadığına tanık olduk. Maalesef geçmiş yıllarda
uygulanan prototipler kaldırılarak, özel, ulusal
günlerde yapılacak yayınlar yapımcıların inisiyatifine bırakılmış durumda. 
Yine, bunların
yanı sıra, özellikle son iki yıldır TRT’nin bir kısım özel operasyonların
aracısı hâline dönüştürüldüğünü görüyoruz, izliyoruz. İnsanlar artık evinin
aranacağını, gözaltına alınacağını ya da tutuklanacağını TRT haberlerinden
öğreniyor. 
Terör örgütünün
üstlendiği bir saldırı, TRT’nin haber bültenlerinde, doğum yerleri nedeniyle
bağ kurulmak suretiyle Türk Silahlı Kuvvetlerinin mensuplarıyla
irtibatlandırılmaya çalışılıyor. 
Ne olduğu
belirsiz bir meczubun canlı yayında ana muhalefet partisinin Genel Başkanına
saldırısına çanak tutuluyor. 
Saygın bir
gazetecinin katili konuk edilerek, örtülü amaçlara devletin televizyonu alet
edilebiliyor.
Yine, bunların
yanı sıra, daha geçtiğimiz hafta, Adalet Komisyonunda söz ve önerge süresi
kısıtlanan yani söz süresi beş dakikayla, önerge hakkı bir önergeyle sınırlanan
Cumhuriyet Halk Partili üyelerin istifası TRT’de, devletin televizyonunda,
utanmaksızın ve yüzleri kızarmaksızın “Hafta sonu çalışma programına tepki
gösterdikleri gerekçesiyle Cumhuriyet Halk Partili milletvekilleri Adalet
Komisyonundan istifa etti.” şeklinde verilebiliyor. 
Değerli
arkadaşlar, bütün bunlar ulusumuzun gözleri önünde cereyan ediyor.
Değerli
milletvekilleri, TRT’nin tek taraflı, yandaş yayıncılık anlayışının en bariz
örneklerini en son referandum sürecinde de yaşadık. Biliyorsunuz, Yüksek Seçim
Kurulunca referandum sürecinde seçim yasakları konuldu ancak Yüksek Seçim
Kurulunun almış olduğu 31 Mayıs tarihli seçim yasaklarını ilk önce devletin
televizyonu olan TRT ihlal etti. Suç duyurumuz üzerine cumhuriyet savcılığı bir
iddianame düzenleyerek, TRT 1’in, TRT 6’nın ve TRT Haber’in yayın
koordinatörleri, yöneticileri hakkında, halk oylaması sürecindeki yayınlarda
ağırlıklı olarak Anayasa değişikliğinin lehindeki görüşlere yer vererek görevlerini
kötüye kullandıkları gerekçesiyle dava açtı. TRT yöneticileri hakkında
hazırlanan iddianame ile açılan kamu davası, özerk ve tarafsız bir kurum olması
gereken TRT’nin nasıl yandaş bir kuruma dönüştürüldüğünün açık ispatıdır, açık
kanıtıdır. 
Değerli milletvekilleri,
dünkü Sözcü gazetesinde, TRT Genel Müdürü İbrahim Şahin’in İçişleri ve Adalet
Bakanının önünde diz çöktüğü fotoğraf, TRT’nin içine düştüğü durumun utanç
fotoğrafıdır. Halkın parasıyla finanse edilen TRT’yi bu duruma düşürmeye Genel
Müdür dâhil hiç kimsenin hakkı yoktur. Tüm bu nedenlerle, TRT Yasası’nın
13’üncü maddesinde düzenlenen Genel Müdürün görevden alınma koşulları
oluşmuştur, TRT Genel Müdürü derhâl görevinden alınmalıdır. 
Bu duygu ve
düşüncelerle önerimizin kabulünü diliyor, yüce Meclisi saygıyla selamlıyorum.
(CHP sıralarından alkışlar) 
BAŞKAN – Teşekkür
ederim. 
Grup önerisinin
aleyhinde Ayhan Yılmaz, Ordu Milletvekili. 
Sayın Yılmaz… (AK
PARTİ sıralarından alkışlar)
AYHAN YILMAZ
(Ordu) – Sayın Başkan, değerli milletvekilli arkadaşlarım; Cumhuriyet Halk
Partisi tarafından TRT hakkında verilen Meclis araştırma önergesinin aleyhinde
şahsım adına söz aldım. Hepinizi saygıyla selamlıyorum. 
Bilim ve
teknolojinin bu kadar geliştiği ve yaygınlaştığı bir çağda değişim olgusu
hayatın önemli bir gerçeğidir. TRT’nin, televizyonun algısını, imajını,
fonksiyonunu değiştiren, televizyonda yeni bir anlayışı hâkim kılan ve hatta
tüm dünyaya örnek teşkil eden bir sorumlulukla, çok önemli, büyük yatırımlar
gerçekleştirdiğini müşahede ediyoruz. TRT’nin farkı her alanda çok bariz, çok
net olarak görülmektedir. TRT milletimizin, ülkemizin ekranıdır, fazla da
yıpratmaya çalışmak doğru değildir. TRT bizim vizyonumuzu
dünyaya gösterecek, taşıyacak en önemli araçlardan biridir. Güçlü ekonomiyi,
itibarlı Türkiye’yi, bizim barış mesajlarımızı “Büyük Türkiye” imajını dünyaya
bugün TRT’yle ulaştırıyoruz. 
Son dönemde
kurduğumuz on yeni kanal ile toplumun her kesimine ulaştığımız gibi, artık
dünyaya da ulaşabiliyoruz. Çocuk kanalı ile çocuklara, müzik kanalı ile gençlere,
Anadolu kanalı ile yerele, TRT Şeş kanalı ile ülkemizin farklı bir zenginliğine
hitap ediyoruz. Unutmamalıyız daha düne kadar Kürtçe şarkı söylemenin, Kürtçe
CD taşımanın yasak olduğunu ama bugün, TRT yirmi dört saat Kürtçe yayın yapan
bir kurum oldu; TRT Arap dünyasına Arapça yayın yapar oldu; TRT Avaz ile bütün
dünya Türklerine yayın yapar oldu. Bugün, arkadaşlar, Azerbaycan’da en çok
izlenen kanal TRT kanalıdır. İnsanlar, gerçekten söylüyorum, TRT kanalını
izlemekten zevk alıyorlar. Ben de bir vatandaş olarak evimde TRT’yi izlemekten
zevk alıyorum. 
Gerek dizileriyle
gerek haber yorumlarıyla gerek siyasi tartışmalarla taraflı olduğu iddia
ediliyor. Hem alt komisyonda hem üst komisyonda birlikte tartışıyoruz biz
bunları. TRT Genel Müdürümüze bu sorular hep yöneltildi ve çok iyi niyetle, TRT
Genel Müdürümüz bütün toplantılarda bunları üstüne basa basa, açık ve seçik
anlattı, hepimiz de anladık, hepimiz de ikna olduk ama bugün, nedense burada,
TRT’yle alakalı bir araştırma önergesi veriliyor. Tabii ki bir siyasi parti
araştırma önergesi verecek ama biz biliyoruz ki, herkes biliyor ki bu
Parlamentonun çalışmasını bir nebze olsun engelleyebilmek adına bu araştırma
önergeleri veriliyor. Biz bunu anlıyoruz ve burada da TRT, günah keçisi olarak
seçilmiş diye düşünüyorum ben. 
Arkadaşlar,
farklı dilde yayın yapan İnternet sayfaları var, dünyaya hitap ediyor. TRT
Genel Müdürlüğünde 1984 ile 2003 yılları arasında yapılan atama sayısı –bir
değerli milletvekili arkadaşımız “Kadrolaşıyorlar, çok yüksek personel aldılar.”
dediler de onun için bunu söylemek istiyorum- 4.665. İktidara geldiğimizden
bugüne kadar yapılan atama sayısı ne kadar biliyor musunuz arkadaşlar? 1.264
kişi.
ALİ İHSAN KÖKTÜRK
(Zonguldak) – Taşeronlarda ne kadar adam çalışıyor?
AYHAN YILMAZ (Devamla)
– Tabii, muhalefet her zaman yaptığı gibi, bakmadan, okumadan, anlamadan,
dinlemeden aka “kara” demeyi hüner sayarak haksız eleştiriler yapıyorlar,
elbette ki yapabilirler. Biz bu haksız eleştiriler karşısında da elimizdeki
belgelere, bilgilere, verilere, rakamlara dayanarak arkadaşlar, kendimizi
savunmak durumundayız, hakkımızı savunmak durumundayız, bundan da kimsenin
gocunmaması, alınmaması lazım gelir diye düşünüyorum. İşte size bir örnek: TRT
Genel Müdürü İbrahim Şahin döneminde 1.348 kişinin işe alındığı iddia ediliyor.
Bu, gerçeği yansıtmıyor arkadaşlar. Bakın -hızlı geçiyorum- KPSS sonucuna göre
631 memur alınıyor -bunlar herkesin gözü önünde açık ve seçik yapılıyor- 34
kişi de mahkeme kararı ve şehit yakını ile Kurum eski elemanı ataması yapılıyor,
107 kişinin de mütercim tercüman olarak ataması yapılıyor. Şimdi bunun neresi
kadrolaşma Allah aşkına? TRT’den emekli olan yüzlerce insan var arkadaşlar.
ALİ İHSAN KÖKTÜRK
(Zonguldak) – Taşeron firmalarda çalışan insanların sayısını söyler misiniz? Taşeron
firmalara bırakılmış yayınlar.
AYHAN YILMAZ
(Devamla) – Arkadaşlar, TRT görevini hakkıyla yapıyor. TRT bütün dünyada
sevenleri tarafından izleniyor. TRT, Türkiye Cumhuriyeti’nin medarıiftiharıdır,
hepimizindir. Bugün iktidar olarak biz varız, dün başkaları vardı ama bazı
kurumlar vardır ki politika yapmak için, siyaset yapmak için, muhalefet yapmak
için yıpratılmamalıdır, bunlar bizim önemli kurumlarımızdır.
Değerli
arkadaşlarım, Kurum, yeniden yapılanma sürecine girmiştir. Bu bağlamda, bakın
neler yapmış: Kadrolaşmadan bahsediyoruz ya, 23 tane başkanlık sayısı var olan
Kurumda, şu anda başkanlık sayısı 19’a inmiş arkadaşlar, 23 sayısı 19’a inmiş.
52 olan başkan yardımcısı sayısı yarı yarıya inmiş neredeyse, 32’ye inmiş. 258
olan müdürlük sayısı 172’ye inmiş arkadaşlar. 135 olan müdür yardımcısı sayısı
da 35’e inmiş. Elimizi vicdanımıza koyalım.
MEHMET GÜNAL
(Antalya) – Hepsi araştırmacı yapıldı.
AYHAN YILMAZ
(Devamla) – Elimizi vicdanımıza koyalım.
Değerli
arkadaşlar, kadrolaşmadan bahsediyoruz ama kadrolaşma falan yok. Tabii,
insanlar, geçmiş dönemlerinde kendi yaptıkları gibi, bıraktıkları yerde
zannediyorlar bu ülkeyi. Bu ülke değişti. Evet, sokakta yürüyen
arkadaşlarımızı, insanlarımızı Mısır’da yürüyene benzetmeye çalışıyorlar. O
devirler geçti. Türkiye’de hak istenecek, hukuk istenecek, o ayrı bir şeydir.
Mezalimle sevgiyi karıştırmayacaksın. Hüsnü Mübarek’le Tayyip Erdoğan’ı
karıştırırsan yanlış edersin, sandığın dibinde kalırsın. Bunu yapmayacaksın.
CANAN ARITMAN
(İzmir) – Hiçbir fark yok aralarında!
AYHAN YILMAZ
(Devamla) – Bunu yapmaya kalktığında, vatandaş dersini verir diye düşünüyorum
değerli arkadaşlar.
ERGÜN AYDOĞAN
(Balıkesir) – Ne fark var? Buradaki daha kötü.
AYHAN YILMAZ
(Devamla) – Arkadaşlarım, bakın, biz Orduluyuz. 720 bin insan yaşar güzel
Ordu’muzda, bir o kadarı da Ordu dışında yaşar. Ordu’ya şu İktidarın yapmış
olduğu hizmetleri saatlerce anlatamayız. O yapılan sahil yolu ama görmez
gözler. Görmek istemeyen gözden daha kör, duymak istemeyen kulaktan daha sağır
kulak olabilir mi? Türkiye'nin en büyük tünelinden geçeceksin ve görmeyeceksin,
ondan sonra da “Bu AK PARTİ İktidarı Ordu’ya ne yaptı?” diyeceksin. Bu doğru
değil arkadaşlar. 
Bakın, biz
iktidara geldiğimizde Ordu’nun onlarca, yüzlerce okulunda öğretmensizlikten
dolayı öğrenciler okula gidemiyordu ama şimdi on-line sistemi var bütün
okullarımızda. Ordu sahil yolunu görürüz de Ordu-Fatsa-Kumru yolunu görmez
miyiz? Fatsa-Aybastı yolunu görmez miyiz? Ordu-Mesudiye-Dereyolu’nu görmez
miyiz? Ordu’nun her tarafı hizmetle doldu. 
Ordu deyince
fındığı nasıl es geçeriz? Evet, bu Hükûmet, AK PARTİ Hükûmeti iktidara
geldiğinde fındığı kucağında buldu. 800 liraya fındık satamayan üreticiler
vardı, benim anam babam da onlardan bir tanesiydi. Hamdolsun, bakın, bu ülke
değişiyor ve gelişiyor. Bugün fındık 5-6 bin liraya çıktı arkadaşlar ve
fındıkçının yüzü gülüyor. Hâlâ fındıkla alakalı, aleyhinde konuşma yapılıyor
ise ben onu izanlarına bırakıyorum. Onun için zaten vatandaş AK PARTİ’ye oy
veriyor, onun için vatandaş AK PARTİ’yi baş tacı ediyor. Yoksa ne boyumuza
bosumuza ne de ala kaşımıza hasret falan değil. (AK PARTİ sıralarından
alkışlar) 
AK PARTİ bu
milletin hizmetkârlığına soyunmuş. AK PARTİ bu millete hizmet etmeyi bir ibadet
olarak görüyor. AK PARTİ sırtını dönmedi bu millete, bu millete hizmetleriyle
önayak oluyor değerli arkadaşlar. 
HÜSEYİN YILDIZ
(Antalya) – Yandaşlara hizmet ediyorsunuz Ayhan Bey!
AYHAN YILMAZ
(Devamla) – Sevgili dostlarım, AK PARTİ’nin hizmetlerini… (AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
ALİ İHSAN KÖKTÜRK
(Zonguldak) – Sayın Başkan…
BAŞKAN – Efendim?
ALİ İHSAN KÖKTÜRK
(Zonguldak) – Konuşmacı, tarafsızlık konusunda bizim kişisel görüşlerimizi
yanıltıcı bir şekilde ifade ettiğimiz şeklinde bir açıklamada bulundu. O konuda
iki dakikalık bir açıklama yapmak istiyorum. 
BAŞKAN – Ali
İhsan Bey, siyasette bu tip şeyler hep olur.
ALİ İHSAN KÖKTÜRK
(Zonguldak) – Şimdi, bakın, o zaman, Konuşmacıyı bilgilendirmek istiyorum. 
BAŞKAN – Sayın
Köktürk, bilgilendirirsiniz. Bakınız…
ALİ İHSAN KÖKTÜRK
(Zonguldak) – O konuda cumhuriyet savcılığı tarafından düzenlenen iddianame
var. Üç tane haber kanalının genel koordinatörü hakkında, Ankara Cumhuriyet
Başsavcılığı, görevini kötüye kullandıkları ve taraflı yayın yaptıkları
gerekçesiyle kamu davası açtı. Bunun bir örneğini arkadaşıma göndereceğim.
BAŞKAN –
Tutanaklara geçti Sayın Köktürk, teşekkür ederim.
ALİ İHSAN KÖKTÜRK
(Zonguldak) – Ayrıca şunu da ifade etmek
istiyorum: Taşeron firmalarda çalışan ne kadar işçi olduğunu, TRT’de ne kadar
kişinin istihdam edildiğini de eğer bilgi olarak verebilirse Genel Kurulumuz da
bilgilenmiş olur. 
İRFAN GÜNDÜZ
(İstanbul) – Çok güzel bilgiler verdi sağ olsun! 
BAŞKAN – Teşekkür
ederim.
Evet, grup
önerisinin lehinde Mehmet Günal, Antalya Milletvekili.
Sayın Günal,
buyurun efendim. (MHP sıralarından alkışlar)
MEHMET GÜNAL
(Antalya) – Teşekkürler Sayın Başkan. 
Değerli
milletvekilleri, sizleri ve yüce Türk milletini saygıyla selamlıyorum. 
Öncelikle,
OSTİM’deki kazada hayatını kaybeden vatandaşlarımıza Allah’tan rahmet,
yakınlarına başsağlığı, yaralılara da acil şifalar diliyorum. Üzüntümüz
büyüktür. 
Diğer bir üzüntüm
de az önce bu kürsüde, milletin kürsüsünde yaşanmış olan vahim hadisedir. Ama
onun ayrıntısına geçmeden, üzüldüğüm diğer bir hususu da belirteceğim.
Sayın Başkan,
bizim burada en ufak bir şeyimizde “Sayın Günal, Sayın Günal…” diye
-tutanaklardan çıkarırım- sürekli olarak bizi uyarıyordunuz. 
Değerli Başkanım,
en ufak bir şeyde, arkadaşlarımızı sataşmalarında sürekli olarak uyarıyordunuz.
Biz size beş defa “Sayın Başkan” dedik burada suç unsuru teşkil eden şeyler
söylenirken, siz, maalesef, izlemekle yetindiniz. Teessüflerimi sunuyorum! 
BENGİ YILDIZ
(Batman) – Cumhuriyet savcısısınız siz!
MEHMET GÜNAL
(Devamla) – Çünkü, ben aynen…
BENGİ YILDIZ
(Batman) – Cumhuriyet savcısı sizsiniz!
MEHMET GÜNAL
(Devamla) – Başkan cevabını verir. Beni de uyarır gerekirse, beni uyarıyor
çünkü. Burada yapılan yemine sadık kalmadan… 
Ama ben, ne onu
söyleyenleri ne de sizi suçlamıyorum, çünkü burada yapılan şeyler… Biz, size,
yine, TRT’yle ilgili kanun görüşülürken, TRT Şeş’i son anda korsan olarak
buraya eklediğiniz zaman ve burada yayın yapılmasının yolunu açtığınız zaman
bunun böyle olacağını söylemiştik. 
NURETTİN CANİKLİ
(Giresun) – Bununla ne alakası var?
MEHMET GÜNAL
(Devamla) – Ben sizin vicdanlarınıza hitap etmiştim, “İki dilliliği siz resmî
olarak yazıyorsunuz kanunlara, yarın sonra önünü alamazsınız.” demiştim, bugün
iki dillilik tartışılıyor. 
Bugün, bir hatip,
kürsüye gelip, teröristbaşını, Sayın Başbakana söylediği hitap tarzıyla burada
söyleyebiliyor ve ben, gerçekten, ettiğim yeminden ve burada olanlardan dolayı
hicap duyuyorum.
M. NURİ YAMAN
(Muş) – Kürt halkı da bunu söyleyenlerden hicap duyuyor. 
MEHMET GÜNAL
(Devamla) – Onun gereğinin
yapılamamasından dolayı büyük üzüntü duyuyorum ama ben onları suçlamıyorum, suç
bu milletvekilimizde değil.
M. NURİ YAMAN
(Muş) – 3,5 milyon insan söylüyor bunu, 3,5 milyon. 
MEHMET GÜNAL
(Devamla) – Suç, onlara bu cesareti veren Sayın Başbakanda ve sizlerde.
NURETTİN CANİKLİ
(Giresun) – Ayıptır ya, ayıp ya! Bırakın bunları ya, bırakın bunları!
MEHMET GÜNAL
(Devamla) – Suç, onlara özel olarak Habur’da mahkeme kuran, “Biz pişman
değiliz.” demesine rağmen gidip ondan sonra bu hâle getirenlerde. 
HALİDE İNCEKARA
(İstanbul) – Tekrarlayarak alet oluyorsunuz. 
MEHMET GÜNAL
(Devamla) – Suç, hiçbir şekilde onlara bu cesareti verenlerin dışında başka
kimsede değildir.
SUAT KILIÇ
(Samsun) – Mahkeme kararlarını yerine getirmeyenlerde olabilir mi? 
MEHMET GÜNAL
(Devamla) – Bugün öyle bir noktaya gelmiş ki, özel olarak oradan örgütünü
yönetebiliyor, talimatlarını verebiliyor, size “Şunu yapmazsanız ben de şunu
yaparım.” diye ültimatom gönderebiliyor. 
SUAT KILIÇ
(Samsun) – Az geriye bak, geriye! Az geriye bak!
MEHMET GÜNAL
(Devamla) – Ondan sonra “Beni ev hapsine çıkarmazsanız şunu yaparım.”
diyebiliyor. Bu hâle geldi. Onun için suç orada değil, Nasrettin Hoca’nın
dediği gibi “Suç, onlara yüz verendedir.”
Evet, şimdi
değerli…
CEVDET ERDÖL
(Trabzon) – Üç imzalı belgeyi görmek ister misiniz?
HÜSEYİN YILDIZ
(Antalya) – Hâlâ anlayamadın mı? Bir de profesör olmuşsun okuduğunu
anlayamıyorsun.
MEHMET GÜNAL
(Devamla) – O belgeyi birazdan ben size anlatırım Hocam, var yanımda,
gösterebilirim.
Burada gerçekten
bu söylediklerimizin gerçekleşmesinden dolayı ben üzüntü duyuyorum değerli
arkadaşlarım.
TRT, Türkiye'nin
önemli sorunlarından
biri hâline geldi değerli arkadaşlar. Burada konuştu hatiplerimiz
ama maalesef
bazı şeyler gözümüzden kaçıyor. TRT bizim ilk göz ağrımızdı. TRT’nin haberleri,
müzikleri, filmleri çocukluğumuzda bizim dikkatle izlediğimiz, beslendiğimiz
temel kültür kaynaklarımızdı ama bugün… Ben merak ediyorum, az önce, Ayhan
kardeşim “Ben çok izliyorum.” dedi. Ayhan Bey -nereye gitti göremiyorum ama-
ben size iki tane rating sonucu söyleyeyim yani son kasım, aralık, ocak
aylarının ratinglerine şimdi otururken baktım, hiçbirisinde TRT yok, prime
time’da yok, sonrakinde yok, tüm günde yok, ses izlemede yok. TRT’nin hiçbir
kanalı yok. Nerede bu kadar başarılı TRT? Öteki televizyonlar onların babasının
oğlu mu? Rating sistemini değiştirdik; o ayrı bir vakıa, yeniden tartışılması
gereken. Bir sürü televizyon var. En düşük olanını söylüyorum, bakın nereye
girememiş? 1,7; 1,4 tüm günde, prime time’da ve sonraki izlemelerde. En düşük
olan 1,7 izleme payının dahi içinde TRT yok. Yani “Herkes izliyor.” dediğiniz
TRT’nin son üç ay rakamlarına baktım maalesef yukarıdan aşağı dikkatlice bir
daha baktım, hiçbir TRT kanalının adı geçmiyor. “Efendim 14 tane TRT kanalı
kurduk.” Hani, kim izliyor? 
Şimdi,
“Kadrolaşma yok.” diye arkadaşlarımız sayı veriyor. Kim alındı, o 1.262 kadroya
kimler alındı, şimdiye kadar herhangi bir deneyimi var mı, hangi gazeteden,
hangi televizyonlardan aktardınız, hangisine ne kadar para verdiniz? Yani ben
şunu merak ediyorum: Sayın Genel Müdür bize gönderebilirse… Onun çalıştığı
dönemde dışarıya ne kadar yapım verilmiştir, ondan önceki dönemlerde dışarıya
ne kadar iş yaptırılmıştır? Şunu bir anlatın. O işlerde kaç kişi çalışmıştır?
TRT kendi işlerini yapamaz hâle gelmiş, her şeyini
dışarıdan yaptırıyor. Bütün oradaki işe yarayan adamları da, demin
arkadaşlarımız söyledi, araştırmacı yapıp kadroya geçirdi. 
Şimdi, elimizi
vicdanımıza koymamız lazım, bunları konuşurken, değerli arkadaşlarım, elimizi
vicdanımıza koymamız lazım. TRT hiçbir zaman bu kadar kötü yönetilmedi, TRT
hiçbir zaman bu kadar taraflı yayın da yapmadı. Artık ben zap’larken bile hızlı
geçiyorum. Çok değişik hükûmetler geldi, sadece sizin Hükûmetiniz döneminde
değil ki her dönemde TRT orada vardı; iyiydi kötüydü, az başarılıydı çok
başarılıydı ama hiçbir zaman bu kadar taraflı, iktidar yandaşı bir kurum hâline
gelmedi değerli arkadaşlar. 
Yani Suat Bey
geçen sefer konuştuğunda söylemiştim, hâlâ gelmedi. Bize şöyle bir aylık
dökümün içerisinde, haber bültenlerinde hangi partinin ne kadar yer aldığını,
bir CHP, MHP ayrıştırması yapmıştınız…
SUAT KILIÇ
(Samsun) – Davet ediyorlar, gitmiyorsunuz ki. 
MEHMET GÜNAL
(Devamla) – Hayır, hayır… Diyorum ki…
Burada siz söylemiştiniz. Ben gayet iyi hatırlıyorum. Ben de size demiştim ki:
“Sayın Kılıç, bize gelin o zaman deyin ki ‘TRT’nin bir aylık yayın çizelgesini
çıkarttırdık.’ Genel Müdürümüzün elinde vardır, TRT 1’de şu kadar, haber
kanalında bu kadar, şurada şu kadar, yaklaşık olarak çıkan haberlerde Adalet ve
Kalkınma Partisi yetkililerinin, Başbakanın, diğer bakanların şu kadar, MHP’nin
Genel Başkanının, ilgililerinin bu kadar, AKP’nin bu kadar, CHP’nin bu kadar diye bir sonuç istiyorum.
Bakalım o zaman, ben, eğer varsa özür dileyeceğim.” dedim. Hâlâ aynı şeyi
söylüyorum.
SUAT KILIÇ
(Samsun) – Davet ediyorlarmış, yayınlara gitmiyormuşsunuz. 
MEHMET GÜNAL
(Devamla) – Dolayısıyla, şimdi, burada, biz “Efendim, TRT ne güzel, TRT ne
güzel yayın yapıyor.” diyerek… Ama işte burada, şimdi açık, notebook
önümde açık duruyordu, arkadaşlar, yeni baktım yani yok, hiçbirinin izlenme
oranı yok, hiçbir TRT kanalının yok. Sadece ben değil, demek ki millet de
izlemez olmuş çünkü izlenirliğinizi kaybeder hâle gelmişsiniz. O zaman bunu bir
sorgulamak lazım. Nerede hata yapıyoruz? İsterseniz 24 tane kanal açın, kimse
izlemiyorsa bir anlamı yok. O kadar para veriyorsunuz, ortalama vatandaş
izlemiyor. Bunu sadece MHP, CHP Grubu burada, geldi, eleştiriyor değil; bakın,
vatandaşın izlediği şeye bakın. 
Dolayısıyla TRT
hiçbir dönemde bu kadar iktidarın borazanlığını yapmadı. Daha açık tabirle
söylüyorum. Ben size o zaman geldiğinde söylemiştim -kiminiz gülüştünüz,
kiminiz kızdınız- “TRT Ak RT oldu.” diye. “AKRT” demiştim ama Sayın Başbakan da
o zaman kızıyordu, onun için “Ak” diye düzeltmiştim. Valla, şimdi, yeniden siz
TRT olma yolunda gidiyorsunuz ama o TRT’nin T’si, Türkiye'nin T’si değil.
SUAT KILIÇ
(Samsun) – Türkiye'nin T’si, Türkiye'nin T’si.
MEHMET GÜNAL
(Devamla) – O TRT’nin T’si Türkiye'nin T’si değil, Tayyip’in T’si hâline
gelmiş, Sayın Başbakanın ismiyle anılır hâle gelmiş. Ben gerçekten gördüğüm
zaman zap’layıp geçiyorum.
Değerli
arkadaşlarım, burada gerçekten birçok şey tartışılıyor. Ben böyle polemik konusu… Girmiyorum. 
SUAT KILIÇ
(Samsun) – Mehmet Bey, TRT AGB ölçüm sisteminden çıktı, ondan da bilgin olsun.
MEHMET GÜNAL
(Devamla) – Çıktı, daha yeni çıktı. Eskilerine de bakıyorum. 
SUAT KILIÇ
(Samsun) – Tarafsızlık tartışması oldu biliyorsun. 
MEHMET GÜNAL
(Devamla) – Baktım, baktım hepsine. Kime verdiğini de biliyorum da o ayrı bir
tartışma konusu. 
SUAT KILIÇ
(Samsun) – AGB’den çıktı, yok orada.
MEHMET GÜNAL
(Devamla) – Rating şirketini kimin kurduğuna, onun kimlerle bağlantılı olduğuna
ilişkin de dosyada haberler var. 
SUAT KILIÇ
(Samsun) – Rating şirketi mi kurmuş ölçmek için?
MEHMET GÜNAL
(Devamla) – Onları da istersen birazdan tekrar, kimin olduğunu, kimlerin
kurduğunu… 
SUAT KILIÇ
(Samsun) – Kendi şirketi mi?
MEHMET GÜNAL
(Devamla) – Ayrı şeyler var yani ne çıktığını arkasından, kardeş şirkette
kimlerin çalışmaya başladığını da siz bize gönderince biz de açıklayacağız.
Şimdi,
arkadaşlar, burada ciddi bir şey var. Ben ilginç bir haber okudum geçenlerde
bakarken. Efendim, Balyoz davasında TRT’nin 2 tane spikeri düzgün diksiyonu var
diye iddianameyi okumuş. Ondan önce duyuyordum, falancanın düğününe sanatçı
göndermiş diye. Şimdi işi gücü bırakmış TRT spikerleri, bütün mahkemede, bu
kadar şeyin arasında…
İRFAN GÜNDÜZ
(İstanbul) – Mahkeme istiyor, mahkeme istiyor.
MEHMET GÜNAL
(Devamla) – Bir şey söylüyorum, durun, mahkeme istiyor da… TRT’nin işi artık
düğünlere sanatçı göndermek, mahkemeye spiker göndermek hâline gelmiş. 
Dolayısıyla,
değerli arkadaşlar, burada bazı şeyleri az önce CHP sözcüsü arkadaşım
söylerken, baktım, şimdi, dedi ki: “Efendim, törenleri de artık TRT vermez
oldu.” Onu normal görüyorum ben çünkü siz Millî Eğitim Şûrasında kalkar,
And’ımızı kaldırmaya kalkarsanız, yapılan bayrak törenini, İstiklal Marşı’nı
kaldırmaya kalkarsanız TRT’nin de bunları yayınlamaması, böyle törenleri artık
yapmaz olması çok normal bir sonuç hâline geliyor. 
Değerli
arkadaşlar, gerçekten burada yapmamız gereken çok şey var. TRT, TRT olarak o
tarafgir yayınından dolayı artık kültür programları da izlenmiyor yani normalde
müzik programları, diğer belgesellerin izlenmesi gerekir ama artık tarafgir
yayın yapınca insanlar zap’laya zap’laya geçiyorlar. O zaman çocuklarımıza eski fonksiyonunu
üstlenerek yine Türk kültürünü, Türk müziğini tanıtan bir role gelmesi bizler
açısından önemlidir. İnşallah -bunu kabul etmeyeceksiniz ama- TRT’nin
araştırılması devam eder ve bize bilgi verirseniz seviniriz.
Saygılar
sunuyorum. (MHP sıralarından alkışlar)
BAŞKAN – Teşekkür
ederim.
Grup önerisinin
aleyhinde İkram Dinçer, Van Milletvekili. (AK PARTİ sıralarından alkışlar) 
Sayın Dinçer,
buyurun. 
İKRAM DİNÇER
(Van) – Sayın Başkanım, değerli milletvekilleri; Cumhuriyet Halk Partisi
tarafından TRT hakkında verilen Meclis araştırma önergesine ilişkin söz almış
bulunmaktayım. Hepinizi saygıyla selamlıyorum.
Değerli
arkadaşlar, ülkemizde ilginç bir anlayış var. Nerede önemli bir başarı ve
hizmet varsa en çok o kurum ve o şahıslar eleştiriliyor. Bir atasözümüz var
“Ağaç veren meyve taşlanır.” diye. TRT’deki arkadaşlarımız da çok kaliteli
meyve verdikleri içindir ki hemen hemen her gün eleştiriliyor.
ALİM IŞIK (Kütahya) – Düzelt. Meyve veren ağaç taşlanır.
ASIM AYKAN
(Trabzon) - Meyve veren ağaç taşlanır.
İKRAM DİNÇER
(Devamla) – Meyve veren ağaç taşlanıyordu, pardon, doğru.
Değerli
arkadaşlar, sizin de bildiğiniz gibi Anayasa’nın 133’üncü maddesiyle 2954
sayılı Türkiye Radyo ve Televizyon Kanunu’nun 1’inci maddesinde TRT Kurumunun
özerkliği hükme bağlanmıştır. TRT Kurumu bugün itibarıyla 14 televizyon kanalı,
6 ulusal, 6 bölgesel, 1 yerel, 2 uluslararası radyo, otuz iki dilde web yayını,
teleteks yayını ve dergisiyle Türkiye ve uluslararası yayın kuruluşları ile
yarışırken, bünyesinde oluşturduğu yeni kanallarla da kendisi ile rekabet eden
bir yapıya kavuşturulmuştur.
Çok önemli
başarılara rağmen, TRT hakkında, ne yazık ki, değerli arkadaşlarım, asılsız ve
gerçeği yansıtmayan iddialar gündeme gelmektedir. Kurum, yeniden yapılanma
sürecine girmiştir. Bu çerçevede bazı başkanlıklar kaldırılmış, bazı
başkanlıkların da birleştirilmesi yoluna gidilmiştir.
2008, 2009, 2010
yıllarında, kamu personeli seçme sınavı çerçevesinde giriş sınavları sonucu
açıktan ve/veya naklen 631 kişinin ataması yapılmıştır. Bu dönemde otuz dilde
web yayınına başlanmış, TRT 6 (TRT Şeş), TRT Avaz, TRT Türk, TRT Çocuk, TRT
Müzik, TRT Turizm ve Belgesel, TRT Arapça, TRT Okul, TRT Haber, TRT Anadolu
gibi kanallar hizmete girmiştir.
Kurumsal
hizmetlerde artış olurken 1.306 kişinin emeklilik, vefat, istifa ve benzeri
nedenlerle Kurumdan ayrılması sonucu personel sayısı önemli ölçüde
azaldığından, artan personel ihtiyacının giderilmesi kaçınılmaz hâle gelmiştir.

Ayrıca, bu
dönemde, götürü bedel hizmet alımı sözleşmesiyle çalıştırılmakta olan kişilerin
sosyal güvenlik ve statüleri açısından ortaya çıkan sorunlar da giderilmiştir.
Değerli
arkadaşlarım, TRT Genel Müdürlüğüne 58, 59 ve 60’ıncı Hükûmet dönemlerinde
-Genel Müdür Sayın Şenol Demiröz, Sayın Ali Güney, Sayın İbrahim Şahin’in
görevde bulundukları dönem- mahkeme kararıyla, KPSS sonucuna göre giriş sınavı,
şehit yakını ataması ve benzeri her türlü atama dâhil toplam 1.005 memur, 259
sözleşmeli personel ataması yapılmıştır. 
Aşağıda, TRT
Genel Müdürlüğüne muhtelif dönemlerde alınan personele ilişkin bilgiler yer
almaktadır, çok kısa olarak geçeceğim değerli arkadaşlarım. Bakınız, Değerli
Milletvekilimiz Sayın Tunca Toskay döneminde, yani 1984-1988 yılları arası,
2.303 personel ataması yapılmıştır, bu dört yıllık süreyi kapsamaktadır. Yine,
Değerli Genel Müdürümüz Yücel Yener döneminde -ki, bu dönem de beş yılı
kapsıyor- 2.362 personel ataması yapılmış iken, AK PARTİ’nin sekiz yıllık
döneminde 3 sayın genel müdürün toplam atadığı eleman sayısı 1.264’tür.
Değerli
arkadaşlarım, demin bir değerli milletvekilimizin TRT’nin yandaş kanal olduğu
konusunda bazı sözleri oldu.
MEHMET GÜNAL
(Antalya) – Ben söyledim.
İKRAM DİNÇER
(Devamla) – Bakınız, elimde dokümanlar var. Cumhuriyet Halk Partisine, 2010
yılının tamamında, TRT’nin verdiği süre 26 saat 58 dakika 47 saniyedir. İkinci
sırada Milliyetçi Hareket Partisi var, Milliyetçi Hareket Partisine tanınan
süre 14 saat 40 dakika 30 saniyedir. AK PARTİ’ye ise toplamda 12 saat 34 dakika
10 saniye gibi süre verilmiştir.
MEHMET GÜNAL
(Antalya) – On saniye bile duramazdı İbrahim Şahin, öyle olsaydı. 
BENGİ YILDIZ
(Batman) – BDP var mı? Bu grup var mı, bu grup? Yok değil mi?
İKRAM DİNÇER
(Devamla) – Burada görülüyor ki değerli arkadaşlarım, TRT yandaş bir medya
kuruluşu değil, TRT milletimizin gönlünü fethetmiş bir yayın kuruluşumuzdur.
Değerli
arkadaşlarım, TRT’ye sözleşmeli statüde alınanların önemli bölümünün de
Samanyolu Televizyonu, Kanal 7, Kanal 24 ve Cihan Haber Ajansı gibi yayın kuruluşlarında
çalıştığı iddiası da gerçek dışıdır. Bakınız, Ahmet Torun arkadaşımız Milliyet
gazetesinde -TRT’ye alınanları anlatıyorum- Cavit Atasever TRT Ankara Radyosu
ve Keçiören Belediye Halk Eğitim Merkezinde çalışan bir arkadaşımız, Meryem
Özkurt BRT’de, Show TV’de, TGRT’de ve Star TV’de çalışan bir arkadaşımız,
TRT’ye alınan isimlerden bir tanesi. Ayrıca aynı statüde kuruma alınan Ercan
Baysal Flash TV’de, Kanal D ve ART’de çalışan bir arkadaşımız, Faruk Ayaz ATV
ve Show TV’de çalışan bir arkadaşımız. İsimleri sayılan 5-6 kişi dışında Doğan
ve Doğuş grupları ile Yeni Gün Haber Ajansı gibi yayın kuruluşlarından
sözleşmeli olarak kadroya dâhil edilen isimlere önergede hiç değinilmemiş. Bu
da dikkatimizi çekmektedir. 
Değerli
arkadaşlarım, görülüyor ki, AK PARTİ döneminde sanıldığı gibi ya da iddia
edildiği gibi TRT yandaş kuruluş hâline getirilmemiştir. Demin birçok konuyu
detayıyla Ordu Milletvekilimiz çok güzel ifade ettiler. Dolayısıyla sıralamaya
çalıştığım sebeplerden dolayı bu önergeyi kabul etmemiz mümkün görünmüyor
değerli arkadaşlarım. Türkiye Büyük Millet Meclisinin gündeminde milletimizi,
esnafımızı, mükellefimizi ilgilendiren çok önemli konular var ve yine bugün
görüşmesine başlayacağımız, devam etmekte olan torba yasa tasarısı var.
Değerli arkadaşlarım,
muhalefetiyle, iktidarıyla milletimizin beklediği bu yasaları bu Meclisten
çıkarmamız gerekiyor diye düşünüyorum, boşa vakit harcamayalım diye
düşünüyorum. Bu vesileyle yüce heyetinizi tekrar saygıyla selamlıyorum. (AK
PARTİ sıralarından alkışlar)
III.-
Y O K L A M A
(CHP sıralarından
bir grup milletvekili ayağa kalktı)
MUHARREM İNCE
(Yalova) – Yoklama…
BAŞKAN –
Önergenin oylamasından önce bir yoklama talebi vardır. 
Sayın İnce, Sayın
Özyürek, Sayın Öztürk, Sayın Ekici, Sayın Köse, Sayın Koçal, Sayın Ünsal, Sayın
Güner, Sayın Oksal, Sayın Süner, Sayın Tütüncü, Sayın Paçarız, Sayın Emek,
Sayın Küçük, Sayın Dibek, Sayın Erbatur, Sayın Ersin, Sayın Meral, Sayın Yazar,
Sayın Ağyüz, Sayın Kaptan, Sayın Hacaloğlu. 
OKTAY VURAL
(İzmir) – Sayın Başkan, yoklamadan önce benim kısa bir söz talebim vardı. 
BAŞKAN –
Yoklamadan sonra olmasının bir mahzuru var mı? Sistemi kapatmışlar, yoklamadan
sonra olabilir mi Sayın Vural?
OKTAY VURAL
(İzmir) – Bu konuyla ilgili, yani ondan sonra…
BAŞKAN – Tamam,
düzeltelim, mikrofonu açalım. 
Buyurun. 
VI.-
AÇIKLAMALAR (Devam)
10.-
İzmir Milletvekili Oktay Vural’ın, TRT’de 2007 yılında siyasi partilere ne
kadar yer verildiği sorularına TRT’nin verdiği cevaba ilişkin açıklaması
OKTAY VURAL
(İzmir) – Evet, teşekkür ederim. 
Sayın Başkanım,
tabii, burada kürsüye çıkan hatipler… Biz soru önergesiyle, TRT’ye, 2008
yılının başında, 2007 yılında ne kadar, siyasi partilere, yer verildiğini
istedik, bu da resmî cevap. “TRT yayınlarının hangilerinde siyasi partilere yer
verildiğinin belirlenmesi tüm yayınların tek tek taranmasıyla mümkündür. Bu
durumda, hangi kanalda kaç kez yayınlandığı bilinememektedir.” diye cevap
vermektedir. Yani TRT, kanunu gereğince sağlaması gereken tarafsızlıkla ilgili
bilgileri bile tutmadığını itiraf ediyor, Sayın Milletvekili de çıkıp “Şuna şu
kadar saat verildi.” Bizim sorumuza verdiği cevap bu. 
BAŞKAN – Teşekkür
ederim Sayın Vural. 
EMİN HALUK AYHAN
(Denizli) – Ona kim verdi bir soralım!
III.-Y
O K L A M A (Devam)
BAŞKAN – Sayın
milletvekilleri, yoklama için bir dakika süre veriyorum ve yoklama işlemini
başlatıyorum. 
(Elektronik
cihazla yoklama yapıldı)
BAŞKAN – Toplantı
yeter sayısı vardır. 
VIII.-
ÖNERİLER (Devam)
A) Siyasi Parti Grubu Önerileri (Devam)
3.-
(10/606), (10/515), (10/537) ile (10/689) esas numaralı Meclis Araştırması
Önergelerinin ön görüşmelerinin Genel Kurulun 3/2/2011
Perşembe günkü birleşiminde birleştirilerek yapılmasına ilişkin CHP Grubu
önerisi (Devam)
BAŞKAN - Öneriyi
oylarınıza sunuyorum: Kabul edenler… Kabul etmeyenler… Öneri kabul edilmemiştir.

Sayın
milletvekilleri, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci sırada yen alan, Radyo ve
Televizyonların Kuruluş ve Yayın Hizmetleri Hakkında Kanun Tasarısı ile
Bayındırlık, İmar, Ulaştırma ve Turizm; Avrupa Birliği Uyum ve Anayasa
komisyonları raporlarının görüşmelerine kaldığımız yerden devam edeceğiz.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER 
A) Kanun Tasarı ve Teklifleri 
1.-
Radyo ve Televizyonların Kuruluş ve Yayın Hizmetleri Hakkında Kanun Tasarısı
ile Bayındırlık, İmar, Ulaştırma ve Turizm; Avrupa Birliği Uyum ve Anayasa
Komisyonları Raporları (1/883) (S. Sayısı: 568) 
BAŞKAN -
Komisyon? Yok. 
Ertelenmiştir. 
2’nci sırada yer
alan, Bazı Alacakların Yeniden Yapılandırılması ile Sosyal Sigortalar ve Genel
Sağlık Sigortası Kanunu ve Diğer Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile benzer mahiyetteki 59 kanun
teklifi ve Sanayi, Ticaret, Enerji, Tabii Kaynaklar, Bilgi ve Teknoloji ile
Plan ve Bütçe komisyonları raporlarının görüşmelerine kaldığımız yerden devam
edeceğiz. 
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Ardahan
Milletvekili Ensar Öğüt’ün; Tekirdağ Milletvekili Enis Tütüncü’nün; Malatya
Milletvekili Ferit Mevlüt Aslanoğlu’nun; Zonguldak Milletvekili Ali İhsan
Köktürk ve 17 Milletvekilinin; Ankara Milletvekili Zeynep Dağı’nın; Kırklareli
Milletvekili Tansel Barış’ın; Adıyaman Milletvekili Şevket Köse’nin; İzmir
Milletvekili Selçuk Ayhan’ın; Cumhuriyet Halk Partisi Grup Başkanvekili İzmir
Milletvekili Kemal Anadol’un; Gaziantep Milletvekili Yaşar Ağyüz ve 29
Milletvekilinin; İzmir Milletvekili Mehmet Ali Susam ve 25 Milletvekilinin;
Niğde Milletvekili Mümin İnan ve 6 Milletvekilinin; Niğde Milletvekili Mümin
İnan ve 6 Milletvekilinin; Bilecik Milletvekili Yaşar Tüzün’ün; Hatay
Milletvekili Süleyman Turan Çirkin ve 4 Milletvekilinin; İzmir Milletvekili
Selçuk Ayhan’ın; Giresun Milletvekili Eşref Karaibrahim’in; Adana Milletvekili
Yılmaz Tankut ve 10 Milletvekilinin; Batman Milletvekili Ayla Akat Ata’nın;
Zonguldak Milletvekili Ali Koçal’ın; Kastamonu Milletvekili Mehmet Serdaroğlu
ve Milliyetçi Hareket Partisi Grup Başkanvekili Mersin Milletvekili Mehmet
Şandır’ın; Adıyaman Milletvekili Şevket Köse’nin; Tokat Milletvekili Reşat
Doğru ve 2 Milletvekilinin; İstanbul Milletvekili Fatma Nur Serter’in; Giresun
Milletvekili Eşref Karaibrahim’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Kastamonu Milletvekili
Mehmet Serdaroğlu ve Milliyetçi Hareket Partisi Grup Başkanvekili İzmir
Milletvekili Oktay Vural’ın; Adıyaman Milletvekili Şevket Köse’nin; Adana
Milletvekili Hulusi Güvel’in; Malatya Milletvekili Ferit Mevlüt Aslanoğlu ve
İstanbul Milletvekili Sacid Yıldız’ın; Bartın Milletvekili Muhammet Rıza
Yalçınkaya’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Kastamonu Milletvekili Mehmet
Serdaroğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır’ın; Kastamonu Milletvekili Mehmet Serdaroğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır’ın; Manisa
Milletvekili Erkan Akçay ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Konya Milletvekili Mustafa
Kalaycı ve Milliyetçi Hareket Partisi Grup Başkanvekilleri İzmir Milletvekili
Oktay Vural ile Mersin Milletvekili Mehmet Şandır ve 6 Milletvekilinin; Kars
Milletvekili Gürcan Dağdaş ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; İzmir Milletvekili Mehmet Ali Susam’ın; Adıyaman Milletvekili
Şevket Köse’nin; Bursa Milletvekili Abdullah Özer’in; Malatya Milletvekili
Ferit Mevlüt Aslanoğlu ve Antalya Milletvekili Osman Kaptan’ın; Bursa
Milletvekili Kemal Demirel’in; Kastamonu Milletvekili Mehmet Serdaroğlu ve Milliyetçi
Hareket Partisi Grup Başkanvekili İzmir Milletvekili Oktay Vural’ın; Kastamonu
Milletvekili Mehmet Serdaroğlu ve Milliyetçi Hareket Partisi Grup
Başkanvekilleri İzmir Milletvekili Oktay Vural ile Mersin Milletvekili Mehmet
Şandır’ın; Kastamonu Milletvekili Mehmet Serdaroğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır’ın; Malatya
Milletvekili Ferit Mevlüt Aslanoğlu’nun; İstanbul Milletvekili Ayşe Jale
Ağırbaş’ın; Kocaeli Milletvekili Eyüp Ayar ve 2 Milletvekilinin; Kahramanmaraş
Milletvekili Veysi Kaynak’ın; Bitlis Milletvekili Mehmet Nezir Karabaş’ın;
Muğla Milletvekili Fevzi Topuz’un; Konya Milletvekili Mustafa Kalaycı ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Malatya Milletvekili Ferit Mevlüt Aslanoğlu’nun; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın; Bolu Milletvekili Fatih Metin ve 2
Milletvekilinin; Trabzon Milletvekili M. Akif Hamzaçebi’nin; Kahramanmaraş
Milletvekili Veysi Kaynak ve 2 Milletvekilinin Benzer Mahiyetteki Kanun
Teklifleri ve Sanayi, Ticaret, Enerji, Tabii Kaynaklar, Bilgi ve Teknoloji ile
Plan ve Bütçe Komisyonları Raporları (1/971, 2/2, 2/15, 2/101, 2/111, 2/134,
2/175, 2/235, 2/236, 2/237, 2/258, 2/259, 2/261, 2/262, 2/267, 2/289, 2/344,
2/356, 2/363, 2/377, 2/400, 2/425, 2/444, 2/460, 2/462, 2/501, 2/503, 2/507,
2/540, 2/553, 2/587, 2/591, 2/677, 2/681, 2/682, 2/683, 2/688, 2/689, 2/690,
2/691, 2/698, 2/714, 2/740, 2/753, 2/760, 2/769, 2/779, 2/780, 2/783, 2/800,
2/801, 2/802, 2/805, 2/806, 2/808, 2/809, 2/810, 2/811, 2/812, 2/821) (S.
Sayısı: 606) (x)
BAŞKAN –
Komisyon? Yerinde. 
Hükûmet? Yerinde.

Geçen birleşimde
İç Tüzük’ün 91’inci maddesine göre temel kanun olarak görüşülen tasarının
üçüncü bölümünde yer alan 67’nci maddesi kabul edilmişti. 
Şimdi üçüncü
bölümde yer alan diğer maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
68’inci madde
üzerinde üç adet önerge vardır; önergeleri okutuyorum: 
Türkiye Büyük Millet Meclisi
Başkanlığı’na
606 sıra sayılı
kanun tasarısının 68'inci maddesinde yer alan "4857 sayılı Kanuna göre
kısmi süreli iş sözleşmesi ile çalışanlardan 5510 sayılı Kanunun 52 nci
maddesinin birinci fıkrası kapsamında işsizlik sigortası primi ödeyen isteğe
bağlı sigortalılar ile aynı Kanunun ek 6 ncı maddesi kapsamındaki
sigortalıları" ibaresinin,
"5510 sayılı
Kanunun; 4 üncü maddesinin birinci fıkrasının (b) ve (c) bentleri, ikinci
fıkrası kapsamında olanlardan bir hizmet akdine dayalı olarak çalışmayan
sigortalıları ve üçüncü fıkrası, 5 inci, 6 ncı ve geçici 13 üncü maddeleri
kapsamında olan sigortalıları ile 506 sayılı Sosyal Sigortalar Kanununun geçici
20 nci maddesi kapsamında olmakla birlikte memur veya 22/1/1990 tarihli ve 399
sayılı Kanun Hükmünde Kararnameye tabi sözleşmeli statüde çalışan sigortalıları
ve 657 sayılı Devlet Memurları Kanunu, 2802 sayılı Hakimler
ve Savcılar Kanunu, 2547 sayılı Yüksek Öğretim Kanunu, 2914 sayılı Yüksek Öğretim
Personel Kanunu, 233 ve 399 sayılı kanun hükmünde kararnameler ile 190 sayılı
Kanun Hükmünde Kararnameye tabi kamu kurum ve kuruluşlarının teşkilat
kanunlarındaki hükümlerine göre sözleşmeli personel statüsünde çalışan
sigortalıları ile 657 sayılı Devlet Memurları Kanununa göre geçici personel
statüsünde çalıştırılan sigortalıları" şeklinde değiştirilmesini arz ve
teklif ederiz.






Bengi Yıldız


Sebahat Tuncel


Şerafettin Halis







Batman


İstanbul


Tunceli







Ufuk Uras


Akın Birdal


Hamit Geylani







İstanbul


Diyarbakır


Hakkâri



Türkiye Büyük Millet Meclisi
Başkanlığına
Görüşülmekte olan
606 sıra sayılı Kanun Tasarısının 68 inci maddesinde geçen "4857 sayılı
Kanuna göre kısmi süreli iş sözleşmesi ile çalışanlardan 5510 sayılı Kanunun 52
nci maddesinin birinci fıkrası kapsamında işsizlik sigortası primi ödeyen
isteğe bağlı sigortalılar" ibaresinin madde metninden çıkarılmasını arz ve
teklif ederiz.






Mustafa Kalaycı


Erkan Akçay


Oktay Vural







Konya


Manisa


İzmir







Mehmet Günal


Emin Haluk Ayhan


Kadir Ural







Antalya


Denizli


Mersin










Mehmet Ekici













Yozgat






Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 68
inci maddesinin Tasarı metninden çıkarılmasını arz ve teklif ederiz.






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Abdullah Özer


Mevlüt Coşkuner










Bursa


Isparta






BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Oyan, buyurun efendim. (CHP sıralarından alkışlar)
OĞUZ OYAN (İzmir)
– Sayın Başkan, değerli milletvekilleri; değerli arkadaşlarım, bugün bu torba
ya da çorba tasarının İşsizlik Sigortası Fonu’yla ilgili hükümlerine geldik.
Şimdi, bu tasarıyla işçinin haklarına el atmak yetmedi, esnekleştirme, çalışma
koşullarının eğretileştirilmesi, çalışma güvenliğinin geriletilmesi yeterli
olmadı, 2008’den bu yana, üç yıldır İşsizlik Sigortası Fonu gelirlerine el
koymanız ve işsizlere ödenen miktarın 2 katından fazlasını bütçeye aktarmanız
yetmedi. Şimdi, karşımıza, işçinin kara gün dostu olan bu İşsizlik Sigortası
Fonu’nun kalıcı bir biçimde kaynaklarını kurutacak ve fonu tam anlamıyla
iktidarın hizmetine sokacak bir düzenleme geliyor. Yani
işçinin parasıyla, işçinin üzerinden ve aslında gerek bireysel gerekse toplu
sözleşmelerde böyle bir fonun varlığı bir ücret çekişmesi içinde ücretlinin
aleyhine çalışıyor iken, birçok ücretli bu nedenle asgari ücret düzeyine
indiriliyor ve buradan da hak kayıplarına uğruyor iken şimdi işçinin işsiz
günleri için bir güvence fonu olan, garanti fonu olan bir kaynağa da
Hükûmetiniz, İktidarınız el atmak niyetinde yani elini bu torba yasayla
torbanın içine sokmuş durumda. Kimin torbası? Aslında işçinin cebine
sokmuş, İşsizlik Sigortası Fonu’na elini atmış durumda. Bu nasıl bir
anlayıştır? Bu nasıl bir zihniyettir? Yani bu tam bir sınıf iktidarı
anlayışıdır, bu bir emek düşmanı anlayışıdır aslında. Böyle bir anlayışla bir
ülke nasıl yönetilir, bir fon nasıl yönetilir?
Değerli
arkadaşlarım, bu, aslında tabii bir başka açıdan da bir sosyal hak toplumundan
bir sosyal sadaka toplumuna geçişin bir başka işaretidir. Yani bunun size
birazdan örneğini vereceğim. 2002’den 2010’a kadar 3,7 milyar lira işsizlere
fondan ödeme yapacaksınız ama bunun üçte 1’inden fazlasını her yıl Sosyal
Yardımlaşmayı ve Dayanışmayı Teşvik Fonu’yla aktaracaksınız. Yani, hak olanı,
işçinin ücretinden kesilerek onun adına biriktirilen kaynağı işçiye
vermeyeceksiniz ve şimdi de fona el atacaksınız, daha büyük miktarları bütçeye
aktarmak üzere el atacaksınız ama bunu yapmazken öbür taraftan çok görünür ve
çok partizanca, keyfî olarak kullanılan mekanizmaları devreye sokacaksınız.
Bunun adı değerli arkadaşlarım, sosyal devletin tahribidir. AKP İktidarı,
sosyal devleti tahrip eden bir tasarıyla yeniden karşımıza gelmiştir. 
Bakınız, İşsizlik
Sigortası Fonu Haziran 2000’de oluşturuldu ve ilk biriktirim süresinden sonra
bu fondan ilk ödemeler Mart 2002’den başladı. Ne zaman iktidar oldunuz? Kasım
2002’de iktidar oldunuz. Yani bu fonun bütün uygulama dönemi AKP İktidarının
dönemiyle esas itibarıyla çakışmaktadır. Dolayısıyla bu fonla ilgili kötü
işleyişten sorumlu olan, birinci derece sorumlu olan partinin adı Adalet ve
Kalkınma Partisidir. Nasıl adaletse bu? Peki, diyeceksiniz ki: “Yasayı biz
yapmadık.” Peki, çok güzel. Dokuz yıl yetmiyor mu bu
yasayı değiştirmek için? Dokuz yıl boyunca ne yaptınız bu yasayı değiştirmek
için? Dolayısıyla, değiştirmemenin sorumluluğu sizdedir. Ha, bir başka şey daha
söyleyeyim: Şahsen benim iki yasama döneminde de, hem 22’nci hem 23’üncü Yasama
Döneminde bu fonun iyileştirilmesi konusunda verdiğim yasa tekliflerini
elleriniz havada reddettiniz. Dolayısıyla sadece değiştirmemekle kalmadınız,
değiştirmeye dönük olumlu birtakım adımları da kaynağında kestiniz, burada
bunlara izin vermediniz. Bu anlayış değerli arkadaşlarım, işçinin fonuna el
koyma anlayışıdır, işçiden kestiklerinizle memur maaşı ödeme anlayışıdır,
işçiden kestiklerinizle bütçenin faiz giderlerini ödeme anlayışıdır. Böyle bir
anlayış ne sosyal devlete ne de aslında… 
(Mikrofon
otomatik cihaz tarafından kapatıldı) 
BAŞKAN – Teşekkür
ederim Sayın Oyan. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte olan
606 sıra sayılı Kanun Tasarısının 68 inci maddesinde geçen "4857 sayılı
Kanuna göre kısmi süreli iş sözleşmesi ile çalışanlardan 5510 sayılı Kanunun 52
nci maddesinin birinci fıkrası kapsamında işsizlik sigortası primi ödeyen
isteğe bağlı sigortalılar" ibaresinin madde metninden çıkarılmasını arz ve
teklif ederiz.
 Mustafa
Kalaycı (Konya) ve arkadaşları
BAŞKAN - Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılmıyoruz Sayın Başkan. 
BAŞKAN - Hükûmet? 
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan. 
BAŞKAN - Sayın Ekici, buyurun. (MHP sıralarından
alkışlar)
MEHMET EKİCİ
(Yozgat) – Sayın Başkan, değerli milletvekilleri; öncelikle, bugün Ostim’de
hayatını kaybeden vatandaşlarımıza Allah’tan rahmet, yaralılara acil şifalar
dileyerek sözlerime başlıyorum. 
Tasarının 68’inci
maddesi ile 4447 sayılı İşsizlik Sigortası Kanunu’nun 46’ncı maddesine bir
cümle ekleniyor ve tasarıyla “5510 sayılı Kanun’un 52 nci maddesinin birinci
fıkrası kapsamında işsizlik sigortası primi ödeyen isteğe bağlı sigortalılar
ile ek 6 ncı madde kapsamındaki sigortalılar işsizlik sigortası kapsamına
alınmıştır.” deniyor. Ancak bu yapılırken İşsizlik Sigortası Fonu’ndan
yararlanmak koşullarında iyileştirme anlamında da bir değişikliğin yapılmamış
olduğunu görüyoruz. 
Özellikle isteğe
bağlı sigortalıların İşsizlik Sigortası Kanunu kapsamına alınmasını bir çelişki
olarak görüyoruz. Zira, isteğe bağlı sigortalıların işi
ve işini kaybetme gibi bir durumları söz konusu değildir. Dolayısıyla, sistem dejenere edilmektedir ve fonun kötü niyetle
kullanılabilmesinin önü açılmaktadır. Bu konuda amacın halis olduğunu düşünsek
bile kanunun lafzı çok kötü hazırlanmıştır. Bu kanun çok kötü hazırlanmış,
lafzı itibarıyla da, kastedilen ruhunu yansıtmayacak derecede kötü hazırlanmış
olması münasebetiyle de gayeden uzaklaşıldığını söyleyebiliriz. Zaten söz
konusu fonun, İşsizlik Fonu’nun bu zamana kadarki yapılan bütün uygulamalarda olabildiğince
amacı dışında kullanıldığı da sabittir. Son üç yılda bu amaçla Mecliste
çıkarılmış kanunlar durumun net göstergesidir.
Değerli
arkadaşlar, işsizlik sigortası, işsizliğe başlı başına bir çare olarak
öngörülmüş bir sigorta sistemi değildir. İşsizlik sigortası, işsizliğin
sonuçlarının telafisine yönelik olarak çalışır. Bu nedenle işsizliğin önlenmesi
ya da azaltılmasıyla işsizlik sigortası arasında mutlak bir bağ kurmak, birini
diğerinin ön koşulu gibi kabul etmek sosyal güvenlik kavramına aykırıdır.
İşsizlik riski var olduğu içindir ki sosyal güvenlik kapsamında zorunlu bir
İşsizlik Sigortası Fonu’nun kurulmasına ihtiyaç duyulmuştur. İşsizliğin
önlenmesi ya da azaltılması ekonomik politikaların, bireyler üzerindeki
etkilerinin onarılması ise sosyal güvenlik politikalarının kapsamına
girmektedir.
Değerli
milletvekilleri, büyük bir telaş ve panik havası içerisinde bu kanun tasarısını
görüşüyoruz. Kamuflaj malzemesi olarak elimize aldığımız şeffaflığı iktidar
tarafından ortadan kaldırılmış olan bu torba yasanın -bizde buna torba da
denmez, buna harar yasa demek daha doğrudur; çuvalın, torbanın büyüğüne harar
derler bizde- içine doldurulmuş bazı gelişigüzel hazırlanmış kanunlarla seçim
arifesi giderek bir kanunu çıkarma telaşındayız. Yaklaşık iki buçuk yıldır
gündemde olan ve AKP İktidarının vatandaşımızı soktuğu ekonomik bunalımdan bir
parça çıkarmasını bizim de ümit ettiğimiz ve bu sebeple desteklediğimiz bazı
kamu alacaklarının yeniden yapılandırılması konusu kalkan olarak
kullanılmaktadır. Alelacele ne varsa ekleyerek maalesef adını bile ifade
edemediğimiz bir ucubeyi hayata geçirmeye mecbur ediliyoruz. Dolayısıyla daha
ciddi çalışmak zorundayız. 
İşsizlik
Sigortası Fonu’nda bulunan hazır parayı amacı dışında değerlendirmek için
formüller bulmak yerine, AKP Hükûmeti bugüne kadar keşke işsizliği asgariye
indirecek formülleri arayıp bulsaydı da bütün bunlara ihtiyaç olmasaydı diyor,
bu vesileyle yüce Meclisi saygıyla selamlıyorum. (MHP sıralarından alkışlar)
BAŞKAN – Teşekkür
ederim Sayın Ekici.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığı’na
606 sıra sayılı
kanun tasarısının 68'inci maddesinde yer alan "4857 sayılı Kanuna göre
kısmi süreli iş sözleşmesi ile çalışanlardan 5510 sayılı Kanunun 52 nci
maddesinin birinci fıkrası kapsamında işsizlik sigortası primi ödeyen isteğe
bağlı sigortalılar ile aynı Kanunun ek 6 ncı maddesi kapsamındaki
sigortalıları" ibaresinin,
"5510 sayılı
Kanunun; 4 üncü maddesinin birinci fıkrasının (b) ve (c) bentleri, ikinci
fıkrası kapsamında olanlardan bir hizmet akdine dayalı olarak çalışmayan
sigortalıları ve üçüncü fıkrası, 5 inci, 6 ncı ve geçici 13 üncü maddeleri
kapsamında olan sigortalıları ile 506 sayılı Sosyal Sigortalar Kanununun geçici
20 nci maddesi kapsamında olmakla birlikte memur veya 22/1/1990 tarihli ve 399
sayılı Kanun Hükmünde Kararnameye tabi sözleşmeli statüde çalışan sigortalıları
ve 657 sayılı Devlet Memurları Kanunu, 2802 sayılı Hakimler
ve Savcılar Kanunu, 2547 sayılı Yüksek Öğretim Kanunu, 2914 sayılı Yüksek
Öğretim Personel Kanunu, 233 ve 399 sayılı kanun hükmünde kararnameler ile 190
sayılı Kanun Hükmünde Kararnameye tabi kamu kurum ve kuruluşlarının teşkilat
kanunlarındaki hükümlerine göre sözleşmeli personel statüsünde çalışan
sigortalıları ile 657 sayılı Devlet Memurları Kanununa göre geçici personel
statüsünde çalıştırılan sigortalıları" şeklinde değiştirilmesini arz ve
teklif ederiz.
 Bengi
Yıldız (Batman) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Geylani, buyurun efendim. (BDP sıralarından alkışlar)
HAMİT GEYLANİ
(Hakkâri) – Sayın Başkan, değerli milletvekilleri; değişiklik önergemiz üzerine
söz aldım. Genel Kurulu saygıyla selamlıyorum.
Değerli
arkadaşlar, Orta Doğu’da, Afrika’da değişim rüzgârlarının estiği, Türkiye’de de
yoğun bir siyasi gündemin yaşandığı ve tarihî derslerin çıkarılmadığı günlerden
geçiyoruz. Aynı zamanda, yaşanan ağır ekonomik krizin ardından, toplumun
yoksul, emekçi ve ezilen kesimlerin sorunlarının en çok hissedildiği bir dönemi
de yaşıyoruz ve bugün Ankara sokaklarında torba yasasının içine polis gazı
dolmuş ve halkın, emekçilerin yaşamı zehirlenmiştir. Geçmişten günümüze
emekçilerin yaşadığı sorunlar son yıllarda azalmak bir yana, katlanarak
artmıştır ve hâlen demokratik hak aramalar polis copları ve biber gazlarıyla
bastırılmaktadır. 
Sekiz yıldır
iktidarda olan AKP Hükûmeti ulusal ve uluslararası sermaye çevrelerinin
beklentilerini bir bir yerine getirmekte, işçi ve emekçilerin, yoksul halk
kesimlerinin taleplerini görmezden gelmektedir. 
İşsizlik,
yoksulluk ve bölgelerarası eşitsizlik her geçen gün daha da artmış, bir yandan
toplumun barış ve demokrasi özlemleri ise her defasında hukuk dışı
uygulamalarla bastırılmıştır. 
Hükûmet,
yıllardır uyguladığı ekonomik ve sosyal politikalarla emekçilerin, kadınların,
gençlerin, kır ve kent yoksullarının yaşamlarını giderek daha çekilmez hâle
getirmiş, bugünlerini ve geleceklerini karartacak politikaları devreye
sokmaktan geri kalmamıştır. 
Sağlık, eğitim ve
ulaşım gibi temel kamu hizmetleri paralı hâle getirilmiştir. 
Yine,
özelleştirme ve taşeronlaştırma ile kamuda istihdam parçalı hâle getirilmiş,
sözleşmeli, esnek ve kuralsız çalışma dayatılmıştır çünkü AKP Hükûmeti,
demokratikleşme ve toplumsal barış alanında toplumsal kesimlerin beklentilerine
yanıt olacak hiçbir pozitif adım atmamıştır ve bu iradeyi gösterememektedir.
Aksine, halkın demokrasi ve özgürlük istemlerine inkâr, şiddet yöntemleriyle
karşılık vermiştir. 
Bakınız, KCK
denilen davanın yandaş siyasi yargı sarmalında, yine seçilmiş Kürt siyasetçilerinin
tutuklanma ve yargılanma sürecinde yaşananlar ibret vericidir. Kürt dilinin
kabul edilmeyerek “tek dil, tek millet, tek kültür” söyleminden kurtulunamamış
olması Türkiye’de aslında hiçbir şeyin değişmediğini, AKP’nin de statükocu bir parti olduğunu ortaya koymaktadır.
Değerli
arkadaşlar, demin burada üç partinin benzeştikleri, tekleştikleri, tam da bu
kültürde uzlaştıklarının tablosunu gördük. Bu tablo sergilendi ve onun içindir
son otuz yıldır Türkiye tekliyor, tekliyor, teklemeye devam ediyor. Yine,
hiçbir dönemde olmadığı kadar ifade özgürlüğü ve muhalif basın üzerinde yoğun
bir baskı ve zorbalık uygulanmaktadır. Son dönemlerde kadın emekçilere yönelik
çalışma yaşamında ayrımcı uygulamalar, genel olarak kadına yönelen şiddet,
öldürme ve tecavüz vakalarının tam yüzde 1.400 artması karşısında Hükûmetin
hiçbir koruma önlemi almaması da toplumda kaygıya neden olmuştur.
Değerli
milletvekilleri, karşı karşıya bulunduğumuz acil sorunların çözümünün
demokratik bir anayasadan geçtiğini her fırsatta altını çizerek ifade ediyoruz.
Yeni Anayasa tartışılırken yıllardır ülkemizin demokratikleşmesinin önünde
engel olan tüm yasak ve kısıtlamaları kaldıran bir anlayış benimsenmelidir. Bu
nedenle demokrasi, barış ve emeğe saygı torba yasalarıyla değil, toplumun temel
ihtiyacı olan demokratik yasa ve yeni bir anayasayla olabilir. Ayrıca, bu
kürsüde en aykırı düşüncelerin ifade edilmesine saygımız var ama hiçbir ırkçı
düşünceye de saygı duymak mümkün değildir.
Bu nedenle,
hepinizi tekrar saygıyla selamlıyorum. (BDP sıralarından alkışlar)
BAŞKAN – Teşekkür
ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
69’uncu madde
üzerinde iki adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 69 uncu
maddesinin aşağıdaki şekilde değiştirilmesini arz ve teklif ederiz. 






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Abdullah Özer


Nevingaye Erbatur


Oğuz Oyan







Bursa


Adana


İzmir



  
“Madde 69- 25/8/1999 tarihli ve 4447 sayılı İşsizlik Sigortası
Kanununun 48 inci maddesinin yedinci fıkrası aşağıdaki şekilde
değiştirilmiştir. 
Ayrıca, sigortalı
işsizler ile Kuruma kayıtlı diğer işsizlere; iş bulma, danışmanlık hizmetleri,
mesleki eğitim, işgücü uyum ve toplum yararına çalışma hizmetleri verilir ve
işgücü piyasası araştırma ve planlama çalışmaları yapılır. Bu kapsamda
yapılacak giderler, İşsizlik Sigortası Fonundan karşılanır. Bu giderlerin
yıllık miktarı, işsizlik sigortası primi olarak bir önceki yıl içinde Fona
aktarılan prim gelirlerinin yüzde otuzunu geçemez. Ancak, işsizlik ödeneğinden
yararlanmakta olanlara yönelik hizmetler için bu sınırlama dikkate alınmaz. Bu
fıkraya ilişkin esas ve usuller yönetmelikle belirlenir.”
Türkiye Büyük Millet Meclisi
Başkanlığına
Görüşülmekte olan
606 sıra sayılı Kanun Tasarısının 69 uncu maddesinin aşağıdaki şekilde
değiştirilmesini arz ve teklif ederiz.






Mustafa Kalaycı


Erkan Akçay


Oktay Vural







Konya


Manisa


İzmir







Mehmet Günal


Emin Haluk Ayhan


Kadir Ural







Antalya


Denizli


Mersin










Mehmet Ekici













Yozgat






“Madde 69- 4447
sayılı Kanunun 48 inci maddesinin yedinci fıkrası yürürlükten kaldırılmıştır.
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan. 
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan. 
BAŞKAN – Sayın
Ekici, buyurun. (MHP sıralarından alkışlar)
MEHMET EKİCİ
(Yozgat) – Sayın Başkan, değerli milletvekilleri; tasarının 69’uncu maddesiyle
İşsizlik Sigortası Kanunu’nun 48’inci maddesinin yedinci fıkrası değiştirilmiş
ve İşsizlik Sigortası Fonu’nun bir önceki yıl prim gelirlerinin yüzde 30’unun
istihdamı artırmaya yönelik politika ve tedbirleri uygulamak, iş gücünün
istihdam edilebilirliğini artırmak, çalışanların vasıflarını yükselterek
işsizlik riskini azaltmak gibi birçok maddede özetlenebilecek amaçlarla
kullanılmasına imkân sağlanmaya çalışılmaktadır. Ayrıca, Bakanlar Kuruluna da bu oranı yüzde 50’ye kadar çıkarma
yetkisi verilmiştir. 
Değerli
milletvekilleri, AKP İktidarı döneminde birçok fonun amacı dışında kullanıldığı
bilinen bir gerçektir. Bu noktada bu fonun da aşamalı olarak kuruluş amacının
dışına çekilmeye çalışıldığını söylemek mümkündür. Zira,
İşsizlik Sigortası Fonu’nun oluşturulma amacı, fona prim ödeyenlerin kendi
ihtiyaçları dışında işsiz kalmaları hâlinde fondan yararlandırılmaları
gerçeğine dayanır ancak kanun tasarısında bu konuda bir düzenleme yapılmamakta,
fondan yararlanma koşulları aynı bırakılmaktadır. Hâlbuki,
önceliğin verilmesi gereken konu, fona erişim ve fondan yararlanma konularının
iyileştirilmesi olmalıydı fakat bunu göremiyoruz. 2008 yılından bu yana
İşsizlik Sigortası Fonu kaynaklarının fonun kuruluş amacı dışında kullanıldığını
da dikkate alırsak bu sürecin genişleyerek devam etmekte olduğunu görürüz.
Değerli
milletvekilleri, bu değişiklikten sonra işçi ve işverenlerden tahsil edilen
prim gelirlerinin yüzde 30’una da el konulabilecektir. Ayrıca, bu oran Bakanlar
Kurulu tarafından yüzde 50’ye kadar da artırılabilecektir. Çok net olarak
anlaşılmaktadır ki Hükûmet, öncelikle tepkiye yol açmasın diye devlet
katkısının yüzde 30’una el koyma yetkisini almıştır. İstihdamı artırmak için
bunu yaptığı yolundaki savunmasına fazla bir itiraz gelmeyince, bu defa işçi ve
işverenlerin hisselerinin yüzde 30’una da el koymaya kalkışmakta ve yüzde 50’ye
kadar varan artırma konusunda da yetki almaya çalışmaktadır. 
Böyle gidecek
olursa ve hak ettiği tepkiyi görmezse ve Hükûmet bu konuda daha bir ilkeli,
daha duyarlı davranmaya kalkışmazsa kısa süre içerisinde fonun bütün
kaynaklarının bitirilmiş olması kimseyi şaşırtmamalıdır. Maalesef, Hükûmetin
uyguladığı günübirlik politikalar artık alışkanlık hâline gelmiş ve doğruluğu
tartışılmadan birçok düzenleme olupbittiye getirilerek de Meclisten
çıkarılmaktadır. 
Değerli
milletvekilleri, AKP Hükûmetinin bizzat kendisince ve kendi mutfaklarında
hazırladıkları kanunlar yine kendi dönemlerinde defalarca değişikliğe
uğramıştır. Bu konuda Çalışma Bakanlığının da çok üstün bir başarısı vardır.
Dolayısıyla, yeniden düzenleme ihtiyacı duyurmayacak bir düzenlemeyle bu
konuların Meclis gündemine getirilmesi esas olmalıdır. Ama 68’inci madde
üzerinde de ifade ettim ki maalesef bu konuda müthiş bir duyarsızlık vardır,
olupbittiyle projeler gelmektedir. Yapboz mantığıyla kanun yapmak konusunda
kimseyle yarışacak değiliz ama bu Meclisin mehabetine uygun bir usul
benimsenmesi gerekir. Hâlbuki, muhtemelen, birtakım
yerlerden servis edilen bu konular önce kamuoyunun gündemine sızdırılıyor,
nabız yoklanıyor, sonra da gelen tepkilere, eleştirilere göre devam ediliyor
veyahut dondurucuya atılıyor. Bu usulle, gerçek hayatı görmeyerek, ekonomik
verileri çarpıtıp işimize geldiği gibi yorumlayarak, hayalî büyüme rakamlarını
bir balon gibi uçurarak ülkeyi idare etmek mümkün değildir. Bunun artık herkes
farkına varması gerekir. Oy telaşıyla ve ciddiyetten uzak çalışmamamız gerekir.
Bu çatı altında hepimizin, içimize sinen ve toplumumuza fayda sağlayacak
kanunlar üzerinde çalışmamız gerektiğini tekrar beyan ediyorum. Bu maddenin
çekilmesinin ülke ve işçiler için ve bu fondan yararlanacaklar için hayırlı
olacağını düşünüyor, bu konuda katkılarınızı bekliyor, saygılarımı sunuyorum.
(MHP sıralarından alkışlar) 
BAŞKAN – Teşekkür
ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 69 uncu
maddesinin aşağıdaki şekilde değiştirilmesini arz ve teklif ederiz. 
   Mustafa Özyürek (İstanbul) ve
arkadaşları
“Madde 69- 25/8/1999 tarihli ve 4447 sayılı İşsizlik Sigortası
Kanununun 48 inci maddesinin yedinci fıkrası aşağıdaki şekilde
değiştirilmiştir. 
Ayrıca, sigortalı
işsizler ile Kuruma kayıtlı diğer işsizlere; iş bulma, danışmanlık hizmetleri,
mesleki eğitim, işgücü uyum ve toplum yararına çalışma hizmetleri verilir ve
işgücü piyasası araştırma ve planlama çalışmaları yapılır. Bu kapsamda
yapılacak giderler, İşsizlik Sigortası Fonundan karşılanır. Bu giderlerin
yıllık miktarı, işsizlik sigortası primi olarak bir önceki yıl içinde Fona
aktarılan prim gelirlerinin yüzde otuzunu geçemez. Ancak, işsizlik ödeneğinden
yararlanmakta olanlara yönelik hizmetler için bu sınırlama dikkate alınmaz. Bu
fıkraya ilişkin esas ve usuller yönetmelikle belirlenir.”
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Oyan, buyurun efendim. (CHP sıralarından alkışlar)
OĞUZ OYAN (İzmir)
– Efendim, şimdi bu önergeyle ilgili konuşacağım. Biraz önceki önerge geçti ama
bu daha kritik bir önerge. 
Bakın, ben size
önce, nasıl bir fon yönetimi, onunla ilgili birkaç rakam vereyim. Fon 2002’den
bu yana prim ödüyor. Biraz önce söyledim, işsizlik sigorta ödeneği veriyor; 3,7
milyar lira işsizlere toplam ödeme. Kaç yılda? 2002-2010 31 Aralığına kadar
yani sekiz buçuk yılda. Peki kaç kişiye ödeme yapmış?
2 milyon 95 bin kişi işsizlik sigortası ödeneğinden yararlanabilmiş. Peki,
anlık işsiz sayısı ne kadar? Şu an 2 milyon 850 bin civarında. Sekiz buçuk
yılda siz sadece iki milyon işsize ulaşıyorsunuz. Oysa şu an fotoğrafını
çektiğiniz işsiz sayısı 3 milyona yakın. Bu nasıl bir fon o zaman, bu nasıl
işçiye dönük bir fon? Bunu bize bir anlatın. Şimdi, bu yetmezmiş gibi bu fona
elimizi sokuyoruz, oradan kaynakları alacağız ve böylece “Artık bu fon
yetmiyor.” deme imkânını elde edeceksiniz. Şimdiye kadar fon
bol. Vermiyorsunuz, şimdi “E ne yapalım, fonda para kalmadı.” deme
imkânını herhâlde elde edeceksiniz. 
Şimdi, bakın,
kısa çalışma ödeneğini de katsanız, 369 milyon lira oradan da bir ödeme oldu
kriz döneminde biraz, özellikle 2009’da, onu da katsanız 4 milyar 100 milyon
gibi bir şeye ulaşırsınız. Toplam fona girişler nedir? Girişler, anapara artı
faiz, 60 milyar 605 milyondan bahsediyoruz, 31 Aralık 2010. Yani yüzde kaçı
işçiye gitmiş işsizlik sigortası ve kısa çalışma ödeneği olarak? Yüzde 7 bile
değil. Yani nerede yüzde 93’ü, 93’ü nerede? Onun hesabını vereyim size: Bütçeye
aktarılan kaynak 9-10 milyar düzeyinde, yani işçiye verilenin 2,5 katı bütçeye
aktarılmış. GAP’a gittiği söyleniyor ve bakıyorsunuz, yarısı bile gitmemiş
GAP’a. Yani öbür tarafı da bütçeye yama, demin dediğim gibi. İşçiden kes,
memura maaş öde; işçiden kes, borç faizi öde.
Peki, kalanı ne
oluyor? Yani yüzde 17’si de bütçeye kaynak. Yüzde 7’si
işçiye, yüzde 17’si bütçeye. Peki devamı? Geriye hâlâ bir yüzde 75 var,
o ne oluyor? Geriye kalan 46 milyar liralık kaynak hazinenin borçlanması için
kullanılan bir kaynak. Hazine buradan vade uzatıyor. Ha, ayrıca tabii, başka
bakımlardan da şeyi makyajlıyor, yani bütçede faiz dışı harcamalar rakamının
millî gelire oranını, oradan yarım puan düzeyinde yükseltme imkânını elde
ediyor. Yani IMF’ye falan, ele güne karşı da “Bak, biz o kadar da kötü
değiliz.” imkânı veriyor. 
NURETTİN CANİKLİ
(Giresun) – Borç stokunu da etkiliyor bu.
OĞUZ OYAN
(Devamla) - Şimdi, borç stoku ne oluyor? Yani uzun vadeli borçlanma imkânı…
İşçinin sırtından kamu borç vadesi uzatıyor ve diyorsunuz ki: “Bak, biz ne
kadar başardık. Yani uzun vadeli, beş yıllık tahvil…” Kime satıyorsunuz beş
yıllık, on yıllık tahvili? Beş yıllık, on yıllık tahvili piyasa mı alıyor?
Hayır. Gene kamu stokları, fonlarından gelen talep üzerine oluyor. Yani bu aslında işçiye hakkını vermeden elde edilen bir şey.
Bakın, şimdi
burada, sizin yasa teklifinde, bu 69’uncu maddede, bu fonun bir önceki yılın
prim gelirlerinin yüzde 30’unu aktaran bir düzenleme yapıyorsunuz ve üstelik de
Bakanlar Kuruluna, bu yetmezmiş gibi yüzde 50’ye kadar da arttırma… Aslında
şunu anlamalıyız: Gerçekte yüzde 50’yi uygulayacaksınız. Yani böylece fonu
gerçekten çalışamaz hâle…
Peki, burada bunu
niye yapıyorsunuz? Mesleki eğitim vesaire. O zaman ben size şimdi sorayım. Hem
2002 birinci yasama dönemi hem ikinci yasama döneminde ben kanun teklifi verdim
ve bu teklifin bir maddesi de şuydu, bakınız: “Her yıl fon varlığının en az %
10’unun Meslek Geliştirme, Edindirme ve Yetiştirme Eğitimi Giderleri ile iş
bulma danışmanlığı ve işe yerleştirme hizmetleri giderlerine ayrılması
amaçlanmıştır.” maddesini koydum. Bunları kim reddetti? Hükûmetin ve grubun yol
göstermesiyle AKP Grubu reddetti. Şimdi, bize bu mealde bir şey getiriyor.
Üstelik bir kriz geçmiş. 
Değerli
arkadaşlarım, bu yazıktır. Yani böyle bir anlayış olmaz, böyle bir yönetim
olmaz. Bu aslında fon kaynaklarına el koymaktan başka bir anlama gelmemektedir.

Teşekkür ederim.
(CHP sıralarından alkışlar) 
BAŞKAN – Teşekkür
ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
70’inci madde
üzerinde üç adet önerge vardır. Önergeler aynı mahiyettedir, okutup birlikte
işleme alacağım. 
Buyurun.
Türkiye Büyük Millet Meclisi
Başkanlığına
606 sıra sayılı
kanun tasarısının 70’inci maddesinin tasarı metninden çıkarılmasını arz ve
teklif ederiz. 






Bengi Yıldız


Sebahat Tuncel


Şerafettin Halis







Batman


İstanbul


Tunceli







Ufuk Uras


Akın Birdal


Hamit Geylani







İstanbul


Diyarbakır


Hakkâri




Diğer önergenin imza sahipleri: 






Mustafa Kalaycı


Erkan Akçay


Oktay Vural







Konya


Manisa


İzmir







Mehmet Günal


Emin Haluk Ayhan


Kadir Ural







Antalya


Denizli


Mersin










Beytullah Asil













Eskişehir






Diğer önergenin imza sahipleri: 






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Abdullah Özer


Nevin Gaye Erbatur


Ergün Aydoğan







Bursa


Adana


Balıkesir



BAŞKAN – Sayın
Komisyon, önergelere katılıyor musunuz?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Bengi
Bey, kim konuşacak? 
BENGİ YILDIZ
(Batman) – Sayın Birdal. 
BAŞKAN – Akın
Bey, buyurun. 
AKIN BİRDAL
(Diyarbakır) – Sayın Başkan, değerli milletvekilleri; 606 sıra sayılı Yasa
Tasarısı’nın 70’inci maddesindeki değişiklik önerisi üzerine söz almış
bulunuyorum. Hepinizi saygıyla selamlarım. 
Bu 70’inci
maddede bizim gerekçemiz bu değişiklik ile isteğe bağlı olarak sigorta
primlerini yatıran ve çalışmayan kişilerden işsizlik sigortası zorunlu
tutularak prim alınmasının yasanın özüne aykırı olması gerekçesiyle önüne
geçilmesi amaçlanmıştır. İşsizlik sigortası, çalışan ya da çalışmak isteyip de
iş bulamayan kişilerin işsiz kalmaları durumunda ödenek sağlayan bir sigorta
olmasından ötürü isteğe bağlı sigortalıları kapsamamaktadır. Bu nedenle, isteğe
bağlı sigorta yaptıranlardan işsizlik sigortası kesintisi yapılması yasanın
özüne uygun olmayacaktır.
Şimdi, birçok
uygulamalardan görüldüğü gibi hukuk devleti niteliğinden uzaklaşılmaktadır.
Şimdi, bu yasayla sosyal devlet niteliğinden de uzaklaşılıyor. İnsan hak ve
özgürlüklerinin evrim sürecinde kabul edilen, “ikinci kuşak” diye adlandırılan
haklar ve özgürlükler, ekonomik, sosyal ve kültürel haklardır ama tabii bu
hakların ve özgürlüklerin evrenselliği kadar birinin yerine diğerinin
konulmazlığı ilkesi de önemlidir. 
Örneğin, biz,
günlerdir burada, işte, yaşam hakkı, kişi güvenliği ve özgürlüğü, düşünce ve
basın özgürlüğü, cezaevlerinde insan haklarına dayalı düzenlemeler getiriyoruz
ve bunlar, gerçekten, insanın, insan olmaktan kaynaklanan devredilmez,
vazgeçilmez hakları ve uluslararası hukukla da güvence altına alınmıştır. Ama
şimdi başka bir şey var: Yine, Birleşmiş Milletler çerçevesinde çıkarılan,
“ikizler” diye adlandırılan uluslararası sözleşmelerden bir tanesi de ekonomik,
sosyal ve kültürel haklardır ve Türkiye sonunda bunu da imzalayıp taraf olmuştur.

Şimdi, ne yazık
ki burada sosyal devlet niteliğinden uzaklaşıldığının ve hukuk devleti
niteliğinden uzaklaşıldığının bugün fotoğrafını başkentte gördük. Örneğin
günlerdir bu torba yasasının çalışanların yararına olmadığı, onları daha da
yoksullaştıracağı bilinen bir olgu. Burada muhalefet bunu günlerdir dile
getiriyor. Elbette ki demokrasilerde Parlamento dışındaki muhalefet de
kendisini ifade edecektir, ifade edebilmesinin kanalları nedir? Demokratik
barışçıl eylemlerdir, imza kampanyalarıdır, gösterilerdir, yürüyüşlerdir ve
şimdi, Türkiye’nin dört bir yanından DİSK, KESK, TMMOB ve TTB’nin üreticileri
ve temsilcileri geldiler ve Parlamentodan da muhalefet milletvekilleri olarak
Cumhuriyet Halk Partisi milletvekilleri ve bizler de oradaydık. Ee, şimdi, bize
“Yürüyemezsiniz.” diyorlar. Muhatap neresi? Örneğin, emek güçleri, demokrasi
güçleri sorunlarını, bu torba yasasına ilişkin kaygılarını dile getirecekler ve
burada yasama olarak da elbette ki yüce Meclise dilek ve önerilerini
sunacaklar. 
Şimdi, neden
Türkiye Büyük Millet Meclisine yürütmüyorsunuz? Gelecekler ve Türkiye Büyük
Millet Meclisinde sorunlarını bir heyet olarak, bir paket olarak dile
getirecekler, isteklerini dile getirecekler. Bakın, bütün taraf olduğumuz
ülkelerin parlamentolarının önünde, böyle iki kilometre önünde barikat
kurulmuyor. Gidin parlamento kapılarının hepsinde bir gösteri vardır
demokratik, insan hakları, kadın örgütleri, emek örgütleri, çevreciler ve
farklı olanlar, ötekiler. Hiç kimse de polis zoruyla bunları uzaklaştırmıyor ve
ne istediklerini soruyorlar ve metinlerini alıyorlar, genel kurullarına
götürüyorlar ve gerçekten bütün iktidar ve muhalefetiyle yapılabilecek olanları
yapmaya çalışıyorlar.
Şimdi, bu anlayış
nedir? Örneğin, bakın, şimdi, 50 bin kişilik orada emekçilerin haklarını ve
özgürlüklerini gasbederken burada başka bir şey var. Güvenlik güçlerine,
savunma harcamalarına ayrılan para. Şimdi, 116 tane yeni savaş uçağı alınıyor,
50 bin kişilik özel ordu oluşturuluyor. 2008 ve 2009 yılında da AKP İktidarı
döneminde de 2008’de 578 milyon dolar silahlanmaya para harcanıyor, 2009’da da
675 milyon dolar para harcanıyor silahlanmaya ve arkadaşlar, değerli
milletvekilleri, 2009 yılında en fazla silahlanmaya para harcayan 10’uncu ülke
Türkiye oluyor. 
Teşekkürler Sayın
Başkan.
Saygılar
sunuyorum. (BDP sıralarından alkışlar)
BAŞKAN – Teşekkür
ederim Sayın Birdal. Sayın Asil, buyurun. (MHP sıralarından alkışlar) 
BEYTULLAH ASİL
(Eskişehir) – Sayın Başkan, değerli milletvekilleri; görüşülmekte olan 606 sıra
sayılı Yasa Tasarısı’nın 70’inci maddesi üzerinde vermiş olduğumuz önerge
hakkında söz aldım. Hepinizi saygıyla selamlıyorum.
İşsizlik,
geçmişte olduğu gibi, günümüzde de ülkemizin en önemli meselesi. İşsizlik,
ülkemizin kalkınma ve gelişmesi önündeki en büyük engel. İşsizliği ortadan
kaldıracak veya kabul edilebilir seviyelere çekecek plan, program ve yasalara
ihtiyaç var. İşsizlikle mücadele kaçınılmaz. Mücadele ederken eğitim sisteminin
yeniden organizasyonundan yeni istihdam alanlarının yaratılmasına kadar birçok
alanda kökten değişimlerin gerçekleştirilmesi gerekiyor. Bunun için de
işsizliğin nedenleri cesaretle, derinlemesine araştırılarak çözüm yollarının
ortaya konması gerekiyor. O zaman niçin ortaya konulmuyor? İşte, bugün en az
işsizlik kadar tehlikeli olan bu durumun üzerinde durmak istiyorum, konuya
başka bir pencereden bakılmasına yardımcı olmak istiyorum. 
Değerli
milletvekilleri, ne yazık ki meslek kuruluşları, üniversiteler, ilgililer,
bunlardan bazıları Hükûmeti gücendirmemek, bazıları politik davranma adına,
bazıları da korktuklarından iç kullanım için dahi olsa objektif araştırma
yapılmasını desteklemiyor, bildikleri doğruları söylemeye cesaret edemiyor,
cesaret edenler de ya hapsediliyor ya da ekonomik anlamda vergi incelemeleri,
vergi cezaları tehditleriyle susturuluyor. Sorunlar ortaya konamıyor. Sorun
tespit edilemeyince de çözüm düşünülmüyor. Bu durum işsizliğin artmasına,
meselenin kronikleşmesine neden oluyor. Böyle olunca da sorunun çözümü her
geçen gün biraz daha zorlaşıyor. Bundan belki Hükûmet incinmiyor, Başbakan
mutlu ediliyor, ilgili kurumların başındakiler de koltuklarını koruyor, vergi
cezalarından kurtuluyor, bertaraf edilmiyor ama rekabet gücü kısıtlanan ekonomi
feci şekilde etkileniyor. İşsiz kalan aile reisleri, işsiz babanın çaresiz
evlatları sosyal sorunları da derinleştiriyor. Önümüzde zorlu günler var.
Olaylar daha da incitici hâle gelebilir. Şikâyet ve tespit yanında biraz
cesaretle gerçekleri araştırmalıyız, öğrenmeliyiz ve uygulayıcıları
uyarmalıyız. 2008 kriz döneminin birkaç çeyreği hariç kesintisiz süren bu
büyümeye rağmen, işsizlik sorununa kalıcı çözümler bulunamaması bunun en büyük
göstergesidir.
Değerli
milletvekilleri, aile reisinin işsiz kalması sadece o ailenin yoksullaşmasıyla
kalmıyor, Anayasa’mızın işaret ettiği, Türk toplumunun temelini teşkil eden
aile kurumunun giderek zayıflayarak dağılmasına da yol açıyor. İşsiz kalan aile
bireylerinin, sahte vaatlerle terör örgütlerinin, kapkaççıların, uyuşturucu
kaçakçılarının kucağına düşmesi kolaylaşıyor. Bu durum da genelde ülke güvenliğini
ve huzurunu tehdit ediyor. İşsizlik sonucu ortaya çıkan yoksulluk ve açlık iç
göçü de beraberinde getiriyor. Büyük kentlerde görülen ahlaki yozlaşma değerler
sistemimizi altüst ediyor. Sonuçta kaybeden ülkemiz oluyor, kaybeden ülke
insanımız oluyor. Tüm sektörlerde etkisini olumsuz hissettiren işsizlik, bizi
gelişmiş Avrupa ülkelerine karşı zayıf ve çaresiz duruma düşüren genel bir ülke
sorununa dönüşüyor. 
O hâlde, zaman
kaybetmeksizin, hepimizi ilgilendiren bu soruna milletçe sahip çıkmalıyız.
Babaların işsiz kalmadığı, çocukların bundan etkilenmediği, doğru söyleyenlerin
hapiste, dalkavukların işbaşında olmadığı, ülkenin bütünü için harcanması
gereken kaynakların yandaşların zenginleşmesine harcanmadığı bir gelecek
dileğiyle yüce heyetinize saygılar sunuyorum. (MHP sıralarından alkışlar) 
BAŞKAN – Teşekkür
ederim. 
Buyurun Sayın
Aydoğan. (CHP sıralarından alkışlar) 
ERGÜN AYDOĞAN
(Balıkesir) – Sayın Başkan, yüce Meclisin değerli üyeleri; görüşülmekte olan
606 sıra sayılı Tasarı’nın 70’inci maddesi üzerinde vermiş olduğumuz önergeyle
ilgili söz almış bulunuyorum. Yüce Meclisi saygıyla selamlıyorum. 
Sayın Başkan,
değerli milletvekilleri; kendi iradesi dışında isteğe bağlı sigorta olmak
zorunda olan sigortalıların yüzde 1 ve yüzde 2 pay ödemesini getiren bu
düzenlemenin kaldırılmasını istiyoruz. Bu verdiğimiz önerge bununla ilgili. 
Değerli
milletvekilleri, değerli arkadaşlarım; biz Cumhuriyet Halk Partisi olarak
ülkemizdeki sorunları gündeme getirdiğimizde, dokuz yıldan beri ülkemizi
yöneten siz değerli AKP milletvekilleri de ülkemizde var olan sorunların
olmadığını ve sorunların bittiğini söylüyorsunuz.
Değerli
arkadaşlarım, döneminizde çıkarılan Sosyal Güvenlik Kanunu çalışanları ve
emeklileri ciddi anlamda mağdur etmektedir. Dokuz yıla giren devri iktidarınızda
var olan sorunları çözmek yerine, sorunlara yeni sorunlar eklediniz, çalışma
şartlarını zorlaştırdınız, emekliliği zorlaştırdınız, emeklinin gelirine göz
diktiniz, işsizliği kronik hâle getirdiniz, işsizliği artırırken işsizlik
parası almayı imkânsız hâle getirdiniz. Devri iktidarınızda bunlarla sınırlı
kalmadı, İşsizlik Fonu’nda biriken paraya göz diktiniz. İşsizlik nedeniyle
evine ekmek götüremeyen, çocuğunun ihtiyacını karşılamakta zorlanan işsizlerin
hakkına AKP İktidarı olarak el koydunuz.
Görüştüğümüz
“torba”, “harar”, “çuval” veya “çorba
tasarı” da sorunları maalesef çözmüyor. Amacınız, sorunları çözmek olmadığı
gibi, mağdur ettiğiniz kitlelere seçim mesajı vermektir. 
İktidarınız ve
Sayın Başbakan ülkemizin sorunlarını bıraktı başka ülkelerin sorunlarını
çözmeye talip oldu, Başbakanlık yetmedi BOP Eş Başkanı olmanın gereğini yapmaya
başladı, ülkemizdeki demokrasi ve hak taleplerini görmezden gelirken Mısır’daki
olaylarda demokrasi kahramanı oldu. Mısır yönetimine diyor ki: “Halkın demokrasi
taleplerine kulak ver. Halkı mağdur etme.” Dün akşam da AKP Grup Başkan Vekili
Sayın Canikli “Orta Doğu Başbakanı izliyor.” dedi. Orta Doğu Başbakanı izliyor
ama Türkiye’deki halk da izlemek istiyor, Türkiye’deki halk perişan ve mağdur. 
Peki, Mısır halkının
demokrasi talepleri önemli, saygıdeğer de ülkemiz halkının hak ve demokrasi
taleplerini niye göz ardı ediyorsunuz? Mısır’daki halkınki hak talebi olurken
Türkiye Cumhuriyeti vatandaşları hakkını aramaya başladığında niye üzerine
copla, tankla, biber gazıyla gidiyorsunuz? Mısır’daki halkın demokrasi talebi
hak da Türkiye Cumhuriyeti’ndeki vatandaşlarımızın demokrasi talebini niye hak
olarak görmüyorsunuz? Bugün çıkarılmak istenen “Çorba tasarıda” hak mağduru
olacaklarını bilen, kaybolacak haklarına sahip çıkmak isteyen halk kitlelerine
uygulanan baskı, şiddet, insanlık dışı uygulama… Hedef koyduğunuz ileri
demokrasi bu olmamalıdır. Temel hak ve özgürlüklerden anladığınız, hakkını
arayanların hakkını gasbetmek olmamalıdır. Size biat edilmesi midir, buyruk ve
emirlerinize uyulması mıdır ileri demokrasiden anladığınız? Sayın Başbakanın
veya AKP İktidarının toplantılarında, o bölgede aldığınız bilgilere dayalı,
hiçbir eyleme katılmayan insanları gözaltına almak mıdır ileri demokrasi?
“İleri demokrasi” dediğiniz bu insanlık dışı uygulama hangi demokratik Batı
ülkesinde vardır? Siz demokrasiyi amaç değil, araç görüyorsunuz ve maalesef
halkın taleplerini de amacınıza araç ediyorsunuz. Değerli arkadaşlarım, ileri
demokrasi hedefinden anladığınız, hak talep eden, hakkını arayan insanların
hakkını yok sayarak devri iktidarınızda baskı, zulüm, şiddet ve tehditle
kitleleri susturmaktır bugün de Ankara’da olduğu gibi. Bu uygulamanın hangi
ileri demokraside örneği var? Türkiye'nin değişik yerlerinden, kaybolan
haklarını aramak için gelen insanların üzerine tankla, biber gazıyla gitmek
hangi Batı demokrasisinde var? Ama AKP diyorsa ki “Benim ileri demokrasi
anlayışım budur.”, bunu da halkımızın görmesini diliyorum.
Kendi iradesi
dışında işsiz kalacakların primini artıran bu önerinin kabul edilmesini
diliyor, yüce Meclisi saygıyla selamlıyorum. (CHP sıralarından alkışlar) 
BAŞKAN – Teşekkür
ederim Sayın Aydoğan.
III.-
YOKLAMA
(CHP sıralarından
bir grup milletvekili ayağa kalktı)
MUHARREM İNCE
(Yalova) – Sayın Başkan, yoklama talep ediyoruz.
BAŞKAN –
Önergelerin oylamasından önce bir yoklama talebi vardır. 
Sayın İnce, Sayın
Özyürek, Sayın Oksal, Sayın Öztürk, Sayın Baratalı, Sayın Koçal, Sayın Köse,
Sayın Ekici, Sayın Okay, Sayın Süner, Sayın Özer, Sayın Keleş, Sayın Pazarcı,
Sayın Emek, Sayın Özkan, Sayın Erbatur, Sayın Tütüncü, Sayın Soysal, Sayın
Aydoğan, Sayın Sönmez, Sayın Öztürk, Sayın Seyhan, Sayın Hacaloğlu.
Sayın
milletvekilleri, yoklama için bir dakika süre veriyorum ve yoklama işlemini
başlatıyorum.
(Elektronik cihazla
yoklama yapıldı)
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal Sigortalar
ve Genel Sağlık Sigortası Kanunu ve Diğer Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Birlikte
işleme aldığım önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Birleşime on
dakika ara veriyorum.
Kapanma
Saati: 18.18
BEŞİNCİ OTURUM
Açılma
Saati: 18.31
BAŞKAN:
Başkan Vekili Nevzat PAKDİL
KÂTİP
ÜYELER: Fatih METİN (Bolu), Harun TÜFEKCİ (Konya)
BAŞKAN –
Saygıdeğer milletvekilleri, Türkiye Büyük Millet Meclisinin 58’inci
Birleşiminin Beşinci Oturumunu açıyorum.
606 sıra sayılı
Tasarı’nın görüşmelerine devam edeceğiz.
Komisyon ve
Hükûmet yerinde.
Şimdi, tasarının
71’inci maddesi üzerinde üç önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte olan
606 sıra sayılı Kanun Tasarısının 71 inci maddesinde geçen “koşullarını”
ibaresinin “şartlarını” şeklinde değiştirilmesini arz ve teklif ederiz.






Mustafa Kalaycı


Erkan Akçay


Oktay Vural







Konya


Manisa


İzmir







Nevzat Korkmaz


Alim Işık


Beytullah Asil







Isparta


Kütahya


Eskişehir



Türkiye Büyük Millet Meclisi
Başkanlığına
606 sıra sayılı
kanun tasarısının 71’inci maddesinin aşağıdaki şekilde değiştirilmesini arz ve
teklif ederiz.
“Madde 71- 4447
sayılı Kanunun 51 inci maddesinin birinci fıkrasında yer alan “, hizmet
akitlerinin sona ermesinden önceki son üç yıl içinde en az 600 gün sigortalı
olarak çalışıp işsizlik sigortası primi ödemiş ve işten ayrılmadan önceki son
120 gün içinde prim ödeyerek sürekli çalışmış” ibaresi “hizmet akitlerinin sona
ermesinden önceki son üç yıl içinde en az 200 gün sigortalı olarak çalışmış”
şeklinde değiştirilmiştir.”






Bengi Yıldız


Sebahat Tuncel


Şerafettin Halis







Batman


İstanbul


Tunceli







Ufuk Uras


Akın Birdal


Hamit Geylani







İstanbul


Diyarbakır


Hakkâri



Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 71’inci
maddesinin Tasarı metninden çıkarılmasını arz ve teklif ederiz.






Mustafa Özyürek





Harun Öztürk





Ferit Mevlüt Aslanoğlu







İstanbul





İzmir





Malatya










Abdullah Özer





Nevingaye Erbatur













Bursa





Adana






BAŞKAN – Komisyon
önergeye katılıyor mu efendim?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan. 
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan. 
BAŞKAN – Sayın
Baratalı, buyurun efendim. (CHP sıralarından alkışlar)
BÜLENT BARATALI
(İzmir) – Sayın Başkan, değerli milletvekilleri; görüşmekte olduğumuz torba
tasarının 71’inci maddesi üzerinde Cumhuriyet Halk Partisi önergesi üzerine söz
almış bulunmaktayım. Öncelikle yüce heyetinizi saygıyla selamlıyorum. 
Değerli
arkadaşlar, görüşmekte olduğumuz torba yasa tasarısına karşı tepkiler gün
geçtikçe artıyor. Emek örgütlerinin, 3 Şubat, yani bugün, Meclisin etrafını
çevreleyerek gerçekleştirecekleri torba yasa eylemi için süreç başlamış ve
devam ediyor. Yalnızca DİSK, KESK, TMMOB değil, Hükûmete her koşulda destek
olan Hak-İş bile bu tasarının karşısında ama son derece demokratik olan bu
isteme karşın antidemokratik eylemler sıralanmaya başladı, bugün hep beraber
gördük. 
Ankara Valisi,
kanunsuz olduğunu ileri sürdüğü bu gösteriye izin vermeyeceğini ve vermediğini
söylemiş bulunmaktadır. Kendisini iyi tanıyorum, devletin valisi olduğunu
biliyorum ama kendisine bir soru sormak istiyorum: Hak aramanın, sesini
demokratik bir şeklide duyurmaya çalışmanın neresi kanunsuz?
Öte yandan,
işçiler akın akın Ankara’ya yürüyor ama Hükûmetin ve AKP’nin bu yürüyüş
umurunda bile değil çünkü irade tek ve belli, yasamada, yürütmede, yargıda da
irade belli; bu irade sadece bir kişinin iradesi, Sayın Başbakanın iradesi. Oysa, daha önceki gün, Sayın Başbakan “Halkı dinle.” diyerek
Mübarek’e öğütler sıralıyordu, Mısır için daha fazla özgürlük ve demokrasi
tavsiyesinde bulunuyordu. Gerçi, bugün, Sayın Mübarek, bu işlere karışmamasını,
burnunu sokmamasını söyledi ama değerli arkadaşlar, insan önce kendi ülkesine
bakar. Sayın Başbakanının bu yaptığına
“Ele verir talkını, kendi yutar salkımı.” derler sayın milletvekilleri. 
MEHMET CEMAL
ÖZTAYLAN (Balıkesir) – Ne alakası var?
BÜLENT BARATALI
(Devamla) – Onun için, bu ne demektir? Ben size izah etmeye çalışıyorum.
Kendisinin inanmadığı ve yapmadığı bir şeyi başkasına söyletmesi şeklindedir. 
MEHMET CEMAL
ÖZTAYLAN (Balıkesir) – Hikâye mi anlatıyorsun?
BÜLENT BARATALI
(Devamla) – Bence, Sayın Mübarek’e öğüt vereceğine, önce kendi halkının sesine
kulak vermesi gerekiyor. İşçiden, emekliden, öğrenciden kaçmanın bir anlamı yok.
Hukuktan, yargıdan ve demokrasiden de korkmanın bir anlamı yok çünkü korkunun
ecele faydası olmaz Sayın Milletvekili. Amaç belli, AKP ve
oligarşisi içinde yeni bir demokrasi oyunu oynamak ve yine de torba yasada,
Anayasa Komisyonunda bu tür şeyleri yaşatarak rejimi belirli bir şekilde,
parlamenter demokrasiden daha değişik bir demokrasi biçimine -eğer demokrasi
denecekse- çevirmek yani başkanlık sisteminin, yani tiranlığın, yani faşizmin
temellerini atmaktır ancak, baskı, gözaltı, yıldırma ve susturma had safhada
olduğu için, bu tür yöntemleri deneyen liderler, bugüne kadar, her yerde olduğu
gibi, tarihin karanlığına gömülmüşlerdir, isterseniz örnekleri var, ben size bu
örnekleri de anlatabilirim. Allah Türkiye’yi korusun diyorum ama bütün
bu tür hevesler hep tarihe gömülmüşlerdir. 
Değerli
milletvekilleri, bugün, eğer ülkemiz Tunus ve Mısır gibi kaynamıyorsa, İslam
âlemi için bir örnek gösteriliyorsa bu, cumhuriyet, laik, demokrasi şeklinde
yönetildiği içindir. 
Değerli
arkadaşlar, değerli milletvekilleri; bugün, her şey büyük bir sarsıntı içinde
ancak Anayasa Mahkemesi, YÖK, HSYK, üniversiteler gibi, buradan ifade ediyorum,
devletin temel kurumları nabza göre şerbet verirse bir müddet sonra bu rüzgâr
fırtınaya, sarsıntıya ve zelzeleye dönüşür, öncelikle bunu yapanlar bunun
altında kalırlar. 
Sayın Başbakana
ve size sesleniyorum, özellikle zatıalinize…
MEHMET CEMAL
ÖZTAYLAN (Balıkesir) – Yazılı ver.
BÜLENT BARATALI
(Devamla) - Aynaya bakın, kendinize gelin, antidemokratik uygulamalarla halkın
sabrını zorlamayın. 
Bu düşüncelerle,
hiçbir iyileştirme sonucu doğurmaması nedeniyle maddenin tasarı metninden
çıkarılmasını takdirlerinize sunuyor, hepinizi saygıyla selamlıyorum.
Çok teşekkür
ederim. (CHP sıralarından alkışlar)
BAŞKAN – Teşekkür
ederim.
HAYDAR KEMAL KURT
(Isparta) – Tasarının geri kalanına katılıyor musun?
BAŞKAN –
Arkadaşlar, sakin olalım.
Sayın Kurt…
HAYDAR KEMAL KURT
(Isparta) – Buyurun Sayın Başkanım.
BAŞKAN – Sakin
olalım.
HAYDAR KEMAL KURT
(Isparta) – Ben sakinim, merakımı gidermeye çalışıyorum.
III.-
YOKLAMA
(CHP sıralarından
bir grup milletvekili ayağa kalktı)
MUHARREM İNCE
(Yalova) – Sayın Başkan, yoklama istiyorum.
BAŞKAN – Sayın
İnce, Sayın Özyürek, Sayın Öztürk, Sayın Baratalı, Sayın Koçal, Sayın Özer,
Sayın Sönmez, Sayın Süner, Sayın Güner, Sayın Pazarcı, Sayın Emek, Sayın Özkan,
Sayın Erbatur, Sayın Dibek, Sayın Aydoğan, Sayın Köse, Sayın Ünsal, Sayın Okay,
Sayın Ekici, Sayın Kaptan.
Sayın
milletvekilleri, yoklama için bir dakika süre veriyorum ve yoklama işlemini
başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
606 sıra sayılı
kanun tasarısının 71’inci maddesinin aşağıdaki şekilde değiştirilmesini arz ve
teklif ederiz.
“Madde 71- 4447
sayılı Kanunun 51 inci maddesinin birinci fıkrasında yer alan “, hizmet
akitlerinin sona ermesinden önceki son üç yıl içinde en az 600 gün sigortalı
olarak çalışıp işsizlik sigortası primi ödemiş ve işten ayrılmadan önceki son
120 gün içinde prim ödeyerek sürekli çalışmış” ibaresi “hizmet akitlerinin sona
ermesinden önceki son üç yıl içinde en az 200 gün sigortalı olarak çalışmış”
şeklinde değiştirilmiştir.”
 Bengi
Yıldız (Batman) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Tuncel, buyurun efendim. 
SEBAHAT TUNCEL
(İstanbul) – Sayın Başkan, sayın milletvekilleri; madde üzerine verdiğimiz
değişiklik önergesine ilişkin, Barış ve Demokrasi Partisi Grubu adına söz almış
bulunmaktayım. Hepinizi saygıyla selamlıyorum.
Doğrusu, bu torba
yasa başladığı günden bugüne, burada demokratik bir ortamın olmadığını,
eşitlikçi bir yaklaşımın olmadığını, bu yasanın çekilmesi gerektiğini ve
yeniden düzenlenerek buraya gelmesi gerektiğini hep ifade ettik. Sanırız,
iktidar partililer ve Sayın Bakan, burada sadece formaliteyi yerine getirmek
üzere duruyor, dinliyor mu bilmiyoruz ve işçinin, emekçinin hakkını gasbeden bu
yasa, bu eşitsizlik yasası devam ediyor.
Sayın
milletvekilleri, demokratik ülkelerde, yasal düzenlemeler yapılırken üç temel
şeye dikkat ediliyor: Eşitlik, özgürlük ve adalet. Bu üç temel nokta eğer
aşınıyorsa buradan demokratik bir yönetim, demokratik bir anlayışın çıkması
mümkün değildir. Bugün, bu torba yasada, en temel şeylerden birisi, eşitlik de
özgürlük de adalet de ihlal edilmektedir. Gerçi, bu Meclis tablosuna
baktığımızda Türkiye'nin ne kadar demokratik olduğunu görebiliyoruz, tartışma
düzeylerinden, birbirine karşı tahammülden, bunu çok net olarak görüyoruz.
Demokrasi, sadece birilerine göre değildir, bütün siyasi partilerin de
demokrasiyi temel bir dayanak olarak ele alması gerekiyor, eşitlik ve özgürlük
yaklaşımını kendi partilerinin temel politikası hâline getirdiğinde, o zaman bu
ortamda demokratik tartışmalar olabilir. 
Sayın
milletvekilleri, demokrasinin altını oyan temel noktalar milliyetçilik,
cinsiyetçilik, bilimcilik, dincilik; bunlar çok önemli noktalardır. Eğer bu
konularda milliyetçilik yapılacaksa, cinsiyetçilik yapılacaksa, bilimcilik ya
da dincilik yapılacaksa bu ortamda demokrasiden bahsetmek mümkün değildir. Her
şeyi demokratik ve bilimsel olarak ele almak gerekir. Bu yasa tasarısı
hazırlanırken de ne yazık ki buna dikkat edilmemiştir.
Sayın
milletvekilleri, biz verdiğimiz bu önergeyle İşsizlik Fonu’nda biriken
paraların gerçekten amacına uygun kullanılmasını öngörüyoruz. Bu fon
toplanıyorsa, bu fonda biriken paralar da işsiz olanlara verilmelidir. Altı yüz
gün çok uzun bir süredir, bunun iki yüz güne indirilmesi gerektiğini
düşünüyoruz. 
Bugüne kadar
İşsizlik Fonu’ndan harcanan paralara bakalım: İşsizlere verilmemiş. İşsizlik
Sigortası Fonu emekçilerden çok hazineyi fonlamak için görüldü ve Hükûmet için
yeni bir rant alanı oluşturdu. 1 Ağustos 2009
tarihinde çıkarılan yasa ile AKP fonun hazine tarafından kullanılmasının önünü
açmıştır. Çıkarılan yasada 2012’ye kadar kullanılması garantiye alınmıştır,
yani 2012’ye kadar bu İşsizlik Fonu’ndaki paralar, işçilerin dışında başka
alanlarda kullanılabilecek. İşsizlik Fonu’nda 2010 yılı sonunda toplam 60,6
milyar TL bütçe oluşturulurken, GAP’a kullanılan miktardan sonra 45,9 milyar TL
kalmıştır. Yani fonun yüzde 25’i GAP için kullanılmıştır, AKP Hükûmeti en
azından bunu iddia ediyor. Dolayısıyla, GAP’ın durumu ortadadır. 
Çalışma ve Sosyal
Güvenlik Bakanlığının verilerine göre, 2010 yılının ilk on ayında İşsizlik
Fonu’ndan 4 milyar 437 milyon 601 bin 774 TL kullanılmıştır. Aslında bu miktar
amacı dışında kullanılmıştır. Çalışma Bakanlığı bu miktardan
3 milyar 172 milyon 996 bin 781 TL’sini GAP’a, 685 milyon 697 bin 11 TL’sini
işsizlik ödeneğine, 41 milyon 172 bin 225 TL’sini kısa çalışma ödeneğine, 338
milyon 443 bin 445 TL’sini aktif iş gücü programlarına, 20 milyon 900 bin 132
TL’sini Ücret Garanti Fonu giderine, 178 milyon 392 bin 179 TL’sini diğer
giderlere olmak üzere on ayda toplam 4 milyar 437 milyon 600 bin 770 TL gider
gerçekleştirdiğini bildirmiştir. 
Şimdi, bu tablo
bile, bu rakamlar bile, aslında, bu İşsizlik Fonu’nun yeni bir rant alanına dönüştüğünü, AKP İktidarının tam da o başta
söylediğimiz eşitlik ve adalet ilkesini kendi çıkarı için, kendi lehine
kullandığını gösteriyor. O yüzden bugün emekçileri bu Meclise almadı. Biz daha
önce sormuştuk, emekçiler gelmeden önce: “Sayın Bakan karşılayıp onları
dinleyecek mi, yoksa polisle mi karşılayacak, gazla, copla mı?” İkincisi oldu.
Biz bunu biliyorduk ama biz beklerdik ki Sayın Bakan karşılasın ve “Ne
istiyorsunuz, talebiniz ne, bunu dinleyelim, düzeltelim.” desin ama ne yazık ki
olmadı. 
Teşekkür ederim.
(BDP sıralarından alkışlar)
BAŞKAN – Teşekkür
ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 sıra sayılı Kanun Tasarısının 71 inci maddesinde geçen “koşullarını”
ibaresinin “şartlarını” şeklinde değiştirilmesini arz ve teklif ederiz.
 Mustafa
Kalaycı (Konya) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkanım.
BAŞKAN – Sayın
Asil, buyurun. (MHP sıralarından alkışlar)
BEYTULLAH ASİL
(Eskişehir) – Sayın Başkan, değerli milletvekilleri; görüşülmekte olan 606 sıra
sayılı Yasa Tasarısı’nın 71’inci maddesi üzerinde vermiş olduğumuz önergede söz
aldım. Hepinizi saygıyla selamlıyorum. 
Değerli
milletvekilleri, bu vesileyle işsizlik sorununa başka bir pencere açmak,
işsizlik meselesinin en önemli nedenlerinden biri olan ara malı ithalatındaki
yüksek artışın üzerinde durmak ve dikkatlerinizi çekmek istiyorum. 
Değerli
arkadaşlarım, ara malı, bir malın üretiminde ne ilk aşamada kullanılan ne de
son ürün olan maldır. Ara mal, başka bir malın üretiminde girdi olarak
kullanılmak üzere üretilir. 
TÜİK ve Gümrük
Müsteşarlığı iş birliğiyle oluşturulan 2010 yılına ilişkin dış ticaret
verilerine göre ithalatın yüzde 70,8’ini oluşturan ara malı ithalatı 2010 yılı
Ocak-Aralık döneminde yüzde 31,9 artışla 131 milyar 400 milyon dolara yükseldi.
Aynı dönemdeki ihracatımız ise sadece 113 milyar 900 milyon dolar. 2010 yılında
gerçekleşen ihracat, ara malı ithalatını dahi karşılamaktan uzaktır. 
Bugün “Montaj
sanayisi kuruldu.” diye eleştirilen günlerden daha kötü durumdayız. Acı olan da
ne biliyor musunuz? O gün sanayimiz gelişmemişti, mecburiyetten parçaları ithal
edip, birleştirip satıyorduk. Bugün ise bu parçaların pek çoğunu yapabildiğimiz
hâlde yapısal sorunlar, enerji maliyetlerinin yüksekliği, finansman ihtiyacının
uygun şartlarda çözülememesi, yanlış uygulanan teşvik politikaları, istihdam
üzerindeki yüksek vergiler, kur politikaları, navlun ücretlerinin yüksekliği
gibi nedenlerle kurulu gücümüz çalışmıyor veya düşük kapasite ile çalışıyor. 
Tesislerimizi bir
bir kaybediyoruz. Önümüzdeki süreçte yatırım teşvik politikalarını oluştururken
işsizlik meselesini çözmek, işsiz insanlara iş bulmak istiyorsak, refah
düzeyini artırmak istiyorsak sanayide kullanılan ithalat ara malı artışını
önleyecek, kendi tesislerini çalıştıracak formülü ortaya koymak zorundayız.
Eğer bunu ortaya koyamazsak önümüzdeki dönemde işimiz daha da zorlaşacak. 
Yapılan bir araştırma sonucunda
131 milyar 400 milyon dolarlık ara malı ithalatının çok büyük bir bölümünü ülke
sınırları içinde üretebilme kapasitesine sahibiz. Kurulu kapasitemiz buna
yeterli, geri kalan kısmını da küçük desteklerle üretme potansiyeline sahip
olan bir ülkeyiz. Rakamlar ortada. Kurulu gücümüzü kullanamıyorsak, yeni bir
yatırım yapamıyorsak işsizliği nasıl çözeceğiz? 
Değerli
arkadaşlarım, elinizi vicdanınıza koyun ve bu soruları kendi vicdanınızda
cevaplayın. Sekiz yılı aşkın iktidarınızda TÜPRAŞ’ı özelleştirdiniz, Erdemir’i
özelleştirdiniz, bunun gibi istihdam sağlayan kurumların pek çoğunu
özelleştirdiniz. Peki, TÜPRAŞ büyüklüğünde, Erdemir büyüklüğünde bir yatırım
niçin yapmadınız? Patronların karşısında otomotiv sanayisi üzerinde şov
yaptınız. Niçin sekiz yılı aşkın iktidarınızda yüzde 100 Türk malı olan bir
otomobil fabrikası kurmadınız? Yoksa yandaşlarınıza aktardığınız kaynağı
milletimize aktarırsanız desteği kaybetmekten mi korktunuz? 
Değerli
milletvekilleri, önceki konuşmamdaki temennileri tekrarlayarak konuşmamı
bitirmek istiyorum: Babaların işsiz kalmadığı, çocukların bundan etkilenmediği,
doğru söyleyenlerin hapiste, dalkavukların işbaşında olmadığı, ülkenin bütünü
için harcanması gereken kaynakların yandaşların zenginleştirilmesine
harcanmadığı bir gelecek dileğiyle yüce heyetinize saygılar sunuyorum. (MHP
sıralarından alkışlar) 
BAŞKAN – Teşekkür
ederim Sayın Asil. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
72’nci madde
üzerinde üç adet önerge vardır. Son iki önerge aynı mahiyettedir, birlikte
okutup işleme alacağım. 
Türkiye Büyük Millet Meclisi
Başkanlığına
Görüşülmekte olan
606 sıra sayılı Kanun Tasarısının 72’nci maddesinde geçen “ödeneğinden
faydalanırken” ibaresinin, “ödeneğini almakta iken” şeklinde değiştirilmesini
arz ve teklif ederiz. 






Mustafa Kalaycı


Erkan Akçay


Nevzat Korkmaz







Konya


Manisa


Isparta







Alim Işık


Mehmet Akif Paksoy


Oktay Vural







Kütahya


Kahramanmaraş


İzmir



Türkiye Büyük Millet Meclisi Başkanlığına
606 sıra sayılı kanun tasarısının 72’nci maddesinin tasarı
metninden çıkarılmasını arz ve teklif ederiz. 






Bengi Yıldız


Sebahat Tuncel


Şerafettin Halis







Batman


İstanbul


Tunceli







Ufuk Uras


Akın Birdal


Hamit Geylani







İstanbul


Diyarbakır


Hakkâri



Diğer önerge sahipleri:






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Abdullah Özer


Mevlüt Coşkuner


Fehmi Murat Sönmez







Bursa


Isparta


Eskişehir



BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Sönmez, buyurun. (CHP sıralarından alkışlar) 
FEHMİ MURAT
SÖNMEZ (Eskişehir) – Sayın Başkan, değerli milletvekilleri; 606 sıra sayılı
Yasa Tasarısı’nın 72’nci maddesi üzerinde vermiş olduğumuz değişiklik önergesi
üzerine söz almış bulunmaktayım. Yüce Meclisi saygıyla selamlıyorum.
Ben, öncelikle,
Başbakanın, bugün Kızılay’da sesini duyurmaya çalışan işçilerimize kulak
vermesini dileyerek sözlerime başlamak istiyorum.
AKP iktidara
geldiği günden beri, vergi kayıplarını önleyeceğini, vergiyi tabana yayacağını,
vergi affı uygulamasını gerektirmeyecek bir ortam yaratacağını ve bu anlamda
gerekli önlemleri aldığını, vatandaşlarımızın ekonomik durumunun düzeldiğini
defalarca dile getirdi ama 2011 yılına geldiğimizde görüşmekte olduğumuz
bugünkü yasa tasarısı, vatandaşlarımızın ekonomisinin düzelmediğinin ve kamuya
karşı olan borçlarını ödeyemez durumda olduklarının ispatıdır. 
Kriz sırasında
defalarca “Vatandaşların borçlarını yapılandıralım.” dedik ama “Kriz bizde
yok.” havası uyandırmak için kulak asmadınız. Keşke o zaman bu önlemleri
alsaydık da esnaflarımız kepenk kapatmasaydı, çoğu iş yerlerini kapatmak
zorunda kalmasaydı. Ama bugün, sonunda, hastalık grip hâlindeyken vermediğiniz
ilacı, hastalık zatürre hâline gelince vermeye çalışıyorsunuz. Maalesef bu
konuyu da istismar ediyorsunuz ve “Nasıl olsa böyle bir tasarıya muhalefet de
destek verecektir.” diye düşünerek afla ilgili olan maddelerin yanına kendi
düşüncenize uygun olan maddeleri de ilave ediyorsunuz. Fakat ilgili ilgisiz,
haklı haksız her türlü maddeyi sığdırdığınız çuvala kredi kartı mağdurlarını,
çekle ilgili sıkıntısı olan vatandaşlarımızın sorunlarını çözecek maddeleri,
Ziraat Bankasına borçları olan çiftçinin sorunlarını çözecek maddeleri bu
çuvala sığdıramıyorsunuz. Halbuki genelde tüm
vatandaşlarımızın en çok ödemede sıkıntı çektiği ortak problemlerden biri kredi
kartı ödemeleridir ama bu sizin için çok önemli değil, AKP bu konuya duyarsız
kalmıştır çünkü ne Başbakanın ne de etrafındakilerin böyle bir problemi yoktur.
O zaman bu konunun
da görüşülmesine gerek yoktur. Buna karşılık AKP yandaşlarının devlete borçları
vardır, vatandaşın da devlete borcu olduğuna göre bunları harmanlayarak bir
tasarı yapmayı uygun gördünüz. 
Ayrıca Türkiye
Kömür İşletmeleri Kurumunun Kamu İhale Kanunu’ndan muaf tutulması haklı olarak
soru işareti doğurmuştur ve bu işletmeyle ilgili olan ve bugüne kadar hiçbir
işlem yapılmayan yolsuzluk dosyası da herkesin aklına gelmektedir. Verdiğimiz
önergeyle ilgili olan madde çalışma hayatını ilgilendirmektedir ama maalesef
Sağlık, Aile, Çalışma ve Sosyal İşler Komisyonuyla ilgili bu konunun
komisyonda, uzmanların oluşturduğu komisyonda görüşülmeyip Plan ve Bütçe
Komisyonunda görüşülmesi de bir ciddiyetsizliktir. 
Başka bir konu da
ülkemizde insanların devlet tarafından dürüstlükten, devlete karşı olan
disiplininden uzaklaştırılmasıdır çünkü ülkemizde borcunu zamanında ödeyen
düzenli insanlar cezalandırılır bir hâle gelmekte, devlete karşı borçlarında da
özensiz olan insanlar da bunu artık başka konularda da alışkanlık hâline
getirmektedir. O kadar sık vergi affı olmaktadır ki artık normal ödeme zamanı
gelen vatandaşlar “Nasıl olsa bir iki gün sonra vergi affı olacak, benim de bu
vergiyi yatırmasam bir şey olmaz.” şeklinde tüm yurttaşlarımızda kanı
uyanmaktadır. Tabii ki devlet, ödeme sıkıntısı çeken vatandaşını düşünecektir,
bunlar için bir düzenleme yapacaktır, yapmalıdır da fakat bir vergi affı gibi
bir düzenleme yaptığınızda, vergisini düzenli ödeyen, devlete karşı disiplinli
davranan vatandaşlarını da düşünmesi ve onların da mükâfatlandırılması
gerekmektedir. Örneğin bir vergi affı düzenlemesi yapıldığında da hiç olmazsa
düzenli ödeyenlerden de öbür sene bir yüzde 5-10 indirim yapılması uygun
olmalıdır. 
Torbadaki önemli
bir konu da İşsizlik Sigortası Fonu’dur. Hükûmet, işsizlik sigortasını,
işsizliğe çare bulma olarak topluma algılatmak çabasındadır. Hâlbuki bu
sigorta, işsiz kalan insanın imdadına nasıl yetişilir amacıyla ortaya
çıkmıştır.
Bu tasarı, emekçi
ve işçileri gözeten anlayıştan uzaktır diyor, hepinize saygılar sunuyorum. (CHP
sıralarından alkışlar)
BAŞKAN – Teşekkür
ederim
Aynı mahiyetteki
diğer önerge sahiplerinden Sayın Yaman, buyurun efendim.
M. NURİ YAMAN
(Muş) – Sayın Başkan, değerli milletvekilleri; 606 sıra sayılı Kanun
Tasarısı’nın 72’nci maddesi üzerine vermiş olduğumuz önergeyle ilgili söz almış
bulunuyorum. Hepinizi saygıyla selamlıyorum.
Bilindiği gibi,
bu bölümde, genelde işsizlik sigortasıyla ilgili biriken fonun harcanması ve
bundan sonra bu fonun daha sağlıklı bir şekilde nasıl yönetilmesi gerektiği
şeklindeki düzenlemeler yapılmıştır. 
Bu değişiklikle
de bu İşsizlik Fonu’ndan yararlanan kişilerin gelir getirici başka bir işte
çalışmalarının önüne geçmek üzere, sosyal güvenlik denetmenleri ile sosyal
güvenlik kontrol memurlarının da görev alması istenmektedir. 
Aslında bu fonun
şu andaki konumuna baktığımız zaman, 2010 yılı sonu itibarıyla 60,6 milyar
liralık bir işsizlik fonu oluşturulmuştur. Ancak bu fondan… Hükûmet, çeşitli
maddelerde yapmış olduğu değişiklikle, bu fonu, İşsizlik Fonu olarak işçilerin
biriken, yasal bir hakkının kullanılmasının önüne geçmek için her türlü önlemi
aldığı gibi, doğrudan doğruya Bakanlar Kurulunun kararıyla, istihdam yaratacağı
ve işsizliğin önüne geçileceği bahaneleriyle de bu fondaki miktarların yüzde
50’lere kadar işverene aktarılması da öngörülmektedir. Bu nedenle de işçi
kesiminin temsilcisi olan sendikalar kesinlikle bu düzenlemelere karşı çıkmakta
ve bu kaynakların işverene aktarılmasını adil bir yaklaşım olarak
görmemektedir. 
Yine “İstihdam
artırıyorum.” düşüncesiyle -şimdiye kadar bu konuda sağladığı özel sektöre
ilişkin avantajlarının yanında- 2015 yılına kadar işverenin işe aldığı yeni
işçilerin işveren sigorta primlerinin İşsizlik Sigorta Fonu’ndan karşılanması
da yine bu düzenlemeyle gündeme gelmektedir. Zaten işçilerin içinde bulunduğu
konumlar ve… Bilhassa emekçi kesimin emekli olduktan sonra -gerek BAĞ-KUR
gerekse SSK ve sosyal güvenlik birimlerinden emekli olan insanlar dahi- sağlık
giderlerini karşılayamayacak bir konuma gelmişlerdir. 
Dün bu kürsüden
Kütahya Milletvekili Sayın Alim Işık’ın da dile getirdiği
gibi, bana da, daha önce görev yaptığım Kütahya’nın Dumlupınar ilçesinin Ağaç
köyünden Mustafa Köse isimli arkadaş, günlerdir, aylardır içine düştüğü bir
BAĞ-KUR emeklisi olarak yaşadığı ızdırabı dile getirdi. Bu ızdırabın da… Sağlık Bakanlığının, sağlık hizmetlerinin en iyi şekilde
yürütüldüğünü belirtmesine karşılık, şu anda şeker hastası olan Mustafa Köse,
piyasadan, kendi parasıyla dahi olsa şeker ölçme çubuğu bulamamanın ızdırabıyla
kıvrandığını belirtiyor ve şeker ölçme çubuğu temin edemediği için, kıt kanaat
geçinen bu vatandaşımız ne yazık ki bu ölçümü yapmadan her gün insülin iğnesini
yapmak zorunda kalıyor ve bu insülin iğnesini de bu ölçümü yapmadan yerine
getirdiğinden dolayı da komaya girecek şekilde rahatsız oluyor. Bu
arkadaşımız -nereye başvurduysa- Türkiye Büyük Millet Meclisi Dilekçe
Komisyonuna, Sağlık Bakanlığına defalarca müracaat etmesine rağmen, bu sorunun
hâlen çözülmediğini görüyor. 
Bakın, bir işçi
emeklisi, bir BAĞ-KUR’lu, bir memur emeklisi, o yoksulluk sınırının altında aldığı
ücretle kendi sağlık sorunlarını dahi bugün bulamayacak bir duruma geliyor. Bu
nedenle, bu İşsizlik Fonu’nda biriken 60,6 milyar liralık bu paraların işçiye
ve emeğiyle geçinenlere dağıtılması gerektiğini düşünüyor ve yüce Meclisi
saygıyla selamlıyorum. (BDP sıralarından alkışlar)
BAŞKAN – Teşekkür
ederim.
III.-Y
O K L A M A
(CHP sıralarından
bir grup milletvekili ayağa kalktı)
MUHARREM İNCE
(Yalova) – Yoklama yapılması istiyoruz. 
BAŞKAN –
Önergelerin oylamasından önce bir yoklama talebi vardır, onu yerine
getireceğim. (AK PARTİ sıralarından “Ayağa kalkın!” sesleri)
Arkadaşlar,
lütfen…
MUHARREM İNCE
(Yalova) – Sayın Bahçekapılı, yoklama
istediğimizde bir daha oradan laf atarlarsa her iki seferde bir kapalı oturum
isteyeceğiz. Yoklama istemek bizim en doğal hakkımız. En doğal hakkımızı
kullanıyoruz. Karar sizin, bir daha laf atılırsa görürsünüz. İç Tüzük’ten doğan
haklarımızı kullanıyoruz. Bilgilerinize sunarım!
BAŞKAN - Sayın
İnce, Sayın Özyürek, Sayın Öztürk, Sayın Ekici, Sayın Koçal, Sayın Keleş, Sayın
Tütüncü, Sayın Güner, Sayın Süner, Sayın Pazarcı, Sayın Özkan, Sayın Arıtman,
Sayın Öztürk, Sayın Dibek, Sayın Ünsal, Sayın Sönmez, Sayın Okay, Sayın Kaptan,
Sayın Erbatur, Sayın Aydoğan.
Sayın
milletvekilleri, yoklama için bir dakika süre veriyorum ve yoklama işlemini
başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN –
Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı Kanun Tasarısının 72’nci maddesinde geçen “ödeneğinden
faydalanırken” ibaresinin, “ödeneğini almakta iken” şeklinde değiştirilmesini
arz ve teklif ederiz. 
 Mustafa
Kalaycı (Konya) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU BAŞKAN VEKİLİ RECAİ BERBER (Manisa) – Katılamıyoruz Sayın Başkan. 
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan. 
BAŞKAN – Sayın
Paksoy, buyurun efendim. (MHP sıralarından alkışlar)
MEHMET AKİF
PAKSOY (Kahramanmaraş) – Sayın Başkan, değerli milletvekilleri; görüşülmekte
olan 606 sıra sayılı Kanun Tasarısı’nın 72’nci maddesi üzerinde söz almış
bulunuyorum. Sözlerime başlamadan önce yüce heyetinizi saygıyla selamlıyorum. 
AKP İktidarı
kendince sihirbazlık yaparak gerçek gündemin üstünü örtmeye çalışıyor. Cambaza
bak taktiğiyle halkın cebindeki kör kuruş yer değiştiriyor. Millî gelir
artmasına rağmen vatandaş yoksullaşıyor, yandaşlar irileşiyor, Hükûmet de bu
sefaleti iktidarın devamı için sömürmekten imtina etmiyor. 
Bir ülke düşünün
ki işsizlik artsın, küçük esnaf yok olsun, tarım ve hayvancılık bitme noktasına
gelsin, yandaşlar ihya, vatandaş garip gureba olsun, bunun adı da adalet ve
kalkınma olsun! Buna kim inanır? Unutmayın ki yaptığınız bu sihirbazlık
numaraları ayaklarınıza dolaşacak. Belki siz duymuyorsunuz ama millet “kral
çıplak” diye feryat ediyor. Bunun için, biz, bu kürsüden ülkenin gerçek
gündeminin dile getirilmesini, halkın beklenti ve sorunlarına çözüm bulunmasını
istiyoruz. Bu konuda katkı sunmaya hazır olduğumuzu her zaman ifade ettik,
etmeye de devam edeceğiz. 
Siz unuttunuz mu
bilmiyorum ama referandum sürecinde İçişleri Bakanı Şanlıurfa’da birkaç ilin
büyükşehir yapılacağını ifade etmişti, Sayın Başbakan da Denizli’de bu sözü
tekrarladı. Sayın Başbakanın Denizli için bu yönde konuşması seçim havuçlarının
çantadan bir bir çıkarılacağını gösterdi. O zaman bir
çağrımız var: Gelin, büyükşehir
konusunu tartışalım -bu konuda yüce Mecliste çok sayıda teklif var-
millete somut öneriler sunalım.
Değerli
arkadaşlar, 2004 yılında yürürlüğe giren 5216 sayılı Yasa’nın bir 4’üncü
maddesi var. Büyükşehir belediyelerinin kuruluşunu düzenleyen bu maddeye göre
“Belediye sınırları içindeki ve bu sınırlara en fazla 10.000 metre uzaklıktaki
yerleşim birimlerinin son nüfus sayımına göre toplam nüfusu 750.000'den fazla
olan il belediyeleri,
fizikî yerleşim durumları ve ekonomik gelişmişlik düzeyleri de dikkate
alınarak, kanunla büyükşehir belediyesine dönüştürülebilir.” diyor. 
Yasanın birinci
önceliği, büyükşehir belediyesi olacak iller için 750 bin nüfus şartı. Fiziki
yerleşim durumları ve ekonomik gelişmişlik düzeyleri de nüfus kriteri karşılandıktan sonra dikkate alınmış. Her şeyi nicelikle değerlendiren, niteliği nazara almayan ucube bir
anlayış. Bu Kanun’un yürürlüğe girdiği tarihten önce büyükşehir olan
Eskişehir, Samsun, Sakarya ve Erzurum bugün itibarıyla 750 bin nüfus şartını
taşımıyorlar. 
Sayın Başbakan
devlet kesesinden parti propagandası yaptığı sözde toplu açılış törenlerinde
Denizli için de büyükşehir müjdesi verdi. Dilin kemiği yok nasıl olsa,
Batman’da başka söz, Denizli’de başka söz; Trakya’da başka, Karadeniz’de başka
vaat, bir süre sonra da bunları unut gitsin. Sayın Başbakan, madem bu sözünde
samimisin, o zaman, bizim Kahramanmaraş için, diğer milletvekili arkadaşlarımızın
Denizli, Malatya ve Şanlıurfa için büyükşehir kurulması yönünde kanun
teklifleri var, Hükûmetiniz veya torbacı milletvekilleriniz 5216 sayılı
Kanun’un 4’üncü maddesiyle ilgili tasarı ve teklif getirsin, hep birlikte
değiştirelim. Ondan sonra da hangi iller büyükşehir kapsamına alınabilecekse
yüce Meclis bu hususta karar versin. Kahramanmaraş’ın ve büyükşehir olmayı hak
eden illerin hakkını verelim. 
Büyükşehir
sözünüz de referandumdan sonra 12 Eylül cuntacılarının yargılanacağı sözüne
benzemesin. Millet yalandan, talandan, iftiradan bıktı. Millet, sizden,
kameralar eşliğinde Ağrı’da ziyaret ettiğiniz bir odalı evde yaşayan 11 çocuklu
ailenin kaç tanesinin 25-30 TL eğitim yardımı alıp almadığını sormanızı
istemiyor, o ailenin televizyon kameralarına yansıyan yoksulluğuna çare
bulmanızı istiyor. Bu millet adaleti, eşitliği, hakkı hukuku iyi biliyor. Onun
için, sayısal çoğunluğunuzu haksız uygulamalarınıza gerekçe göstermeyin. 
Gelin, vakit
geçmiş değil, geleceğimize yönelik çözüm önerilerimizi bu Mecliste görüşelim
diyor, yüce heyetinizi saygıyla selamlıyorum. (MHP sıralarından alkışlar)
BAŞKAN – Teşekkür
ederim Sayın Paksoy. 
III.-
YOKLAMA
(CHP sıralarından bir grup milletvekili ayağa
kalktı)
MUHARREM İNCE
(Yalova) – Sayın Başkan, yoklama istiyoruz. 
BAŞKAN – Yoklama
talebi var.
Sayın İnce, Sayın
Gök, Sayın Öztürk, Sayın Özyürek, Sayın Öztürk, Sayın Aydoğan, Sayın Keleş,
Sayın Koçal, Sayın Güner, Sayın Süner, Sayın Özer, Sayın Ekici, Sayın Tütüncü,
Sayın Özkan, Sayın Pazarcı, Sayın Arıtman, Sayın Dibek, Sayın Baratalı, Sayın
Ünsal, Sayın Erbatur, Sayın Okay, Sayın Kaptan.
Sayın
milletvekilleri, yoklama için bir dakika süre veriyorum ve yoklama işlemini
başlatıyorum. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Üçüncü bölümde
yer alan maddelerin oylamaları tamamlanmıştır. 
Birleşime bir
saat ara veriyorum. 
Kapanma
Saati: 19.13

ALTINCI OTURUM
Açılma
Saati: 20.17
BAŞKAN:
Başkan Vekili Nevzat PAKDİL
KÂTİP
ÜYELER: Fatih METİN (Bolu), Yaşar TÜZÜN (Bilecik)
BAŞKAN –
Saygıdeğer milletvekilleri, Türkiye Büyük Millet Meclisinin 58’inci
Birleşiminin Altıncı Oturumunu açıyorum.
606 sıra sayılı
Tasarı’nın görüşmelerine devam edeceğiz.
Komisyon ve Hükûmet
yerinde.
Şimdi, dördüncü
bölümün görüşmelerine başlıyoruz. Dördüncü bölüm 73 ila 100’üncü maddeleri
kapsamaktadır. 
Dördüncü bölüm
üzerinde ilk söz Cumhuriyet Halk Partisi Grubu adına İzmir Milletvekili Harun
Öztürk’e aittir.
Sayın Öztürk,
buyurun efendim. (CHP sıralarından alkışlar)
CHP GRUBU ADINA
HARUN ÖZTÜRK (İzmir) – Sayın Başkan, değerli milletvekilleri; dördüncü bölümle
ilgili olarak Cumhuriyet Halk Partisi adına söz aldım. Yüce heyetinizi saygıyla
selamlıyorum.
Değerli
milletvekilleri, AKP, kalkınma planı ve hükûmet programlarında “Kayıt dışı
ekonomiyi ödüllendiren, kamuya olan güveni sarsan ve kayıt dışılığı özendiren
her türlü af ve borç yapılandırması beklentisinin önüne geçilecektir.” demesine
rağmen dokuz yıllık dönemde tam tersi uygulamalara defalarca imza atmıştır. Bu
anlamda, görüşülen bu tasarı Hükûmetin beşinci af tasarısı olup AKP’nin hukuk
tanımazlığının son örneğidir. Hükûmet bu tasarıyla yasa hazırlama mevzuatını
hiçe saymıştır. Sayın Başbakan istediği tasarıyı istediği komisyona havale
ettirerek sözde demokrasi adına yapılan ve toplumun değil kişilerin özel
çıkarlarını gözeten bu tasarıların ihtisas komisyonlarında ve kamuoyunda
tartışılmasını önlemeye çalışmaktadır. İç Tüzük hükümleri görmezden
gelinmektedir. Temel kanun olarak görüşülmemesi gereken tasarı temel kanun olarak görüşülmektedir.
AKP’nin Cumhurbaşkanlığı ve Meclis Başkanlığı seçimleri ile Anayasa
değişikliğindeki uzlaşma aramayan dayatmacı tutumunun yeni bir örneği bu
görüşmelerde yaşanmaktadır. AKP’nin dayatmasının ardı arkası gelmemektedir.
Daha geçen hafta Adalet Komisyonunda yüksek yargıyı ele geçirmeye yönelik
tasarının görüşmeleri sırasında olup bitenleri hep birlikte dehşet ve kaygıyla
izledik. Getirdiğiniz tasarıların tartışılmasına bile tahammülünüz yoktur. Oysa
sabredebilseniz zaten bildiğinizi yapacaksınız ancak zaman daralıyor. Ne olur
ne olmaz; maazallah, yüksek yargıyı ele geçirme operasyonu seçime
yetiştirilemezse, başladığınız devleti ele geçirme işi yarım kalabilir!
Değerli
milletvekilleri, Hükûmet torba tasarıyla ilgili olarak muhalefetin itiraz
etmediği yeniden yapılandırma, SSK ve BAĞ-KUR emekli maaş artışları, öğrenci
affı gibi bazı konuların yanına birçok sakıncalı hükmü yerleştirerek hep
birlikte yasalaştırmaya çalışmaktadır. Milletimize seslenmek ve uyarmak
istiyoruz: Dokuz yıldır beceriksiz yönetimiyle sizi borç batağına iten bu AKP
değil midir? Hem insanları borç batağına iteceksiniz hem de seçim öncesi onlara
bir şey yapıyormuş gibi görünerek oylarını almaya çalışacaksınız. Milletimiz
AKP’nin bu cinliklerini artık görmelidir.
SSK ve BAĞ-KUR
emeklilerine seslenmek istiyoruz: Size maaşlarınızın en az 60 lira arttığı
müjdesi Sayın Başbakan tarafından Ekim 2010’da verilmemiş midir? Peki, zamlı
maaşlarınızı Ocak 2011’de alabildiniz mi? Alamadınız. “Neden acaba?” diye kendi
kendinize hiç sormuyor musunuz? Sizi torba tasarının lokomotifi yapmak
istedikleri için zamlı maaşlarınızı bugüne kadar alamadınız. Biz Cumhuriyet
Halk Partisi olarak, emekli maaş artışlarını Bütçe Kanununa ekleyerek 2011 yılı
Ocak ayına yetiştirelim dedik ancak kabul etmediniz. Bir maddelik ayrı kanun
teklifi verdik, gündeme aldırmadınız; çünkü siz, emekli maaş artışlarını bile
torba tasarıya lokomotif yapmaktan çekinmediniz. 
Ey emekliler,
Hükûmet size kaşıkla vereceğini bazılarına kepçeyle vermek istiyor ve bunu sizi
kullanarak yapmak istiyor. Lütfen, AKP’nin bu yeni cinliklerini görünüz,
sandıkta dersini veriniz. 
Seçimler
nedeniyle yeşil kartlılar aleyhine yapılacak bazı düzenlemeler başta olmak
üzere, birçok genel sağlık sigortası yükümlülüğü 1/1/2012
tarihine ertelenmektedir.
Değerli
milletvekilleri, görüldüğü gibi Hükûmet, bu torba tasarıda da Anayasa
değişikliğinde başarı ile uyguladığı taktiğe güvenmektedir. Bonbon şekerleriyle
birlikte zehirli hapları millete yeniden yutturmak istemektedir. 
Değerli
milletvekilleri, Hükûmet bu torba tasarı ile çalışma hayatında önemli
düzenlemeler yapmak istemektedir. Yapmak istediği düzenlemeler çalışanlar
lehine olan düzenlemeler değildir. Genç işsizlere ihbar ve kıdem tazminatı
ödememek için deneme süresi iki aydan dört aya çıkarılmaktadır. Mevsimlik
işçilere, özellikle turizm sektöründe çalışanlara fazla çalışma ücreti
ödenmemesi için denkleştirme dönemi iki aydan dört aya çıkarılmaktadır.
Hazineden karşılanması gereken istihdamın teşvikiyle ilgili giderler tümüyle
işçi, işveren ve devlet katkısıyla oluşan işsizlik sigortasına yıkılmak
istenmektedir. Subjektif değerlendirmelere açık olan sektörel ve bölgesel
krizler bahane edilerek İşsizlik Sigortası Fonu “Kısa Çalışma Ödeneği” adı
altında tümüyle işverenlerin hizmetine sunulmak istenmektedir. “Evden ve
uzaktan çalışma” adı altında kısmi çalışma yöntemleri yaygınlaştırılarak
çalışanların mali ve sosyal hakları ile iş güvenceleri ve örgütlenme hakları
ellerinden alınmak istenmektedir. Kısmi çalışmanın yaygınlaştırılmasıyla
birlikte emeklilik hayalleri suya düşen işçilere “Eksik çalıştığınız sürelerin
primlerini kendiniz yatırırsanız emeklilik ve genel sağlık sigortasından
yararlanabilirsiniz.” denilerek işçilerle âdeta alay edilmektedir. Stajyer öğrenci
harçlıkları, 20’den fazla işçi çalıştıran iş yerlerinde 239 liradan 189 liraya,
20’den az işçi çalıştıran iş yerlerinde 239 liradan 94,5 liraya
düşürülmektedir. Köy Hizmetleri Genel Müdürlüğü kapatılarak il özel idarelerine
sürülen işçilerle belediye işçileri yeni bir sürgüne tabi tutulmak, mali ve
sosyal haklarıyla örgütlenme hakları ellerinden alınmak ve güvencesiz
bırakılmak istenmektedir.
Değerli
milletvekilleri, durum böyle olmakla birlikte Bakanlığın yaptığı basın
açıklamasına bakarsak yapılan bu çalışmaların işçilerin lehine olduğu ifade
edilmektedir. Değerli milletvekilleri, işçiler niçin sokakta? Kendi lehlerine
bazı düzenlemeler yapılıyor da, deli mi bu işçiler? Yani kendi yapılan
düzenlemelerin lehlerine olup olmadığının işçiler farkında değil de Sayın Bakan
mı farkında?
Değerli
milletvekilleri, memurların kadroları iptal edilerek ve keyfî geçici
görevlendirmelerin önü açılarak memurların siyasi sürgüne tabi tutulmalarının
hazırlıkları yapılmaktadır. Bir gün bile memuriyeti olmayanlar genel müdür ve
müsteşar yapılmak istenmektedir. Memur ve işçilerin örgütlenme haklarını
kullanmaları engellenmeye çalışılmaktadır. Olumlu sicil alan memurlara altı
yıllık bir süreye karşılık verilen bir kademe ilerlemesi hakkı sekiz yıla
çıkarılmaktadır. İdarenin yargıda kazandığı birçok davaya yasayla müdahale
edilerek belli kesimlere çıkar sağlanmak istenmektedir.
Torba tasarıyla
yapılan değişikliklerin yürürlüğü yer yer 2000’li yıllara kadar götürülerek
kamunun zararına, belli çevrelerin lehine hareket edilmektedir. Kırk dokuz
yıllığına ormandan tahsis alarak turistik tesis yapanların borçları
affedilmektedir. Turizmde verilen izinlere aykırı olarak yapılan yapılaşmalarla
ilgili cezalar, hem geçmişe hem de geleceğe yönelik olarak azaltılmakta ve
azaltılan cezaların ödenmesi kaydıyla her türlü hukuksuzluk meşrulaştırılmak
istenmektedir. 2004 yılından itibaren AKP tarafından teşvik amacıyla verilen
arsa ve araziler teşvikin gereği yerine getirilmemiş olsa bile yandaşlarına yok
pahasına satılmak istenmektedir. 
Yap-işlet-devret
modeliyle yapılan ihale sözleşmeleri Yüksek Planlama Kurulunun denetiminden
kaçırılmak istenmektedir. 
BDDK, SPK,
Türkiye Kalkınma Bankası ve Vakıflar Bankasının merkezi İstanbul’a taşınarak
Ankara’nın içi boşaltılmak istenmektedir. 
Değerli
milletvekilleri, zehri bol, bonbon şekeri az bir tasarıyı görüşmekte olduğumuzu
ifade ediyor, yüce heyetinizi tekrar saygıyla selamlıyorum. (CHP sıralarından
alkışlar) 
BAŞKAN – Teşekkür
ederim Sayın Öztürk.
Milliyetçi
Hareket Partisi Grubu adına Antalya Milletvekili Sayın Mehmet Günal.
Buyurun Sayın
Günal. (MHP sıralarından alkışlar) 
MHP GRUBU ADINA
MEHMET GÜNAL (Antalya) – Teşekkürler Sayın Başkan.
Değerli
milletvekilleri, hepinizi saygıyla selamlıyorum.
Değerli
arkadaşlarım, bu görüştüğümüz aslında bir kanun tasarısı değil, Sayın
Başbakanın tabiriyle –en son söyleyeceğimi baştan söylüyorum- bir “ucube”
tasarıdır. Yani önce “torba” dedik, “çorba” dedik, çuvala döndü, en son Akdeniz
tabiriyle “harar”a döndü, böyle pamuk bastığımız balyalar vardır, daha geniş,
daha çok kilo tutsun diye. Maalesef cumhuriyet tarihinde yaşanmamış bir
şekilde, kanun yapma tekniğine aykırı, mevzuata aykırı ve kamu yönetimini
derinden sarsacak bazı düzenlemeler içeren, devletin temeliyle ilgili bazı
düzenlemeler içeren bir tasarıyı böyle bir takvimde, gece yarısı, sabahlara
kadar tartışıyoruz. Dün ikide bitti diye, arkadaşlarımız “erken oldu” diyorlar.
Maalesef böyle bir garabetle karşı karşıyayız. Öncelikle onu belirtmem
gerekiyor.
Değerli
arkadaşlarım, kanun yapma tekniğinin ötesinde İç Tüzük de hiçe sayılarak böyle
bir çalışma yapılıyor. Burada sekiz dokuz tane ayrı ihtisas komisyonunu
ilgilendiren maddeler bu tasarının içerisinde var. Sizlerin hakkı gasbediliyor
değerli milletvekilleri. Sizlerin o komisyonda bunları tartışmış olmanız
gerekiyordu eksiğini fazlasını. Bu bütün milletvekillerimize ve ihtisas
komisyonlarına saygısızlık içeriyor. Otuz tane ayrı bakanlık ve kuruluşu
ilgilendiren maddeler var değerli arkadaşlarım. Ben merak ediyorum -şimdi
yanıma birçok şeyi aldım ama bakın, tasarıyı alamadım, yani ağırlığından- kaç
kişi bunu alıp da bakabildi, o maddelerin tamamına kaç kişi vakıf oldu,
gerçekten merak ediyorum. Ben bir Plan ve Bütçe Komisyonu üyesi olarak hepsine
bakmama rağmen hâlen daha dönüp dönüp tekrar incelemek durumunda kalıyorum. 
Yani ön sıralarda
var, görüyorum, bütün gruplarda ön sıralarda birer tane numune var,
arkadaşlarımız koymuşlar, arka sıralarda göremiyorum ben. Açıkçası
bu bir garabet. Belki gülüyoruz ama ağlanacak hâlimize. Gerçekten
ansiklopedi gibi oldu. Allah’tan iki üç cilt olarak seri hâline getirmediniz.
Elli altı tane içerisinde kanun teklifi eklensin diye koyduk. Yedi dakika
sürdüğünü arkadaşlarımız söylemişti, geneli konuşulurken saymışlar yani
içerisindeki kanun tekliflerini de saydığımız için. Bazılarını önergeyle içine dahil etmeye çalıştık ama ya Allah rızası için sizin de şu
teklifiniz var diye onların da çoğunu dikkate almadan... 
Daha önce
söylemiştim, “Burada stok affı yapılıyor…” madde konuşulurken. Bu arada
stoktaki bazı kanun tekliflerini de eritmiş olalım diye arkadaşlarımız elli
altı tanesini içine koymuşlar. Böylece kanun teklifi stokunda da biz de af
kanunuyla beraber biraz azaltma yapmış olduk. Bir o işe yaradı galiba.
Önergelerin çoğu dikkate de alınmadı.
Şimdi, değerli
arkadaşlar, İç Tüzük’le beraber burada başka bir garabet daha var. Bakın, şimdi
Başbakanlık bir yönetmelik çıkarmış, -kanun, tüzük, mevzuat, yönetmelik
hazırlamak- Mevzuat Hazırlama Yönetmeliği. Orada söylüyor, diyor ki 17’nci
maddesinde; bir tanesini okuyayım, beraberce bakın bakalım, buna uyuyor
musunuz, uymuyor musunuz: “Konu itibarıyla aralarında bağlantı bulunması
sebebiyle birden fazla mevzuatta düzenleme yapılmasını gerektiren hâller
dışında bir çerçeve taslak ile birden fazla düzenlemenin hükümlerinde değişiklik
yapılamaz. Yapılacak değişiklikler her düzenleme için ayrı ayrı çerçeve
taslaklarla yapılır.” Yani bir tanesini okudum size. Bakın, 4’üncü maddede yer
alan ilkelere uyulmuyor bu yönetmelikle, hiçbir şekilde. 6’ncı maddesinde
ilgili kuruluşlardan görüş alınmadığını da… Bazılarından alınmış kalmış. Çünkü
ilgili kuruluştan görüş aldığınızda yirmi otuz maddeydi, siz getirdiniz yüz
yirmi dokuza, ondan sonra geldi iki yüz küsura. Yani yönetmeliğin 4’üncü
maddesi de, 3, 10, 24’üncü maddelerindeki düzenleyici etki analizi de,
hiçbirisi yok. 
Dolayısıyla, özet
olarak, bu bir ucube torbadır, tasarıdır, kanun tasarısıdır. Ben Sayın
Başbakandan heykel konusunda gösterdiği hassasiyeti bu konuda da göstermesini
ve bu ucubeyi ortadan kaldırmasını öncelikle istirham ediyorum. O konularda
onun sözünü dinliyorsunuz çünkü. Doğrudan kendisini onun için referans
gösterdim.
Değerli
arkadaşlarım, burada başka bir şey daha var. Bu kanun mevzuata aykırıdır dedik.
Bu kanun ucubedir, bu kanun hararı da geçmiştir. Ama daha da
önemlisi, bu kanun AKP’nin seçim kanunu. Her ne varsa içine, seçime
kadar olması gereken, aman koşun yetiştirin… Geceleyin saat ikide bile
arkadaşlarımız, bürokratlar oralarda koşuşturarak bize son anda “Aman bu da
geldi, aman bu da geldi…” Biz aceleyle, ne geldi diye sırasını bile şaşırdık.
Yani o süreci maalesef yaşadık. Gece yarısı ikide bunu gördük. 
Peki, burada
başka ne var daha önemli olan? İşçiler dışarıda -az önce Sayın Öztürk de
söyledi- çalışanlar dışarıda, gösteri yapıyorlar. Kamu çalışanlarıyla, işçi
temsilcileriyle, sendikalarla… Hani şu referandumda vadettiğiniz Ekonomik ve
Sosyal Konseyi toplayarak örneğin, onlarla çalışmadan buraya getirirseniz doğal
olarak tepkiler devam eder. 
Başka? Bir gün
bile memuriyeti olmayan birisini on iki yıl dışarıda çalıştı diye müsteşar
yapamazsınız. Böyle bir şey olur mu? Bu, kamu personel rejimini kökünden sarsan
bir düzenleme. Bunu getirip de böyle bir çorbanın içerisine koymanın bir âlemi
var mı? Burada Devlet Memurları Kanunu’yla ilgili zaten bir tasarı vardı, gündemde
bekleyen bir tasarı vardı, onu da bunun içine koydunuz. Bunun ne acelesi var,
nedir, yani nereden mal kaçırıyorsunuz, anlamakta zorlanıyoruz. Bunun acelesi
nedir? Bu kadar insan mağdur. Yeniden yapılandırmayı
bekliyor, vergi yeniden yapılandırmasını, prim yeniden yapılandırmasını
bekliyor. En baştan söyledik, bunları getirin çıkaralım diye değerli
arkadaşlar. Yukarıda konuştuk, kanun ilk geldiğinde konuştuk. Bütün muhalefet
milletvekilleri olarak geldik, dedik ki: “Gelin, şu acil olan kısmı çıkaralım,
diğerlerine bakın sonra, bunlarda bir dayatma var.” Asıl olan, burada
içeriğinden ziyade AKP Hükûmetinin dayatmacı tavrı önemli.
İşçiler niye
isyan ediyor, niye dışarıda? Siz her şeyi dayatırsanız, “Biz yaptık, oldu.”
derseniz olmaz ki, onlarla bir uzlaşma aramanız lazım. Yani ben merak ediyorum,
bunun hangisi acil? İki yüz kırk küsur madde var, hangisi acil bana söyler
misiniz? “Bu yeniden yapılandırmada olanları çıkaralım.” demiştik; geri
kalanlara bakın, çalışma hayatıyla ilgili olan, Devlet Memurları Kanunu’yla
ilgili olan… Hadi bunların hepsini geçtik, geldiniz… Finansal kuruluşların
taşınmasının bu kanunun içerisinde ne işi var arkadaşlar? BDDK’nın
taşınmasının, SPK’nın taşınmasının, bankaların taşınmasının bu kanunda ne işi
var? Gerçekten anlamakta zorlanıyorum çünkü bunlar, dediğim gibi, uzun uzun
tartışılarak dikkate alınması gereken, görüşlerin alınması gereken kanunlar.
Merkez Bankasını sağ olsun Sayın Bakan şimdilik kaydıyla -Sayın Babacan’a
sorduk- “Taşınmaktan vazgeçtik.” dediler ama 56’ncı sıradaki teklifde hâlâ
duruyor -Sayın Veysi Kaynak’ın, arkadaşlarımızın teklifleri- “Merkezi
İstanbul’dadır.” diye. 
Ben size bir şey
okumak istiyorum bu taşımayla ilgili: “Ey, kardeşim, Halk Bankasını satıyorsan
niye taşıyorsun? Bırak, alan taşısın. Bu onun sorumluluğunda. Ankara’dan
Şekerbank gitti, İş Bankası gitti, TMSF gitti, şimdi SPK gitsin, BDDK gitsin,
Merkez Bankası gitsin, Ziraat niye gitsin? Özellikle Merkez Bankası gidince ne
olacak? Ziraat İstanbul’a gidince tarım mı yapacak? İstanbul tarım kenti mi
oldu? Döviz kurunu mu Merkez Bankası dengeye getirecek?” diye söylemiş 2006
yılında. Kim söylemiş? Kabinenin üyesi Zafer Çağlayan Ankara Sanayi Odası
Başkanıyken söylemiş. Bir tane de sorusu var Ankara milletvekillerine. Sayın
Babacan’a Komisyonda sordum, cevap vermedi. Bakıyorum, burada yokmuş, Sayın
Maliye Bakanımız burada. Diyor ki: “Ben Ankara milletvekillerinden
‘Milletvekillikleri döneminde Ankara’dan kopartılan taşlar neler olmuştur?
Arkadaş, sen neden İş Bankasının, Şekerbank’ın, Merkez Bankasının, SPK’nın ve
diğerlerinin gidişini engellemedin? Bunların götürülmesi noktasında ne yaptın?’
diye soracağım.”
Ben Sayın Zafer
Çağlayan’ın adına sizlere soruyorum, Ankara milletvekilleri başta olmak üzere
ve ekonomiden sorumlu bakanlar başta olmak üzere: Başkent İstanbul’a taşınırken
ne yaptınız, ne yapıyorsunuz? 
RIDVAN YALÇIN
(Ordu) – Allah kimseyi bu duruma düşürmesin!
MEHMET GÜNAL
(Devamla) - Değerli arkadaşlarım, hiçbir yerde bir coğrafi finans kenti yok,
finans bölgesi yok, tekstil kent gibi böyle bir şey yok. 
S. NEVZAT KORKMAZ
(Isparta) – Mehmet Bey, Sayın Çağlayan daha sonra bakan olacağını nereden
bilsin?
MEHMET GÜNAL
(Devamla) - Amerika’da bütün bu kuruluşlar Washington DC’de, onlar bilmiyor,
AKP Hükûmeti her şeyi çok iyi biliyor, maşallah! Yani SPK’nın karşıtı
Washington’da, Merkez Bankası karşıtı Washington’da, sizin çok sevdiğiniz IMF
Washington’da, Dünya Bankası Washington’da, TMSF’nin benzeri FDIC
Washington’da, onlar bilmiyor New York’a taşımayı, hepsini siz akıl ettiniz.
Vallahi bu kadar! Yani pes! 
Haydi oraya geldi, Ataşehir’de ne işiniz var? Bunları daha sonraki
maddelerde konuşacağız. Bu bir siyasi proje, İstanbul’u başkent yapmanın… Biz
de buna karşı durmaya devam edeceğiz.
Saygılar
sunuyorum. (MHP sıralarından alkışlar)
BAŞKAN – Teşekkür
ederim Sayın Günal.
Barış ve
Demokrasi Partisi Grubu adına Hakkâri Milletvekili Sayın Hamit Geylani.
Buyurun Sayın
Geylani. (BDP sıralarından alkışlar)
BDP GRUBU ADINA
HAMİT GEYLANİ (Hakkâri) – Sayın Başkan, değerli milletvekilleri; yasa
tasarısının dördüncü bölümü üzerinde Barış ve Demokrasi Partisi adına söz
aldım. Genel Kurulu saygıyla selamlıyorum.
Değerli
arkadaşlar, bugün Ankara’da emek kesimine yapılan haksız, hukuksuz saldırıyı
geçiştirmek mümkün değildir. Görüştüğümüz torba yasa tasarısını protesto etmek
ve eleştirmek herkesin en demokratik hakkıdır. Bu temelde yasanın geri
çekilmesi için bugün Türkiye’nin dört bir yanından gelen DSİK, KESK, TMMOB, TTB
ve diğer kuruluşlar, binlerce kişi Kızılay’da buluştular. Bundan doğal bir şey
olabilir mi? Ama ne yazık ki Türkiye’de ve özellikle AKP Hükûmeti döneminde hak
arama, protesto hakkı ve ifade özgürlüğü şiddet yöntemleriyle bastırılıyor,
halkın ve emekçilerin sesi hep kısılmak isteniyor. 
AKP Hükûmeti
haksızlıklara, hukuksuzluklara karşı çıkan ve seslerini duyurmak isteyen hiçbir
muhalif kesime de tahammül edememektedir. Bugün Kızılay Meydanı’nda ortaya
çıkan savaş görüntüleri Mısır’daki Tahrir Meydanı’nda günlerdir devam eden
görüntülere benzememeliydi. İşçiye, emekçiye bu dondurucu kış gününde tazyikli
su, gaz bombası ve coplarla saldıran, birçok kişiyi yaralayan ve gözaltına alan
AKP Hükûmetini, İçişleri Bakanını, gösteriye izin vermeyen Ankara Valisini
kınıyor ve yadırgıyoruz. Bu insanlar hangi gerekçeyle Meclise yürümek
istediler? Herhâlde bunlar yakmaya yıkmaya gelmiyorlardı. Gasbedilmek istenen
haklarını geri almak için anayasal ve demokratik haklarını kullanarak meşru bir
eylem gerçekleştirmek istediler, hepsi bu kadar.
Değerli
arkadaşlar, AKP Hükûmeti ne zaman istihdam yaratmaktan, işsizlik ile
mücadeleden bahsetse mutlaka altından sermaye sahiplerine, patronlara teşvik
çıkıyor; ne zaman işsizlikle mücadeleden bahsetse altından yeni hak gaspları,
işsizler için oluşan fonun yağmalanması gündeme geliyor. Değerli arkadaşlar,
AKP Hükûmetinin işsizlikle mücadele etmek ve sosyal güvenlik sistemini
geliştirmek diye bir derdi ve amacı hiç yoktur. Hükûmetin amacı sermayeye yeni
kâr alanları açmak, onları daha da güçlü hâle getirmektir.
Eğer işsizlikle
gerçekten mücadele etmek isteniyorsa çalışma sürelerinin kısıtlanmasını gündeme
getirmeleri gerekiyor. Türkiye dünyanın en uzun çalışma sürelerine sahip
ülkelerinin başında gelmektedir. Buna karşın, en az ücretli izin hakkı veren
Türkiye’dir yine. Emekçilerimiz Avrupalı işçiye göre haftada ortalama on saat daha
fazla çalışmaktadırlar. Çalışma sürelerinin kısıtlanması hâlinde patronlar
istemese de yeni işçi almak
zorunda kalacaklardır ama çalışma sürelerini gündeme
getiremiyorsunuz; varsa yoksa esneklik, varsa yoksa ucuz emek sömürüsü
gündemdedir.
Değerli milletvekilleri,
Hükûmet işçilerin, emekçilerin haklarını kısmanın yolunu toplumun beklentileri
ile işçi gasplarını aynı yasanın çuvalına koyarak arıyor. Bir yandan vergi
affı, öğrenci affı, emekli maaşlarının iyileştirilmesi, diğer yandan ise daha
fazla sömürü anlamına gelen esneklik, gençlere güvensizlik, stajyer ve
çırakların ücretlerinde düşüş, taşeronlaşma, kadrolu çalışanlara sürgün
dayatılmaktadır. Buna ilave olarak patronlara vergi indirimleri, teşvikler ve
destekler de yasanın içinde yer alıyor, torba böylece büzülmek isteniyor. 
Tasarıda,
sözleşmeli çalışanların sendika üyeliklerinden bahsedilirken toplu eylem ve
greve başvurmaları yasaklanıyor. İşte birbirleriyle çalışan
iki istem, işte size bir çifte standart daha. 657 sayılı Yasa’daki
yasaklar arasında sayılan “engelleme” ibaresi, “kamu hizmetlerinin
yürütülmesini engelleme” şeklinde değiştirilerek bununla kamu emekçilerinin
sendikal hak arama yollarına getirilen sınırlandırma genişletiliyor. 
Tasarının kabulü
hâlinde, küçük sanayi sitelerini omuzlarına alan 360 bin resmî çırağın
denetimsizlik nedeniyle hakları yeterince korunamayan 200 bin stajyerin
ücretleri de düşecektir. Onların asgari ücretleri dikkate alınırken, kayıt dışı
çalıştırılan yüz binlerce gencimizin, işçinin ücretleri de bu durumdan etkilenmeye
mahkûmdur.
Yine, 657 sayılı
Devlet Memurları Yasası’nda yapılmak istenen değişikliklerle de sözleşmeli ve
ücretli çalıştırma gibi, esnek ve güvencesiz istihdam tüm kamu alanlarında
yaygınlaşacaktır. Kamu emekçileri de başka kurumlara ödünç verilebilecek. Norm
kadro fazlası kamu emekçileri, ihtiyaç fazlası personel olarak da 4/C’ye
geçirilmek istenmektedir. Kamu emekçisi esnek çalışacak, geçici
görevlendirmelerle yasal olarak altı aya kadar sürgüne gönderilebilecek, hak
arama şartları böylelikle oldukça zorlaştırılacaktır.
Değerli
arkadaşlar, bilindiği gibi, 2008 yılında, istihdam maliyetlerini düşürmek üzere
işverenlerin sosyal güvenlik prim katkıları düşürülmüştü. Bu prim hepimizin
kasasından yani hazineden yani yoksul halkın vergilerinden alınmaktaydı. Her ay
9 milyon kişinin yaklaşık 50 TL’lik işveren sigorta payını devlet ödüyor.
İşçiye, işsize gelince “Kaynak yok.” deniliyor çünkü artık yardım da parası
olana yapılıyor, fakire yapılmıyor, daha büyük sermaye sahiplerine yapılıyor.
Yine, bu yetmiyormuş gibi, torbaya yeni teşvikler de ilave edilmiş durumda. Bu
teşvikten faydalanan sermayedar, aynı zamanda, İşsizlik Fonu’ndan da yeni
aldığı işçi için teşvikler alacaktır, teşvik üstüne teşvik tabii. Patronlar
sosyal güvenlik sistemine katkı vermekten de muaf tutulacaklardır. Kaynak ise, her zaman olduğu gibi, İşsizlik Fonu. Şirketlerden
alınan vergilerde yapılan indirimlere de aynı hızla devam edecektir. 
Tasarıyla
birlikte on binlerce belediye ve il özel idaresi işçisi millî eğitim veya
emniyet teşkilatının taşra teşkilatlarına sürgün olarak gönderileceklerdir.
Atandığı yerde beş gün içinde işe başlamaması durumunda ise işini kaybedecek
konuma gelecektir. İhtiyaç fazlası bildirilen belediye beş yıl boyunca yeni
işçi alamayacak, taşeron ile anlaşacak, taşeronlaşma yaygınlaşacaktır; amaç bu.
Şirketler, artık, daha az kadrolu istihdamı tercih edeceklerdir; sadece
ihtiyacı kadar işçi çalıştıracak, esneklik artacak, uzaktan ve evden çağrı
üzerine çalışma yaygınlaşacaktır. Turizm sektöründe denkleştirme süresi dört
aya çıkacak, bu uygulamayla çalışma saatleri artacak, fazla mesaiden kaynaklı
haklar gasbedilecektir. 
Değerli
arkadaşlar, torba yasanın çalışma hayatında yaptığı olumsuz değişikliklerin
tasarıdan çıkarılması gerektiğini bir kez daha altını çizerek vurgulamak
istiyorum. 
Bu duygu ve
düşüncelerle Genel Kurulu bir kez daha saygıyla selamlıyorum. (BDP sıralarından
alkışlar) 
BAŞKAN – Teşekkür
ederim. 
Şahsı adına
Tekirdağ Milletvekili Kemalettin Nalcı. 
Buyurun. (MHP
sıralarından alkışlar)
KEMALETTİN NALCI
(Tekirdağ) – Sayın Başkan, değerli milletvekilleri; 606 sıra sayılı Kanun
Tasarısı’nın dördüncü bölümü üzerine şahsım adına söz almış bulunmaktayım. Bu
vesileyle hepinizi saygıyla selamlıyorum. 
Değerli
milletvekilleri, bilindiği gibi, bu torba kanun tasarısı, birçok kurumu,
kuruluşu ve Türkiye'de yaşayan her kesimi ilgilendiren kanun tasarılarının
getirilip dâhil edildiği ve alt komisyonlarda görüşülerek yaklaşık olarak üç
dört hafta da burada, Genel Kurulda görüşeceğimiz bir kanun tasarısı. Lakin, burada sizin iddia ettiğiniz gibi, bu kanun tasarısı
içinde -ki geçen maddelerde- insanları memnun eden, tatmin eden konuların
bulunmadığı kamuoyunca bilinmektedir. Diyeceksiniz ki “Bunu nereden
çıkartıyorsunuz?” Oradan sayın milletvekilim bakıyor. Kamu-Sen, bu torba
kanunla ilgili, Tekirdağ’da gezdiğimiz zaman, bir şeyler verdi ve ben size bunu
burada bildirmek istiyorum. Diyorlar ki: “Güzel ama bu kanun tasarısıyla bizim
dokuz senedir masalarda konuştuğumuz konuların bazıları gündeme getirildi.
Bizim görüşümüz alınmadan getirilen kanun tasarıları da bize verilenler kadar
bizden alıp götürdü.” 
Bakın, ben size
burada bir şey okumak istiyorum, diyor ki: “Türkiye Kamu-Sen’in mücadele ederek
torba kanun tasarısına dâhil etmeyi başardığı maddelerin yanında, Hükûmetin
memurlarımızın taleplerini görmezden gelerek tek taraflı olarak hazırlayıp
tasarıya eklediği konular da bulunmaktadır. Ne yazık ki bu konular torba
kanunla getirilen olumlu düzenlemelerin kazançlarını ortadan kaldıracak
düzeydedir. Öyle ki olumsuz bulduğumuz ve karşı çıktığımız maddelerin özünde
kamunun işleyişi, yapısı ve düzenini bozma amacı yatmaktadır. Bu nedenle,
tasarının götürdükleri getirdiklerinin çok üzerindedir.”
Sayın
milletvekilleri, onun için, bakıldığı zaman, tabii ki bu tasarının iyi yönleri
var. Burada yüz, iki yüz maddenin hepsinin de yanlış olduğunu hiç kimse
savunmuyor ama burada, hazırlanan tasarının memurlardan, kamu çalışanlarından
götürdüklerini şöyle bir sıralamak istiyoruz: Kamuya özel sektörden üst düzey
yöneticiler atanması sağlanarak hükûmet memuru uygulamasından geçilmektedir.
Aynı zamanda, kadrosu kaldırılan memurları sürgün edebilmenin önü açılmaktadır.
Bu kanun tasarısıyla, torba kanun tasarısıyla kamuda kısmi zamanlı, çağrı
usulüne göre, güvencesiz ve düşük ücretli eleman çalıştırmanın önü
açılmaktadır. Bir başka deyişle, aynı bu tasarının içinde, kamu kurum ve
kuruluşlarının devlet karşıtı görüşlerin yer aldığı yayınların barınağı hâline
getirilmesi mümkün kılınmaktadır. Tasarı, eklenen ve çıkarılan maddeler
nedeniyle yamalı bohçaya dönmüş, kamu çalışanları AKP’nin oyuncağı hâline
getirilmiştir.
Bunları ben
söylemiyorum Sayın Milletvekilim. 
ÜNAL KACIR
(İstanbul) – Sen söylemiyorsun!
KEMALETTİN NALCI
(Devamla) - Bunları Kamu-Sen, aynı şekilde Türkiye Kamu-Sen’in hazırlamış
olduğu raporlardan sizlere ben buradan aktarıyorum. Lütfen dinleyin. Dinleyin,
belki bunların içinden sizin de bir bakacağınız konular çıkabilir Sayın
Milletvekilim.
Geçici
görevlendirmelerin bir yılda altı ayı geçemeyeceği hükme bağlanarak sendikal
baskılar ve yıldırma politikalarının yasal kılıfı hazırlanmıştır.
Değerli
milletvekilleri, burada beş dakikalık zamanda kamu çalışanlarının bu tasarıyla
ne kadar zarara uğratıldığını ve haklarının gasbedildiğini burada inşallah
bundan sonraki konuşmalarda yeniden dile getireceğimizi bildirir, hepinizi
saygıyla selamlarım. (MHP sıralarından alkışlar)
BAŞKAN – Teşekkür
ederim Sayın Nalcı.
Şahsı adına
Balıkesir Milletvekili Ali Osman Sali.
Buyurun efendim.
(AK PARTİ sıralarından alkışlar)
ALİ OSMAN SALİ
(Balıkesir) – Sayın Başkanım, sayın milletvekilleri; 606 sıra sayılı Kanun
Tasarısı’nın dördüncü bölümü hakkında şahsım adına söz almış bulunmaktayım.
Hepinizi saygıyla selamlıyorum.
Değerli
arkadaşlar, kanun tasarısının bu bölümünde, istihdamın artırılmasına, çalışma
hayatının iyileştirilmesine yönelik düzenlemeler ağırlıklı olarak yer
almaktadır. Ben, sürem yettiğince bu düzenlemelerden bazıları hakkındaki
görüşlerimi sizlerle paylaşmak istiyorum.
Değerli
milletvekilleri, tasarının 24’üncü maddesi ile 4447 Sayılı İşsizlik Sigortası
Kanunu’na, kadınların ve gençlerin iş gücüne katılımını ve istihdamını
artırmak, yeni istihdam yaratılmasını teşvik etmek ve çalışanların vasıflarını
yükselterek işsizlik riskini azaltmak, mesleki ve teknik eğitimi özendirmek,
kalite ve etkinliğini artırmak amacıyla yeni bir geçici madde ilave
edilmektedir. Bu maddeyle, teşvik uygulamasının 31/12/2015
tarihine kadar sürdürülmesi öngörülmekte ve Bakanlar Kuruluna da bu süreyi beş
yıl daha uzatma yetkisi verilmektedir. 
Yapılan
düzenlemeyle, maddede yazılı diğer şartları taşımaları kaydıyla, özel sektör
işverenlerince işe alınan on sekiz yaşından büyük ve yirmi dokuz yaşından küçük
erkekler ile on sekiz yaşından büyük kadınlardan mesleki yeterlilik belgesine
sahip olanlar kırk sekiz ay süreyle, mesleki ve teknik eğitimi tamamlayanlar
veya iş gücü yetiştirme kurslarını bitirenler otuz altı ay süreyle, hiçbir
belge veya niteliğe sahip olmayanlar yirmi dört ay süreyle; yirmi dokuz
yaşından büyük erkeklerden mesleki yeterlilik belgesine sahip olanlar, mesleki
ve teknik eğitimi tamamlayanlar veya iş gücü yetiştirme kurslarını bitirenler
yirmi dört ay süreyle; çalışmakta iken bu maddenin yürürlüğe girdiği tarihten
sonra mesleki yeterlilik belgesi alanlar, mesleki ve teknik eğitimi
tamamlayanlar veya iş gücü yetiştirme kurslarını bitirenler on iki ay süreyle;
bunların İŞKUR’a kayıtlı işsizler arasından alınmış olmaları hâlinde öngörülen
sürelere ilave olarak altı ay süreyle; on sekiz yaşından büyüklerden hiçbir
mesleki belge ve niteliğe sahip olmayanlar, İŞKUR’a kayıtlı işsizler arasından
işe alınmaları hâlinde altı ay süreyle desteklenecekler ve prime esas
kazançları üzerinden hesaplanan sigorta primlerinin işveren hisselerine ait
tutarı, koşulların devamı süresince İşsizlik Sigortası Fonu’ndan karşılanacaktır.
Özetle, elli dört ay ile altı ay
arasında, statülerine göre, işveren sigorta primleri İşsizlik Sigortası
Fonu’ndan karşılanacaktır. Bu şekilde, kadın ve genç istihdamının teşvik
edilmesi amaçlanmaktadır.
Değerli
arkadaşlar, ülkemizin her geçen gün cazibe merkezi hâline gelmesi nedeniyle
çevre ülkelerden ülkemize doğru yoğun bir şekilde iş gücü göçü yaşanmaktadır.
Tabiidir ki yasal olmayan yollardan genellikle ülkemize çalışmak için
gelenlerle etkili bir şekilde mücadele edilmesi de gerekmektedir. 4817 sayılı
Yabancıların Çalışma İzinleri Hakkında Kanun’da yer alan bazı eksiklikler
nedeniyle, izinsiz çalışan yabancıların denetiminde ve izinsiz çalışan
yabancılarla bunları çalıştıranlara kanunda öngörülen yaptırımların
uygulanmasında bazı aksaklıklar yaşanmaktadır. Tasarının 75’inci maddesiyle
4817 sayılı Kanun’un 20’nci maddesinde değişikliğe gidilerek, kolluk güçleri
tarafından yapılan denetimlerde izinsiz çalıştığı tespit edilen yabancılara ve
bunları çalıştıranlara, Çalışma ve Sosyal Güvenlik Bakanlığı bölge müdürlerince
ikinci bir inceleme yapma ihtiyacı hissetmeden, doğrudan idari yaptırım
uygulanmasına imkân getirecek denetimlerin etkinleştirilmesi amaçlanmıştır.
Değerli
milletvekilleri, bilindiği üzere, 4857 sayılı Kanun’da kadın işçilerin doğum
izni kullanmalarına yönelik kurallara yer verilmiştir. Mevcut düzenlemeye göre,
kadın işçiler doğumdan önce sekiz hafta, doğumdan sonra da sekiz hafta olmak
üzere toplam on altı hafta süreyle ücretli doğum izni kullanabilmekte, doğumdan
önce, doğuma üç hafta kalana kadar çalışmaları durumunda, doğumdan önce
kullanmadıkları izin sürelerini doğum izinlerine ekleyerek
kullanabilmektedirler. Ancak, hepinizin bildiği gibi, erken doğum hâlinde
kullanılmayan doğum öncesi izinlerin ne şekilde kullanılacağı belli değildir.
Yapılan düzenlemeyle, erken doğum nedeniyle doğum öncesi kullanılamayan
izinlerin de doğum sonrasında kullanılması öngörülmüştür.
Tasarının hayırlı
olması temennisiyle, hepinize saygılar sunuyorum. (AK PARTİ sıralarından
alkışlar)
BAŞKAN – Teşekkür
ederim Sayın Sali.
Sayın
milletvekilleri, dördüncü bölümün görüşmelerine devam olunmasına dair İç
Tüzük’ün 72’nci maddesine göre verilmiş bir önerge vardır, gerekçesiyle
birlikte okutuyorum
Türkiye Büyük Millet Meclisi
Başkanlığına
TBMM İçtüzüğü'nün
72 nci maddesi uyarınca, görüşülmekte olan 606 Sıra Sayılı Kanun Tasarısının 4
üncü Bölümünün görüşmelerinin devamına karar verilmesini arz ve teklif ederiz.






M. Akif Hamzaçebi


Ferit Mevlüt Aslanoğlu


Harun Öztürk







Trabzon


Malatya


İzmir







Sacid Yıldız


Hüseyin Pazarcı


Bülent Baratalı







İstanbul


Balıkesir


İzmir



Gerekçe: 
Hükümet, kriz
Türkiye'yi teğet geçecek demesine rağmen, gerekli tedbirler zamanında
alınmadığı için, artan işsizlik ve iflaslar nedeniyle dünyada krizden en çok
etkilenen ülke bizim ülkemiz olmuştur.
Hükümet
programlarında; kayıtdışı ekonomiyi ödüllendiren, kamuya olan güveni sarsan ve
kayıtdışılığı özendiren her türlü af ve borç yapılandırılması beklentisinin
önüne geçilecektir, denilmesine rağmen, dokuz yıllık dönemde defalarca af
tasarısı yasalaştırılmıştır.
Sayın Başbakan,
dilediği tasarıyı dilediği komisyona havale ettirerek, toplumun değil kişilerin
özel çıkarlarını kollayan tasarıları ihtisas komisyonlarından ve kamuoyundan
kaçırmaktadır.
Cumhurbaşkanlığı
ve Meclis Başkanlığı seçimleri ile Anayasa değişikliklerinde ortaya konulan
dayatmacı tavır sürdürülmektedir.
Geçen hafta
Adalet Komisyonunda yüksek yargıyı ele geçirmeye yönelik tasarının görüşmeleri
sırasında yaşananlar hepimizi derin kaygılandırmıştır.
Hükümet, bu Torba
Tasarı ile muhalefetin itiraz etmediği; yeniden yapılandırma, SSK ve Bağ-Kur
emekli maaş artışları, öğrenci affı gibi konuları ile birlikte, adrese teslim
bazı düzenlemeleri de yasalaştırmak istemektedir.
9 yıldır
beceriksiz yönetimi ile milleti borç batağına saplayan AKP, şimdi seçim öncesi
bir şey yapıyormuş gibi görünmeye çalışmaktadır.
Ekim 2010'da, SSK
ve Bağ-Kur emekli maaşlarına en az 60 lira artış yaptığını müjdeleyen Sayın
Başbakana, bu maaş artışını yapmak için niçin Torba Tasarıyı beklediğini sormak
gerekir.
Maaş artışlarının
2011 bütçe kanununa eklenmesi önerimizi niçin reddettiklerini sormak gerekir.
Bu konudaki bir
maddelik ayrı kanun teklifimizi niçin gündeme aldırmadıklarını sormak gerekir.
Bu soruların
cevabı, yetersiz maaş artışlarının Hükümet tarafından Torba Tasarıya lokomotif
olarak konulmasında aranmalıdır.
Bu Torba Tasarıda
da, bonbon şekerlerinin yanında zehirlileri de vardır.
Gençlere ihbar ve
kıdem tazminatı ödememek için deneme süresi iki aydan dört aya çıkarılmaktadır.
Mevsimlik
işçilere, özellikle turizm sektöründe çalışanlara, fazla çalışma ücreti
ödememek için denkleştirme dönemi 2 aydan 4 aya çıkarılmaktadır.
Hazineden
karşılanması gereken istihdamın teşvikiyle ilgili giderler, tümüyle işsizlik
sigortasına yıkılmaktadır.
Sektörel ve
bölgesel krizler bahane edilerek, işsizlik sigortası fonu, kısa çalışma ödeneği
adı altında tümüyle işverenlerin hizmetine sunulmaktadır.
Kısmi çalışma,
evden ve uzaktan çalışma yöntemleri ile yaygınlaştırılarak çalışanların mali ve
sosyal hakları, iş güvenceleri ve örgütlenme hakları ellerinden alınmaktadır.
Kısmi çalışmanın
yaygınlaştırılmasıyla birlikte, emeklilik hayalleri suya düşen işçilere, eksik
çalıştığınız sürelerin primlerini kendiniz yatırırsanız, emeklilik ve genel
sağlık sigortasından yararlanabilirsiniz diyerek, işçilerle âdeta alay
edilmektedir.
İl özel
idarelerine sürülen işçiler, yeni bir sürgüne tabi tutulmak, mali ve sosyal
hakları ile örgütlenme hakları ellerinden alınmak ve güvencesiz bırakılmak
istenmektedir.
Kadroların iptali
ve keyfî geçici görevlendirmeler yoluyla memurların siyasi sürgüne tabi
tutulmalarının hazırlıkları yapılmaktadır.
Bir gün bile
memuriyeti olmayanlar genel müdür ve müsteşar yapılmak istenmektedir.
Turizmde, verilen
izinlere aykırı olarak yapılan yapılaşmalarla ilgili cezalar, hem geçmişe hem
de geleceğe yönelik olarak azaltılmakta ve azaltılan cezaların ödenmesi
kaydıyla her türlü hukuksuzluk meşrulaştırılmaktadır.
AKP tarafından
2004 yılından itibaren teşvik amacıyla verilen arsa ve araziler, teşvikin
gereği yerine getirilmemiş olsa bile, yandaşlara yok pahasına satılmak
istenmektedir.
Yap-İşlet-Devret
modeliyle yapılan ihale sözleşmeleri YPK'nın denetiminden kaçırılmak
istenmektedir.
BDDK, SPK,
Türkiye Kalkınma Bankası ve Vakıflar Bankasının merkezleri İstanbul'a taşınarak
Ankara'nın içi boşaltılmak istenmektedir.
Yükseköğrenimde
okuldan atılma kaldırılıyor görüntüsü altında, paralı yükseköğrenime adım
atılmak istenmektedir.
III.-
YOKLAMA
(CHP sıralarından
bir grup milletvekili ayağa kalktı) 
MUHARREM İNCE
(Yalova) – Sayın Başkan, yoklama…
BAŞKAN – Evet,
önergenin oylamasından önce bir yoklama talebi vardır, onu yerine getireceğim: 
Sayın İnce, Sayın
Özyürek, Sayın Öztürk, Sayın Karaibrahim, Sayın Çöllü, Sayın Koçal, Sayın
Erbatur, Sayın Tütüncü, Sayın Köktürk, Sayın Güner, Sayın Özkan, Sayın Kaptan,
Sayın Süner, Sayın Aydoğan, Sayın Dibek, Sayın Topuz, Sayın Hamzaçebi, Sayın
Soysal, Sayın Pazarcı, Sayın Ersin. 
Sayın
milletvekilleri, yoklama için bir dakika süre veriyorum ve yoklama işlemini
başlatıyorum. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal Sigortalar
ve Genel Sağlık Sigortası Kanunu ve Diğer Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Saygıdeğer
milletvekili arkadaşlarım, ismini okuduğumuz arkadaşlarımız soru için sisteme
girmişlerdi ama silindi. Ben, onların isimlerini tekrar okuyorum, sırasıyla
kendilerine söz vereceğim: Sayın Ağyüz, Sayın Tankut, Sayın Paksoy, Sayın Asil,
Sayın Akkuş, Sayın Işık ve Sayın Taner. 
Evet, Genel
Kuruldaysa bu arkadaşlarımız sisteme girerlerse soru-cevap işlemini
başlatacağım. 
Evet, saygıdeğer
milletvekilleri, on beş dakika süreyle soru-cevap işlemi gerçekleştireceğiz. 
Sayın Ağyüz,
buyurun efendim. 
YAŞAR AĞYÜZ
(Gaziantep) – Teşekkür ederim Sayın Başkan. 
Sayın Bakanım,
emeklilerin zamlı maaşı aylar önce Sayın Tayyip Erdoğan, Başbakanımız
tarafından açıklanmıştı. Bu ay emekli maaşları zamlı verilemedi. Emekliler
zamlı maaşı ne zaman alacak, farklarla birlikte mi vereceksiniz, yoksa onu da
bir süre sürüncemede mi bırakacaksınız? 
Bu TMSF malları
niye hep AKP’ye yakın sanayici, iş adamı geçinen insanlara haraç mezat
satılıyor? Mesela CINE 5 yine satışa çıktı. Bir tek firma katılmış, aynen ATV,
Sabah gibi ve bu şirket 26/1/2011’de kuruluyor, 1
Şubatta ihaleye giriyor. Bu dikkat çekici bir şey değil mi? 40 milyon dolarlık
işe 21 milyon dolar veriyor. Yani gene bu işin de ona verileceği belli.
Şirketin kuruluşuna bak, işe ihaleye girişine bak. İhaleye giren şirketin
kuruluşunun nerede yapıldığını bir inceleyin bakalım. Kimin avukatı, hangi
siyasinin avukatının bürosunda kuruldu bu? 
Emlak vergisine
bu yıl zam olmayacağını Sayın Bakan açıkladı. 
(Mikrofon otomatik
cihaz tarafından kapatıldı) 
BAŞKAN – Teşekkür
ediyorum Sayın Ağyüz. 
Sayın Tankut…
YILMAZ TANKUT
(Adana) – Teşekkür ediyorum.
Sayın Bakan, bu
tasarı çerçevesinde kamu alacaklarının yapılandırılması sonucu ceza ve
faizlerden kaynaklanan toplam ne miktarda alacaktan vazgeçilecektir? Yine bu
zamana kadar tahsil edilemeyen kamu alacaklarının tahsil edilmesi beklenen
toplam tutarı ne olacaktır? Tahsil edilmesi beklenen tutarlar tahsil
edildiğinde bu paraların öncelikle hangi alanlarda ve ne amaçla kullanılması
öngörülmektedir? 
Teşekkür
ediyorum.
BAŞKAN – Teşekkür
ederim.
Sayın Paksoy…
MEHMET AKİF
PAKSOY (Kahramanmaraş) – Teşekkür ederim Sayın Başkan. 
Sayın Bakan,
Hükûmet tasarısında yer alan ve kamu kurum ve kuruluşlarında çalışan uzmanları
aynı statüye getirerek ücretlerinde iyileştirme yapılmasını öngören düzenleme
Hükûmet ve AKP Grubu tarafından önce değişiklik yapılmış, sonra tümüyle
tasarıdan çıkarılmıştır. Sayın Bakan, şimdi bu düzenlemeyi yapmıyorsunuz, daha
sonra yapmayı düşünüyor musunuz? Düşünüyorsanız, bir takvim verir misiniz? 
İkinci sorum da:
Borcunu zamanında ödeyen vatandaşlarımıza telafi edici kolaylıklar sağlamayı
düşünüyor musunuz? 
Teşekkür ederim.
BAŞKAN – Teşekkür
ediyorum Sayın Paksoy.
Sayın Taner…
RECEP TANER
(Aydın) – Sayın Bakan, daha önceki yapılandırmalarda SGK’ya tabi sigortalıların
çalışma boşluklarının borçlanılması maddesi vardı. Bu düzenlemede bunu
göremedik. Geçici maddelerde hizmet borçlanmasıyla ilgili bir önerge versek
nasıl değerlendirirsiniz? 
Teşekkür ederim.
BAŞKAN – Teşekkür
ediyorum.
Sayın Asil…
BEYTULLAH ASİL
(Eskişehir) – Teşekkür ederim Sayın Başkanım.
Sayın Bakan,
konuşmamda da değindim, şimdi de soru hâlinde size tevdi ediyorum: Erkek,
askerlik görevi sürelerini borçlanırken sigortalılığın başlangıç tarihi sorulmuyor.
Sigortalı işe girdiği tarihten önce askerlik görevini yapmış ise askerlikte
geçen süreleri borçlanabiliyor. Borçlandığı gün kadar sigortalılığın başlangıcı
da geriye yürüyor. Kadın, doğumunu sigortalı işe girdiği tarihten önce yaptıysa
doğum borçlanma isteği kabul edilmiyor. Sayın Bakan, Anayasa’nın 10’uncu
maddesinde “Kadınlar ve erkekler eşit haklara sahiptir.” ibaresine rağmen,
niçin kadınlara karşı ayrımcılık içindesiniz?
Teşekkür ederim.
BAŞKAN – Teşekkür
ederim.
Sayın Akkuş…
AKİF AKKUŞ (Mersin)
– Sayın Başkan, Sayın Bakan; işsizlik sigortasından istifade edenler aynı
zamanda sağlık hizmetlerinden de faydalanıyor ancak emeklilik sigortasından
faydalanamıyor. İşsizlik sigortasından istifade edenlerin emeklilik
sigortasından da istifade ettiği birçok ülke bulunmaktadır. Bu hak sahiplerinin
emeklilik sigortasından da faydalanmaları konusunda bir çalışma yapmayı düşünür
müsünüz? Bu, verilmesi gereken gecikmiş bir hak değil midir?
Teşekkür ederim.
BAŞKAN – Sayın
Işık…
ALİM IŞIK (Kütahya) – Teşekkür ederim Sayın Başkan. 
Sayın Bakan,
TEDAŞ’a bağlı işletmelerde “kapsam dışı personel” adıyla çalıştırılan
üniversite mezunu çalışanların mağduriyetlerinin giderilmesi konusunda ne
aşamaya gelinmiştir? Bunların mağduriyetinin bir an önce çözülmesi konusunda
bir düşünceniz var mıdır?
İkincisi: Kamuda
sosyolog, kütüphane arşivcisi ve benzeri unvanlarla çalışan personelin teknik
hizmetler sınıfına taşınmasına rağmen, özlük haklarında herhangi bir değişme
olmamıştır. Acaba, bu unvanla çalışan teknik hizmetler sınıfında
görevlendirilen sosyologlar ve diğer personelin özlük haklarında iyileşme
sağlanabilecek midir?
Teşekkür ederim.
BAŞKAN – Teşekkür
ediyorum.
Sayın Bakanım,
buyurun efendim.
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Çok teşekkür ediyorum Sayın Başkan.
Çok değerli
milletvekilleri, öncelikle emeklilerimizin zamlı maaşlarıyla ilgili konuda kısa
bir açıklama yapmak istiyorum:
Çok değerli
arkadaşlar, biliyorsunuz, emeklilere yeni yılda maaşlarını zamlı olarak
verebilmek için bu kanunun çıkması lazım. Maalesef, torba kanun, Komisyondaki
gecikmeler sebebiyle Meclisin gündemine de gecikmeli olarak gelebildi. Şimdi,
yine, Mecliste de kanun çıkarılma sürecinin çok uzun olması sebebiyle de kanun
çıkana kadar beklemek durumunda kalacağız. Bu açıdan bakıldığında, eğer sizler
anlayış gösterirseniz ve bu kanunun çıkmasını kolaylaştırır, çabuk
çıkarabilirsek şubat ayında biz emeklilerimize -ocak ayındaki farklarla beraber
olmak üzere- zamlı maaşlarını verme imkânına sahip olacağız. Dolayısıyla desteklerinizi
ve anlayışlarınızı bekliyoruz. 
OKTAY VURAL
(İzmir) – Çekin, onu ayrı bir kanun olarak getirin, hemen yapalım.
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – TMSF’nin CINE5 satışıyla alakalı
olarak… Sizler de biliyorsunuz aslında burada sürecin nasıl olduğunu. İki defa
ihaleye çıkılmış, herhangi bir teklif alınamamış, üçüncü kez ihaleye çıkılıyor.
Biliyorsunuz herkese açık bir ihale yapılıyor. Üçüncü kez yapılan ihaleyle
ilgili siz bir durumdan bahsettiniz. Bu açıdan bakıldığında ihale normal
mevzuat sistemine uygun bir şekilde yürütülüyor. 
YAŞAR AĞYÜZ
(Gaziantep) – 26’sında kuruldu şirket.
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Kamu alacaklarının yapılandırılmasıyla
ilgili olarak; birçok kez sordunuz, tekrar ben söylemek de istiyorum, bununla
ilgili ne kadar bir yapılandırma söz konusu olacak ve ne kadar bir gelir elde
edilecek? Bununla ilgili biliyorsunuz şimdiye kadar bir açıklama yapmadık çünkü
alacaklarla ilgili belirlenen evrenin tahminî olduğunu ve tahmine dayalı da
sizlere bir rakam vererek yanıltmak istemediğimizi birçok kez ifade etmiştik,
tekrar söylüyoruz.
Uzmanlar için
yapılan düzenleme konusunda… Evet, çok haklısınız, uzmanlarla ilgili
düzenlemeye bu kanunda yer verilmişti. Doğrusunu söylemek gerekirse, Türkiye’deki
bütün bakanlıkların her birisinin kariyer uzmanlığının birbirine eşit derecede
algılanması, tanımlanması ve ücretlerinin de o şekilde tarif edilmesiyle ilgili
bir çalışmayı biz de arzu ediyoruz ancak yapılan çalışmada bazı teknik hatalar
görüldüğü için çıkarılmıştı, biz bu konunun takibini yapacağız. Doğrusu, mümkün
olsa en kısa zamanda çıkarabilsek. Tabii, o konularda sizlerin de desteğine
ihtiyacımız olur.
Borcunu ödeyen
vatandaşlarla ilgili olarak… Tekrar bir şeyi ifade etmek istiyorum: Çok değerli
arkadaşlar, az önce bir konuşma dinledik, çok saygıdeğer milletvekillerimizden
bir tanesi, işverenlerin 5 puanlık indirimlerinin yapılması karşısında aslında
işverenlere kamu kaynaklarının tahsis edildiğini ve dolayısıyla da işçiler
yerine işverenlere birtakım kaynak aktarıldığını ifade ediyordu. Şimdi, biz bir
tercih yapmalıyız, eğer bir teşvik varsa ve teşvik talep ediliyorsa teşviki mi
istemeliyiz, yoksa buna karşı mı çıkmalıyız, bu tercih edilmeli. Biz, 5 puanlık
indirimi yapıyoruz; 5 puanlık indirim, bu ülkede sosyal güvenlik açısından
sorumluluklarını yerine getiren vatandaşlarımızın ve işverenlerimizin
borçlarını sürekli ödemeleri karşılığında ve vaktinde ödemeleri karşılığında
onlara yapılmış bir teşviktir. Bu, aynı zamanda kayıt dışılıkla da bir
mücadeledir çünkü kayıt dışı olursa biz bu teşvikleri uygulamıyoruz o
işletmelere. Bu sebeple bakıldığında, bu, hakikaten mükellefiyetlerini yerine
getiren insanlarımıza yaptığımız bir geri ödemedir ve yeniden yapılandırmayla
da yaptığımız uygulamayı belki destekleyecek türden bir muhteva taşımaktadır. 
Kanunda -az önce
sizler de ifade ettiniz- hizmet borçlanmasıyla ilgili herhangi bir düzenleme
yok. Hizmet borçlanmasıyla ilgili bir düzenleme yapmayı da düşünmüyoruz. Bu
açıdan bu konuya bir açıklık getirilmesinde yarar var. 
Çok değerli
arkadaşlar, bugüne kadar, daha doğrusu sosyal güvenlik reformu sürecine kadar
sadece tek değişkenle emeklilik tanımlanıyordu yani belirli bir gün sayısında
prim ödenerek emekli olmak mümkündü, hâlbuki sosyal güvenlik reformlarından
sonra, sizler de biliyorsunuz, aslında 2005’ten önce sizin döneminizde de
yapılan düzenlemelerde elli sekiz-altmış yaşına çıkan bir uygulama vardı, biz
nihayet bunu altmış beşe çıkarmıştık ve kademeli olarak bir geçiş öngörülmüştü.
Şimdi emeklilik için iki değişken var:
Bir, prim ödeme gün sayısı. İki, yaş. Dolayısıyla yaş olmasaydı geriye dönük
borçlanma belki insanların emekliliği için daha kolay veya daha çabuk bir sonuç
doğurabilirdi ama şimdi yaş uzadıkça geriye dönük borçlanmanın çok pratik bir
faydası ortaya çıkmayacak. Bu açıdan bakıldığında vatandaşlarımızın bu
değişikliği fark etmelerinde bence yarar var. Geriye dönük borçlanacağına
ileriye dönük, daha kısa kısa primlerle ve paylarla primini ödeyerek yaşını
beklese veya çalışarak devam etse ve prim ödese, bence, emeklilik için çok daha
olumlu sonuç elde edebilir, en azından maaşı da daha yüksek olur.
Askerlik
sürelerinin borçlanması ve kadın doğumuyla ilgili yaptığınız eleştiriyi çok
haklı buluyorum, bunu çok net söyleyeyim. Çünkü kadınların geriye dönük olarak,
yani çalışmadan yaptığı doğumların borçlanmasına izin vermiyoruz. Ama
yaptığımız bu şey, doğru olan şey budur. Yanlış olansa, çalışmadığı ve sosyal
güvenlik sistemine dâhil olmadığı hâlde askerlik yaptığı dönemde prim ödemeden
onun borçlanma imkânının olması ve emeklilik süresine dâhil edilmesidir. Bu
sosyal güvenlik sistemi ve mantığı açısından doğru değildir. Eğer
eleştireceksek lütfen doğru bir yerden eleştirelim ve kadınlara verilmeyen bir
haktan değil, yanlış verilmiş ve sosyal güvenlik sistemimizi yanlış etkileyen
bir durumdan bahsederek eleştirelim. Çünkü sosyal güvenlik bu toplumun,
özellikle de çocuklarımızın geleceği demektir ve onların geleceği için de biz
sosyal güvenlik sistemini reel olarak çalışma, reel olarak prim ödeme ve bunun
karşılığında reel olarak maaş alma sistemine bağlamak durumundayız. Aksi
takdirde kendimiz için olumsuz kararlar vermiş oluruz. 
İşsizlik
sigortasından yararlananların emeklilik sigortasından yararlanamamaları: Yine
aynı şeyi söylemek gerekecek belki. İşsizlik sigortasından yararlanarak
ücretini alan arkadaşlar normal şartlarda bize daha önceden ödedikleri primin
bir karşılığını alıyorlar, haklarını alıyorlar. Ama emeklilik prim ödeme
karşılığı elde edilen başka bir haktır. O açıdan, o dönemde prim ödememesi
sebebiyle onun emekliliğine sayılacak bir primmiş gibi algılanması hiç doğru
olmaz. O açıdan, ben o sistemin veya bu tavrın pek olumlu sonuç vermeyeceğini
düşünüyorum. 
TEDAŞ’la ilgili
sorulan soru: Doğrusu, Sayın Işık, ben bu konuyu şimdi siz dile getirince fark
ettim. Buna yazılı cevap verelim. 
Yine, ayrıca
“Sosyolog ve kütüphaneciler için özellikle Devlet Planlama Teşkilatında bir
çalışma var mı yok mu?” Buna da izin verirseniz yazılı cevap verelim.
Çok teşekkür
ediyorum, sağ olun. 
BAŞKAN – Teşekkür
ederim Sayın Bakanım. 
Süremiz kaldı. 
Sayın Vural,
buyurun. 
OKTAY VURAL
(İzmir) – Teşekkür ederim. 
Efendim, biraz
önce Sayın Bakan emeklilerin maaşıyla ilgili konuda “Bu kanun çıkarsa hiç
olmazsa bir an önce o olur.” filan diyerek bir şey ifade etti. 
Şunu söylemeliyim
ki emeklilerle ilgili bir derdiniz varsa şimdi hodri meydan diyorum. Kanun
teklifini getirin, ayırın, yarın kırk sekiz saati geçmeden Komisyonda, kırk
sekiz saati geçmeden de hemen Genel Kurulda kanunlaştıralım. Bu konuda konuşma
dahi yapmayacağız, yaptığınız zammı kâfi görmemekle birlikte, emeklilerin
maaşının bir an önceye alınması için gerekli her türlü desteği burada vereceğiz
ama asıl kendinize sormanız gerekir. Yüz on üç maddelik bir kanunun içerisine
emekli maaşlarıyla ilgili hususu getirip bunu bir ucube kanuna dönüştüren
bizatihi Hükûmetinizin kendisidir. İki yüz kırk yedi maddeye çıkmıştır.
Dolayısıyla, asıl geciktiren, AKP’nin ve Hükûmetin tutumu olmuştur. 
Ben burada hodri
meydan diyorum iki hususta: Bir, emeklilerin maaşı; bir de, eğer bu yeniden
yapılandırmayla ilgili hususlar varsa ayıklayın, hemen bitirelim, bunlarla
ilgili -diğer konuları bırakın- hemen geçirelim, bitirelim. Bu yapılandırmayla
ilgili her türlü hususta Milliyetçi Hareket Partisi olarak biz yanınızdayız,
destekleyeceğiz, yeter ki ayırın.
BAŞKAN – Teşekkür
ediyorum.
Buyurun Sayın
Bakanım.
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Çok değerli arkadaşlar, maalesef bir
üzücü haber de vereceğim tekrar size, belki haberiniz oldu ama. 
Bugün akşamüzeri
OSTİM’de yeniden bir patlama daha oldu. O patlamada da ilk verilen bilgilerde
herhangi bir yaralı yok gibi gözüküyordu ama şu anda gelen bilgiye göre
maalesef 4 ölü, 8 yaralı ve 18 mahsur var. 
Ben, ölülerimize
Allah’tan rahmet diliyorum, ailelerine sabır diliyorum ve…
MEHMET AKİF
HAMZAÇEBİ (Trabzon) – Aynı iş yeri mi Sayın Bakan?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Hayır, aynı iş yeri değil, OSTİM’de
iki sokak aşağıda bir başka yerde tüp patlaması olmuştu ama başlangıçta verilen
bilgide herhangi bir can kaybı yok gibiydi ama maalesef böyle bir sorun var. 
Ben tekrar,
Ankaralılara, milletimize geçmiş olsun diliyorum.
BAŞKAN – Teşekkür
ederim Sayın Bakanım.
Biz de vefat
edenlere Allah’tan rahmet, yaralılara da acil şifa diliyoruz. 
Saygıdeğer
milletvekili arkadaşlarım, dördüncü bölüm üzerindeki görüşmeler tamamlanmıştır.
Şimdi dördüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
73’üncü madde
üzerinde üç adet önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 73. maddesinde
yer alan "%60" ibaresinin "%75" olarak, "% 150"
ibaresinin ise "%200" olarak değiştirilmesini arz ve teklif ederiz.






Mehmet Günal


Erkan Akçay


Yılmaz Tankut







Antalya


Manisa


Adana







E. Haluk Ayhan


Mustafa Kalaycı


Oktay Vural







Denizli


Konya


İzmir




Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı" nın 73
üncü maddesinin aşağıdaki şekilde değiştirilmesini arz ve teklif ederiz.






Harun Öztürk


Ferit Mevlüt Aslanoğlu


Mustafa Özyürek







İzmir


Malatya


İstanbul







Hulusi Güvel


Muharrem İnce


Bülent Baratalı







Adana


Yalova


İzmir







Enis Tütüncü


Şevket Köse










Tekirdağ


Adıyaman






"Madde 73-
4447 sayılı Kanunun ek 2 nci maddesinin üçüncü fıkrası aşağıdaki şekilde
değiştirilmiştir.
Günlük kısa
çalışma ödeneği; sigortalının son oniki aylık prime esas kazançları dikkate
alınarak hesaplanan günlük ortalama brüt kazancının % 60'ıdır. Bu şekilde
hesaplanan kısa çalışma ödeneği miktarı, 4857 sayılı İş Kanununun 39 uncu
maddesine göre 16 yaşından büyük işçiler için uygulanan aylık asgari ücretin
brüt tutarının % 150'sini geçemez. Kısa çalışma ödeneğinden yararlananlara ait
sigorta primlerinin aktarılması ve sağlık hizmetlerinin sunulmasına ilişkin
işlemler 5510 sayılı Kanunda belirtilen esaslar çerçevesinde yürütülür. Kısa
çalışma ödeneği olarak yapılan ödemeler başlangıçta belirlenen işsizlik ödeneği
süresinden düşülür."
Türkiye Büyük Millet Meclisi
Başkanlığına
606 sıra sayılı
kanun tasarısının 73. maddesinin tasarı metninden çıkarılmasını arz ve teklif
ederiz.






Bengi Yıldız


Akın Birdal


Hamit Geylani







Batman


Diyarbakır


Hakkâri







Nuri Yaman


Sebahat Tuncel










Muş


İstanbul






BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılamıyoruz Sayın Başkanım. 
BAŞKAN – Hükûmet?

ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan. 
BAŞKAN – Sayın
Karabaş, buyurun efendim. 
MEHMET NEZİR
KARABAŞ (Bitlis) – Sayın Başkan, değerli milletvekilleri; tasarının 73’üncü
maddesi üzerinde verdiğimiz değişiklik önergesi üzerine söz almış
bulunmaktayım. Hepinizi saygıyla selamlıyorum.
Konuşmama
başlarken OSTİM’de yaşanan kazada yaşamını yitirenlerin ailesine başsağlığı,
yaralılara acil şifalar diliyorum. 
Değerli
milletvekilleri, tabii burada AKP sürekli mevcut politikasını ve anlayışını
sürdürüyor. Özellikle biraz önce Bakanın dediği şuna benziyor: Ölmek üzere olan
birine su vermekle idam edilme kararı alınan birini birlikte getirme. Eğer siz
ölmek üzere olana su vermemizi ve onu kurtarmamızı istiyorsanız diğerinin idam
kararını onaylayın gibi bir olay. İki yüz otuz yedi maddeden oluşan bir torba
yasayı getiriyorsunuz. Bir taraftan işçinin, emekçinin,
çalışanların, birçok kesimin zaten günlerdir ayakta olduğu, karşı çıktığı ve
mevcut durumunu geriye götüren, haklarını tırpanlayan maddeleri getireceksiniz,
diğer taraftan da halkın karşısına geçip daha aylarca öncesinden söz verdiğiniz
afları, sigorta ve vergideki muaflıkları, emeklilerin ödemelerini işte
“Getirin, destek verin, bu yasayı geçirelim, onlar da haklarını alsınlar.” diyeceksiniz.
Bu etik değil, ahlaki değil. Bu yasanın böyle getirilmesi de ahlaki
değil, bu söylem hiç etik değil. Yani bir partiye, demokrasiden yana olduğunu
söyleyen, haklardan yana, adaletten yana olduğunu söyleyen, halkın yüzde 47
desteğini almış bir partiye, onun sözcülerine, onun bakanlarının kullanma hakkı
olmayan bir söylemdir. 
Değerli
milletvekilleri, şimdi bu 73’üncü maddede kısa çalışma ödeneğiyle ilgili bir
düzenleme yapılmaktadır. Daha önceki, şimdiye kadarki düzenlemede kısa çalışma
ödeneğinin ödenebilmesi için, kapsama alınabilmesi için ekonomik kriz ve
zorlayıcı nedenler gerekiyordu. Mevcut mevzuatta, mevcut düzenlemede genel
ekonomik krizin bile çok belirleyici, kapsayıcı yanı yoktu, muğlak
yanları vardı. Mevcut tasarıda ise sektörel ve bölgesel krizleri de bu kapsama
almıştır. Yani bu tasarı çıktığı zaman çok muğlak
gerekçelerle, çok sıradan gerekçelerle, fondan yararlanma ve kısa çalışma
ödeneğinden yararlanma talepleri gelecektir. 
Şimdi, sektörel
kriz ne demektir? Bölgesel krizi nasıl belirleyeceksiniz? Standardı ne
olacaktır? Bugün Türkiye’de birçok alanda mevcut, tekstilden tutun inşaata,
sanayinin diğer tüm kesimlerinde mevcut düzenleme geldiği zaman, istendiği
zaman bu kapsama alınabilir, kısa çalışma ödeneği kapsamına alınabilir. Hangisini
neye göre belirleyeceksiniz? Bu nedenle, bu muğlak
olan, içeriği belli olmayan, her yana çekilebilecek anlayıştan vazgeçilmesi
gerekiyor.
Değerli
milletvekilleri, bu maddede bir de Bakanlar Kuruluna, kısa çalışma ödeneğiyle
ilgili gerekirse, ihtiyaç duyarsa, altı aya kadar uzatma yetkisi veriyor.
Şimdi, zaten bu kısa çalışma ödeneğinin hak edilebilmesi için zorunlu bir
durumun olması gerekiyor. Geçici bir durumdur bu zaten. Neye göre Bakanlar
Kurulu altı ayda bir bunu uzatıyor? Bir deprem veya bir yangın, bir afet olmuş,
bu yerine getiriliyor, ondan sonra yeni bir depremin veya selin, afetin
olacağını mı öngörecek Bakanlar Kurulu?
(Mikrofon
otomatik cihaz tarafından kapatıldı)
BAŞKAN – Teşekkür
ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Saygıdeğer
milletvekili arkadaşlarım, bir hususu hatırlatmak istiyorum. Şimdi, bir kısım
arkadaşlarımız konuşmak istediklerinde, önergeler üzerinde, gelip burada
önergeleri imzalıyorlar. Tamam, bir problem yok. Bir kısım arkadaşlarımıza biz
daha sonra imzalatıyoruz. Eğer arkadaşlarımız konuşacaklarsa yani önergesinde
imzası olan arkadaşlarımızın konuşması lazım ama biz elini kaldıran
arkadaşlara… Yani bazen biz de unutmuş oluyoruz, imzası var gibi kabul ediyoruz
ama gelip konuşuyorlar. Yani önergede imzası olmayan her arkadaşımız elini
kaldırdığı anda gelip burada konuşma hakkına sahip değildir. Lütfen, önergede
imzası olmayan arkadaşlarımız önergedeki imzalarını tamamlasınlar ve onu takip
etsinler. Çünkü bilirler kendileri önergede imzaları olup olmadığını. Onun için
biz de bu hususu… 
HARUN ÖZTÜRK
(İzmir) – Bizde yok öyle bir şey. 
BAŞKAN – Hayır,
ben genel itibarıyla konuştum, zaten söylemedim. 
Yani bu hususta
daha dikkatli davranılırsa -konuşma hakkı zaten bakidir, Ahmet ya da Mehmet
konuşmuş fark etmez- iyi olur. 
MUHARREM İNCE
(Yalova) – Haklısınız Sayın Başkanım. 
HAMİT GEYLANİ
(Hakkâri) – İlk kez oldu.
BAŞKAN – Efendim,
ben genel itibarıyla konuşuyorum. Diğer gruplarda da oldu, sadece şeyi
söylemiyorum. Yani o bakımdan iyi olur diye düşündüm. 
Evet, diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı" nın 73
üncü maddesinin aşağıdaki şekilde değiştirilmesini arz ve teklif ederiz.
 Harun
Öztürk (İzmir) ve arkadaşları
"Madde 73-
4447 sayılı Kanunun ek 2 nci maddesinin üçüncü fıkrası aşağıdaki şekilde
değiştirilmiştir.
Günlük kısa
çalışma ödeneği; sigortalının son oniki aylık prime esas kazançları dikkate
alınarak hesaplanan günlük ortalama brüt kazancının % 60'ıdır. Bu şekilde
hesaplanan kısa çalışma ödeneği miktarı, 4857 sayılı İş Kanununun 39 uncu
maddesine göre 16 yaşından büyük işçiler için uygulanan aylık asgari ücretin
brüt tutarının % 150'sini geçemez. Kısa çalışma ödeneğinden yararlananlara ait
sigorta primlerinin aktarılması ve sağlık hizmetlerinin sunulmasına ilişkin
işlemler 5510 sayılı Kanunda belirtilen esaslar çerçevesinde yürütülür. Kısa
çalışma ödeneği olarak yapılan ödemeler başlangıçta belirlenen işsizlik ödeneği
süresinden düşülür."
BAŞKAN – Önerge
üzerinde Sayın Muharrem İnce, Yalova Milletvekili. 
Buyurun Sayın
İnce. (CHP sıralarından alkışlar) 
MUHARREM İNCE
(Yalova) – Sayın Başkan, sayın milletvekilleri; hepinizi saygıyla selamlıyorum.
Bu yasaya kimisi
“torba yasası” dedi, kimisi “çorba yasası” dedi. Bence hiçbiri doğru değil. Bu
yasanın adı, Sayın Öztürk’ün dediği gibi “Bu bir lokomotif yasası.” Yani siz,
emekli maaşını, öğrenci affını, borçların yeniden yapılandırılmasını bakın
neyle birlikte taşıyorsunuz.
Şimdi, ben
buradan size soruyorum: Siz, emekli maaşını, borçların yeniden
yapılandırılmasını, öğrenci affını ayırın, hiç gece yarılarına kadar burada
uğraşmaya gerek yok. Hemen, yarın sabah gelin, hiç konuşmadan, tek kelime
etmeden, karar yeter sayısı, yoklama istemeden, hiç Meclisi meşgul etmeden
bunları patır patır patır hemen bir saatte geçirelim.
Bunu yapamazsınız. Niye yapamazsınız biliyor musunuz? Bakın, şundan
yapamazsınız: 
2003 yılındaki
–belki siz de bilmiyorsunuz, oy veren milletvekillerine söylüyorum- vergi
barışında, Vergi Barışı Kanunu’nda gümrük vergileri var mıydı? Yoktu. 2003
yılında da vergi barışı oldu, gümrük vergileri yoktu. Peki, bunda gümrük vergileri niye var? Acaba
diyorum, Tony Blair’in Sayın Başbakana yazdığı İngiliz viski şirketlerinin 500
milyon dolar borcunu affetmiş olabilir misiniz burada? Onu yeniden düzenlemiş
olabilir misiniz?
ASIM AYKAN
(Trabzon) – Bırak Allah aşkına! Ne alakası var?
NURETTİN CANİKLİ
(Giresun) – Varsa söyle! Bildiğin bir şey varsa söyle!
MUHARREM İNCE
(Devamla) - Ben bilmem. Bak, araştırın... Araştırın diyorum.
NURETTİN CANİKLİ
(Giresun) – Sen araştır.
MUHARREM İNCE
(Devamla) – Ben diyorum ki 2003 yılındaki vergi barışında gümrük vergileri
yoktu, bunda niye var?
NURETTİN CANİKLİ
(Giresun) – O zaman olmayan çok şey var,
başka şeyler de var. Bu kanunda olmayan tonlarca şey var.
MUHARREM İNCE
(Devamla) – Acaba, bu Tony Blair’in mektubunun bunda etkisi var mı? Birincisi
bu.
İkincisi, sayın
milletvekilleri, Sayın Başbakanın CHP
milletvekillerine plaket vermesi lazım. Onun
yapamadığını iki gündür biz yapıyoruz. Maşallah, takır takır çalışıyorsunuz,
bir içeri, bir dışarı... 
NURETTİN CANİKLİ
(Giresun) – O, onların sorunu...
MUHARREM İNCE
(Devamla) - Beş dakikada bir içeri “Arkadaşlar, CHP yoklama istedi...” Geliyor
içeriye, parmağını kaldırıyor. Neye kaldırıyor? Okudu mu? Ne yapıyor, bilmiyor.
Bakıyor partisinin grup başkan vekiline, oyunu kullanıyor, hemen dışarıya
çıkıyor. Yirmi saniyede giriyor, yirmi saniyede çıkıyor. Gir çık, gir çık.
ASIM AYKAN
(Trabzon) – Maşallah…
MUHARREM İNCE
(Devamla) – Böyle bir yasama faaliyeti yok. Ama Sayın Başbakanın bulamadığı
karar yeter sayısını, Sayın Başbakanın bulamadığı toplantı yeter sayısını
Allah’a şükür biz buldurduk bu Meclise. Dün gece saat ikiye kadar buldurduk, bu
gece de bulduracağız. Bundan hiç kuşkunuz olmasın.
NURETTİN CANİKLİ
(Giresun) – Beşe kadar, sabah beşe kadar…
FATOŞ GÜRKAN
(Adana) – Siz kaç kişisiniz?
MUHARREM İNCE
(Devamla) – Yani ben bunlara üzülüyorum. Bu ülkenin en büyük Meclisinin böyle
bir çalışma temposu içerisinde olmasından üzüntülüyüm. 
Bugün de insanlar
Türkiye’nin dört bir yanından Ankara’ya geldiler ama insanlar Meclise
yaklaştırılmadı, Kızılay’a yaklaştırılmadı. Önünü polislerle kestiler,
barikatlar kurdular. 
ASIM AYKAN
(Trabzon) – Siyaset yapmaya geliyorlar.
MUHARREM İNCE
(Devamla) – Mısır’dan daha mı kötü bu ülke? Mısır’dan daha mı az özgür bu ülke?
Burada insanlar niye hak arayamıyor? Burada insanlar niye slogan atamıyor?
Burada her şeyi çalmak serbest de ıslık çalmak niye yasak? 
Ben, dün, size
bir oturumda bazı şeyleri anlatmaya çalıştım. Toplumun gazını almazsanız,
toplumu sürekli gererseniz, toplumu sürekli kamplaştırırsanız, bir gün bir
yerden bu patlar. 
Bakınız,
insanların telefonlarını dinlerseniz, insanları fişlerseniz, insanları baskı
altında, zulüm altında inim inim inletirseniz, insanlar sizden korkar ama 50
bin kişi bir araya geldi mi stadyumda sizi yuhalarlar, sizi ıslıklarlar. Buna
engel olamazsınız. Bu bir toplum psikolojisi olur.
NURETTİN CANİKLİ
(Giresun) – Sandığa gel, sandığa.
MUHARREM İNCE
(Devamla) – Bu toplumu rahatlatmanın yolu, demokrasidir.
Eczacılarla
anlaşma yapacaksınız, diyeceksiniz ki: “Eylem yapmazsanız sizle anlaşırız.”
Öğrencileri İstanbul’a sokmayacaksınız, öğretmenleri Ankara’ya sokmayacaksınız,
işçileri, memurları, emekçileri Kızılay’a sokmayacaksınız. “Meclise gitmek
istemiyoruz. Akay Kavşağı’nın önünde basın açıklaması yapıp dağılacağız.”
diyorlar, “Yok.” İçişleri Bakanını arıyorum. 50 CHP milletvekiliyle bugün
oradaydık biz. Bakan toplantıda. Hâlâ geri dönecek. 
Sizin demokrasiye
saygınız bu. Ana muhalefet partisinin 50 milletvekili oraya gitmiş, ana
muhalefet partisinin Grup Başkan Vekili...
(Mikrofon
otomatik cihaz tarafından kapatıldı)
MUHARREM İNCE
(Devamla) - ...İçişleri Bakanını arıyor, İçişleri Bakanı hâlâ bana geri
dönecek. 
NURETTİN CANİKLİ
(Giresun) – Bakanın işi var ama.
MUHARREM İNCE
(Devamla) – Sizin demokrasi anlayışınız bu. Sizin demokrasi anlayışınız takiye
demokrasisi. (CHP sıralarından alkışlar) 
BAŞKAN – Teşekkür
ederim Sayın İnce. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına 
Görüşülmekte olan
606 sıra sayılı "Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 73.
maddesinde yer alan "%60" ibaresinin "%75" olarak, "%
150" ibaresinin ise "%200" olarak değiştirilmesini arz ve teklif
ederiz.
 Yılmaz
Tankut (Adana) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Tankut, buyurun efendim. (MHP sıralarından alkışlar) 
YILMAZ TANKUT
(Adana) – Sayın Başkan, değerli milletvekilleri; 606 sıra sayılı Kanun
Tasarısı’nın 73’üncü maddesi üzerinde vermiş olduğumuz değişiklik önergesi
hakkında söz almış bulunuyorum. Bu vesileyle hepinizi saygıyla selamlıyorum. 
Sözlerime
başlamadan önce, bugün OSTİM’de meydana gelen elim kazalarda hayatını kaybeden
vatandaşlarımıza ben de buradan Cenab-ı Allah’tan rahmet diliyorum, yakınlarına
ve milletimize başsağlığı diliyorum, yaralı vatandaşlarımıza da acil şifalar
diliyorum.
Yine, az önce,
Sayın Bakanın, emekli vatandaşlarımızla ilgili, burada, durumlarının
düzeltilmesine yönelik birtakım ifadeleri oldu ve bunu da torba yasada
muhalefetin engellediğine yönelik birtakım ifadeleri oldu. Ama burada, hem
bizim Grup Başkan Vekilimiz Sayın Vural hem de diğer Grup Başkan Vekili Sayın
İnce çok net bir şekilde ifade ettiler. Sayın Bakan, emeklilerle ilgili her
türlü düzenlemeyi burada, en kısa zamanda getirdiğiniz takdirde, biz Milliyetçi
Hareket Partisi olarak, hiçbir konuşma yapmadan sonuna kadar destekleyeceğimizi
bu kürsüden bir kez daha ifade ediyorum ve sizi de bu konuda samimi bir şekilde
cevap vermeye davet ediyorum.
Değerli
arkadaşlar, adı kamuoyunda torba yasa olarak bilinen ancak konuşan
arkadaşlarımız tarafından haklı olarak çeşitli isimler altında hicvedilen bu
tasarı, elbette birtakım yenilikler ve düzenlemeler getirmektedir. Yine,
elbette başta kamu alacakları olmak üzere vatandaşlarımızı doğrudan
ilgilendiren bazı kolaylıklar da sağlamaktadır. Bunlardan birisi de, önceki
maddelerde kabul edilen, 120 liraya kadar olan borçların gecikme faizlerinin,
gecikme cezalarının silinmesi, bazılarından da vazgeçilmesidir. 
Sayın
milletvekilleri, vatandaşlarımızın lehine olacak hiçbir çalışmaya bugüne kadar
biz karşı olmadık. Aksine, hiçbir komplekse
kapılmadan, elimizden geldiği ölçüde destek olduk. Ancak Milliyetçi Hareket
Partisi olarak, vatandaşlarımızın lehine olacak birçok konuda yaptığımız
tekliflerin reddedildiğini de, bu manada uzattığımız elin havada kaldığını da
buradan bir kez daha ifade etmek istiyorum. Bu konuda bizler gerçekten hem
dertliyiz ve çok sıkıntılıyız ve buradan da sizleri milletimize bir kez daha
şikâyet ediyoruz. Böyle bir siyasi taassubun şekillendirdiği anlayıştan
şikâyetçi olmak, AKP zihniyetini bu manada deşifre etmek hiç şüphesiz bizim en
doğal hakkımızdır. Dolayısıyla, sayısal çoğunluğa güvenerek
muhalefete “Senin dediğin yanlış benimki doğru, senin teklifin haksız benimki
haklı.” şeklindeki peşin bir yargıyla bakan siyasi iktidarın temsilcilerini,
AKP İktidarının yöneticilerini, bu çağdışı anlayışı terk etmeye ve halkın
ihtiyaçlarının söz konusu olduğu yerde, teklif kimden gelirse gelsin destek
olmaya bir kez daha buradan, yeniden davet ediyorum.
Değerli
arkadaşlar, bazı kamu alacaklarıyla ilgili cüzi miktarlardaki borçları da
düzenleyen bu tasarıyı biz küçümsemiyoruz. Zaten küçümsemediğimiz için de,
ilgili komisyon çalışmalarındaki süreçlerde Milliyetçi Hareket Partisinin değerli
milletvekilleri komisyon çalışmalarına çok büyük gayret ve fedakârlıkla destek
vermişlerdir. Toplumumuzun değişik kesimlerinin arzu ve beklentileri
doğrultusunda da önemli katkılar yapmışlardır. Bugün de aynı anlayışla, Genel
Kurul görüşmelerinde de Milliyetçi Hareket Partisi olarak önergelerimizi,
ikazlarımızı ve tepkilerimizi muhalefet sorumluluğu içinde yerine getirmeye
devam ediyoruz.
Şimdi buradan
önemli bir ikazı daha yapma gereğini hissediyorum. Şöyle bir geriye dönüp
baktığımızda, bu zamana kadar pek çok konuda çok değişik aflar getirilmiştir.
Özellikle AKP’nin iktidarda olduğu son dokuz yılda birçok kez af ve borçların
yeniden yapılandırılmasına hep birlikte tanık olduk.
Değerli
arkadaşlar, biz, af sisteminin ekonomik ve sosyal alandaki sorunları çözme
amacının dışında kullanılmaması gerektiğine inanıyoruz. Fakat mevcut AKP
İktidarının böyle bir amaçla yasa hazırladığını söylemek gerçekten de mümkün
değildir. Durup dururken, tam da seçim öncesine denk getirilen bir affın siyasi
hesaplarla, siyasi menfaat beklentileriyle yapılmadığını söylemek mümkün
olmayacaktır. 
Diğer taraftan,
kamuoyunda “Çok büyük af yasası” olarak ifade edilen bu af ile esasında az önce
de ifade ettiğim gibi vatandaşlarımızın en fazla 120 liraya kadar olan borçları
affedilmekte ve bu tasarı kanunlaştığı zaman cezalarıyla birlikte
silinmektedir. 
İşte, AKP
İktidarı insanlarımızın gözünü boyamak suretiyle, seçim öncesi siyasi rant hesaplarıyla önemli olanın kendi siyasi faydası
olduğunu da bu şekilde esasında ele vermiş olmaktadır. Yani AKP bu küçücük affı
bile büyük bir ihtimalle seçim malzemesi olarak kullanacak ve her zaman yaptığı
gibi kendi siyasi saltanatını devam ettirebilmek için acımasızca bu konuyu
istismar edecektir. 
Ancak biz
Milliyetçi Hareket Partisi olarak, AKP bu ufacık aflardan kendisine bir
istismar sahası elde edecek olsa da, vatandaşımızın lehine olacağı için elbette
hiçbir siyasi rant hesabı yapmadan tasarının bu ve
benzeri ilgili bölümlerine önergelerimizle katkı sağlamaya devam edeceğimizi
belirtiyor, bu vesileyle hepinizi saygıyla selamlıyorum. (MHP sıralarından
alkışlar) 
BAŞKAN – Teşekkür
ederim Sayın Tankut.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
74’üncü madde
üzerinde dört adet önerge vardır, önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısının çerçeve 74 üncü maddesinde yer alan “ve
Kanuna aşağıdaki geçici madde eklenmiştir.” ibaresinin “ve aynı Kanuna
aşağıdaki geçici madde eklenmiştir.” şeklinde değiştirilmesini arz ve teklif
ederiz.






Nurettin Canikli


Hayrettin Çakmak


Ahmet Aydın







Giresun


Bursa


Adıyaman







İbrahim Yiğit


Veysi Kaynak










İstanbul


Kahramanmaraş






Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 74.
maddesinde yer alan “Bakanlar Kurulu, bu maddenin uygulanma süresini 2015
yılından itibaren beş yıla kadar uzatmaya yetkilidir.” ibaresinin madde
metninden çıkarılmasını arz ve teklif ederiz. 






Oktay Vural


Mehmet Günal


Erkan Akçay







İzmir


Antalya


Manisa







E. Haluk Ayhan


Mustafa Kalaycı










Denizli


Konya






Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 74 üncü
maddesi ile eklenen Geçici Madde 10’un birinci fıkrasının aşağıdaki şekilde
değiştirilmesini arz ve teklif ederiz.






Harun Öztürk


Mustafa Özyürek


Bülent Baratalı







İzmir


İstanbul


İzmir







Ferit Mevlüt Aslanoğlu


Hulusi Güvel


Enis Tütüncü







Malatya


Adana


Tekirdağ







Ali Koçal


Şevket Köse










Zonguldak


Adıyaman






“31/12/2015 tarihine kadar işe alınan her bir sigortalı için
geçerli olmak üzere, bu maddenin yürürlük tarihinden itibaren özel sektör
işverenlerince işe alınan ve fiilen çalıştırılanların; işe alındıkları tarihten
önceki altı aya ilişkin Sosyal Güvenlik Kurumuna verilen prim ve hizmet
belgelerinde kayıtlı sigortalılar dışında olmaları, aynı döneme ilişkin işe
alındıkları işyerinden bildirilen prim ve hizmet belgelerindeki sigortalı
sayısının ortalamasına ilave olmaları ve bu maddede belirtilen diğer koşulları
da sağlamak kaydıyla, 5510 sayılı Kanunun 81 inci maddesinde sayılan ve 82 nci
maddesi uyarınca belirlenen prime esas kazançları üzerinden hesaplanan sigorta
primlerinin işveren hisselerine ait tutarı, işe alındıkları tarihten itibaren
İşsizlik Sigortası Fonundan ödenir. Bu suretle her yıl fondan ödenen tutarlar,
izleyen yılın ilk üç ayında Hazinenin ortalama iç borçlanma faizi dikkate
alınarak hesaplanacak faizi ile birlikte fona iade olunur.”
Türkiye Büyük Millet Meclisi
Başkanlığına
606 sıra sayılı
yasa tasarısının 74. maddesi ile 4447 sayılı kanuna eklenmek istenen geçici
madde 10’un birinci fıkrasında geçen, “İşsizlik Sigortası Fonu’ndan” ibaresi
yerine “genel bütçe gelirlerinden karşılanmak üzere devletçe” ibaresinin
getirilmesini, ikinci fıkrasının a) bendinin aşağıdaki
gibi değiştirilmesini ve b) bendinin çıkarılmasını arz ve tekli ederiz.
“a) 18 yaşından
büyük kadın ve erkeklerden eşit sayıda istihdam edilmek üzere (tek rakamlarda
öncelik kadına, çift rakamlarda kadın-erkek eşitliği esas alınır);”






Bengi Yıldız


Akın Birdal


Hamit Geylani







Batman


Diyarbakır


Hakkâri







Nuri Yaman


Sebahat Tuncel










Muş


İstanbul






BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
BAŞKAN – Sayın
Birdal, buyurun.
AKIN BİRDAL
(Diyarbakır) – Sayın Başkan, değerli milletvekilleri; ilgili yasa tasarısının
74’üncü maddesiyle 4447 sayılı Yasa’ya eklenmek istenen geçici maddesinin
birinci fıkrasında geçen, “İşsizlik sigortası Fonu’ndan” ibaresi yerine “genel
bütçe gelirlerinden karşılanmak üzere devletçe” ibaresinin getirilmesini,
ikinci fıkrasının (a) bendinin aşağıdaki gibi değiştirilmesini ve (b) bendinin
çıkarılmasını öneriyoruz.
“18 yaşından büyük
kadın ve erkeklerden eşit sayıda istihdam edilmek üzere (tek rakamlarda öncelik
kadına, çift rakamlarda kadın-erkek eşitliği esas alınır);” 
Gerekçemiz:
“Tasarının 74’üncü maddesiyle 4447 sayılı Yasa’ya geçici 10’uncu madde
eklenerek istihdam teşviklerinde kullanılacak kaynağın İşsizlik Sigortası Fonu
olduğu belirtilmektedir. Sosyal devletin tam istihdam piyasasını düzenleme
görevi olduğundan istihdam teşviklerinde genel bütçe gelirleri kaynak olarak
kullanılmalıdır. Ayrıca istihdam teşvikinde kadın-erkek eşitliği sağlanmalı,
belirli durumlarda kadına öncelik tanınmalıdır.” Ki bu, bizim de önerimizle
aşağı yukarı kesişiyor ancak burada bizim bunları tartışırken meseleye ilkesel
olarak ve felsefi olarak ve de ideolojik olarak baktığımız zaman gerçekten bu
torba yasasının sınıfsal tercihinin kimden yana olup olmadığıyla doğrudan
ilgili. Şimdi, bu, sermayeden yana ve patronların iki dudağının arasında,
keyfî, onların kâr hırsına gerçekten karşılık verici bir düzenleme.
Kendiliğinden gelmiş değil, yani bu torba yasasının arkasını iyi okumak
gerekiyor.
Şimdi, şöyle,
sıradan bir mantık yürütebiliriz, örneğin: Neden bugün emekçiler, gerçekten
Türkiye'nin en büyük konfederasyonları, emek örgütlerinin ve meslek odalarının
en büyük iki örgütü Türkiye Mühendis Mimar Odaları Birliği, Türkiye Tabipler
Birliği… Şimdi, örneğin, sıradan şöyle düşünülebilir, bir demokrasi anlayışıyla
kritik yapalım: Çağırır Hükûmet, Maliye Bakanlığı “Ne istiyorsunuz?”
denilebilir, onlar da ne beklediklerini söylerler ve sorun kalmaz ama bu, bu
kadar basit değil ki. Her yerde, yaratılan artı değere kimin el koyacağı
meselesi var, AKP’nin zaten varlık nedeni bu.
O nedenle, biz
buna çok fazla itiraz etmiyoruz ama elbette ki tarihe not düşmek için,
tutanaklara muhalefet şerhimizi koyduruyoruz. Şimdi, neoliberal politikaların
gereği olarak elbette ki burada bir özelleştirme, taşeronlaştırma,
sendikasızlaştırma olacak ve bu kaçınılmaz, işte sonuçları burada ama gerçekten
ve hemen yanı başımızda küresel dünyanın yaşadığı krizi ve bu dalgalanmayı
dikkate alan bir yerde muhalefetin ve Parlamento dışındaki emek güçlerinin,
demokrasi güçlerinin ne dediğine kulak verilebilir. Yoksa kör parmağım üstüne
bakalım nereye kadar gider ve gidecek, ona hep birlikte tanık olacağız. Yoksa
örneğin 12 Eylülde “Verin, ‘evet’ deyin, biz hesaplaşacağız.” Kiminle? “Asker,
bürokratla.” Hayır, aslında 24 Ocak kararlarıyla hesaplaşmaktır 12 Eylülle
hesaplaşmak. Bunu yapabilecek misiniz? Hayır. 
O nedenle,
Profesör Ziya Umur “Bazen tek bir sözcük, bazen yılların kültürünün mirasının
taşıyıcısıdır.” diyor. Gerçekten bu sözcük sizce ne olmalıdır? Barış,
demokrasi, emek, özgürlük, eşitlik, kardeşlik mi yoksa sömürü, baskı, yasak,
tanklar, polis devleti mi? O nedenle, bu kültürü değiştirmek gerekiyor. Yoksa, gerçekten bu yasalara bakın bugün hep engellenen emek
ve demokrasi güçleri bugün karar almışlardır, mücadelelerini daha da
yükseltecekler. Bunu nasıl önleyeceksiniz? Yine
tanklarınızla, toplarınızla, tüfeklerinizle. Dünya dönüyor. Gerçekten bu
baskıcı yasaklara, diktatörlüklere, faşist, militarist egemen anlayışlara vura
vura dönüyor, emekten yana, demokrasiden yana, barıştan yana. O nedenle, burada
da elbette ki, bu süreci kısaltma konusunda emek ve demokrasi güçlerinin
ortaklaşa bir iradesi, bu süreci kısaltacaktır. Biz buna inanıyoruz ama İktidar da,
gerçekten, hiç değilse, artık kapitalist düzenin belli kuralları var,
liberalizmin değişimleri var, sizler de buna uyarsanız hayrınıza olur diye
düşünüyorum. 
Teşekkür
ediyorum. (BDP sıralarından alkışlar)
BAŞKAN – Teşekkür
ederim Sayın Birdal.
III.-YOKLAMA
(CHP sıralarından
bir grup milletvekili ayağa kalktı)
MUHARREM İNCE
(Yalova) – Sayın Başkan, yoklama istiyorum.
BAŞKAN – Yoklama
talebi var, yoklama talebini yerine getireceğim.
Sayın İnce, Sayın
Hamzaçebi, Sayın Özyürek, Sayın Öztürk, Sayın Erbatur, Sayın Koçal, Sayın Köse,
Sayın Çöllü, Sayın Süner, Sayın Güner, Sayın Kaptan, Sayın Özkan, Sayın
Köktürk, Sayın Tütüncü, Sayın Dibek, Sayın Topuz, Sayın Arıtman, Sayın Ağyüz,
Sayın Aydoğan, Sayın Ersin, Sayın Hacaloğlu, Sayın Seçer, Sayın Karaibrahim.
Sayın
milletvekilleri, yoklama için bir dakika süre veriyorum ve yoklama işlemini
başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 74’üncü
maddesi ile eklenen Geçici Madde 10’un birinci fıkrasının aşağıdaki şekilde değiştirilmesini
arz ve teklif ederiz.

 Harun
Öztürk (İzmir) ve arkadaşları 
“31/12/2015 tarihine kadar işe alınan her bir sigortalı için
geçerli olmak üzere, bu maddenin yürürlük tarihinden itibaren özel sektör
işverenlerince işe alınan ve fiilen çalıştırılanların; işe alındıkları tarihten
önceki altı aya ilişkin Sosyal Güvenlik Kurumuna verilen prim ve hizmet
belgelerinde kayıtlı sigortalılar dışında olmaları, aynı döneme ilişkin işe
alındıkları işyerinden bildirilen prim ve hizmet belgelerindeki sigortalı
sayısının ortalamasına ilave olmaları ve bu maddede belirtilen diğer koşulları
da sağlamak kaydıyla, 5510 sayılı Kanunun 81 inci maddesinde sayılan ve 82 nci
maddesi uyarınca belirlenen prime esas kazançları üzerinden hesaplanan sigorta
primlerinin işveren hisselerine ait tutarı, işe alındıkları tarihten itibaren
İşsizlik Sigortası Fonundan ödenir. Bu suretle her yıl fondan ödenen tutarlar,
izleyen yılın ilk üç ayında Hazinenin ortalama iç borçlanma faizi dikkate
alınarak hesaplanacak faizi ile birlikte fona iade olunur.”
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkanım. 
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN – Sayın
Koçal, buyurun efendim. (CHP sıralarından alkışlar)
ALİ KOÇAL
(Zonguldak) – Sayın Başkan, değerli milletvekilleri; görüşülmekte olan 606 sıra
sayılı Kanun Tasarısı’nın 74’üncü maddesine yönelik, Cumhuriyet Halk Partisi
olarak vermiş olduğumuz değişiklik önergesi üzerine söz almış bulunuyorum. Yüce
Meclisi saygıyla selamlıyorum. 
Bu torbanın
içinde vergi affı, öğrenci affı, emekli maaşlarının iyileştirilmesi gibi
AKP’nin daha önceden yapmak istemediği ancak şimdi yapmak zorunda kaldığı
iyileştirmeler vardır kuşkusuz ancak aynı torbada çalışma yaşamını yakından
ilgilendiren, çalışanları mağdur eden ve örgütlenmenin önünde engel olan birçok
madde de vardır. Bu maddeleri önümüze getirenler demokrasiden nasibini almayanlardır.
Emeğe ve emekçiye karşı olan, kin ve nefret içinde olanlardır. 
Aslında, bu torba
yasa, AKP’nin yanlış ekonomik politikalarının bir sonucudur. Bu yasa
tasarısıyla AKP kendi başarısızlığını ortaya koymuştur. AKP önceki dönemlerde
çıkardığı birtakım yasalarla esnafı zor durumda bırakmıştır. Bu dönemi icra
dairelerinde geçirmiş olmasından dolayı birçok esnafın da iflas ettiğini
hepimiz biliyoruz. 
Yine, AKP’nin
iktidarı süresince uyguladığı yanlış sosyal güvenlik politikaları nedeniyle
açmaza giren Sosyal Güvenlik Kurumu mensuplarından çok ciddi şikâyetler
gelmiştir. 
Değerli
milletvekilleri, bu kanun tasarısının yasalaşması hâlinde çok büyük kayıplar ve
mağduriyetler olacaktır. O nedenledir ki birçok sivil toplum örgütü, sendikalar
tepkilerini ortaya koymaktadır bugün gördüğümüz gibi. Yollara düşen emekçilere
kulak verilmelidir. Bugüne kadar emekçinin gücünü yok sayanlar hüsrana
uğramıştır. Dolayısıyla aynı şeyin AKP’nin başına geleceğinden kimsenin şüphesi
olmamalıdır. Tepkileri iyi okumak, fotoğrafa iyi bakmak gerekir. Zonguldak
emekçilerinin 1992 yılındaki “Büyük Ankara Yürüyüşü” buna bir örnektir,
hatırlatmak isterim. 
Değerli
milletvekilleri, bir başka çekincemiz de İşsizlik Sigortası Fonu’yla ilgilidir.
İşçi ve işveren primleri ile devlet katkısından oluşan İşsizlik Sigortası
Fonu’nun temel amacı, kendi istek ve iradesi dışında işini kaybedenlerin yeni
bir iş ararken on aya kadar işsizlik ödeneğinden yararlanabilmelerini
sağlamaktır. Durum böyle olmakla birlikte, 2008’de, İşsizlik Sigortası Fonu
kurulmasına dair kanuna iki geçici madde eklenmiş ve fonda biriken kaynakların
amacı dışında kullanılmasının yolu açılmıştır. Yine, bir geçici maddeyle 2008
yılına münhasır olmak üzere, fonun mevcut nema gelirlerinden 1,3 milyar TL’lik
kısmının bütçeye gelir kaydedilmesi hükme bağlanmıştır. Hâlen fondan aktarılan
kaynakların fona iade edileceğine dair hiçbir düzenleme yoktur. Esasen hazine
tarafından karşılanması gereken giderler fondan gider olarak
kaydedilmektedir. 
Özetle, İşsizlik
Sigortası Fonu gelirlerinin daha önceki yıllarda yüzde 25’i bütçeye gelir
olarak aktarılmakta iken 2009 ve 2010 yıllarında bu miktar yüzde 75’lere
yükseltilmiştir. Böylece, Hükûmet, işçi ve işverenlerin katkısıyla oluşturulan
fonun gelirlerinin büyük bir kısmına el koymuştur. Örneğin, 2008-2010 döneminde
fona devlet katkısı 3,4 milyar TL iken fon gelirlerinden bütçeye aktarılan
kaynak 9,9 milyar TL’dir. Üstelik, anılan dönemde
fonun esas işlevi olan işsiz kalanlara yapılan ödemeler toplamıysa 2,7 milyar
TL’dir. Bir diğer ifadeyle, fondan bütçeye aktarılan kaynak, işsizlik
ödeneklerinin 3,5 katından fazladır. 2009 yılında ortalama işsizlik oranı yüzde
14 ile tarihî zirvesine ulaşmıştır, biliyorsunuz. AKP, işsizliğin bu ölçüde
yükseldiği bir dönemde fondan yararlanma koşullarının kolaylaştırılması yerine
fon gelirlerinin önemli bir kısmını bütçe açığını kapatmak amacıyla kullanmayı
tercih etmiştir. 
Değerli
milletvekilleri, Hükûmet, milletin hakkını, hukukunu değil kendi menfaatlerini
düşünmektedir. 
Bu duygularla
yüce Meclisi saygıyla selamlıyorum. (CHP
sıralarından alkışlar)
BAŞKAN – Teşekkür
ederim Sayın Koçal.
Önergeyi
oylarınıza sunuyorum: Kabul
edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 74.
maddesinde yer alan “Bakanlar Kurulu, bu maddenin uygulanma süresini 2015
yılından itibaren beş yıla kadar uzatmaya yetkilidir.” ibaresinin madde
metninden çıkarılmasını arz ve teklif ederiz. 
 Oktay
Vural (İzmir) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkanım.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) –
Katılamıyoruz Sayın Başkanım.
BAŞKAN – Sayın
Ayhan, buyurun. (MHP sıralarından alkışlar)
EMİN HALUK AYHAN
(Denizli) – Teşekkür ediyorum Sayın Başkan.
Sayın Başkan,
sayın milletvekilleri; görüşülmekte olan 606 sıra sayılı Kanun Tasarısı’nın
74’üncü maddesine ilişkin verdiğimiz önerge üzerinde söz aldım. Yüce heyetinizi
saygıyla selamlıyorum.
Bu hükmün
tasarının çerçeve maddeleri arasında yer alması kanun tekniğine aykırı olduğu
gibi, 2015 yılından itibaren beş yıl gibi spesifik bir
şekilde belirlenmesi de doğru değildir. Eğer kalıcı bir düzenleme yapılacaksa
açıkça belirtilmelidir ve süre şartı da konulmamalıdır. Bu nedenle önergeyi
vermiş bulunuyoruz.
Burada ifade
etmek istediğim bir husus var. Biraz önce, Hükûmeti temsilen Sayın Bakan,
emeklilere seyyanen verilecek ödemeyle ilgili konuşma yaptı, bunun geciktiğini
söyledi, üzüntülerini belirtti. Bunun bütçe görüşmeleri esnasında, hiç kimse,
torba yasanın içinde geleceğini komisyonda söylemedi, Genel Kurulda bütçe
görüşmeleri sırasında da bu beyan edilmedi. Şimdi, bunun engellenmesi,
gecikmesi, torba yasanın görüşülmesi nedeniyle oluyorsa hiç kimse, torba yasayı
113 maddeden 224 maddeye, diğerleriyle beraber 250 maddeye varan bir şekle
getirin demedi, biz bunu söylemedik.
Sayın Bakan, size
ben, dininize, imanınıza demeyeceğim ama Allah rızası için, bu kanunun acele
kısmının Türkiye Büyük Millet Meclisinden, komisyondan bir an önce çıkması
için, size ve kamuoyuna, muhalefet olarak Milliyetçi Hareket Partisi açıklama
yaptı mı, yapmadı mı? 
HARUN ÖZTÜRK
(İzmir) – Hepimiz yaptık.
EMİN HALUK AYHAN
(Devamla) - Bunu bir söyleyelim. Bunu hiç evirmenin, çevirmenin bir anlamı yok,
başka türlü söylemenin bir anlamı yok.
ERKAN AKÇAY
(Manisa) – Kaç defa açıkladık, 50 defa açıkladık.
EMİN HALUK AYHAN
(Devamla) – Olmadık bir tomar mevzuyu bunun içine koyup temmuzdan beri
vatandaşa söylenen şeyi getirmiyorsunuz, uzatıyorsunuz, vergi tahsilat tahakkuk oranları da düşüyor. Denizli sondan
10’uncu il oldu dedim. Kaçıncı kere bu kürsüden söylüyorum. İnsanlar bekliyor,
ne olacağını söylüyor. İleriki konuşmalarda detayını söyleyeceğim,
vatandaşların bize gönderdiklerini söyleyeceğim. Böyle olmuş olmasına rağmen,
bizim Sayın Grup Başkan Vekilinin ifade ettiği gibi “Gelin de şunu, emeklilerin
meselesini yarın bir saat içinde çıkaralım, herkes rahat etsin, millet rahat
etsin.” Diyemiyorsunuz. Bunu söylemek bu kadar mı zor? Bunu söylemek AKP için,
AKP Hükûmeti için, AKP’nin bakanları için çok mu zor? Bizim gelip Türkiye Büyük
Millet Meclisinde bir milletvekili olarak bunu Türkiye Cumhuriyeti Hükûmetinin
bakanlarına bu kadar ağır bir şekilde söylememiz hoşumuza mı gidiyor
sanıyorsunuz? Orada insanlar bekliyor, emeklisi de bekliyor, vergiden
yapılandıracağı da bekliyor, sosyal güvenlikten de bekliyor, hepsi insanların
bekliyor. Niye bunu çözmüyorsunuz? Sabahlara kadar insanları televizyon başında
“Yarın ne olacak?” diye niye bekletiyorsunuz? 
SONER AKSOY (Kütahya)
– Ne bağırıyorsun!
EMİN HALUK AYHAN
(Devamla) – Daha ileri gitmeyeceğim. Şunun olmayacağını, onda 1’inin
olmayacağını siz ilk bakan olduğunuzda söylediniz. Bize söz verdiniz böyle bir
tasarı gelmeyecek diye. Yani şimdi bunu getirmenin anlamı ne?
Bakın, burada
istihdamla ilgili meseleler var. Şimdi soruyorum: Türkiye Odalar Borsalar
Birliği mensuplarına Sayın Başbakan tarafından teklif edilen, her işletmenin 1
kişi istihdam etmesi meselesinin iktisadi teoride, literatürde
bir yeri var mıdır? Siz bunun tahsilini yapmadınız mı yurt dışında? Yeri gelip
söylüyorsunuz. Bunun neresi gerçekçidir? 
Şimdi, devam
edin, çalışma saatlerinin azaltılmasıyla ilgili husus… Sayın Başbakan
Yardımcısı ifade etti. Yani bir şeyi söylüyorsunuz, ortaya atıyorsunuz, ne olacak
belli değil. Yarın bir başka sayın bakan –mali kuralda olduğu gibi- ya Sanayi
Bakanı ya Ulaştırma Bakanı, tasarının altında imzası olmasına rağmen, ne
yapacak? “Hayır.” Diyecek, vazgeçeceksiniz. Bir şeyi tartışın, olgunlaşsın,
kamuoyu önüne sunulsun, ondan sonra bu hadise düzelsin. 
ÜNAL KACIR
(İstanbul) – Ne bağırıyorsun ya!
EMİN HALUK AYHAN
(Devamla) – Niye kandırıyorsunuz emeklileri canım? Niye aldatıyorsunuz? 
Hepinize saygılar
sunuyorum. (MHP ve CHP sıralarından alkışlar) 
III.-
YOKLAMA
(CHP sıralarından
bir grup milletvekili ayağa kalktı)
MUHAREM İNCE
(Yalova) – Sayın Başkan, yoklama yapılmasını istiyoruz.
BAŞKAN –
Önergenin oylamasından önce yoklama talebi vardır.
Sayın İnce, Sayın
Hamzaçebi, Sayın Özyürek, Sayın Öztürk, Sayın Erbatur, Sayın Koçal, Sayın Köse,
Sayın Çöllü, Sayın Süner, Sayın Güner, Sayın Köktürk, Sayın Tütüncü, Sayın
Özkan, Sayın Kaptan, Sayın Durgun, Sayın Dibek, Sayın Topuz, Sayın Arıtman,
Sayın Ersin, Sayın Ağyüz, Sayın Aydoğan, Sayın Karaibrahim ve Sayın Hacaloğlu. 
Sayın milletvekilleri,
yoklama için bir dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN –
Saygıdeğer milletvekilleri, toplantı yeter sayısı vardır.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer Mahiyetteki
Kanun Teklifleri ve Sanayi, Ticaret, Enerji, Tabii Kaynaklar, Bilgi ve
Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza arz ediyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısının çerçeve 74 üncü maddesinde yer alan “ve
Kanuna aşağıdaki geçici madde eklenmiştir.” ibaresinin “ve aynı Kanuna
aşağıdaki geçici madde eklenmiştir.” şeklinde değiştirilmesini arz ve teklif
ederiz. 
  Nurettin Canikli (Giresun) ve
arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkanım.
BAŞKAN – Hükûmet?

MALİYE BAKANI
MEHMET ŞİMŞEK (Gaziantep) – Katılmıyoruz Sayın Başkan.
BAŞKAN – Buyurun
Sayın Canikli.
NURETTİN CANİKLİ
(Giresun) – Sayın Başkan, değerli milletvekili arkadaşlarım; hepinizi saygıyla
selamlıyorum.
Biraz önce burada
bir vahim hata yapıldı, bir yanlış bilgi verildi. Önce onun düzeltilmesi
gerekiyor değerli arkadaşlar.
4811 sayılı
Kanun’da da gümrüklerle ilgili vergi cezaları kapsam içerisindeydi. Çok açık
olarak bunun düzeltilmesi gerekiyor çünkü buradan biraz önce, 4811 sayılı yani
bir önceki benzer düzenlemede gümrüklerle ilgili gümrük vergilerinin yeniden
yapılandırılması kapsam içerisinde olmadığı, bu kanuna girdiği, acaba
birilerinin mi korunduğu şeklinde bir itham ortaya atıldı. Önce bunun ne kadar
yersiz, mesnetsiz ve dayanaksız olduğunu buradan ifade ediyorum. 
4811 sayılı
Kanun’da da gümrük vergileri kapsam içerisindeydi. Bu son
derece önemli. Sanıyorum, ilgili arkadaşımızın da bu düzeltmeyi bütün
kamuoyunda da yapması gerekir.
Değerli
arkadaşlar…
MUHARREM İNCE
(Yalova) – İngiliz viski şirketlerinin borcu var mı, yok mu?
NURETTİN CANİKLİ
(Devamla) – Kanun burada, Kanun burada, çok açık yani… 
MUHARREM İNCE
(Yalova) – Maliye Bakanı burada. 500 milyon dolar
borcu var mı, yok mu? Onu açıklasın.
NURETTİN CANİKLİ
(Devamla) – Dolayısıyla burada bir özür dilenmesi gerekiyor, çok yanlış bilgi
verildi kamuoyuna. Bu yanlış bilginin ortadan kaldırılması gerekiyor. 
MUHARREM İNCE
(Yalova) – Bakan orada…
NURETTİN CANİKLİ
(Devamla) – Bu da önemli bir adımdır yani yapılması gereken… 
MUHARREM İNCE
(Yalova) – Sayın Canikli, İngiliz viski şirketlerinin borcu var mı, yok mu? Bakan orada…
NURETTİN CANİKLİ
(Devamla) – Bu tür görevlerde bulunan bizlerin kamuoyunu doğru bilgilendirme görevimiz de vardır.
MUHARREM İNCE
(Yalova) – Ben doğru söylüyorum. 
NURETTİN CANİKLİ
(Devamla) – Hayır, doğru söylemiyorsunuz. Çok net olarak, 4811 sayılı Kanun’un…

MUHARREM İNCE
(Yalova) – Sayın Bakan cevap versin.
NURETTİN CANİKLİ
(Devamla) – İşte Kanun elimde. Lütfen değerli arkadaşlar…
MUHARREM İNCE
(Yalova) – 500 milyon dolar İngiliz viski şirketlerinin borcu var mı?
NURETTİN CANİKLİ
(Devamla) – 4811 sayılı Kanun, gümrük vergi ve cezalarını da kapsıyor, yani, o
kadar açık ki. 19’uncu maddesi… Daha ne diyeyim? Açın bakın, arkadaşlarınıza
sorun. Yapmayın lütfen. Arkadaşlarınıza sorun.
MUHARREM İNCE
(Yalova) – İngiliz viski şirketlerinin 500 milyon dolar borcu var mı? Sayın Bakan cevap
versin. 
NURETTİN CANİKLİ
(Devamla) – Dolayısıyla ayrıca bahsettiğiniz mükellefin de vergi cezası
kesinleşmiştir ve o kapsam içerisindedir. Dolayısıyla o kadar yanlış bilgi
veriyorsunuz ki…
MUHARREM İNCE
(Yalova) – Demek ki varmış.
NURETTİN CANİKLİ
(Devamla) – …soru işareti ortaya atıyorsunuz ki. Bunları lütfen düzeltin.
Lütfen…
MUHARREM İNCE
(Yalova) – Hayır, İngiliz viski
şirketlerinin… Sayın Bakan niye cevap vermiyor?
NURETTİN CANİKLİ
(Devamla) – Değerli arkadaşlar, iki grubumuzun bir önerisi oldu, bakın, iki
grubumuzun bir önerisi oldu: Vergi yapılanmasıyla ilgili düzenlemeler bu paket
içerisinde yer alan öğrenci affı ve emeklilere maaş artışı sağlayan hükümleri
ayıralım, onları hemen çıkaralım, diğerleri kalsın ya da…
HARUN ÖZTÜRK
(İzmir) – Kalmasın, aynı usulde devam etsin.
NURETTİN CANİKLİ
(Devamla) – …genel kurallara göre yürütelim gibi bir öneride bulundunuz. Doğru mu? Doğru. 
MUHARREM İNCE
(Yalova) – Öğrenci affı, borçların yeniden yapılandırılması. Emekli maaşı, üç tane söyledik. 
NURETTİN CANİKLİ
(Devamla) – İşte öğrenci affı, emekli maaşı ve yapılandırma. Tabii dolaylı
olarak, zımni olarak diğer hükümlerin önemli olmadığı ya da bir iyileşme
sağlamadığı, vatandaşın lehine olmadığı gibi bir sonuç çıkıyor bu öneriden. Ben
öyle algılıyorum. 
Peki, şimdi
soruyorum değerli arkadaşlar, şimdi soruyorum: Bunlar önemli, biraz önce
ayrılmasını istediğiniz ve hiç konuşmadan, engelleme yapmadan çıkarmayı taahhüt
ettiğiniz bu kurallar, bu düzenlemeler önemli de şimdi sayacaklarım önemsiz mi?
Anayasa değişikliğine uygun olarak disiplin cezalarının tümünü yargı denetimine
açıyoruz. Bu yanlış mı değerli arkadaşlar? 
MUHARREM İNCE
(Yalova) – Getir destekleyelim, getir. 
NURETTİN CANİKLİ
(Devamla) – Bunu neden desteklemiyorsunuz, neden karşı çıkıyorsunuz? 
MUHARREM İNCE
(Yalova) – Getir destekleyelim. 
OKTAY VURAL
(İzmir) – Getir, getir.
NURETTİN CANİKLİ
(Devamla) – Bakın, sözleşmeli personelin aile yardımından yararlandırılmasına
imkân sağlıyoruz. Bunun nesine karşı çıkıyorsunuz? 
MUHARREM İNCE
(Yalova) – Getir onu da destekleyelim. Sözleşmeli öğretmenleri de koy içine.
NURETTİN CANİKLİ
(Devamla) – O zaman geriye zaten bir şey kalmıyor ki. Paketin tamamına yakını… 
MUHARREM İNCE
(Yalova) – Getir onları da. 
OKTAY VURAL
(İzmir) – Getir. 
NURETTİN CANİKLİ
(Devamla) – Dört beş tane tartışmalı madde var değerli arkadaşlar, dört beş
tane, diğer maddelerin tamamı olumlu. 
Devam ediyorum.
Bakın, sendika üyesi kamu görevlilerine üç ayda bir 45 TL toplu görüşme primi
veriliyor. Bunun nesine karşı çıkıyorsunuz? 
Kadın memura
hamileliğin yirmi dördüncü haftasından önce bir yıl süreyle gece nöbeti ve
vardiya getirilmesi ortadan kaldırılıyor, yasaklanıyor. Bunun nesine karşı
çıkıyorsunuz? 
MUHARREM İNCE
(Yalova) – Onu da destekliyoruz. 
NURETTİN CANİKLİ
(Devamla) – Doğum yapan memura yirmi dört aya kadar aylıksız izin imkânı
getiriliyor. Buna neden karşı çıkıyorsunuz?
MUHARREM İNCE
(Yalova) – İngiliz viski şirketlerinin 500 milyon dolar borcu var mı? Bunu
açıklasın Bakan.
NURETTİN CANİKLİ
(Devamla) – Üç yaşını doldurmamış bir çocuğu evlat edinen memurlara yirmi dört
aya kadar aylıksız izin imkânı getiriliyor. Neden buna karşı çıkıyorsunuz,
önemsiz mi? 
Bakın, özürlü ilk
defa…
MUHARREM İNCE
(Yalova) – Sattığınız Türk Telekom’un borcu var mı? 
NURETTİN CANİKLİ
(Devamla) – Özürlü vatandaşlarımızın kamu kurum ve kuruluşlarında işe
alınmalarının merkezî sınavla yapılması imkânı getiriliyor. Neden karşı
çıkıyorsunuz buna? 
MUHARREM İNCE
(Yalova) – Karşı çıkmıyoruz. 
NURETTİN CANİKLİ
(Devamla) – O zaman destekleyin. 
MUHARREM İNCE
(Yalova) – İngiliz viski şirketlerinin… 
NURETTİN CANİKLİ
(Devamla) – O zaman niye engelliyorsunuz kaç günden beri? 
MUHARREM İNCE
(Yalova) – Bakan orada, niye duymuyor? 
NURETTİN CANİKLİ
(Devamla) – Bakın, üç hafta biz alt komisyonda görüştük…
MUHARREM İNCE
(Yalova) – Bakın, kulaklarınız mı duymuyor?
NURETTİN CANİKLİ
(Devamla) – Üç hafta komisyonda, iki haftadır burada görüşüyoruz.
MUHARREM İNCE
(Yalova) – Bakın, kulaklarınız mı duymuyor, ben bir laf söylüyorum. 
BAŞKAN – Sayın
milletvekilleri, lütfen… 
NURETTİN CANİKLİ
(Devamla) – O zaman neden engelliyorsunuz? 
MUHARREM İNCE
(Yalova) – Ben bir laf söylüyorum, bir laf. 
BAŞKAN – Muharrem
Bey… 
NURETTİN CANİKLİ
(Devamla) – Özürlü memurlara isteği dışında gece nöbeti ve vardiyası
yaptırılmayacaktır.
MUHARREM İNCE
(Yalova) – Ben bir şey söylüyorum. İngiliz viski şirketlerinin… 
NURETTİN CANİKLİ
(Devamla) – Bu getiriliyor.
MEHMET ALTAN
KARAPAŞAOĞLU (Bursa) – Sayın İnce… 
BAŞKAN – Sayın
Karapaşaoğlu, lütfen… 
NURETTİN CANİKLİ
(Devamla) – Özürlülere garazınız mı var değerli arkadaşlar?
MUHARREM İNCE
(Yalova) – …500 milyon dolar borcu var mı?
NURETTİN CANİKLİ
(Devamla) – Niye özürlülere bu imkânların sağlanmasına karşı çıkıyorsunuz? 
OKTAY VURAL
(İzmir) – Siz karşı çıkıyorsunuz yahu?
MUHARREM İNCE
(Yalova) – Viskicileri niye koruyorsunuz?

NURETTİN CANİKLİ
(Devamla) – Bunları açık konuşun, çıkın milletle paylaşın. 
OKTAY VURAL
(İzmir) – Niye karşı çıkıyorsunuz? 
NURETTİN CANİKLİ
(Devamla) – Bu kadarla bitmiyor. 
Bakın, burada
genç girişimcilere inanılmaz imkânlar sağlanıyor, teşvikler veriliyor. Genç
girişimcilere karşı mısınız, onların ayağa kalkmasına karşı mısınız? Neden
engelliyorsunuz bu maddeleri?
OKTAY VURAL
(İzmir) – Niye engelliyorsunuz? Engelleyen sizsiniz. 
NURETTİN CANİKLİ
(Devamla) – O dediklerinizin dışında bütün bunlar. Keza bakın, kamu alımlarında
ilk defa…
MUHARREM İNCE
(Yalova) – Ben bir soru soruyorum, bir soru bir! Soru bir tane. 
NURETTİN CANİKLİ
(Devamla) – …yerli istekliler ve yerli malların lehine fiyat avantajı
uygulaması getiriliyor. 
MUHARREM İNCE
(Yalova) – İngiliz viski şirketlerinin 500 milyon dolar borcu var mı? 
BAŞKAN – Sayın
İnce, lütfen…
OKTAY VURAL
(İzmir) – Niye karşı çıkıyorsun. Gel çıkaralım bütün onları.
NURETTİN CANİKLİ
(Devamla) – Evet, yerli mallara avantaj getiriliyor. Niye karşı çıkıyorsunuz?
Yabancı malların avukatlığını niye yapıyorsunuz? Ayıp değil mi? Milleti doğru
bilgilendirelim. Bakın bu paketteki… 
(Mikrofon
otomatik cihaz tarafından kapatıldı) 
MUHARREM İNCE
(Yalova) – Sayın Canikli, İngiliz viski şirketlerinin 500 milyon dolar borcu
var mı? Açıklasın Bakan. Sayın Bakan, duymuyor musunuz? İngiliz viski
şirketlerinin 500 milyon dolar borcu var mı? Açıkla! Viskicilerle ortak mısın? 
BAŞKAN – Sayın
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Madde 75 üzerinde
üç önerge vardır. Önergeleri okutuyorum: 
Türkiye Büyük Millet Meclisi
Başkanlığına 
606 sıra sayılı
yasa tasarısının 75 inci maddesinde geçen "ile kolluk kuvvetlerinin"
ibaresinin madde metninden çıkarılmasını arz ve teklif ederiz.






Bengi Yıldız


Akın Birdal


Hamit Geylani







Batman


Diyarbakır


Hakkâri







Nuri Yaman


Sebahat Tuncel










Muş


İstanbul






Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 75.
maddesinin ikinci fıkrasının ve üçüncü fıkradaki "ve ikinci fıkraya göre
yapılan bildirimler" ibaresinin madde metninden çıkarılmasını arz ve
teklif ederiz.






Oktay Vural


Mehmet Günal


Erkan Akçay







İzmir


Antalya


Manisa







Rıdvan Yalçın


Emin Haluk Ayhan


Mustafa Kalaycı







Ordu


Denizli


Konya



Türkiye Büyük Millet Meclisi
Başkanlığına 
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 75
inci maddesinin aşağıdaki şekilde değiştirilmesini arz ve teklif ederiz.






Mustafa Özyürek


Harun Öztürk


Vahap Seçer







İstanbul


İzmir


Mersin







Enis Tütüncü


Rahmi Güner


Ferit Mevlüt Aslanoğlu







Tekirdağ


Ordu


Malatya



"Madde 75- 27/2/2003 tarihli ve 4817 sayılı Yabancıların Çalışma
İzinleri Hakkında Kanunun 20 nci maddesi aşağıdaki şekilde değiştirilmiştir.
Madde 20- Bu
Kanun kapsamına giren yabancıların ve işverenlerin bu Kanundan doğan
yükümlülüklerini yerine getirip getirmedikleri Bakanlık merkez denetim
elemanları ve Sosyal Güvenlik Kurumu müfettişleri tarafından denetlenir. Bu
Kanun gereğince yapılacak teftiş, denetim ve soruşturmalar 22/5/2003
tarihli ve 4857 sayılı İş Kanununda yer alan teftiş, denetim ve soruşturma
hükümlerine göre yapılır ve bu hükümlere göre ilgili yaptırımlar uygulanır.
Genel ve özel
bütçeli idarelerin teftiş ve denetim elemanları ile kolluk kuvvetlerinin kendi
mevzuatları gereğince işyerlerinde yapacakları her türlü denetim, inceleme ve
kontrol sırasında yabancı çalıştıran işverenler ile yabancıların bu Kanundan
doğan yükümlülükleri yerine getirmediklerini tespit etmeleri halinde, durum
derhal Bakanlığa bildirilir.
Birinci fıkraya
göre yapılan denetimler ve ikinci fıkraya göre yapılan bildirimler üzerine
Bakanlık bölge müdürünce, gönderilen tutanaklara ve denetim raporlarına göre bu
Kanunda yer alan idari yaptırımlar uygulanır."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
BAŞKAN – Sayın
Güner, buyurun efendim. (CHP sıralarından alkışlar)
RAHMİ GÜNER
(Ordu) – Sayın Başkan, sayın milletvekilleri; görüşülmekte olan 606 sıra sayılı
Kanun Tasarısı’nın 75’inci maddesinin aşağıdaki şekilde değiştirilmesini talep
ediyoruz. Bu 75’inci maddeyle 20’nci maddeye “merkez denetim elemanları”
şeklinde bir ibarenin konulmasını ve ayrıca bu 20’nci maddenin ikinci şıkkına
da “derhal Bakanlığa bildirilir” ibaresinin konulmasını talep ediyoruz. Değerli
arkadaşlarım, bu konuşmamda, bu talebimizin öncelikle kabul edilmesini talep
ediyor ve kendim, bir sorunu burada dile getirmek istiyorum.
Değerli
arkadaşlarım, bugün, Türkiye'nin yetiştirmiş olduğu bir tek ürün vardır, o da
fındıktır, sanayi ürünüdür. Bu kürsüde bilen de konuşuyor, bilmeyen de
konuşuyor. Bu fındık ürünü 8 milyon kişinin geçimini temin etmektedir. 
Değerli
arkadaşlarım, sekiz sene içinde fındık üzerinde oynanan oyunları bilmeyen yok
fakat bu kürsüden de bunu dile getiren yok bizim dışımızda.
Değerli
arkadaşlarım, 2004 yılında bir afet oldu. Bu afette üretici zarar gördü,
Hükûmetiniz tarafından 288 milyon lira zarar tespit edildi. Altı seneyi geçti,
şu anda bu zarardan 127 milyon TL ödendi, geriye 161 milyon TL para kaldı ama
siz 2009 Bütçe Kesin Hesap Kanunu’nun E cetvelinde bu paranın ödenmeyeceğine
dair karar koydunuz ve bu parayı ödemiyorsunuz. Şu anda 161 milyon liranın
ödenmemesi kararı alınmıştır. Bu paradan Ordu ilinin 90 milyon lira alacağı
vardır, ayrıca Giresun’un da 43 milyon TL alacağı vardır. Bu para üreticiye
ödenmemiştir değerli arkadaşlarım.
Şunu söylüyorum:
İki senedir, 2009, 2010 senelerinde üretimde büyük bir noksanlık olmuştur. Türkiye'nin
üretim kapasitesi 650 bin tondur ama iki senede, 2009, 2010 senelerinde 450 bin
ton noksan üretim olmuştur ama 2009’da bu fındık üreticiden 3 liraya alınmıştır
ve 2010 yılında da 3,5 liraya alınmıştır. 
EYÜP FATSA (Ordu)
– Fındık kaç lira şu anda?
RAHMİ GÜNER
(Devamla) - Değerli arkadaşlarım, şu anda fındık 5 liraya çıktı ama üreticinin
elinde fındık yok. Fındık tamamen manavın elinde, o da tüccara 2 lira kârına
satıyor. Ben fındık üreticilerinin yanından geliyorum. Orada gezdim, sordum.
“Biz zarar ediyoruz, fındığımız 3 liraya elimizden alındı…”
SONER AKSOY
(Kütahya) – Yalan söyleme.
RAHMİ GÜNER
(Devamla) – “…ve biz ne verim gübresi verebiliyoruz ne de azot verebiliyoruz.”
diye kendileri şikâyette bulundu. 
Değerli
arkadaşlarım, burada çıkıp fındık üreticisi memnun diye yalan söylenmesin. 
SONER AKSOY
(Kütahya) – Sen yalan söylüyorsun.
RAHMİ GÜNER
(Devamla) - Kimse memnun değil değerli arkadaşlarım, kimse memnun değil. 
SONER AKSOY
(Kütahya) – Palavra. Herkes memnun.
RAHMİ GÜNER
(Devamla) - 2004 senesinde fındıktan 2 milyar dolar girdi oldu. 650 bin ton
tüketim yapıldı pahalı alındığı, pahalı satıldığı zaman, 6,5-7 milyon liraya
gitti. Şimdi 3 bin TL’ye fındık gidiyor…
ASIM AYKAN
(Trabzon) – 4.700 TL.
RAHMİ GÜNER
(Devamla) - …ama arkadaşlar, girdisi 1 milyar 400 milyon TL Türkiye’ye. 600
milyon ton noksan değerli arkadaşlarım. Kimin cebine gidiyor bu para? İşte, o
zaman “Bu halk memnun.” demeyin. Yazıktır, günahtır değerli arkadaşlarım ve
gidin… 300 bin göç verdi benim ilim. Neden verdi? Yatırım yaptınız da mı verdi
değerli arkadaşlarım? “Yatırım yaptık.” diyorsunuz. Hangi iş sahasını açtınız?
Ne yaptınız? Hiçbir şey yapmadınız sekiz senede benim ilime. 
300 bin kişi
neden gitti değerli arkadaşlarım? Ben, 8 milletvekilinden…
(Mikrofon
otomatik cihaz tarafından kapatıldı) 
RAHMİ GÜNER
(Devamla) - …6 milletvekiline düştüm. Bunun hesabını siz vereceksiniz değerli
arkadaşlarım. Halkı kandırmayın, doğruları söyleyin ve halkın alın terini de
sömürmeyin.
Çok teşekkür
ederim Sayın Başkanım. (CHP sıralarından alkışlar) 
BAŞKAN – Teşekkür
ediyorum Sayın Güner.
III.-
Y O K L A M A 
(CHP sıralarından
bir grup milletvekili ayağa kalktı)
MEHMET AKİF
HAMZAÇEBİ (Trabzon) – Yoklama istiyoruz Sayın Başkan. 
BAŞKAN – Evet,
oylamadan önce bir yoklama talebi vardır, yoklama talebini yerine getireceğim.
Sayın Ersin,
Sayın Hamzaçebi, Sayın Özyürek, Sayın Öztürk, Sayın Erbatur, Sayın Güner, Sayın
Köse, Sayın Çöllü, Sayın Süner, Sayın Köktürk, Sayın Tütüncü, Sayın Kaptan,
Sayın Özkan, Sayın İçli, Sayın Dibek, Sayın Topuz, Sayın Arıtman, Sayın Seçer,
Sayın Karaibrahim, Sayın Aydoğan, Sayın Ağyüz, Sayın Hacaloğlu.
Yoklama için bir
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 75.
maddesinin ikinci fıkrasının ve üçüncü fıkradaki “ve ikinci fıkraya göre
yapılan bildirimler” ibaresinin madde metninden çıkarılmasını arz ve teklif
ederiz. 
   Rıdvan Yalçın (Ordu) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkanım. 
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN – Sayın
Yalçın, buyurun efendim. 
RIDVAN YALÇIN
(Ordu) – Sayın Başkan, çok değerli milletvekili arkadaşlarım; 75’inci madde
üzerindeki önergemiz üzerinde söz aldım. Konuşmamın başında yüce Meclisin
değerli üyelerini saygıyla selamlıyorum. 
Değerli
milletvekilleri, önergemiz aslında bir teknik hatanın düzeltilmesi
mahiyetindedir. Umarım sizlerin de oylarıyla kabul edilir. Fakat,
tabii burada bugün iktidar partisi milletvekilimiz Sayın Ayhan Yılmaz Bey bir
maharet örneği gösterip TRT’yi nasıl fındık meselesine bağladıysa, biraz önce
konuşmacı Cumhuriyet Halk Partili arkadaşımız da konuşmayı Ordu’ya bağlayınca
bizim için de Ordu üzerine birkaç kelam etme mecburiyeti doğdu. Ben aslında
tarz olarak seçmene selam mahiyetinde konuşmalardan çok hoşlanan birisi değilim
ama bu kürsüde önemli iddia, laflar edildi, onlara da cevap verme
mecburiyetimiz doğdu. 
Sayın Başkanım,
salonda çok uğultu var, siz de farkında mısınız bilemiyorum.
BAŞKAN – Evet,
sayın milletvekilleri…
Buyurun, daha
sakin bir ortam var.
RIDVAN YALÇIN
(Devamla) – Teşekkür ediyorum. 
Değerli
milletvekilleri, Ayhan Bey kardeşim burada bir tünelden bahsetti. Doğrudur,
Türkiye'nin en büyük tüneli Ordu’dadır fakat bu tünel AKP İktidarından önce
yapılıp bitirilmiş bir tüneldir. 
Eğitim
başarılarından bahsetti. Maalesef, Ordu, Türkiye'nin bir kıyı kentidir, sahil
kentidir ve bütün değerleri bakımından, nüfus ve coğrafi büyüklük bakımından
ilk 20 il içerisinde yer almasına rağmen eğitimdeki başarı sıralamaları 65’inci
sıralardadır.
Şimdi,
arkadaşlar, daha önemli bir hususu sizlerle paylaşmak istiyorum. Şimdi, Sayın
Başbakan referandum öncesi Ordu’ya gelmişti ve bir iftar sonrası bir programda
aynen şöyle söylemişti -Sayın Başbakanımız da biraz önce buradaydı, kulisten,
umuyorum dinliyordur konuşmamı-: ”ORGİ’nin yani Ordu-Giresun Havaalanı’nın
proje çalışmaları yılbaşına kadar bitiyor. 2011’in ilk çeyreğinde, en geç mart
ayında temelini atmayı hedefliyoruz. Böylelikle, Ordu ve Giresun’un bir
sorununu daha çözmüş olacağız.”
NURETTİN CANİKLİ
(Giresun) – Programa girdi biliyorsun, programda var.
RIDVAN YALÇIN
(Devamla) - Bu sözler Sayın Başbakanın sözleri. Tabii, Giresunlu Grup Başkan
Vekilimiz Nurettin Bey, Sayın Bakanımız, Enver Bey, Eyüp Bey, bütün Ordu,
Giresun milletvekillerimiz referandumdan bu yana her fırsatta “Havaalanını yapıyoruz,
yapıyoruz, yapıyoruz…” diye sürekli, Sayın Başbakanın bu sözüne istinaden
basında yer alıyorlar.
Şimdi, değerli
arkadaşlar, bakın, size yatırım programının detaylarından, bir resmî belgeden
alıntılar yapacağım.
NURETTİN CANİKLİ
(Giresun) – İz bedeli…
RIDVAN YALÇIN
(Devamla) - Şimdi, efendim, Bingöl havaalanı yapılacakmış, 14 trilyon kaynak
ayrılmış. Güzel, orası da bizim memleketimiz. Şırnak 11 trilyon küsur, efendim,
Hakkâri 5 trilyon, efendim, Iğdır 9 küsur trilyon. Çok güzel, bunlar da bizim
memleketimiz.
Şimdi, değerli
arkadaşlar, Sayın Başbakanın ağzından verilmiş taahhüdün 2011 yılı içerisindeki
karşılığını size söylüyorum: Ordu-Giresun Havaalanı, efendim, sadece 2 bin
lira. 
NURETTİN CANİKLİ
(Giresun) – Ulaştırma Bakanlığında ödenek var, gönderilecek oradan, ödeneği
hepsi var. 
RIDVAN YALÇIN
(Devamla) – Arkadaşlar, altyapı işleri bin lira, üstyapı işleri bin lira.
Şimdi, Başbakan ağzından yapılmış bir taahhüdün 2011 yılı için karşılığı bu.
Daha acısı, daha kötüsü var. Bir de dipnot var burada, aynen şöyle yazıyor:
“Projenin fizibilite etütleri, çevre havaalanlarının trafiğine olabilecek
etkileri, talep yetersizliği ve yapım maliyeti boyutlarıyla tekrar gözden
geçirilerek revize edilecek ve etüt sonuçlarının Ulaştırma Bakanlığı tarafından
uygun bulunması hâlinde proje başlatılabilecektir.” 
Şimdi,
arkadaşlar… 
NURETTİN CANİKLİ
(Giresun) – Söz verilmiş ve parası da var, hepsi var, Ulaştırma Bakanlığında
parası var. 
RIDVAN YALÇIN
(Devamla) – Bunu nasıl ifade edeyim? Bütün Ordu, Giresun halkı bir infial içerisinde. Ayhan Bey
söyledi, 750 bin Ordulu var bir o kadar dışarıda. Evet, doğru, İstanbul’daki en
büyük nüfus, ikinci il nüfusu Giresunlu, Sayın Canikli sizin memleketiniz ve
taahhüdünüzün, iddia taahhüdünüzün karşılığı burada.
NURETTİN CANİKLİ
(Giresun) – Taahhüdümüz geçerli, bak mahcup olacaksın, mahcup olacaksın. 
RIDVAN YALÇIN
(Devamla) – Sayın Canikli, benim açıkladığım rakamlar devletinizin,
Hükûmetinizin resmî rakamları. Bu belgeleri, bu rakamları bu kürsünün şerefine
tevdi ediyorum, gelir burada cevap verirsiniz eğer gerçeğe aykırı bir şeyler
söylüyorsam. Yapmayın, etmeyin, ayıptır.
NURETTİN CANİKLİ
(Giresun) – Parası var, hepsi var. 
RIDVAN YALÇIN
(Devamla) – Bu parayla -2 bin lirayla- siz, ancak, Cumhuriyet Meydanı’nda uçak
maketleriyle tören yaparsınız, eğer maket almaya da yetmezse ben kalan maketler
için size yardımcı olacağımı taahhüt ediyorum. 
Teşekkür ediyor,
saygılar sunuyorum. (MHP sıralarından alkışlar) 
NURETTİN CANİKLİ
(Giresun) – Sayın Başkan… Sayın Başkan, Sayın Konuşmacı, ismimden de
zikrederek, bahsederek söylemediğim bir şeyi başka anlamlara çekti. Kısa bir
açıklama yapacağım, düzeltme yapacağım Sayın Başkan. 
BAŞKAN – Sayın
Canikli, efendim, sisteme girerseniz, kısa bir açıklama için size söz
vereceğim.
RIDVAN YALÇIN
(Devamla) – Ben Sayın Başbakana sataştım. 
BAŞKAN – Efendim…
ABDÜLKADİR AKCAN
(Afyonkarahisar) – Başbakanı da çağırın,
o da cevap versin.
BAŞKAN –
Arkadaşlar, Sayın başkanlar arkadan suflörlük yaparak falan burayı
yönetmiyorlar, kendileri yönetiyorlar. Lütfen… 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
BAŞKAN – Sayın
Canikli, buyurun efendim.
VI.-
AÇIKLAMALAR (Devam)
11.-
Giresun Milletvekili Nurettin Canikli’nin, Ordu Milletvekili Rıdvan Yalçın’ın,
ORGİ Havaalanı ile ilgili sözlerine ilişkin açıklaması
NURETTİN CANİKLİ
(Giresun) – Teşekkür ederim Sayın Başkan.
Bahsedilen Ordu
ve Giresun’un birlikte kullanacağı ORGİ havaalanı aşağı yukarı elli yıldan
beri, kırk yıldan beri Giresun ve Ordu’nun gündeminde, siyasetin gündeminde;
hep taahhüt edilmiş, hayal edilmiş ama hiç kimse tarafından, geçmişte hiçbir
hükûmet tarafından gerçekleştirilememiş bir yatırım ama insanlara hep umut
verilmiş, dağıtılmış. Hamdolsun, biraz önce kürsüde okunan Sayın Başbakanımızın
o yaptığı konuşmadan sonra yatırım programına alındı. Herkes çok iyi ya da
ilgili arkadaşlar bilir ki yatırım programına alınırken önce iz bedeliyle
alınır. Bunun ödeneği vardır ve bu sene ihalesi yapılacaktır, en geç iki buçuk
yıl içerisinde de tamamlanacaktır ve göreceksiniz, siz de mahcup olacaksınız,
inşallah ilk uçuşunu da birlikte yapacağız. (AK PARTİ sıralarından alkışlar)
BAŞKAN – Evet,
maksat hasıl olmuştur. İnşallah havaalanı açılır,
Rıdvan Bey’le beraber uçarsınız. 
Teşekkür ederim.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Diğer
önergeyi okutuyorum:
Türkiye Büyük Millet Meclisi
Başkanlığına
606 sıra sayılı
yasa tasarısının 75 inci maddesinde geçen "ile kolluk kuvvetlerinin"
ibaresinin madde metninden çıkarılmasını arz ve teklif ederiz.
  Bengi Yıldız (Batman) ve
arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ ALİ OSMAN SALİ (Balıkesir) – Katılmıyoruz Sayın Başkan. 
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN – Sayın
Geylani, buyurun efendim.
HAMİT GEYLANİ
(Hakkâri) – Sayın Başkan, değerli milletvekilleri; vermiş olduğumuz değişiklik
önergesi üzerine partim grubu adına söz aldım. Genel Kurulu saygıyla
selamlıyorum. Değerli milletvekillerini de dinlemeye davet ediyorum. 
BAŞKAN – Sayın
Hatibi dinleyelim arkadaşlar.
HAMİT GEYLANİ
(Devamla) – Değerli arkadaşlar, bu torbanın altı delik deşik olmuştur. Hukuksuzluklar,
haksızlıklar saçılıyor; gerçekten toplamakta biz de zorlanıyoruz. Onun için
öncelikle şunu ifade etmek istiyorum: Bu sistemde her şeyi güvenlik
kuvvetlerine havale etme kültürü ve geleneği vardır. Bakınız, bu madde
içeriğinde Bakanlık ve Sosyal Güvenlik Kurumunun yetkili ve görevli
müfettişleri varken, bir tarafına da güvenlik kuvvetlerini monte etmenin hiçbir
hukuki, demokratik yanı yoktur. Öncelikle itirazımız buna çünkü tasarıda daha
öncelikli sorunlarla karşı karşıyayız çünkü görüşmekte olan torba yasa
tasarısıyla birlikte, emek ve çalışma hayatında büyük oranda olumsuz
değişiklikler ortaya çıkmaktadır. Tasarının ilgili maddeleri bu hâliyle kabul
edilmesi durumunda eksik ve yetersiz istihdam edilenlerin sayısı daha da
artacak, yarı zamanlı ve geçici çalışma şekilleri yaygınlaşacaktır. 
AKP Hükûmeti
insan onuruna yaraşır, nitelikli ve güvenceli işler yaratmayı bir hedef olarak
seçmemiştir. Aksine, esnek çalışma biçimlerini yurttaşına dayatmakta, gençlerin
sömürüsünün yaygınlaştırılmasına da el atmaktadır. Hükûmet, Türkiye’nin en
büyük sorunu hâline gelen işsizliğin çözümüne yönelik, emek kesiminin
taleplerine karşı sessiz ve duyarsız kalmakla yetinmiyor, copla, biber gazıyla
karşılık vermektedir ama işsizliğin sorunları arasında yer alan ve kriz
döneminde Hükûmetin bile tepkisini çeken işveren çevrelerinin talepleri bir
emir olarak kabul edilmektedir.
Tasarıda
kadınların ve gençlerin istihdama katılımının artırılmasına yönelik
geliştirilen önermeler çalışma yaşamına en acımasız koşullarda katılan bu
kesimlerin iş taleplerini artıracak bir içeriğe sahip değildir. Bakınız, insan
onuruna yaraşır bir iş talebinin göz ardı edildiği koşullarda stajyer
sömürüsünün artırılması, deneme sürelerinin uzatılması, kısmi zamanlı çalışma
ile eksik zamanlı ve yetersiz istihdamın yaygınlaştırılması ve asgari ücretin
düşürülmesi gibi uygulamalardan bu kesimler lehine sonuçlar çıkarmak büyük bir
yanılgı olur, onun için kimseyi kandıramazsınız. 
Torba yasa
tasarısı ile “stajyerlik” adı altında işe yeni giren işçilerin daha fazla
sömürülmesine olanak tanıyan düzenlemeler genişletilmiştir. Bir yandan meslek
yüksekokulları da stajyer sömürüsü kapsamına alınırken, diğer yandan stajyerlik
için uygulanan asgari ücret daha da indirilmektedir. Stajyer çalıştırılan iş
yerleri için çalıştırılması gereken işçi sayısı sınırı 20’den 5’e
çekilmektedir. Böylelikle denetimin en az olduğu alanlar stajyer sömürüsüyle
gündeme getirilmektedir. Yani ucuz emek sömürüsünün bir biçimi olan stajyerlik
uygulaması genişletilmekte, ödenecek ücret ise düşürülmektedir. 
Değerli
milletvekilleri, Türkiye, çalışma hayatı açısından çok ciddi kuralsızlıkların
ve denetimsizliklerin yaşandığı bir ülkedir. insanlar
kısmi süreli çalışma ile asgari ücretin altında bir ücretle çalışmak zorunda
kalmaktadırlar. Kısmi süreli çalışanlar, eğer emekli olmak ya da İşsizlik
Sigortası Fonu’ndan yararlanmak isterlerse aldıkları kısıtlı ücretle ayrıca
prim ödemek zorunda bırakılmaktadırlar. Esnek çalışma biçimlerinden biri olan
çağrı üzerine çalışma, evden ve uzaktan çalışma uygulamaları ile buna ilave
edilmektedir. 
Bu duygularla,
önerimizin kabul edilmesini saygıyla arz ederim. 
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
76’ncı madde
üzerindeki dört önerge de aynı mahiyette olduğundan önergeleri okutup daha
sonra birlikte işleme alacağım. 
Buyurun efendim: 
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 76 ncı
maddesinin Tasarı metninden çıkarılmasını arz ve teklif ederiz.






Harun Öztürk


Mustafa Özyürek


Bülent Baratalı







İzmir


İstanbul


İzmir







Ferit Mevlüt Aslanoğlu


Hulusi Güvel


Enis Tütüncü







Malatya


Adana


Tekirdağ







Nevin Gaye Erbatur


Şevket Köse










Adana


Adıyaman






İkinci önergenin imza sahipleri:






Oktay Vural


Mehmet Günal


Erkan Akçay







İzmir


Antalya


Manisa







Mehmet Ekici


Mustafa Kalaycı


E. Haluk Ayhan







Yozgat


Konya


Denizli



Üçüncü önergenin imza sahipleri:






Bengi Yıldız


Akın Birdal


Hamit Geylani







Batman


Diyarbakır


Hakkâri







Nuri Yaman


Sebahat Tuncel










Muş


İstanbul






Dördüncü önergenin imza sahibi:
 Ayşe Jale Ağırbaş
 İstanbul
BAŞKAN – Komisyon
önergelere katılıyor mu?
PLAN VE BÜTÇE
KOMİSYONU SÖZCÜSÜ SADIK BADAK (Antalya) – Katılmıyoruz Sayın Başkan. 
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılmıyoruz Sayın Başkan. 
BAŞKAN – Sayın
Ağırbaş’ın önergesinin gerekçesini okutuyorum. Sonra, diğer önerge
sahiplerinden talepler olduğu takdirde söz vereceğim.
Gerekçe:
Kısmi süreli
çalışmanın yaygınlaşmasını kolaylaştırıcı uygulamalarda, dünyadaki benzer
örnekleri düşünüldüğünde tedirgin edicidir. İnsanlar kısmi süreli çalışma ile
asgari ücretin altında bir ücretle çalışmak zorunda kalmaktadır. Türkiye
çalışma hayatı açısından çok ciddi kuralsızlıkların ve denetimsizliklerin
yaşandığı bir ülkedir. Buna rağmen atipik istihdam biçimlerin yaygınlaştırma
çabası iyi niyet taşımamaktadır. Çalışma sürelerinin, aylık ücretli izinlerin
AB standartlarına yükseltilmesi konusunda herhangi bir girişim gündeme
gelmezken çözüm olarak sunulan bu düzenlemeler kaygı vericidir. Kısmi süreli
çalışanlar eğer emekli olmak ya da işsizlik sigortası fonundan yararlanmak
isterse aldıkları kısıtlı ücretle ayrıca prim ödemek zorunda bırakılmaktadır.
Sermayenin primleri değil, bu primler devlet tarafından karşılanmalıdır.
Esnek çalışma
biçimlerinden biri olan çağrı üzerine çalışmaya ilave olarak evden ve uzaktan
çalışma uygulamaları da ilave edilmektedir. Esneklik uygulamalarının iş kanuna
yeni çalışma biçimleri ile girmesi, esnekliğin yani kuralsızlığın bir kural
haline getirilmesini amaçlamaktadır.
Kişinin çalışma
yaşamına sadece kendisine ihtiyaç duyulduğunda dâhil olduğu, sosyal ve ekonomik
haklarını iş gücüne dâhil oldukları bu geçici sürelerde kullanabildikleri bu
tip düzenlemeler yetersiz istihdamın artırılmasını amaçlamakta, işsizliğin
gizlenmesi anlamına gelmektedir.
BAŞKAN – Önerge
sahipleri adına ilk konuşmacı Sayın Sebahat Tuncel.
Buyurun.
SEBAHAT TUNCEL
(İstanbul) – Sayın Başkan, sayın milletvekilleri; vermiş olduğumuz değişiklik
önergesi üzerine söz almış bulunmaktayım, hepinizi saygıyla selamlıyorum. 
Tabii, burada,
tartışmaları yürütmeye çalışıyoruz bir şekilde muhalefet olarak. Aslında bu
kadar mesai harcıyorsak, bu mesainin en azından bir anlam ifade etmesini ve
halklar lehine, emekçiler lehine bazı düzenlemelerin çıkması gerektiğini
düşünüyoruz.
Bu madde,
gerçekten çok ciddi problemleri olan bir madde. Tam da emekçilerin karşı
çıktığı maddelerden birisi. Bugün Kızılay
Meydanı’nda dayak yiyen emekçilerin bu konuda itiraz ettiği maddelerden birisi
çünkü bu madde, esnek çalışmayı bir kanun hâline getiriyor. Uzaktan çalışma,
çağrıyla çalışma, evde çalışma gibi tanımlar getirerek aslında zaten esnek olan
çalışmayı yasal hâle getiriyor. 
Bugüne kadar özel
sektör bu işi yapıyordu. Özel sektör fason çalışıyordu, parça çalışıyordu,
kadınları evde çalıştırıyordu, aile içi işçilik biraz da burada ve görünmez
emek meselesi çok ciddi problemdi. Şimdi, bu, kamuda da bu hâle getirmeye
çalışıyor. Kamuda aslında uzaktan çalışma… Diyelim ki evde çalışma bunun
tanımlarını yerine getiriyor ve bu kanun da isteğe bağlı olarak prim ödeme
meselesini gündeme getiriyor. Zaten bu insanlar yaşam için çalışmak zorundalar.
Bir de siz bu prim ödemesini de bu insanların omzuna yüklüyorsunuz. Bunlar çok
ciddi adaletsizlikleri beraberinde getiriyor. Şimdi, bunları biz burada
tartışamazsak, emekçilerin, işçilerin sorunlarını tartışamazsak, nasıl bir
noktada ele alacağız? Bu ciddi bir problem. 
Tabii, siz,
bugün, işçilerin, emekçilerin Kızılay’da yediği dayağı, gazı
önemsemeyebilirsiniz ancak onlar İstiklal’de dayanışmak için başka bir şey
söylediler. Sayın Başbakan biraz önce buradaydı. Keşke dinlese. Şöyle bir
slogan atıyorlar: “Başbakan sonun mübarek olsun.” Bu, Mısır’da yaşanan olaya
dikkat çekmek içindir. Sadece bir slogan değildir. Oradaki sosyal adaletsizliğin,
Tunus’ta yaşanan sosyal adaletsizliğin, yoksulluğun, devletin yaptığı aslında
yolsuzluğun ve rantın emekçiler lehine nasıl bir
noktaya geldiğini Türkiye’nin de düşünmesi gerekir. Burada, bizlerin,
sorumluluğu olan siyaset yapanların bu noktada ciddi sorumluluk üstlenmesi
gerekir. Tabii, biraz önce, iktidar partisinden Sayın Canikli öyle bir şey
anlattı ki “Bu şeyde şuna mı karşısınız, buna mı karşısınız?” Mesele şu.
Başından beri diyoruz, Sayın Canikli’ye diyoruz ki: “Gelin, bu yasayı değiştirelim.
Olumlu olan yasaları çıkartalım ama olumsuz olan, emekçinin hakkını
gasbedenleri ayrıştıralım. İşçi konfederasyonlarıyla, sendikalarla, getirin
bunu tartışalım. Bu, önümüzdeki dönem başka şeylere neden olacak.” Tabii bu bir politika. Seçim öncesi bazı şeyleri yapmak
istiyorsunuz. Bu önemli bir nokta.
Sayın
milletvekilleri, birkaç şeye dikkatinizi çekmek istiyorum, Türkiye’de istihdam
konusuna. İstihdam edilen nüfus 22 milyon 972 bin. Bu, TÜİK’in verilerine göre.
Şimdi, istihdam edilenlerin yüzde 44’ü, yani 10 milyon 107 bini kayıt dışı,
herhangi bir sosyal güvenceden yoksun olarak çalışıyor. Yine diyelim ki iş
gücünün yüzde 71’ini erkekler oluşturuyor; kadınlar ancak yüzde 29 oranında;
erkeklerin nüfusu 16 milyon, kadınlarınki de 6 milyon. Erkeklerin yüzde 38’i,
kadınların yüzde 60’ı kayıt dışı çalışıyor ve Türkiye’de 3 milyon 216 bin
ücretsiz aile işçiliği var. Kayıt dışı çalışanların içinde en büyük grubu
ücretsiz aile işçileri, onlar içinde de en büyük grubu ise kadınlar oluşturuyor
ve aslında bu maddeyle birlikte bu kayıt dışı işçilik ve ev işçiliği yasal hâle
getiriliyor. Kadınların “görünmez emek” diye ifade ettikleri, ev içerisinde
çalıştıkları konuların hak mücadelesini verirken, aslında, biz, bir şekilde
kadınları ev içerisine mahkûm ediyoruz. 
Şimdi, bu konuda
Kadının Statüsü Genel Müdürlüğünün 2010 verileri var. Aralık ayında açıklama
yapmış. Burada 100 kadından sadece 12,8’i kendi işine, hesabına çalışıyor ya da
işveren; 51,1’i herhangi bir ücret ya da yevmiye karşılığında çalışıyor; 34,8’i
de ücretsiz aile işçisi olarak çalışıyor. Tabii, yine bu veriler de Türkiye’de
istihdamda kadının durumunun vahametini gösteriyor. Örneğin TÜİK verilerine
göre, 1990 yılında iş gücüne kadın katılımı yüzde 34,1 iken, 2002’de yüzde
26,9; 2004’te yüzde 25, 2009’da da yüzde 26 olarak değişmiş. Zaten işgücüne
katılımı az olan, sınırlı olan kadınlar bu yasayla birlikte aslında daha çok ev
içlerine hapsedilmekte, “esnek çalışma” adı altında da emek sömürüsüne zemin
sunulmaktadır. 
Umuyoruz ki
İktidar da bu yasaya onay vermeyecektir diyor, hepinizi saygıyla selamlıyorum.
(BDP sıralarından alkışlar) 
BAŞKAN – Teşekkür
ediyorum Sayın Tuncel.
Diğer önerge
sahipleri adına konuşmacı Sayın Erbatur, buyurun efendim.
NEVİNGAYE ERBATUR
(Adana) – Teşekkür ederim Sayın Başkan.
Değerli
milletvekilleri, görüşülmekte olan ve kamuoyunda “torba kanun” olarak
adlandırılan 606 sıra sayılı Kanun Tasarısı’nın 76’ncı maddesi üzerinde
Cumhuriyet Halk Partisi Grubunun vermiş olduğu değişiklik önergesi üzerinde söz
almış bulunmaktayım. Yüce Meclisi saygıyla selamlarım.
Bizim burada
yapmak istediğimiz şey, kadın istihdamının artırılması. Hükûmet getirdiği bu
maddeyle kadın istihdamını artırmayacak, kadınların bir anlamda yeniden eve
hapsolmasını sağlayacaktır. Dolayısıyla, bizim önergemiz bu maddenin tamamen
kaldırılmasına yöneliktir.
Demin Adalet ve
Kalkınma Partisi Grubundan arkadaşlardan bir tanesi “Getirin iyi bir tane
madde, değişikliği yapalım.” dedi. İşte bu madde böyle bir
madde. Bu önergeye hepinizin “evet” oyu vermesi gerekiyor. Neden? Çünkü
kadınların kalkınmaya katılması gerekiyor ve Türkiye'nin bütün ulusal istihdam
stratejilerinde kadınların istihdama katılımını artırma yönünde eylem yapması
gerek. Ülkemizdeki kadın istihdamı her gün düşüyor. Girmeye çalıştığımız Avrupa
Birliğinde ortalama hedef yüzde 60, yüzde 59’ları buldu. Türkiye’de kadın
istihdamı maalesef yüzde 22’lerde dolaşıyor. Alınan tedbirler kadının
çalışmasını sağlamıyor. Neden? Çünkü kadın aile içinde hane halkı bakımını da
yapmakla yükümlü kılınıyor. Bu, toplumsal cinsiyet rollerinin
kadına biçtiği bir rol. Yani kadınlar evdeki çocukların, yaşlıların,
hastaların ve diğer tüm aile bireylerinin bakımlarından sorumlu. Eğer
çalışıyorlarsa dışarıda, evdeki bu yükümlülüklerini yapacaklar, bir de ev
dışında da çeşitli ücretli işlerde çalışmaya çalışacaklar. Tabii bu da büyük
bir çatışmaya sebep oluyor ve kadınların hayatını zorlaştırıyor. 
Şimdi, emek
piyasasına bütün bunlara rağmen girebilen az sayıdaki kadın da erkeklerle eşit
fırsatlara sahip değil, eşit ücret alamıyor. Kadınlar eğitim
seviyelerine bakılmaksızın ev içinde sürekli aynı işi yapma durumunda kalıyor
ve böyle olduğu zaman da kadınlar çalışma hayatına girdiklerinde ev işlerinin
alternatif maliyetlerini düşünmek zorunda kalıyor ama erkekler için böyle bir
şey söz konusu değil, zaten her erkeğin evde onun işlerini yapan bir karısı
olduğu için bunları zaten düşünmüyor ve kadınlar hem dışarıda hem evde
çalışarak son derece zor bir işi başarmaya çalışıyorlar. 
Şimdi, bu
getirilen düzenleme ile -eğer bu yasalaşırsa- kadınların hayatı daha da
zorlaşacak. Biz kadınların hak ettikleri biçimde istihdam edilmelerini,
dışarıda çalışmalarını ve bütün sosyal güvenlik haklarından yararlanmalarını
istiyoruz. Ama bu yeni modelle getirilen esnek çalışma, evden çalışma şekli
kadınların istihdama katılımının önündeki en önemli engeldir ve bu engel
kadınları ücretsiz aile işçisi şeklinde, herhangi bir sosyal güvencesi olmadan
çalışmaya sevk edecek ve onları zor durumda bırakacaktır.
Şimdi, kadınlar
insana yaraşır iş istiyorlar ve bunu yaparken, bu işleri yaparken de hamilelik,
doğum, annelik-babalık izinleri, çocuk dışındaki aile bireylerinin bakımı gibi,
doğru çalışma saatleri gibi mesai düzenlemeleri istiyorlar, okul öncesi ve okul
çağındaki çocukların bakımı, eğitimine yönelik yaygın hizmet istiyorlar, yaşlı
ve engellilerin bakımı için hizmet istiyorlar ama biz bu hizmetleri yürürlüğe
sokmak yerine, kadınları yine toplumsal cinsiyet rollerine bağlı olarak ev
içinde çalışmaya zorluyoruz. Dolayısıyla bu
maddenin mutlaka çıkarılması, kadınların erkeklerle beraber eşit koşullarda iş
yaşamında yer alması gerekmektedir. Anayasa’nın 10’uncu maddesiyle kadınlar
için getirdiğimiz pozitif ayrımcılığın uygulanması gerek. Eğer bu madde böyle
geçerse biz, kadınlar için pozitif ayrımcılık yapmadığımız gibi…
(Mikrofon
otomatik cihaz tarafından kapatıldı)
NEVİNGAYE ERBATUR
(Devamla) -…kadınları çalışma yaşamından dışlayacağız. O nedenle, ben, tekrar,
bütün arkadaşlarımın bu önergeye “evet” oyu vermesini istiyor, herkesi saygıyla
selamlıyorum. (CHP sıralarından alkışlar)
BAŞKAN – Teşekkür
ederim Sayın Erbatur.
Sayın Ekici,
buyurun. (MHP sıralarından alkışlar)
MEHMET EKİCİ
(Yozgat) – Sayın Başkanı ve Genel Kurulu hürmetle selamlıyorum.
Değerli
milletvekilleri, tasarının 76’ncı maddesiyle 4857 sayılı İş Kanunu’nun “Çağrı
üzerine çalışma” başlığını taşıyan 14’üncü maddesi tamamen değiştirilmekte ve
madde başlığı da “Çağrı üzerine çalışma, evden çalışma ve uzaktan çalışma”
olarak düzenlenmektedir. Bu hâliyle zaten fiilen yapılan uygulama kanuni
düzenleme altına alınmaktadır.
8 Haziran 2010
tarihinde yapılan “Ulusal İstihdam Stratejisi” konulu Ekonomik Koordinasyon
Kurulu toplantısında Çalışma Bakanı Sayın Dinçer, çalışma hayatında bundan
sonra -bu lafın altını çiziyorum- işi değil, insanı koruyan bir yaklaşım tarzı
sunmaya çaba göstereceklerini belirterek işi korumak yerine insanı korumayı,
işi sağlama almak yerine insanı yetiştirmeyi öne çıkaran ve kişilerin istihdam
edilebilirliklerinin garanti altına alındığı bir iş gücü piyasası oluşturma
çabası içinde olduklarını söylemişti. Yine aynı
toplantıda Sayın Bakan, temel strateji olarak tek başına esnekliği değil,
ekonomik büyüme ile beraber esnekliğin sağlanması hâlinde istihdam
oranlarındaki artışın sağlanacağını var saydığını ifade etmişti.
Sayın
milletvekilleri, bütün bu ifadelerle bu madde ile yapılan düzenlemeler
birbirine tezat teşkil etmektedir. Öncelikle “insanı koruyan” ifadesi bu
uygulama ile bir arada asla kabul edilebilecek bir şey değildir. Bu madde ile
evden çalışma ya da uzaktan çalışma olarak istihdam edilecek kişilere asgari
ücretin de altında bir ücret ödenecektir. Asgari ücret zaten adı üzerinde asıl
ücret değildir, günümüz Türkiye’sinde asgari olarak bile yeterli olmadığı da
herkesçe malumdur. Sosyal Güvenlik Kurumu kayıtlarına göre toplam istihdamın
neredeyse yüzde 50’sinin asgari ücretle çalıştığı bir ülkede bu ücretin de
altında bir istihdam oluşturma mantığını insani olarak ifade etmek mümkün
değildir. Bu olsa olsa insanlık dışı bir istihdam türü olarak kabul edilebilir.
Yine, esnek
istihdama geçilirken ekonomik büyümenin temel bir şart olarak kendilerince
ifade edilmiş olmasına ama… Maalesef ülkemizde esnek istihdamın önünü açacak
bir ekonomik büyüme var mıdır? Bu düzenlemenin acilen bu torbanın, bu hararın
içerisine atılması hepimiz için kaygı verici bir durumu teşkil etmektedir. Bu madde ile aslında yapılması gereken, iş güvenliği, emeklilik,
çalışanların İşsizlik Sigortası Fonu’ndan istifade edebilmeleri, örgütlenme,
sendikal haklar, denetim, iş kuralları ve birden fazla işverenle çalışma, ara dinlenme,
hafta tatilleri, çalışma ve izin süreleri, fazla çalışma gibi doğrudan çalışma
hayatının içinde olan hususlar askıda kalacaktır ve her biri birer soru işareti
olarak gündeme gelecektir.
Değerli
milletvekilleri, biz 30 Eylül 2010 tarihinde Sayın Bakanın, Ulusal İstihdam
Strateji Planı’nın hazır olduğu beyanına güvendik, beş aydır bekliyoruz ama
maalesef bunu paylaşmak mümkün olmadı. Bu tür değişiklikleri, böyle kapsamlı
bir planı hazırlayıp uygulamak yerine, böylesine derme çatma, gecekondu gibi kanunların
içerisine serpiştirerek istihdama çözüm bulunamayacağını herkesin bilmesi
gerekir. Asgari ücretin, çalışma sürelerinin, izinlerin, sendikal
örgütlenmenin, Avrupa Birliği standartlarının yükseltilmesi konusunda herhangi
bir çalışma olmazken, işsiz insanlarımıza çözüm olarak sunulan bu sözde
düzenlemeler kaygı vericidir.
Değerli
milletvekilleri, hepinizi empatiye çağırıyorum. Yani
istihdam konusunda etkili, yetkili kim varsa bu kürsüden bir empati
yapsınlar. Elinize kağıdı kalemi alın, 630 lira asgari
ücretle, hele hele teklif ettiğiniz esnek çalışmayla daha düşük ücretlerle bir
aylık bütçe yapın, yaptığınız hesabı bize de sunun ki biz de rahat edelim. 
Biz, Sayın
Bakanın dediği gibi gerçekten insanı ön plana çıkaran kanuni düzenlemeler
yapabilmek ümidiyle yüce Meclisi saygıyla selamlıyoruz. Bu maddenin tasarı
gündeminden çıkarılmasını Genel Kurula arz ediyoruz. 
Saygılarımla.
(MHP sıralarından alkışlar) 
BAŞKAN – Teşekkür
ediyorum Sayın Ekici.
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
77’nci madde
üzerinde dört adet önerge vardır. Önergeler aynı mahiyettedir, okutup birlikte
işleme alacağım. 
Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın
77’nci maddesinin Tasarı metninden çıkarılmasını arz ve teklif ederiz.






Harun Öztürk


Ferit Mevlüt Aslanoğlu


Mustafa Özyürek







İzmir


Malatya


İstanbul







Hulusi Güvel


Osman Kaptan


Bülent Baratalı







Adana


Antalya


İzmir







Şevket Köse


Enis Tütüncü










Adıyaman


Tekirdağ






İkinci önergenin
imza sahipleri:






Oktay Vural


Mehmet Günal


Erkan Akçay







İzmir


Antalya


Manisa







Alim Işık


E. Haluk Ayhan


Mustafa Kalaycı







Kütahya


Denizli


Konya




Üçünü önergenin imza sahipleri:






Bengi Yıldız


Akın Birdal


Hamit Geylani







Batman


Diyarbakır


Hakkâri







Nezir Karabaş


Sebahat Tuncel


Nuri Yaman







Bitlis


İstanbul


Muş



Dördüncü önergenin imza sahibi:
 Ayşe Jale Ağırbaş
 İstanbul
BAŞKAN – Komisyon
önergelere katılıyor mu?
PLAN VE BÜTÇE
KOMİSYONU SÖZCÜSÜ SADIK BADAK (Antalya) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılmıyoruz Sayın Başkan.
BAŞKAN – Önce
Sayın Ağırbaş’ın gerekçesini okutuyorum:
Gerekçe:
Tasarının 77.
maddesi ile 4857 sayılı İş Kanunu’nun 15. maddesinde, bütün işçiler için azami
iki ay olan deneme süresi ilk defa işe giren işçiler için azami dört aya
çıkarılmakta olup, bu düzenleme genç işçileri ayrımcılığa maruz
bırakılmaktadır. Bu Anayasa’nın eşitlik ve pozitif ayrımcılığı düzenleyen 10.
maddesine de aykırıdır. Bu düzenleme Türkiye’nin yeni sermaye birikiminin
gençlerin daha fazla sömürüsü üzerine kurulmaya çalışıldığının somut
ifadesidir. Deneme süresi için farklı uygulamaların yapılması uygulamanın
“deneme” amaçlı olmadığının somut ifadesidir. Bu madde ile amaçlananın
gençlerin sömürüsü ve güvencesizliğin gençlere dayatılması olduğu açıkça
görülmektedir.
BAŞKAN – Sayın
İnce, siz mi konuşacaksınız? 
MUHARREM İNCE
(Yalova) – Evet.
BAŞKAN – Buyurun.
(CHP sıralarından alkışlar)
MUHARREM İNCE
(Yalova) – Teşekkür ederim. 
Sayın Başkan,
sayın milletvekilleri; hepinizi saygıyla selamlıyorum.
Konuşmamın bu
bölümünü Sayın Nurettin Canikli’ye ithaf ediyorum. Az önce sayıyorsunuz peş
peşe “Bunlara niye karşı çıkıyorsunuz?” diye. O söylediklerinizin hiçbirine
karşı çıkmıyoruz.
NURETTİN CANİKLİ
(Giresun) – Kabul edin o zaman.
MUHARREM İNCE
(Devamla) – Onları kabul edelim. Onları ayırın, kabul edelim. 
Şimdi ben size
söylüyorum:
1) Yoksula
dağıtılan kömürü neden Kamu İhale Yasası dışına çıkarıyorsunuz?
2) Bir gün bile
memuriyeti olmayanları bürokrasinin en tepesine neden çıkarıyorsunuz?
3) KİT’lerde
çalışan sözleşmeli personele neden grev yasağı getiriyorsunuz?
4) BDDK, SPK,
Türkiye Kalkınma Bankasını neden İstanbul’a taşıyorsunuz?
5) Kamuda çalışan
işçileri niye istekleri dışında yer değiştirttiriyorsunuz? Neden onları sürgün
ediyorsunuz?
6) Sözleşmeli
öğretmenlere bu tasarının içinde neden kadro vermiyorsunuz?
7) “Kısmi
çalışma, evden ve uzaktan çalışma” diyerek iş güvencesini ve örgütlenme hakkını
neden ellerinden alıyorsunuz?
8) 825 TL’nin
altında maaş alan 8 milyon 321 bin kişiyi neden düşünmüyorsunuz? Bunlara neden
yüzde 4 zam yapıyorsunuz?
9)
Yap-işlet-devret modeliyle yapılan ihale sözleşmelerini YPK’nın denetiminden
neden kaçırıyorsunuz?
NURETTİN CANİKLİ
(Giresun) – Kimin denetiminden?
MUHARREM İNCE
(Devamla) – YPK’nın denetiminden neden kaçırıyorsunuz?
10) Madem
Trabzon, Ordu, Giresun, Karadeniz’deki bu illerimiz zenginleşti, fındıktan çok
para kazandılar, madem bu kadar zenginler, Trabzon’un milletvekili sayısı 8’den
6’ya niye düştü? Ordu’nun milletvekili sayısı 7’den 6’ya niye düştü? Sizin
memleketiniz Giresun’un milletvekili sayısı 5’ten 4’e niye düştü? 
AHMET AYDIN
(Adıyaman) – En az 3 çocuk yapsalar…
MUHARREM İNCE
(Devamla) - Madem bu insanlar zengindi, bu insanlar çok para kazanıyordu da
neden bu insanlar göç etti Sayın Canikli?
NURETTİN CANİKLİ
(Giresun) – Cevap vereceğim şimdi.
MUHARREM İNCE
(Devamla) – Devam ediyorum: 
11) Geriye
yönelik yargı kararlarını etkisiz bırakan düzenlemeleri neden yapıyorsunuz? 
12)
Yükseköğretimde okuldan atılma kaldırılıyor görüntüsü vererek bu görüntünün
altında çok paralı yükseköğretime neden geçiyorsunuz?
13) Stajyerlerin
ücretini neden düşürüyorsunuz? 
AHMET AYDIN
(Adıyaman) – Doğru değil ya bunlar. 
ABDULLAH ÖZER
(Bursa) – Sen anlamazsın o işlerden.
MUHARREM İNCE
(Devamla) – Şimdi, bunlara gelip cevap vereceksiniz. 
Bakın, biz sizin
söylediklerinizin hiçbirine karşı değiliz. İnsanları kandırmayınız. Onları
ayırın, az önce saydıklarınızı ayırın. Hadi gelin, hemen grup başkan vekilleri
bir araya gelelim…
OKTAY VURAL
(İzmir) – Ara versin Sayın Başkan. 
MUHARREM İNCE
(Devamla) – Hemen Sayın Başkan ara versin, biz bir kenara çekilelim grup başkan
vekilleri, halkın yararına olanları, ezilenlerin, işçinin, çiftçinin, köylünün,
memurun, asgari ücretlinin, stajyerin yararına olanları bir kenara getirin,
onları hemen çıkaralım. 
Öğrencilere af,
hay hay, başüstüne; emeklilerin maaş düzenlemesi, hay hay, başüstüne; borçların
yeniden yapılandırılması, hay hay, başüstüne.
NURETTİN CANİKLİ
(Giresun) – O maddeleri kabul edin, diğerlerine karşı çıkın. 
MUHARREM İNCE
(Devamla) – Ama bak, ben burada bütçenin son günü bir konuşma yaptım. Ben bu
akşam bir iddiada bulunmuyorum, bu akşam bir iddiada bulunsaydım şunu
diyebilirdi Sayın Maliye Bakanı: “Ya, çok hazırlıksızım. Ben şu anda gümrüklere,
ilgili yerlere ulaşamadım. Bu İngiliz viski şirketlerinin borcu meselesini sana
yarın söylerim.” deseydi anlardım. Ben, bütçe görüşmelerinin son günü, bu
kürsüden, milletin kürsüsünden şöyle dedim: “İngiliz viski şirketlerinin 500
milyon dolar borcu var mı, yok mu?” Defalarca sordum, Meclis tutanaklarına
bakarsanız, bugün defalarca laf attım. İngiliz viski şirketlerinin 500 milyon
dolar borcu var mı? Sattığınız Telekom’un 500 milyon dolar borcu var mı?
Buradan yararlanacak mı bunlar? Bunu merak ediyorum ben. Siz, insanların viski
içmesiyle uğraşıyorsunuz da İngiliz viski şirketlerine neden 500 milyon
dolarlık kıyak yapıyorsunuz? (CHP sıralarından
alkışlar) Bunu anlatacaksınız bana. Yani Bakan çıkacak, diyecek ki… Tony Blair
Başbakana mektup yazdı mı? Bu viski şirketlerinin borcu için mektup yazdı mı?
Bu düzenlemeden bunlar yararlanacak mı? Ben bunu öğrenmek istiyorum. Maliye
Bakanı burada, on kere söyledim, her kürsüye çıktığımda bir kez daha
söyleyeceğim. Bunu merak ediyorum. Bunu öğrenmek istiyorum. Neden susuyorsunuz?
Teşekkür ederim,
saygılar sunarım. (CHP sıralarından alkışlar)
BAŞKAN – Teşekkür
ederim Sayın İnce. 
NURETTİN CANİKLİ
(Giresun) – Sayın Başkan, Sayın İnce şahsıma merak ettiği soruları doğrudan
ismimi zikrederek…
MUHARREM İNCE
(Yalova) – Viski cevabını sana sormadım, Maliye Bakanına sordum. 
NURETTİN CANİKLİ
(Giresun) – Hayır, doğrudan bana sordunuz. 
BAŞKAN –
Arkadaşlar, tamam, bir sataşma var. 
MUHARREM İNCE
(Yalova) – Hayır, Maliye Bakanına sordum. 
NURETTİN CANİKLİ
(Giresun) – Şahsıma sordunuz. 
MUHARREM İNCE
(Yalova) – Viski işine kim bakıyorsa ona sordum!
NURETTİN CANİKLİ
(Giresun) – Hayır, sadece viski değil…
BAŞKAN –
Saygıdeğer arkadaşlarım, Maliye Bakanına ait olan kısım var, Sayın Bakan
burada; Sayın Canikli’ye ait olan bir kısım var. Önce, ben Sayın Canikli’ye o
gerekçeyle bir söz vereyim. 
Sayın Canikli,
buyurun. (AK PARTİ sıralarından alkışlar) 
VI.-
AÇIKLAMALAR (Devam)
12.-
Giresun Milletvekili Nurettin Canikli’nin, Yalova Milletvekili Muharrem
İnce’nin, konuşmasındaki sorularına ilişkin açıklaması
NURETTİN CANİKLİ
(Giresun) – Değerli arkadaşlar, hepinizi saygıyla selamlıyorum. 
Şimdi, vergi
borçlularının tamamı yeniden yapılandırma kapsamında mı? Yeniden yapılandırma
kapsamında tüm vergi mükellefleri. Doğru mu? Doğru. Yerli, yabancı, İngiliz,
Fransız, Amerikalı, Türk, bütün vergi mükellefleri yapılandırma kapsamında mı?
Yapılandırma kapsamında. Borçları var ve bu kapsamda faydalanacaklar ve
borçlarını indireceğiz ve siz de katılıyorsunuz buna değil mi? Katılıyorsunuz
çünkü biraz önce dediniz ki: “Yapılandırma bölümünü getirin, hiç görüşmeksizin
kabul edeceğiz.” Dediniz mi demediniz mi? Dediniz, dediniz doğru mu?
(Gürültüler)
OKTAY VURAL
(İzmir) – Vatandaşın yapılandırılması…
ALİM IŞIK (Kütahya) – Vatandaşın yapılandırılması, İngiliz şirketinin
değil.
NURETTİN CANİKLİ
(Devamla) – Dediniz, bakın, dediniz. 
OKTAY VURAL
(İzmir) – Vatandaşı, vatandaşı…
ALİM IŞIK (Kütahya) – İngiliz şirketlerini değil, Türk vatandaşını…
NURETTİN CANİKLİ
(Devamla) – Şimdi ben size soruyorum…
OKTAY VURAL
(İzmir) – Vatandaşı, garip gurebayı, büyük başları değil.
NURETTİN CANİKLİ
(Devamla) – …Milyonlarca vergi mükellefi, yerli, yabancı vergi mükellefi bu
kapsamda faydalanacak…
MUHARREM İNCE
(Yalova) – Ya, var mı bu borç? Doğru mu, yok mu?
NURETTİN CANİKLİ
(Devamla) – …borçları azaltılacak, borçları indirilecek…
MUHARREM İNCE
(Yalova) – Ya, bu borç var mı? Viski işlerine kim bakıyor sizde, viski
işlerine?
NURETTİN CANİKLİ
(Devamla) – …siz de hiç kayıtsız, şartsız, sorgulamasız kabul edeceksiniz,
doğru mu değil mi? Biraz önce 2 sayın grup başkan vekili gruplar adına konuştu.
Peki, bunlar içerisinde İngiliz var mı? var.
MUHARREM İNCE
(Yalova) – Viski işlerine kim bakıyor sizde?
NURETTİN CANİKLİ
(Devamla) – Fransız var mı? Var. Yunan var mı? Var. İsrailli var mı? Var.
(Gürültüler) 
MUHARREM İNCE
(Yalova) – Helal olsun! Bravo! 
NURETTİN CANİKLİ
(Devamla) – Peki, bunu nasıl izah ediyorsunuz? Siz kabul ediyorsunuz, siz. Siz
kabul ediyorsunuz. 
OKTAY VURAL
(İzmir) – Milletin vergisini kime veriyorsunuz?
MUHARREM İNCE
(Yalova) – Hasan var mı? Yok. Ahmet var mı? Yok. Hans var, George var, hepsi
var.
OKTAY VURAL
(İzmir) – Türkiye'nin 500 milyon dolarını yok ediyorsunuz be!
NURETTİN CANİKLİ
(Devamla) – Değerli arkadaşlar, çelişkili olmayın. Bakın, biraz önce bazı sorular
soruldu, zaman çok dar olduğu için… Giresun ve Ordu’da milletvekili sayısı
neden düştü biliyor musunuz değerli arkadaşlar? Çünkü nedeni çok basit, daha
önce nüfuslar şişirilmişti. Bakın, bizim Giresun’un bir ilçesi var,
Şebinkarahisar ilçesi. Nüfusu 36 bin gözüküyordu bu nüfus kayıt sisteminden
önce, 36 bin ve bu sistem geldikten sonra nüfusun 13 bin olduğu anlaşıldı
değerli arkadaşlar. Sadece Giresun için, Ordu için geçerli değil, Anadolu’da
illerin hemen hemen tamamında bu sorun vardı öyle değil mi? 
RAMAZAN KERİM
ÖZKAN (Burdur) - Hayır.
S. NEVZAT KORKMAZ
(Isparta) – Sayın Canikli, Türk Telekom'un müşavirliğini yapan şirket kime ait
açıklayın.
NURETTİN CANİKLİ
(Devamla) – Şimdi nüfus, gerçek nüfusa düştüğü için sanki nüfus azalmış gibi
gözüküyor. Nüfusun azaldığı falan yok değerli arkadaşlar. 
Bakın, size bir
örnek vereyim sadece, bir örnek vereyim: Bizim dönemde Giresun’da Damat Tween
Grubunun üretim tesisleri kuruldu. Bir fabrikasında 650 kişi çalışıyor, doğru
mu? 
EŞREF KARAİBRAHİM
(Giresun) - Doğru da kaç lira maaş verdiğini de açıkla, kaç liraya çalıştığını
da açıkla. İşçilere kaç lira maaş verildiğini açıkla.
NURETTİN CANİKLİ
(Devamla) – Eşref Bey orada, 650 kişi çalışıyor, bir. Bir çorap fabrikası
kuruldu sadece 350 kişi çalışıyor. Şu anda o kadar büyük bir yatırım artışı var
ki ikinci organize sanayi bölgesini ilan ediyoruz değerli arkadaşlar, bu bizim
dönemimizde oldu. 
S. NEVZAT KORKMAZ
(Isparta) – Türk Telekom’un müşavirlik şirketi kime ait?
NURETTİN CANİKLİ
(Devamla) – Bakın, geçmiş kırk yılda bir tane organize sanayi bölgesinde üretim
dolmadı, firmalar oraya itibar etmedi, biz şu anda ikincisini kuruyoruz. 
Dolayısıyla,
doğru teşhis etmek lazım, tespitleri doğru yapmak lazım değerli arkadaşlar.
Biraz önce vergide İngiliz’i kabul ediyorsun, gümrükte İngiliz’i kabul
etmiyorsun, bu ne yaman çelişkidir, ne yaman çelişkidir. 
MUHARREM İNCE
(Yalova) – Viskicilerle bu yakınlığınız nereden kaynaklanıyor?
NURETTİN CANİKLİ
(Devamla) – Hepinizi saygıyla selamlıyorum. (AK PARTİ sıralarından alkışlar)
MUHARREM İNCE
(Yalova) – Sizde viski işlerine kim bakıyor arkadaşlar? Viski borcunu affetmek
günah mı değil mi? 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Şimdi, diğer
önerge sahibi Sayın Işık, buyurun efendim. (MHP sıralarından alkışlar)
MUHARREM İNCE
(Yalova) – Bence önemli bir soru. Viski borcunu affetmek günah mı değil mi?
ALİM IŞIK (Kütahya) – Sayın Başkan, değerli milletvekilleri… 
MUHARREM İNCE
(Yalova) – Akşam yatağa yattığınızda Ayetel Kürsi okumadan önce bunu bir
düşünün. Bir düşünün bunu, bence günah.
ALİM IŞIK (Devamla) - …görüşülmekte olan 606 sıra sayılı Kanun
Tasarısı’nın 77’nci maddesi üzerine Milliyetçi Hareket Partisi Grubu adına
vermiş olduğumuz önerge hakkında görüşlerimi açıklamak üzere huzurunuzdayım.
Öncelikle hepinizi saygıyla selamlıyorum. (Gürültüler)
BAŞKAN –
Saygıdeğer arkadaşlar, Sayın Işık’ı dinleyelim.
ALİM IŞIK (Devamla) – Sayın Canikli’yi buradan kutluyorum, açık
yüreklilikle söyledi ki: “Bugün bu yasanın içerisinde, İngiliz, Yunan, İsrail
şirketleri var, yasayı bunun için çıkarıyoruz.” Kutluyorum, tebrik ediyorum,
açık yüreklilikle. 
Soruyorum:
Vatandaş Mehmet var mı? (AK PARTİ sıralarından “Var, var!” sesleri) Nerede var?
Çiftçi Ali Amca
var mı? (AK PARTİ sıralarından “Var, var!” sesleri) Nerede var?
Ziraat Bankası ve
tarım kredi kooperatiflerine olan borçlarını yapılandırdınız mı? (AK PARTİ
sıralarından “Var, var!” sesleri) Nerede var? Hangi maddede var? Yok, yok.
AHMET YENİ
(Samsun) – Var, var. Ziraat kendisi yapıyor.
BAŞKAN – Sayın
milletvekilleri, lütfen…
ALİM IŞIK (Devamla) – Soruyorum: Çiftçinin Ziraat Bankasına ve tarım
kredi kooperatiflerine olan borçlarını yapılandırıyor musunuz? 
NURETTİN CANİKLİ
(Giresun) – Ziraat Bankası kendisi yapacak Sayın Başkan.
ALİM IŞIK (Devamla) – Yok, yok. Dürüst konuşacağız, dürüst
konuşacağız, yok, yok.
OKTAY VURAL
(İzmir) – Çiftçi yok, esnaf yok, viski şirketleri var.
ALİM IŞIK (Devamla) – Soruyorum: Esnaf ve sanatkârların esnaf kefalet
kooperatiflerinden aldıkları kredilerin yapılandırması var mı yok mu? Yok, yok.
Borç, borç. (AK PARTİ sıralarından gürültüler)
BAŞKAN – Sayın
milletvekilleri, lütfen arkadaşlar…
ALİM IŞIK (Devamla) – Peki, esnafın kooperatifine olan aidatı
yapılandırıyorsunuz da krediyi niye yapılandırmıyorsunuz? Böyle bir şey yok,
böyle bir şey yok, hayır, hayır. (AK PARTİ sıralarından gürültüler)
Dolayısıyla,
şimdi gelelim önergeye, burada ne yapıyorsunuz? Bakınız, bu maddede yaptığınızı
size açıklayayım. 2003 yılında, 22 Mayıs 2003 tarihinde çıkarılan 4857 sayılı
İş Kanunu’nda madde 15’i okuyorum, şimdi ne yapıyorsunuz, neyi
değiştiriyorsunuz, bir görsün vatandaşımız:
“Madde 15 –
Taraflarca iş sözleşmesine bir deneme kaydı konulduğunda bunun süresi en çok
iki ay olabilir. Ancak deneme süresi toplu iş sözleşmesiyle dört aya kadar
uzatılabilir. Deneme süresi içinde taraflar iş sözleşmesini bildirim süresine
gerek olmaksızın ve tazminatsız feshedebilir. İşçinin çalıştığı günler için
ücret ve diğer hakları saklıdır.” Mevcut yürürlükte olan yasa bu, AKP İktidarı
tarafından çıkarılmış. 
Şimdi, gelelim,
bu madde ne olarak değişiyor? “Taraflarca iş sözleşmesine bir deneme kaydı
konulduğunda -aynen var- bunun süresi en çok iki, ilk defa işe girenler için en
çok dört ay olabilir. İki aylık süre toplu iş sözleşmeleriyle dört aya kadar
uzatılabilir.” Soruyorum değerli milletvekilleri: Nerede “İşçinin çalıştığı
günler için ücret ve diğer hakları saklıdır.” ifadesi? Onu da kaldırıyorsunuz,
hayırlı olsun! 
Şimdi, bunu
işçinin lehine olan bir yasa tasarısı olarak söylerseniz buna kimse inanmaz.
Geliniz, bu maddeyi tasarı metninden çıkaralım, hiç olmazsa 2003 yılında yine
sizlerin yaptığı değişiklik devam etsin. Daha kötüye gidiyorsunuz. 
Bugün, kendi
ilimden örnek veriyorum, 230 kişi için ilanın verildiği ve sadece lise
mezunlarının müracaat hakkının olduğu Kütahya SLİ ve GLİ’ye 6 bine yakın
müracaat olmuştur. Eğer siz buradaki maden işçiliğine, ağır maden işçiliğine
ilkokul ve ortaokul mezunlarına da müracaat hakkı verseydiniz, inanıyorum ki
bir kadro için en az 100 kişi müracaat edecekti. 
Bu ülkede
işsizliğin kol gezdiği, işsizlikten intiharların yaşandığı bir dönemde işçinin
hakkını geri alıyor, işçiyi koruma yerine mağduriyetine yol açacak düzenleme
yapıyorsanız bunun vebali hepimizi sıkıntıya sokacaktır. Ben açık yüreklilikle
bu madde metninin çıkarılmasının yerinde olacağını söylüyorum.
Yine, bu
vesileyle size şunu söylüyorum değerli milletvekilleri: Bakınız, sizlere de
mutlaka buna benzer mesajlar geliyor. İsmini vermeyeceğim. Lise çocuk gelişimi
bölümü mezunu yirmi bir yaşında gencecik bir kızımız, evlenmiş genç yaşta,
kocasından ayrılmış, eşi kendisine 3 bin TL borç takmış gitmiş, bugün Bursa’da
“Belediye Başkanıyla beni görüştürmüyorlar, hiçbir yerden yardım alamıyorum,
intihar etmek üzereyim.” diyen mesaj. 
MEHMET CEMAL
ÖZTAYLAN (Balıkesir) – Borcunu mu ödeyecek kocasının?
ALİM IŞIK (Devamla) – Efendim?
MEHMET CEMAL
ÖZTAYLAN (Balıkesir) – Kocasının borcunu mu ödeyecek?
ALİM IŞIK (Devamla) – Efendim, bu, Türkiye'nin gerçeği. Siz öyle
bakabilirsiniz. Bu insan işsiz, bu insan aç. 
Önergemizin
kabulünü diliyor, hepinize saygılar sunuyorum. (MHP sıralarından alkışlar)
BAŞKAN – Teşekkür
ederim Sayın Işık. 
Nezir Bey, siz mi
konuşacaksınız?
MEHMET NEZİR
KARABAŞ (Bitlis) – Evet Sayın Başkan.
BAŞKAN – Evet,
önerge sahipleri adına Sayın Karabaş, buyurun. 
MEHMET NEZİR
KARABAŞ (Bitlis) – Sayın Başkan, değerli milletvekilleri; 77’nci madde üzerinde
verdiğimiz önergeyle ilgili söz aldım. Hepinizi saygıyla selamlıyorum. 
Tabii, bir
tartışmayı izledik biraz önce. Daha önceki hükûmetler döneminde de, AKP
hükûmetleri döneminde de çıkarılan her af kanununun çıkarılma nedeni,
uluslararası ve yerli büyük sermayenin borçlarını affetmektir. Eğer öyle
olmasaydı köylünün, öyle olmasaydı zorunlu geçim ihtiyaçları için bankalara
borçlanmış kesimlerin, öyle olmasaydı telefon parasını ödeyemeyen kesimlerin
borçları affedilirdi. 
Tabii ki, bu
aflar çıkarılırken, gerçekten, küçük işletmelerin, KOBİ’lerin… Özellikle
ekonomik kriz, Türkiye’deki politikalar nedeniyle krize girmiş kesimler var ama
bu kesimler, geçmişte de, bugün AKP döneminde de af yasası çıkarabilecek güçte
ve etkinlikte değiller. Af yasalarının çıkarılma nedeni, tabii ki, başta
uluslararası şirketler ve Türkiye’deki, onların ortakları olan büyük
şirketlerdir. 
Değerli
milletvekilleri, zaten, bu işçiyle, emekçiyle ilgili getirilen politikalarda da
aynı şekilde bakılıyor. Önemli olan üretmektir, ucuz üretmektir, en ucuz
üretmek ve ihraç etmektir. Bunu daha önce belirttik. Yirmi beş senedir bu
ülkede sanayide çalışan kişi sayısında ciddi bir değişiklik yok. On beş
senedir, 95’ten bu yana da, 95’ten önce sanayide çalışan kişi sayısı ne ise
bugün aynıdır. Bu tasarıda getirilen birçok madde, özellikle bu 77’nci maddede
de amaç üretenin, amaç turizmcinin, amaç sanayicinin daha ucuza işçi
çalıştırması, emek gücünü ucuza mal etmesi, emek gücü üzerinden ucuza üretip
para kazanmasıdır. Özellikle bu maddede daha çok, turizm işletmelerine bu
sağlanmış, dört ay deneme süresi… Turizm işletmeleri nerede çalıştırıyor en
fazla emekçiyi? Bulaşıkta çalıştırıyor, mutfakta çalıştırıyor, yemek
dağıtımında çalıştırıyor. Siz alacaksınız, iki ay yetmez, dört ay çalışacak
deneme süresi ancak o sürede zaten dört ay sonra da mevsim bitecek,
turizmcinin, otelcinin, işletmecinin işçiye de ihtiyacı olmayacak, onun işine
son verilecek, hiçbir hakkı, hiçbir tazminatı da olmayacak.
Onun için biz
diğer muhalefet partilerinin de verdiği önergenin aynısını verdik. Bu, üç
muhalefet partisinin ortak önergesi, sendikaların, emek örgütlerinin de, zaten
günlerdir ayakta olan, bugün Ankara’ya gelip coplanan, gaza maruz bırakılan
emekçinin de talebidir. Bu nedenle muhalefet partileri bunu vermiştir. İktidar
partisinin de elbette -daha önce de belirttik- sürekli geçmişte ve bugün de
iktidar partileri, daha çok sermayedarın, daha çok iş sahibinin, para kazananın
çıkarlarını öne alıyorlar fakat bu gidiş iyi gidiş değil. Siz, ilk defa işe
girenler dört aylık deneme süresi olacak. Bugün gençlerin
birçoğu zaten işsiz. İşveren bundan yararlanarak bundan sonra, bu yasa
geçtikten sonra, emin olun, bazı iş kolları hariç, işçilerin, özellikle genç
işçilerin çoğunluğu güvencesiz, sendikasız ve tazminatsız çalıştırılacak. Dört
ay çalıştırılıp atılıp, ondan sonra geri alınacaktır. 
Biz, iktidar
partisinin de bu tasarıyı geri çekmesini ve 77’nci maddenin tasarıdan
çıkarılmasını istiyoruz. 
Saygılar
sunuyorum. (BDP sıralarından alkışlar) 
BAŞKAN – Teşekkür
ederim. 
Önergeleri
oylarınıza sunuyorum: Kabul edenler… Kabul etmeyenler… Kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
78’inci madde
üzerinde dört adet önerge vardır, dördü de aynı mahiyettedir, okutup birlikte
işleme alacağım. 
Türkiye Büyük Millet Meclisi
Başkanlığı'na
606 sıra sayılı
kanun tasarısının 78'inci Maddesinin tasarı metninden çıkarılmasını arz ve
teklif ederiz.






Bengi Yıldız


Nuri Yaman


Akın Birdal







Batman


Muş


Diyarbakır







Sebahat Tuncel


Hamit Geylani


M. Nezir Karabaş







İstanbul


Hakkâri


Bitlis



İkinci önergenin imza sahipleri: 






Mehmet Günal


Oktay Vural


Erkan Akçay







Antalya


İzmir


Manisa







Mustafa Kalaycı


E. Haluk Ayhan


Mithat Melen







Konya


Denizli


İstanbul




Üçüncü önergenin
imza sahipleri: 






Harun Öztürk


Mustafa Özyürek


Enis Tütüncü







İzmir


İstanbul


Tekirdağ







Ferit Mevlüt Aslanoğlu


Bülent Baratalı


Osman Kaptan







Malatya


İzmir


Antalya










Hüseyin Ünsal













Amasya






Dördüncü önergenin imza sahibi:

 Ayşe Jale Ağırbaş 
 İstanbul 
BAŞKAN – Komisyon
önergelere katılıyor mu? 
PLAN VE BÜTÇE
KOMİSYONU SÖZCÜSÜ HALİL AYDOĞAN (Afyonkarahisar ) – Katılmıyoruz. 
BAŞKAN – Hükûmet?

MALİYE BAKANI
MEHMET ŞİMŞEK (Gaziantep) – Katılmıyoruz Sayın Başkan. 
BAŞKAN – Jale
Hanım’ın önergesinin gerekçesini okutuyorum: 
Gerekçe: 
Tasarının 78.
maddesi ile 4857 sayılı İş Kanunu'nun 63. maddesinde azami iki ay olarak
belirlenmiş denkleştirme süresinin turizm işletme belgesine sahip işyerleri
için dört aya çıkarılması gündemdedir. Bu özellikle turizm dönemlerinde
işçilerin ağır koşullarda çalıştırılmasına olanak tanımaktadır. Bunun anlamı
birkaç kişinin yapacağı işin bir kişinin üzerine yıkılması ve turizmde
istihdamın azalmasıdır. Aynı zamanda bu uygulama ile işçilerin fazla mesaiden
kaynaklı hakları gasp edileceği gibi, düzenleme Bu Anayasa'nın kanun önünde
eşitliği düzenleyen 10. maddesine de aykırıdır.
BAŞKAN – Sayın
Kaptan, önerge üzerinde siz mi konuşacaksınız? 
OSMAN KAPTAN
(Antalya) – Evet efendim.
BAŞKAN – Buyurun.
OSMAN KAPTAN
(Antalya) – Sayın Başkan, değerli milletvekilleri; görüşmekte olduğumuz 606
sıra sayılı Tasarı’nın 78’inci maddesinin tasarıdan çıkarılması üzerine
Cumhuriyet Halk Partisi Grubu adına söz almış bulunuyorum. Hepinizi saygıyla
selamlarım.
Sayın
arkadaşlarım, denkleştirme süresi işin yoğunluğuna göre, işçinin çalışma
süresinin uzatılması veya iş yoğunluğu azaldığında işçinin daha az
çalıştırılmasıdır. Neye yarar derseniz, işçilere fazla mesai vermemeye yarar,
daha az işçiyle daha çok iş yapmaya yarar ve daha az işçiyle, daha az maliyetle
çalıştırmak anlamına gelir. İstihdam yaratmayla bir ilgisi var mıdır derseniz,
hayır yoktur. Yani daha az istihdam anlamına gelir. Mevcut uygulamada
yoğunlaştırılmış bir iş haftasında işçiyi günde on bir, haftada altmış altı
saat çalıştırabiliyorsunuz. Hem de fazla mesai ücreti ödemeden. Bunun süresi en
fazla iki ay, toplu sözleşmeyle dört aya çıkartılabiliyor. Görüştüğümüz tasarıda
bu uygulamayı turizm sektöründe dört aya çıkarıyoruz. Gerekçesinde de şöyle
deniyor: “Maddenin mevcut hâlinde denkleştirme süresinin toplu iş
sözleşmeleriyle dört aya kadar arttırılabilmesi hükmü mevcutsa da uygulamada
işletilmediğinden madde metninden çıkarılmakta, turizm sektörünün özellikleri
dikkate alınarak turizm işletme belgesine sahip iş yerleri için denkleştirme
süresinin dört ay olarak uygulanabilmesine imkân sağlamak, bu sektörde
istihdamın artırılması amaçlanmaktadır.”
İş Kanunu’nun bu
maddeyle değiştirilen 63’üncü maddesinin ikinci fıkrasının mevcut son iki
cümlesi, iki aylık süre içinde işçinin haftalık ortalama çalışma süresinin
normal haftalık çalışma süresini aşamayacağı, denkleştirme süresinin toplu iş
sözleşmeleriyle dört aya kadar artırılabileceği şeklindedir.
Şu anlama
gelmektedir bu hüküm: Bir işçinin haftalık kırk beş saat, iki aylık normal
çalışma süresi üç yüz altmış saattir. Bu işçi haftada altmış saat üzerinden
birinci ayda iki yüz kırk saat çalışmış, kalan bir ay içinde de haftada otuz
saatten yüz yirmi saat çalışmış olsun. Bu durumda, işçi, iki aylık denkleştirme
süresindeki fiilî çalışması normal çalışma süresi olan üç yüz altmış saate eşit
olduğundan, iki ayda yaptığı fazla çalışmalar için herhangi bir fazla çalışma
ücreti alamayacaktır.
Maddeyle, fazla
çalışma ücreti ödenmesini engelleyen denkleştirme dönemi turizm işletmeleri
için iki aydan dört aya çıkarılmaktadır. Bu da turizm sektöründe çalışan
işçilere sezon boyunca hiç fazla çalışma ücreti ödenmeyeceği anlamına gelmektedir.
Üstelik turizm sektöründe çalışanlar aleyhine ayrımcı bir düzenleme olan bu
madde, eşitlik ilkesine de aykırıdır; tasarı metninden çıkarılmalıdır.
Sayın
arkadaşlarım, bizde mi bir hesaplama yanlışlığı var yoksa Hükûmet
temsilcilerinde mi, bilemiyoruz. Siz, bir kişiyi haftada kırk beş saat yerine
altmış altı saat çalıştıracaksınız, bunun karşılığında istihdam da artmış
olacak. Bu nasıl olacak? Yani 6 işçiye 7 işçinin yaptığı işi yaptıracaksınız,
adına da “istihdam arttırma” diyeceksiniz. Bu hesap yanlıştır. Bu hesap,
Bağdat’tan değil, Türkiye Büyük Millet Meclisinden dönmelidir. 
Kışın zaten
turizmde iş yerlerinde çalışamıyor insanlar. Onun için kışın SSK ve vergi
açısından özendirici destekler getirilmelidir turizm tesislerine ve onların
çalışması sağlanmalıdır.
Sayın
arkadaşlarım, geçenlerde Antalya’daki bir otelde nişanlısıyla beraber
-İngiltere’de okumuş bir bayanla- animasyon yapan -Sayın Tayfur Süner
arkadaşımızla beraber- bir arkadaşımızla görüştüğümüzde “Günde on sekiz saat
çalışıyorum ancak otelimiz kışın kapanmadığı için çok mutluyuz” demektedir.
Burada insanlar zaten iş bulamıyor, çalışamıyor. Şimdi, çalışamadığı için de
saatini ve ücretini bile sorma imkânı bulamıyorlar.
Sayın
arkadaşlarımız, Mısır halkını haklı görürken Hükûmet neden bizim halkımızı ve
neden bizim işçilerimizi, doktorlarımızı, mühendislerimizi Kızılay’da bugün
polis barikatlarıyla karşı karşıya getirmiştir? Sizin ileri demokrasi
anlayışınız bu mudur?
Teşekkür ederim. 
BAŞKAN – Teşekkür
ediyorum Sayın Kaptan. 
MUHARREM İNCE
(Yalova) – Sayın Başkan…
BAŞKAN –
Konuşmalar devam ediyor Muharrem Bey.
Sayın Vural…
OKTAY VURAL
(İzmir) – Sayın Başkan, Erkan Akçay konuşacaklar.
BAŞKAN – Sayın
Akçay, buyurun. (MHP sıralarından alkışlar)
ERKAN AKÇAY
(Manisa) – Sayın Başkan, muhterem milletvekilleri; hepinizi saygıyla
selamlıyorum. 
Değerli
milletvekilleri, görünen odur ki, bu torba tasarı görüşmeleri artık çığırından
çıkmak üzeredir ve bu çığırından çıkaran da, maalesef ve üzülerek gördüm ki,
Adalet ve Kalkınma Partisi Grup Başkan Vekili Sayın Canikli.
Ben bu torba
tasarının alt komisyonunda ve üst komisyonunda 3 Aralıktan beri görev yapmış ve
bütün süreçlerde bulunmuş bir arkadaşınız olarak söz aldım ve bu konudaki
görüşlerimi kısaca belirtmek istiyorum. 
Değerli
arkadaşlar, dürüst olmamız lazım, iyi niyetli olmamız lazım. Ben, Milliyetçi
Hareket Partisi Plan ve Bütçe Komisyonu üyesi 5 arkadaşımızla birlikte daha 3
Aralık tarihinde bu tasarı geldiğinde bugün bu konuşmaların bu kürsüden
yapılacağını hep birlikte öngörmüştük. 
Bugün 3 Şubat
değil mi arkadaşlar? Şimdi, 6 Ocak tarihinde biz Milliyetçi Hareket Partisi
olarak bir basın toplantısı yaptık Türkiye Büyük Millet Meclisinde. Bu torba
tasarının görüşme süreçleri, yöntemleri ve yer alan hususlarla ilgili
görüşlerimizi kamuoyuyla ve milletimizle paylaştık. Dedik ki, bu torba tasarı
2010 Temmuz ayı içerisinde, 12 Eylül Anayasa referandumu propaganda malzemesi
yapılarak Sayın Başbakan tarafından ilk defa kamuoyuna açıklandı. Yani “Vergi,
sigorta vesair kamu borcu olan vatandaşların borçlarını yapılandıracağız.”
dedi. Biz Milliyetçi Hareket Partisi olarak bunu sevinçle karşıladık çünkü biz,
en az 2008 yılından bu yana, özellikle ekonomik krizin yoğun olduğu zamandan bu
yana pek çok arkadaşımızın kanun teklifleriyle, Mecliste yaptığı konuşmalarla, soru
önergelerimizle, vatandaşımızın, işçimizin, esnafımızın, sanayicimizin, tüm
insanlarımızın borçluluk durumunu dile getirdik. Gırtlağına kadar borçlu, iş
yapamaz hâlde, kamu borcunu, bankaya olan borçlarını ödeyemez hâlde, o yüzden
bu borçların 2003’teki vergi barışından da geniş kapsamlı olarak
yapılandırılması gereğini sürekli dile getirdik. O yüzden biz bu torba tasarıya
daha gelir gelmez, baştan olumlu baktık. 
Ancak, değerli
arkadaşlar, iyi niyetli bir tasarı getiren bir hükûmet, normalde yirmi otuz
maddeyle gelecek bir tasarıyı yüz on üç madde hâlinde komisyona getirdi. Alt
komisyon tutanakları burada, üst komisyon tutanakları burada, kimlerin ne
konuştuğu, kaç saat konuştuğu burada, kimlerin kaç adet önerge verdiği de
burada. Bunların hepsini topladığınızda çıkan sonuç şudur: Bu torba tasarının
çıkmasını Adalet ve Kalkınma Partisi ve iktidar engellemektedir. (MHP
sıralarından alkışlar)
NURETTİN CANİKLİ
(Giresun) – Bir de ben nasıl çığırından çıkartmışım, söylerseniz!
ERKAN AKÇAY
(Devamla) - Şimdi, değerli arkadaşlar, biz bu tasarının bütün bu olumlu
yönlerini desteklediğimiz gibi, elbette… Lütfen müsaade ediniz. Siz muhalefeti
boğmaya, konuşmasından rahatsız olarak konuşturmamaya gayret gösteriyorsunuz. 
NURETTİN CANİKLİ
(Giresun) – El insaf ya! 
ERKAN AKÇAY
(Devamla) - Biz toplasak kırk elli maddeye burada bir muhalefetimiz söz
konusudur. Elbette iyileştirilmesini istediğimiz düzenlemeler vardır. Örnek
vereyim: Şimdi otuz altı ay bir taksitlendirme getiriliyor. Biz bunun, bu
sürenin yetersiz olduğunu söylemeyelim mi? Vatandaşlarımız bunu yetersiz
görüyor, taksit sayısını yetersiz görüyor.
OKTAY VURAL
(İzmir) – Canikli karşı!
ERKAN AKÇAY
(Devamla) – Sonra, bu tasarı yıllarca vergisini düzenli ödeyen vatandaşlarımızı
cezalandırmıyor mu? Onlara bir jest yapalım dedik, önerge verdik, kabul
edilmedi. Çiftçinin Ziraat Bankasına olan borçları var mı bu tasarıda? Yok.
Çiftçinin tarım kredi kooperatiflerine olan borcu var mı? O da yok. Esnafın
Halk Bankasına olan borcu var mı? O da yok. 
OKTAY VURAL
(İzmir) – Ne var?
ERKAN AKÇAY
(Devamla) – Bu, o kadar, methedildiği kadar…
(Mikrofon
otomatik cihaz tarafından kapatıldı)
ERKAN AKÇAY
(Devamla) – …övündükleri kadar da geniş kapsamlı değil. Sadece bazı vergi
cezaları vesaire… 
Konuşmama burada
son veriyorum. 
Hepinizi saygıyla
selamlıyorum. (MHP sıralarından alkışlar)
BAŞKAN – Teşekkür
ederim. 
NURETTİN CANİKLİ
(Giresun) – Sayın Başkan, Sayın Konuşmacı benim çığırından çıkardığımı söyledi.

BAŞKAN - Nezir
Bey, siz mi konuşacaksınız?
MEHMET NEZİR
KARABAŞ (Bitlis) – Evet Sayın Başkan. 
BAŞKAN – Buyurun
Sayın Karabaş. 
NURETTİN CANİKLİ
(Giresun) – Sayın Başkan, Sayın Konuşmacı… 
OKTAY VURAL
(İzmir) – Efendim, Mehmet Akif Beki gibi oldu bu da yani! Her Başbakanın
dediğini… 
NURETTİN CANİKLİ
(Giresun) – Ama bakın, çok net olarak şunu söyledi: Benim çığırından
çıkardığımı söyledi. Yani aynen bunu söyledi. Sayın Başkan, çok net olarak
Sayın Konuşmacı ismimi de zikrederek…
BAŞKAN – Sayın
Canikli, arkadaşımızı bir konuşturalım… 
MEHMET NEZİR
KARABAŞ (Bitlis) – Sayın Başkan, değerli milletvekilleri; 78’inci madde üzerine
verdiğimiz önergeyle ilgili söz almış bulunmaktayım. Hepinizi saygıyla
selamlıyorum. 
Değerli
milletvekilleri, AKP’nin getirdiği bu tasarıda 77’nci madde ile bu verilen
78’inci madde birbirini tamamlamış. 77’nci maddede, turizmde işe ilk
başlayanlarda deneme süresini dört aya çıkarıyor burada ve yine 78’inci maddede
de denkleştirme süresini dört aya çıkarıyor. Yani işveren, özellikle turizm
şirketlerindeki işveren, dört ay boyunca bir işçiyi diğer haklarından, sözleşmeden,
ikramiyeden ve kıdem tazminatından mahrum olarak çalıştırabiliyor ve yine bu
süre içinde, dört ayda, fazla mesai vermeden en düşük ücretle çalıştırabiliyor.
Bu ikisi tamamlandığında… Bu ikisi turizmcilerin talepleri idi. AKP, art arda,
77 ve 78’inci maddeyle turizmcinin bu talebini yerine getiriyor.
Tabii, önemli
olan turizmi çekmektir, hangi anlamda olursa olsun. Yani turizmi sağlıklı,
kendi vatandaşınızın da tatil yapabileceği, diğer gelen tatilcilerin, dışarıdan
gelen turistin diğer ülke koşullarında burada kalması… Bunların hiçbiri önemli
değil. Önemli olan, şirketler ve yatırım yapan turizmci çok kazansın ve çok
kazanmak için de kaliteyi, diğer koşulları, Türkiye'nin turizm bölgelerini
zenginleştirme, deniz turizmine diğer turizm alanlarını katma yerine, bu konuda
yoğunlaşma yerine, en kolay olanı ucuza mal edip daha ucuza turist ağırlayarak
diğer ülkelere rakip olma. AKP bunu tamamlıyor.
Değerli
milletvekilleri, tabii, siz emekçiye yönelik, siz işçiye yönelik bu maddeleri
getireceksiniz, ondan sonra da Ekonomik ve Sosyal Konseyden bahsedeceksiniz,
diyeceksiniz ki: “İşte biz, Avrupa Birliği uyum yasaları çerçevesinde işçi,
işveren ve Hükûmet olarak kararları birlikte alıyoruz.”
Peki, şunu
söylüyoruz: Günlerdir eylemler var, hem bir konfederasyonun hem de diğer farklı
konfederasyonlardan işçi sendikalarının eylemleri var çeşitli illerde. Yine,
Türkiye'nin en önemli, büyüklüğü anlamında da ikinci sırada bulunan kamu
emekçileri konfederasyonlarından KESK’in eylemleri var. Türkiye'nin en büyük
odalarından biri olan Türkiye Mimarlar Mühendisler Odaları Birliğinin eylemleri
var, Türk Tabipler Birliğinin eylemleri var. Şimdi, bir
konfederasyon ve diğer konfederasyonlara bağlı birçok sendikanın karşı çıktığı,
“Biz bu torba yasasını kabul etmiyoruz.” dediği, bunun için eylem yaptığı, tüm
bu kış koşullarına rağmen, ekonomik zorluklara, sıkıntılara rağmen, çıkıp
Ankara’ya kadar gelme, Ankara Valisinin, İçişleri Bakanının açıklamalarına,
polisin copuna ve gazına maruz kalacağını bile bile gelmesine rağmen, bunlar
neden yürüyüş yapıyorlar? Peki, bunlar kimdir? Yani “işçi” dediğiniz
zaman, sadece size onay veren sendikalar, konfederasyonlar mı işçidir? “Memur”
dediği zaman, sizin emrinizde olan memur sendikaları ve konfederasyonlar mı
memurdur? Diğerleri kimin memurudur? Hangi ülkenin vatandaşıdır? Türkiye
Mimarlar Mühendisler Odaları Birliği, Türk Tabipler Birliği, DİSK, KESK nerenin
işçisidir? Nerenin memurudur? Hangi ülkenin memurudur? Neden size karşı
çıkıyorlar? Yani sırf muhalefet etmek için mi size karşı çıkıyorlar? Bu torba
yasada siz onların çıkarına olan, onların üyelerinin çıkarına olan,
emekçilerinin çıkarına olan şeyleri getirdiniz de fakat düşünce olarak size
katılmıyorlar, onun için mi eylem yapıyorlar? Bu mantıktan bir an önce
vazgeçilmesi gerekir diyoruz. 
78’inci maddenin
tasarıdan çıkarılmasını istiyorum. Saygılar sunuyorum. 
BAŞKAN – Teşekkür
ediyorum. 
MALİYE BAKANI
MEHMET ŞİMŞEK (Gaziantep) – Sayın Başkan, bir açıklama yapmak istiyorum…
III.-
YOKLAMA
(CHP sıralarından
bir grup milletvekili ayağa kalktı)
MUHARREM İNCE
(Yalova) – Sayın Başkan, yoklama istiyoruz.
BAŞKAN –
Önergeleri oylamadan önce bir yoklama talebi vardır, onu yerine getireceğim. 
Sayın İnce, Sayın
Hamzaçebi, Sayın Özyürek, Sayın Öztürk, Sayın Kaptan, Sayın Koçal, Sayın Özkan,
Sayın Köse, Sayın Çöllü, Sayın Süner, Sayın Güner, Sayın Karaibrahim, Sayın
Köktürk, Sayın Topuz, Sayın Dibek, Sayın İçli, Sayın Kart, Sayın Ersin, Sayın
Seçer, Sayın Aydoğan, Sayın Hacaloğlu.
Sayın
milletvekilleri, yoklama için bir dakika süre veriyorum ve yoklama işlemini
başlatıyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501, 2/503,
2/507, 2/540, 2/553, 2/587, 2/591, 2/677, 2/681, 2/682, 2/683, 2/688, 2/689,
2/690, 2/691, 2/698, 2/714, 2/740, 2/753, 2/760, 2/769, 2/779, 2/780, 2/783,
2/800, 2/801, 2/802, 2/805, 2/806, 2/808, 2/809, 2/810, 2/811, 2/812, 2/821)
(S. Sayısı: 606) (Devam)
BAŞKAN –
Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın Maliye
Bakanının biraz önceki konuşmalarda sataşma gerekçesiyle bir söz talebi vardır.
Aynı oturum içinde olduğu için Sayın Bakanın talebini değerlendireceğim.
OKTAY VURAL
(İzmir) – Sataşmadan dolayı mı söz verdiniz?
BAŞKAN – Evet,
biraz önceki açıklamalarda Sayın Bakana izafeten…
OKTAY VURAL
(İzmir) – Kimin?
BAŞKAN – Sayın
İnce’nin konuşmalarında…
Buyurun Sayın
Bakanım.
IX.-
SATAŞMALARA İLİŞKİN KONUŞMALAR (Devam)
2.-
Maliye Bakanı Mehmet Şimşek’in, Yalova Milletvekili Muharrem İnce’nin,
konuşmasında Hükûmete sataşması nedeniyle konuşması
MALİYE BAKANI
MEHMET ŞİMŞEK (Gaziantep) – Teşekkür ediyorum Sayın Başkan.
Değerli üyeler,
hepinizi saygıyla selamlıyorum. 
Az önceki
tartışmalarda benden bazı sorulara cevap vermem istendi, yüce Meclisi
bilgilendirmek için söz aldım.
Değerli
arkadaşlar, birinci olarak, 213 sayılı Vergi Usul Kanunu’nun 5’inci maddesi
çerçevesinde, mükellefler hakkında herhangi bir kamu görevlisinin, vergi
mahremiyeti nedeniyle bilgi vermesi mümkün değildir. Dolayısıyla seve seve size
herhangi bir şirketle ilgili bilgiyi, özellikle o şirketle ilgili olarak vermek
isterdim ama vergi mahremiyeti nedeniyle veremiyorum.
MUHARREM İNCE
(Yalova) – Ben vereceğim şimdi.
MALİYE BAKANI
MEHMET ŞİMŞEK (Devamla) – Fakat şunu da ifade edeyim: Burada, tabii ki Gümrük
tarafından, Maliye Bakanlığı tarafından -ki, bahsi geçen şirketle ilgili-
yapılmış bir incelemeden çok gümrükle ilgili bir husus söz konusu. Türkiye’ye
mal ithal eden şirketler, zaman zaman mükellefler nezdinde incelemeler yapılır.
Bu incelemeler yapılmıştır. Ayrıca bu hususlar yargıya taşınmıştır fakat maalesef
burada bir yanlış yönlendirme söz konusudur. 
Şimdi, Anayasa’ya
göre biz kanunu sadece bir mükellef grubuna uygun olarak hazırlayamayız. Bir
kere, Anayasa’nın eşitlik ilkesine aykırıdır. Şu mükellefler hariç, bu
mükellefler dâhil, diyelim ki bir yapılandırma tasarısı getirebilir miyiz?
Getiremeyiz.
H. TAYFUN İÇLİ
(Eskişehir) – Oran neydi?
MALİYE BAKANI
MEHMET ŞİMŞEK (Devamla) – Dolayısıyla burada Hükûmetin yaptığı son derece
açıktır. Türkiye’de iş yapan bütün mükellefler bu Kanun’dan yararlanıyor. Bu
Kanun’dan şu kökenli, şu ülkeden gelen şirketler, sermayeler… Bir kere zaten bu
şirketler Türkiye’de kurulmuş, Türk ticaret hukukuna tabidir. Dolayısıyla
bunlar arasında ayrım yapamayız; bu, Anayasa’nın temel ilkesidir. Burada
herhangi bir şirkete özel bir muamele söz konusu değildir. Türkiye’de
kurulu bütün şirketlerin, bütün mükelleflerin, sanayicimizin,
çiftçimizin, esnafımızın kamuya olan borçları nedeniyle bir kolaylık
tanınmaktadır. 
Evet,
çiftçilerimizin sulama borçlarıyla ilgili elektrik borcunun faizini dahi
siliyoruz. Yani bu tasarının ötesine dahi gidiyoruz. Bütün vatandaşlarımız
için, bütün mükellefler için büyük bir kolaylık söz konusudur ama tartışma
konusu olan şirketle ilgili olarak da Gümrük gereğini yapmıştır, şu anda
yargıdadır. Zaten o nedenle de yorum yapılamıyor. Vergi mahremiyeti nedeniyle
de ona ilişkin detayları verebilseydim verirdim. Verebilseydim verirdim,
veremiyorum. Fakat burada, maalesef, birçok konu çarpıtılıyor. 
(Mikrofon
otomatik cihaz tarafından kapatıldı) 
MALİYE BAKANI
MEHMET ŞİMŞEK (Devamla) - Şu şirket için… 
BAŞKAN – Sayın
Bakanım, ben size teşekkür edeceğim. 
MUHARREM İNCE
(Yalova) – Sayın Başkanım, Sayın Bakan yüce Meclisi ve değerli halkımızı
yanıltmaktadır. Konu yargıda değildir. İzin verirseniz kısaca iki dakikada
açıklayayım. (AK PARTİ sıralarından gürültüler) 
BAŞKAN –
Arkadaşlar, bir dakika müsaade eder misiniz…
MUHARREM İNCE
(Yalova) - Doğru değil ama.
BAŞKAN – Sayın
İnce, bakınız…
MUHARREM İNCE
(Yalova) – Sayın Başkanım, bir dakikanızı alayım. 
BAŞKAN – Buyurun.

MUHARREM İNCE
(Yalova) – Sayın Bakan, konunun yargıda olduğunu söylüyor. Yanlış bir bilgidir
bu, doğru değildir. Lütfen benim açıklamama izin verin. 
BAŞKAN – Sayın
İnce, şimdi burada sizin dediğiniz mi doğru, Sayın Bakanın dediği mi doğru,
başka mı bir şey, şimdi, biz bunu bilemeyiz. 
MUHARREM İNCE
(Yalova) – Ama bakın, Sayın Bakan bir iddiada bulundu. 
BAŞKAN – Sayın
İnce, şunu diyorum: Bakınız, tutanaklara geçti. Siz bir iddiada bulundunuz.
Sayın Bakan genel itibarıyla, bakınız, konuştu. 
MUHARREM İNCE
(Yalova) – Sayın Başkanım, Sayın Bakan yanlış bilgi vermektedir, konu yargıda
değildir. 
MALİYE BAKANI
MEHMET ŞİMŞEK (Gaziantep) – Şirketin ismini verin. 
BAŞKAN – Bakınız,
şimdi, Sayın İnce, biz bunu bilmiyoruz. Bakınız, şimdi, sizin verdiğiniz bilgilerin
doğruluğu veya Sayın Bakanın verdiği bilgilerin doğruluğunu burada biz tespit
edemeyiz. 
OKTAY VURAL
(İzmir) – Efendim, bir bilgilenelim, söylesin. 
ALİ KOÇAL
(Zonguldak) – Doğruyu öğrenelim. 
MUHARREM İNCE
(Yalova) – Sayın Başkanım… 
BAŞKAN – Sayın
İnce, bakınız, şimdi şunu söylüyorum… 
MUHARREM İNCE
(Yalova) – Sayın Başkan, bir dakikanızı alabilir miyim? 
BAŞKAN – Buyurun.

MUHARREM İNCE
(Yalova) – Sayın Başkan, bakınız, bu kadar zamanda ben zaten konuyu açıklardım,
bir. 
NURETTİN CANİKLİ
(Giresun) – Sayın Başkan, açıklasın.
MUHARREM İNCE
(Yalova) – İkincisi, bence bu tartışmaya gerek yok. Ben bir arkadaşımın söz
hakkını alırım yine konuşurum. 
BAŞKAN – Evet,
tamam. 
MUHARREM İNCE
(Yalova) – Öyle yapmayalım, bence şöyle olsun: Siz adil bir yönetim sergileyin,
Sayın Bakanın yanlışını bir buçuk dakikada özetleyeyim. 
BAŞKAN – Ama
Sayın Bakanın yanlışını siz iddia ediyorsunuz, ben bilemem ki Sayın Bakanın
yanlışını. 
MUHARREM İNCE
(Yalova) – Sayın Başkanım… 
BAŞKAN – Şimdi,
bakınız, Muharrem Bey… 
OKTAY VURAL
(İzmir) – Sayın Başkan, siz Bakanı koruma görevlisi değilsiniz. Sayın Bakan
cevap verebilir. 
BAŞKAN – Sayın
Vural, lütfen, müsaade edin efendim. 
ALİ KOÇAL
(Zonguldak) – Yanlış bilgi veriyor Sayın Başkanım. 
BAŞKAN - Efendim,
şimdi, kimin söylediği doğru, kimin söylediği yanlış? Arkadaşlar, böyle bir
üslup olmaz.
MUHARREM İNCE
(Yalova) – Sayın Başkanım, bana bir buçuk dakika süre verin.
BAŞKAN - Sayın
İnce, bakınız... (CHP sıralarından gürültüler)
MUHARREM İNCE
(Yalova) – Ama Sayın Başkan, olmuyor...
BAŞKAN - Sayın
İnce, bakınız, tutanaklara geçti. 
MUHARREM İNCE
(Yalova) – Bana bir buçuk dakika söz verin.
BAŞKAN - Ben şunu
söylüyorum: Şimdi, siz, sizin söylediğinizin doğru olduğunu iddia ediyorsunuz.
Ben bunu nereden bileceğim? 
MUHARREM İNCE
(Yalova) – Sayın Başkan, bakınız...
ALİ KOÇAL
(Zonguldak) – Ya doğruysa?
MUHARREM İNCE
(Yalova) – Sayın Başkan... Sayın Başkan...
BAŞKAN –
Arkadaşlar, böyle bir üslup olmaz.
MUHARREM İNCE
(Yalova) – Sayın Başkan, konu yargıda değildir, yanlış bilgi veriyor. Bir buçuk
dakika...
BAŞKAN – Sayın
İnce, bakınız, tutanaklara geçti söylediğiniz.
MUHARREM İNCE
(Yalova) – Sayın Başkan, bakın, onu ben buradan açıklayayım, ben size
açıklayayım:
2003 yılında
gümrük müfettişleri raporuyla ortaya çıkmıştır bu, çifte fiyat uygulamasıdır;
vergi mahkemesine gitmiştir, Danıştaya gitmiştir. Yargı kararı kesindir Sayın
Bakan. 
BAŞKAN – Tamam.
MUHARREM İNCE
(Yalova) – Bu kesinleşmiştir. Benim merak ettiğim şu: Bu yedi yıldır
kesinleşmiş yargı kararı varken bu niye tahsil edilmemiştir?
İki: 7/7/2006 tarihinde Tony Blair Sayın Başbakana “Sevgili
Tayyip...” diye mektup yazarak Danıştayı şikâyet etmiştir. Acaba, bugün,
Danıştayı şikâyet ettiği için Tony Blair, onun için mi Danıştaydan intikam
almak istiyorsunuz ve yedi yıldır bu borcu niye tahsil etmediniz? Bu yasanın
çıkmasını mı beklediniz? Yedi yıldır bu parayı niye tahsil etmediniz? (CHP
sıralarından alkışlar)
BAŞKAN – Teşekkür
ederim.
MALİYE BAKANI
MEHMET ŞİMŞEK (Gaziantep) – Sayın Başkan...
BAŞKAN - Şimdi,
saygıdeğer arkadaşlar...
MUHARREM İNCE
(Yalova) – Ama ona söz verirseniz olmaz.
BAŞKAN – Hayır,
vermeyeceğim.
Saygıdeğer
arkadaşlarım, bakınız, bunları çıkıp basın toplantısı yoluyla izah
edebilirsiniz, diğer şekilde izah edebilirsiniz.
Sayın Bakanın
söylediği şuydu: “Konu yargıya intikal etmiştir.” Ha, “Yargının neticesi ne
olmuştur?” sorusu ayrı bir şey. 
ALİ KOÇAL
(Zonguldak) – Sayın Bakan yargının sonucunu bilmez mi?
BAŞKAN - Ona
ayrıca cevap verilebilir, diğer şeyler olabilir. 
Evet, bu konuyu
burada kapatıyorum.
OKTAY VURAL (İzmir)
– Sayın Bakan söz istedi.
MUSTAFA ÖZYÜREK
(İstanbul) – Sayın Bakan söz istedi.
BAŞKAN –
Arkadaşlar, zaten her madde üzerinde önergeler var. Dolayısıyla herkes
önergeler üzerinde görüşünü beyan ederek konuşabilir.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN - Şimdi,
79’uncu madde üzerinde iki adet önerge vardır, önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 79.
maddesinin sonuna “erken doğum hâlinde doğumdan önce çalıştırılmayacak sekiz
haftalık süreye iki hafta süre eklenir” ibaresinin eklenmesini arz ve teklif
ederiz. 






Oktay Vural


Mehmet Günal


Erkan Akçay







İzmir


Antalya


Manisa







Mustafa Kalaycı


E. Haluk Ayhan


Şenol Bal







Konya


Denizli


İzmir



 
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 79 uncu
maddesinin aşağıdaki şekilde değiştirilmesini arz ve teklif ederiz.






Harun Öztürk


Mustafa Özyürek


Bülent Baratalı







İzmir


İstanbul


İzmir







Osman Kaptan


Hüseyin Ünsal


Enis Tütüncü







Antalya


Amasya


Tekirdağ










Ferit Mevlüt Aslanoğlu













Malatya






“Madde 79 – 4857
sayılı Kanunun 74 üncü maddesinin birinci fıkrasının sonuna aşağıdaki cümleler
eklenmiştir.
“Kadın işçinin
erken doğum yapması halinde ise doğumdan önce kullanamadığı çalıştırılmayacak
süreler, doğum sonrası sürelere eklenmek suretiyle kullandırılır. Ayrıca,
bebeğin yaşaması durumunda bebeğin hastanede kaldığı süre kadar doğum sonrası
sürelere ilave yapılır.”
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ HALİL AYDOĞAN (Afyonkarahisar) – Katılmıyoruz.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Sayın Başkan, katılmıyoruz.
Bu bahsi geçen,
önceki konuyla ilgili olarak şunu ifade etmek istiyorum: Hâlâ düzeltme
aşamasında. Hâlâ yargı süreci… Belli bir kısım alacak için düzeltme, yani bir
üst mahkemeye başvurmuş durumdadır ve dolayısıyla kesinleşir kesinleşmez de
kamu olarak takip edeceğiz. Dolayısıyla burada bir sıkıntı görmüyoruz. Karar
düzeltme aşamasındadır. Şu anda alacakların bir kısmı karar düzeltme
aşamasındadır.
H. TAYFUN İÇLİ
(Eskişehir) – Sayın Başkan, bu oluyor mu şimdi? 
BAŞKAN – Evet,
kim konuşacak Sayın İnce?
H. TAYFUN İÇLİ
(Eskişehir) – Bakın, Grup Başkan Vekiline söz vermediniz, Sayın Bakana…
BAŞKAN – Sayın
İçli, lütfen, istirham ediyorum. (Gürültüler)
Lütfen
arkadaşlar… Lütfen…
H. TAYFUN İÇLİ (Eskişehir)
– Sayın Başkan, katılıp katılmama konusunda bir cümle edecek…
BAŞKAN - Bakınız,
Sayın İçli, söylediğim sözleri kendi kulağım duyuyor. Muharrem Bey’in söylediği
şey şudur: “Yargı sonuçlanmıştır.” ifadesini kullandı. Ben de dikkat ederseniz
konuşurken dedim ki: “Bu soru farklı bir sorudur.” Sayın Bakan burada bir
açıklama yaparken yargının sonuçlanmadığını ifade etti. Bunda bir şey yok ki
Sayın İçli. 
H. TAYFUN İÇLİ
(Eskişehir) – Sayın Başkan, mikrofonu açmıyorsunuz, bağırıyor Grup Başkan
Vekilimiz… 
MUSTAFA ÖZYÜREK
(İstanbul) – Tashihi karar, tahsilatı durduran bir şey
değildir. Tahsil etmemişsiniz.
MUHARREM İNCE
(Yalova) – Yedi yıldır tahsil etmeyeceksin, bekleyeceksin mektubu, şimdi kanun
çıkaracaksın, işi çözeceksin! “Sizi gidi viskiciler sizi.” derdi Erbakan
olsaydı.
OKTAY VURAL
(İzmir) – Millî irade bu!
BAŞKAN – Buyurun
Sayın Kaptan. 
OSMAN KAPTAN
(Antalya) – Sayın Başkan, değerli arkadaşlarım; 79’uncu madde, kadın işçilerin
erken doğum yapması hâlinde doğumdan önce kullanması gereken izin sürelerini
doğumdan sonra kullanabilmelerini hükme bağlamaktadır. Biz Cumhuriyet Halk
Partisi olarak bunu kabul ediyoruz, destekliyoruz. Bu konuda herhangi bir
şeyimiz yok. 
Yalnız ben bu
iktidar partisi arkadaşların bazı konulardaki yaklaşımlarını, doğru söylememelerini...
Doğru söylemediğin zaman, KDV’si yok, ÖTV’si yok. Millet de zaten buna
inanabiliyor. Burhan Kuzu Ağabey’imiz oradaydı herhâlde biraz önce; bilmiyorum,
burada mı? Geçen gün Star televizyonunun muhabiri soruyor vatandaşımıza.
Vatandaş zaten dizikolik olmuş. Vatandaşa soruyor: “Efendim, Burhan Kuzu
kimdir?” diyor. Cevap: “Türk Malı dizisindeki -Oradaki o bayanın adı neydi?-
Abiye’nin kocasıdır.” diyor. Yani, şimdi, bununla vatandaşımız zaten
ilgilenemiyor, bu türlü konularla işten, güçten...
EYÜP AYAR
(Kocaeli) – “Vatandaş cahil, vatandaş anlamaz!” Hep aynı kafa
sizde. “Vatandaş bir şey bilmez!” 
OSMAN KAPTAN
(Devamla) – Efendim, hayır, bilmez değil, vatandaşın sorduğu... 
Şimdi, siz ne
söylüyorsunuz? Bakın, sizin grup başkan vekiliniz, hem de devlette çalışmış
birisi Sayın Canikli diyor ki: “657 sayılı Kanun’un ilgili maddesine göre
müsteşarlık istisnai bir görev değildir, istisnai bir memuriyettir. Eskiden
beri bu böyledir.” Eskiden beri müsteşarlık böyle midir sayın arkadaşlar? Yani
devlette çalışmış birisinin böyle söylemesi, “Eskiden beri, efendim, müsteşar
istediği kişiyi oraya getirebilir” demek, böyle bir şey var mı? Bunu, grup
başkan vekili, hem de devlette çalışmış birisinin böyle söylemesine, elbette ki
insanlarımız baktığı zaman, ya, grup başkan vekili, devlette çalışmış, genel
müdür muavinliği yapmış, defterdarlık yapmış… Ee, ne olacak? O zaman inanma
durumunda kalır. İnsanlarımıza lütfen doğruyu söyleyelim arkadaşlar. 
Sayın Başkan,
değerli milletvekilleri; 77’nci maddenin de tasarıdan çıkarılmasını biz
istiyoruz. İş Kanunu’nun 15’inci maddesi, taraflarca iş sözleşmesine bir deneme
kaydı konulduğunda bunun süresinin en çok iki ay olabileceğini, toplu
sözleşmelerle dört aya kadar uzatılabileceğini hükme bağlamaktadır. Plan ve
Bütçe Komisyonunda da bu görüşülmüştür ve ilk defa işe girenler için dört ay
olabileceği öngörülmüştür. İş hukukunda yer alan deneme süresi, iş sözleşmesi,
işverenin işçinin bilgi, yetenek ve kişiliğini tanımaya, işçinin de çalışma
koşullarının kendisine uygun olup olmadığını öğrenmeye olan ihtiyaçtan
doğmuştur. Bu açıdan bakıldığında, 2003 yılında çıkarılan İş Kanunu
yasalaşırken iki aylık deneme süresi konmuş, ama bunun toplu iş sözleşmeleriyle
dört aya kadar çıkarılabileceği hükme bağlanmıştır. Ama şimdiye kadar hiç
kullanılmamıştır bu madde. Peki, şimdi niye gündeme getiriliyor? Bugün mü fark
ediliyor bunun böyle olması? Hayır. İş Kanunu’nun 15’inci maddesinin ikinci
fıkrasına göre, ihbar tazminatı, kıdem tazminatı ödenmeden tazminatsız
feshedilebilecek bu türlü durumlar. Şimdi deniyor ki: “Bu, deneyimi artıracak.”
Ne deneyimi arkadaşlar, işten atma deneyimi mi artırılmış olacak? Bu konuda bu
maddenin çıkarılmasını istiyoruz. 
Bir de, deneme
süresi için dört aylık süreye çıkarılması, yani her dört ayda bir daimî değiştirilmesi…
Özellikle turizm sektöründe iki defa sezonda değiştiği zaman, yani sürekli olan
işçi alınmadan, deneyimsiz diye bu işçilerin işten çıkarılma imkânı
bulunacaktır. Bu durum da ayıptır, günahtır diyoruz. Mevsimlik geçici işçi
yaratmayalım diyoruz. Deneme süresi kişiye göre ve yaşa göre değişmemeli
diyoruz. Madde metninden çıkarılmasını istiyoruz. İşçinin aleyhine ve
istihdamda yararı olmayan bu maddenin metinden çıkarılmasını istiyoruz.
Teşekkür ederim. 
BAŞKAN – Teşekkür
ederim Sayın Kaptan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması İle Sosyal Sigortalar
Ve Genel Sağlık Sigortası Kanunu Ve Diğer Bazı Kanun Ve Kanun Hükmünde
Kararnamelerde Değişiklik Yapılmasına Dair Kanun Tasarısı”nın 79. maddesinin
sonuna “erken doğum hâlinde doğumdan önce çalıştırılmayacak sekiz haftalık
süreye iki hafta süre eklenir” ibaresinin eklenmesini arz ve teklif ederiz. 
  Oktay Vural (İzmir) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ HASAN FEHMİ KİNAY (Kütahya) – Katılmıyoruz Sayın Başkan.
BAŞKAN – Hükûmet?
DEVLET BAKANI
CEVDET YILMAZ (Bingöl) – Katılmıyoruz Sayın Başkan. 
BAŞKAN – Sayın
Bal, buyurun. (MHP sıralarından alkışlar) 
ŞENOL BAL (İzmir)
– Sayın Başkan, değerli milletvekilleri; 79’uncu maddede vermiş olduğumuz
değişiklik önergesi üzerine söz almış bulunmaktayım. Yüce Meclisi saygıyla
selamlarım. 
Sayın
milletvekilleri, hiçbir dönemde kadın istihdamı bu kadar düşmedi, hiçbir
dönemde kayıt dışılıkta kadın oranı bu kadar yüksek olmadı, kadın emeği böyle
sömürülmedi, hiçbir dönemde gelir dağılımındaki adaletsizlik bu kadar kadınlara
yansımadı, hiçbir dönemde yoksulluk içinde kıvranan milyonlarca ailede kadın bu
kadar çaresiz kalmadı, hiçbir dönemde kadınlar gelecekten bu kadar umutsuz
olmadı, hiçbir dönemde aile içi şiddet, tecavüz, taciz ve kadın ölümleri bu
kadar artmadı, hiçbir dönemde analar bu dönemde olduğu kadar ağlamadı, hiçbir
dönemde kadınlar böyle kutuplaşmadı ve ayrışmadı. Eserinizle övününüz! Hangi pozitif ayrımcılıktan bahsediyorsunuz,
söz ediyorsunuz? 
Uluslararası
sözleşmeler ile verilen taahhütleriniz, çıkardığınız yasalar, referandumda,
Anayasa’ya kadınları kandırmak için eklediğiniz maddeler ve söylemler hepsi boş
sayın milletvekilleri. Zihniyetiniz, zihniyetiniz bozuk sizin!
İktidar mensubu
sayın milletvekilleri, bırakın pozitif ayrımcılığı bir yana, siz kadınlarımıza
fırsat eşitliğini sağlamak için önlemler almak yerine kadınlarımızın
çalışmasını engellemeye, onları dezavantajlı duruma düşürecek yapılanma ve
zihniyet dönüşümüne imkân sağlayıcı eylem ve söylemlerle uğraşıyorsunuz. 
Size ufak bir
örnek vereyim: Ulaştırma Bakanlığı Bilgi Teknolojileri ve İletişim Kurumu
bilişim uzman yardımcılığı sınavı yapıldı. Şartlar çok açık, KPSS ve yabancı
dil sınavlarının baremleri belli. Bu şartları yerine getiren 553 kişi yazılı
sınava alındı ve yazılı sınav sonucunda başarılı olan 131 kişi sözlü sınava
girmeye hak kazandı, 89 erkek ve 42’si kız. Sayın milletvekilleri, yapılan
sözlü sınav neticesinde 28 kişi uzman yardımcılığını kazandı, ilan edildi,
hepsi erkek; yedekte 6 kişi var, hepsi erkek. Aynı okullardan mezun olan ve
KPSS’de ilk 10’a giren kızlarımız maalesef başarısız oldu. 
Bu nasıl bir
hakkaniyettir? Bu nasıl bir pozitif ayrımcılıktır? Haksızlık yapıldığıysa bu
kul hakkı yemek değil midir sayın milletvekilleri? 
AKP’li kadın
milletvekillerine de sesleniyorum: Bu torba yasa tasarısında kadınlar esnek
çalışmaya sevk ediliyor. Kadınlarımız güvenceli iş istiyor sayın
milletvekilleri, eş değer işe eşit ücretli istihdam istiyor, kreş hakkı
istiyor. Çoğunlukla güvencesiz, kayıt dışı, kısmi süreli işlerde çalıştırılan
kadınlar için emeklilik artık hayal. Çalışanlar için de artık neredeyse hayal,
5510 sayılı Kanun’u hatırlayınız. 
Üstelik doğum
borçlanması konusunda kadınları kandırdınız. Buradan, Türkiye Büyük Millet
Meclisi kürsüsünden -o zamanın Çalışma Bakanı Çelik- aynen erkeklere tanınan
askerlik borçlanması gibi 2 çocuk için ikişer sene, dört yıla kadar geriye
dönük borçlanma yapılabileceği söylense de uygulamada öyle olmadı. Ne
çıkardığınız yasalara ne de mahkeme kararlarına uydunuz. Aykırı olmak, yasa
tanımamak, hukuku katletmek sizin her uygulamanızda var sayın milletvekilleri,
Allah’tan korkun.
İnşallah biz
iktidar olduğumuzda, sigortalı ve BAĞ-KUR’lu kadınların sigortalı ve BAĞ-KUR’lu
olmadan önce de yapmış oldukları doğumları için doğum borçlanmasını getireceğiz.
Biz iktidar olduğumuzda sizin yaptığınız gibi sadece yandaş stokçuları
kalkındırmak için devletin parası ile miadı dolmuş erzakları yoksul
vatandaşlarımıza sadaka verir gibi dağıtmayacağız sayın milletvekilleri. Onlara
sosyal devletin sorumluluğunun ne olduğunu göstereceğiz. (Gürültüler)
Sözlerime son
verirken milliyetçi hareketin iktidarının bu ülke için ne kadar önemli olduğunu
bir kere daha hatırlatmak istiyorum. (MHP sıralarından alkışlar) 
BAŞKAN – Sayın
Bal, teşekkür ediyorum. 
Önergeyi oylarınıza…
III.-
YOKLAMA
(CHP sıralarından
bir grup milletvekili ayağa kalktı)
BAŞKAN – Bir
yoklama talebi vardır, onu yerine getireceğim.
Sayın İnce, Sayın
Köse, Sayın Özyürek, Sayın Öztürk, Sayın Durgun, Sayın Özkan, Sayın Koçal,
Sayın Ersin, Sayın Köktürk, Sayın Süner, Sayın Güner, Sayın Karaibrahim, Sayın
Gök, Sayın Özer, Sayın Topuz, Sayın Dibek, Sayın Kart, Sayın Kaptan, Sayın
Hacaloğlu, Sayın Çöllü, Sayın Seçer, Sayın Aydoğan.
Yoklama için bir
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN – Evet,
toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
80’inci madde
üzerinde dört adet önerge vardır. Üçü aynı mahiyettedir, okutup birlikte işleme
alacağım:
Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması İle Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 80.
maddesinde yer alan "Çalışma ve Sosyal Güvenlik Bakanlığı bölge
müdürlüklerince" ibaresinin "iş müfettişlerince" şeklinde
değiştirilmesini arz ve teklif ederiz.






Oktay Vural


Mehmet Günal


Erkan Akçay







İzmir


Antalya


Manisa







Rıdvan Yalçın


E. Haluk Ayhan


Mustafa Kalaycı







Ordu


Denizli


Konya




Türkiye Büyük Millet Meclisi Başkanlığına
606 sıra sayılı kanun tasarısının 80’inci Maddesinin tasarı
metninden çıkarılmasını arz ve teklif ederiz. 






Bengi Yıldız


Nuri Yaman


Akın Birdal







Batman


Muş


Diyarbakır







Sebahat Tuncel


Hamit Geylani


M. Nezir Karabaş







İstanbul


Hakkâri


Bitlis



Aynı mahiyetteki ikinci önergenin imza sahipleri:






Harun Öztürk


Turgut Dibek


Mustafa Özyürek







İzmir


Kırklareli


İstanbul







Ferit Mevlüt Aslanoğlu


Hüseyin Ünsal


Bülent Baratalı







Malatya


Amasya


İzmir










Enis Tütüncü













Tekirdağ






Aynı mahiyetteki üçüncü önergenin imza sahibi:
 Ayşe Jale Ağırbaş
 İstanbul
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ HASAN FEHMİ KİNAY (Kütahya) – Katılamıyoruz Sayın Başkan.
BAŞKAN – Hükûmet?
DEVLET BAKANI
CEVDET YILMAZ (Bingöl) – Katılamıyoruz Sayın Başkan.
BAŞKAN -
Gerekçeyi okutuyorum:
Gerekçe:
Tasarının 80.
maddesi ile 4857 sayılı İş Kanunu’nun 91. maddesine eklenen fıkra ile iş ve
toplu iş sözleşmesinden doğan bireysel alacaklarına ilişkin şikayetlerin
Çalışma ve Sosyal Güvenlik Bakanlığı bölge müdürlüklerinde görevli memurlarca
yapılmasının önü açılmakta, Hükümetin yönetmelik değişikliği ile yapmak
isteyip, Danıştay engeline takılan değişikliği yasa yoluyla yapmak
istemektedir. Uzmanlık isteyen denetim ve inceleme işinin ve yetkisinin düz
memurlar eliyle yaptırılmak istenmesinin hukuka ve çalışma yaşamının
gerçeklerine uymadığı açıktır.
BAŞKAN – Sayın
Yıldız, Nezir Bey mi konuşacak?
BENGİ YILDIZ
(Batman) – Evet.
BAŞKAN – Buyurun
Sayın Karabaş.
MEHMET NEZİR
KARABAŞ (Bitlis) – Sayın Başkan, değerli milletvekilleri; tasarının 80’inci
maddesiyle ilgili verdiğimiz önerge üzerinde söz almış bulunmaktayım. Hepinizi
saygıyla selamlıyorum.
Değerli
milletvekilleri, tabii bu tasarıya baktığımız zaman, bu tasarıda iki yüz otuz
yedi madde, bunun içinde önemli ağırlığı, muhalefetin de katıldığı, toplumun
çeşitli kesimlerinin beklentisi olan, bir an önce çıkmasını istediği maddeler.
Şimdi, bununla Hükûmet neyi yapmak istiyor? Bir taraftan,
işçinin bir kesiminin çıkmasını istediği, çıktığı zaman işçinin bir kesiminin
çıkarına olan; bir kısmı memurun bir kesiminin beklentisi olan; bir kısmı
esnafın, vergi, sigorta borcu olan kesimlerin beklentisi olan maddeleri koyup,
diğer taraftan da işçinin, emekçinin, çalışanların mevcut, bugün ve gelecekteki
çıkarlarını ciddi şekilde riske eden, haklarının kullanılmasını engelleyen bir
sürü madde var. 
Şimdi, bu 80’inci
madde de tabii teftişle ilgili bir madde. İş Mahkemeleri Kanunu’na göre yapılan
bir değişiklikle, toplu iş sözleşmesinden doğan bireysel alacaklarıyla ilgili
şikâyetlerine Çalışma ve Sosyal Güvenlik Bakanlığı bölge müdürlükleri bakacak.
Burada, artık -teftiş de işçinin şikâyetleri de- genel bildiğimiz, hem
Türkiye’deki yasaların hem uluslararası sözleşmelerin ve ILO sözleşmelerinin
tersine bir madde getiriliyor. 
Burada, aslında
80’inci maddenin esas gerekçesi de bu şikâyetlerle bugüne kadar yapılan
biçimiyle teftişe uğrayan işverenin mevcut işçi şikâyeti olsa bile Çalışma ve
Sosyal Güvenlik Bakanlığı bölge memurları tarafından iş yerinin işlemleri
teftişe tabi tutulmadan, iş yeri ve işveren riske edilmeden savuşturulabilecek
bir madde olmasıdır. Bu nedenle, bu 80’inci maddenin mutlaka tasarı metninden
çıkarılması gerekiyor. 
Birincisi,
Çalışma ve Sosyal Güvenlik Bakanlığı bölge müdürlüklerinde çalışan memurların
teftiş yapması, şikâyetleri incelemesi ve doğru bir şekilde sonuçlandırması
mümkün değil. İkincisi ise -en önemlisi- belirttiğimiz gibi, işin sadece
şikâyetle sınırlı olması, işverenin iş yerinin bu şikâyetle teftişe tabi
tutulmamasıdır. Bu 80’inci maddenin en önemli gerekçesi de en önemli nedeni de
budur, bu mantıkla getirilmiştir.
Bunun gerekçesi
nedir? AKP, neden müfettişlerin yapması gereken bir işi bölge müdürlüklerine
yaptırıyor? Bu konuda teftişte zaaf mı var veya teftiş yapan müfettişlerin
sayısı mı yeterli değil? Eğer teftiş yapan müfettişlerin sayısı yeterli değilse
bu Hükûmet neden şikâyetlerin zamanında, hızlı bir şekilde yerine getirilmesini
sağlayan zemini yaratmıyor? Neden teftiş yapacak iş müfettişlerinin sayısını
artırmıyor da bunu gerçekten hiçbir standarda, mevcut iş yasalarımıza uymayan,
Uluslararası ILO sözleşmesi kurallarına da uymayan, yarın öbür gün ILO
tarafından da mutlaka şikâyet konusu olacak, Türkiye'nin bu konuda uyarılacağı
bir madde getiriliyor? Bu nedenle 80’inci maddenin tasarıdan çıkarılmasını
talep ediyorum. 
Hepinize saygılar
sunuyorum. 
BAŞKAN – Teşekkür
ediyorum Sayın Karabaş. 
Sayın Yalçın,
buyurun efendim. (MHP sıralarından alkışlar)
RIDVAN YALÇIN
(Ordu) – Sayın Başkan, çok değerli milletvekilleri; 80’inci maddedeki önergemiz
üzerinde söz almış bulunuyorum. 
Değerli
arkadaşlar, önergemiz aslında teknik bir hatayı düzeltme maksadıyla verilmiş
bir samimi önerge fakat görüyorum ki iktidar grubu önergelerin içeriğine
bakmadan, dinlemeden bir otomatik refleks hâlinde reddetme eğiliminde olduğu
için çok da önerge üzerinde durmayı düşünmüyorum. Bunun yerine, bu kürsüde
fındıkla ilgili sözler ifade edildi, Rahmi Bey de değindi, ben de bir hususu
sizlerle paylaşmak istiyorum. 
Değerli
arkadaşlar, 2004 yılında Ordu, Giresun ve Trabzon bölgesinde çok ciddi bir don
afeti yaşanmıştı ve bu afet sonunda gerçekten, zaten kıt kanaat geçinen bölge
halkı çok ciddi bir zarar gördü. Bugüne kadar yüzde 45’i ödendi bu zararın.
Hâlen Ordu’nun 89 trilyon lira, Samsun’un 18, Giresun’un 13, Trabzon’un 9
trilyon –tabii küsuratları da var- toplam 161 trilyon 161 milyon geride kalmış
ve ödenemez duruma getirildi. Şimdi, ben burada, İktidar adına konuşan Ordu,
Giresun, Trabzon, Samsun milletvekili arkadaşlarımızdan bir torba kanun
gelmişken bu konuda da bir çaba beklerdim ama maalesef bunun yerine polemik yapmayı tercih ediyorlar.
Tarım Bakanımız
epey zaman buradaydı, şimdi arkamızda mı bilemiyorum. Özellikle Tarım
Bakanımıza ya da Hükûmet sıralarında oturan Sayın Bakana soruyorum: Sayın
Bakanım, Ordu, Samsun, Giresun, Trabzon dışında bugüne kadar ülkemizde yaşanmış
bir tabii afet sebebiyle alacağı ödenmeyen bir tek il bulunmakta mıdır?
Örneğin, bu afet Sayın Tarım Bakanımızın memleketinde yaşanmış olsaydı gene
ödenemez olarak kalabilir miydi? Bu hususta Ordu, Giresun, Trabzon halkına bir
cevap vermeniz gerektiği inancı içerisinde bunu tekrar hatırlatıyorum.
Şimdi, Sayın
Ayhan Yılmaz “Fındık üreticisi memnun hayatından.” dedi. Değerli arkadaşlar, iki
yıldır serbest piyasaya terk ettiğiniz fındık mahsulü, üretim eksikliği
sebebiyle belli bir fiyat marjını yakaladı fakat 800
binler civarında bir üretim olduğunda bu politikanın nasıl hüsrana dönüştüğünü
sizler de göreceksiniz. 
Bir hususu da
dikkatinize sunmak istiyorum, Sayın Canikli, sizin özellikle dikkatinize sunmak
istiyorum: Bakın, geçenlerde yayın kuruluşlarında yer aldı, artık hayata
geçireceğiniz lisanslı depoculuğu yapmadığınız için bugün, İtalyan ve Alman
fındık devleri Türkiye’de hem Batı Karadeniz’de hem Doğu Karadeniz’de depolar
yapıyor. Fındık üreticisini mahvettiğiniz gibi şimdi fındık sanayisini
mahvediyorsunuz ve bu depolarda fındık fiyatları üzerinde çok ciddi spekülasyonlar mümkün hâle gelecektir. Bu konuyu da
dikkatinize sunuyorum.
Değerli
arkadaşlar, bir hususu da -içimde kaldı- özellikle sizlerle paylaşmak
istiyorum. Geçtiğimiz günlerde Beypazarı Belediye Başkanımız partimizden henüz
istifa etmeden bir gece yarısı operasyonuyla partinize katıldı. Süreç
içerisinde elbette partiler politikalarını değiştirebilir. Bir
belediye başkanı, bir milletvekili siyaset yaptığı partiyle doku uyuşmazlığı
olduğunu düşünebilir ve kendisine fikren daha yakın olan bir partiye geçmek de
hakkıdır diyebiliriz fakat henüz bu arkadaşımız partimizden istifa etmeden,
bunun gerekçelerini ortaya koymadan istifa etti ve partinizi katıldı ve bakın
ne diyor katıldıktan sonra: “Beypazarı’na hizmet için geldim. Hakkımda
söylenenlere, polemiklere girmek istemiyorum.
Beypazarı’nda iki yıldır Kaymakamlık, kurumlar ve Belediye iş birliğiyle
Beypazarı’nda nelerin yapılabileceğini gösterdim, iyi hizmetler aldım. MHP’den
seçildim. Geçişimle seçmenlerimi üzdüm, ihanet ettim. Doğrudur, siyaset adamı
değilim, hizmet için geldim.”
Şimdi arkadaşlar,
bir siyasi ahlak olacaksa bu gerekçeye sizlerin itiraz etmesi gerekir. Sayın
Bakan, yani bu vatandaş diyor ki “Ben AKP’li değilim, partinizin görüşlerine de
iştirak etmiyorum ama sırf hizmet alabilmek için partinize katıldım.” diyor.
Buna sizin itiraz etmeniz gerekir, ilkesel itiraz etmeniz gerekir. Ne demektir
yani, bu gerekçeye siz itiraz etmiyorsanız bu memlekette iktidar partisinden
olmayan belediyeler hizmet alamıyor mu ki siz bu gerekçeye itiraz etmeden bu
şahsı partinize alıp koyuyorsunuz.
ABDÜLKADİR AKCAN
(Afyonkarahisar) – Amaç parti devleti kurmaksa niye itiraz etsin?
RIDVAN YALÇIN
(Devamla) – Değerli arkadaşlar, değerli milletvekilleri; eğer bu anlayışa
itiraz etmiyorsanız o zaman mahallî seçimlere gerek yok, bütün belediyeler
iktidar partisinden olsun, bu sorunu da böyle çözmüş olalım.
Bu düşüncelerle
yüce Meclisi saygıyla selamlıyorum. (MHP sıralarından alkışlar)
BAŞKAN – Teşekkür
ederim Sayın Yalçın.
Önergeleri
oylarınıza sunuyorum: Kabul edenler.. Kabul
etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 80.
maddesinde yer alan "Çalışma ve Sosyal Güvenlik Bakanlığı bölge
müdürlüklerince" ibaresinin "iş müfettişlerince" şeklinde
değiştirilmesini arz ve teklif ederiz.
 Oktay
Vural (İzmir) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ HASAN FEHMİ KİNAY (Kütahya) – Katılmıyoruz Sayın Başkan.
BAŞKAN – Hükûmet?
DEVLET BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Sayın
Vural, bu önerge üzerinde kim konuşacak?
OKTAY VURAL
(İzmir) – Gerekçe okunsun.
BAŞKAN -
Gerekçeyi okutuyorum:
Gerekçe:
5521 sayılı İş
Mahkemeleri Kanununun 10. maddesine istinaden iş sözleşmesi fiilen sona eren
işçilerin kanundan, iş ve toplu iş sözleşmelerinden doğan bireysel alacaklarına
ilişkin şikayetlerinin çalışma ve Sosyal Güvenlik
Bakanlığı bölge müdürlüklerince incelenmesi, İLO sözleşmelerine aykırıdır. Bu
denetimin iş müfettişlerince yapılması gerektiğinden, bu değişiklik
önerilmektedir.
BAŞKAN – Sayın
Vural, Kâtip Üye yanlışlık yaptı. 
OKTAY VURAL
(İzmir) – Evet, bir yanlışlık oldu, iki defa işleme alınmış oldu. Rıdvan Bey
konuşmuştu. 
BAŞKAN – Muharrem
Bey, konuşacak arkadaşımız kim? 
MUHARREM İNCE
(Yalova) – Turgut Bey…
BAŞKAN – Buyurun
Sayın Dibek. (CHP sıralarından alkışlar)
TURGUT DİBEK
(Kırklareli) – Sayın Başkanım, teşekkür ediyorum.
Değerli
arkadaşlar, 80’inci madde üzerinde verdiğimiz önergeyle ilgili olarak söz
aldım. Öncelikle sizleri saygıyla selamlıyorum.
Değerli
arkadaşlar, 80’inci madde önemli bir madde. Zira,
basında da -belki takip etmişsinizdir- bu maddeyle ilgili yorumlar var. Çünkü
bu maddenin Anayasa’ya aykırı olduğu, yani ILO sözleşmelerine aykırı olması
nedeniyle… Yani Türkiye'nin de imzalamış olduğu 81 no.lu ILO Sözleşmesi var. O
sözleşme de çok açıkça belirtiyor zaten. Ona aykırı bir düzenleme. Aslında bu
düzenleme yargı kararını baypas etmek amacıyla getirilen bir düzenleme. Sayın
Bakanın daha önce bir genelgesi var bu 80’inci maddeyle ilgili olarak. Bir
genelgeyle, bir yazıyla bunu aslında çözmeye çalışmış ama Danıştaya takılmış
her zaman olduğu gibi. Tabii, yargı kararını dolanmak için de bu torba yasanın
içerisine bu maddeyi de sokmuşsunuz. Tabii, teknik ama ben, biraz daha
anlaşılabilmesi için, daha böyle konuyu basitleştirerek sizlerle paylaşmak
istiyorum değerli arkadaşlarım.
Olay şu: İşçiler,
biliyorsunuz, gerek toplu sözleşmeden gerek kendi yaptıkları sözleşmeden gerek
kanundan doğan haklarını kullanırken bazen mağdur ediliyorlar, alacaklarını
alamıyorlar, bununla ilgili olarak şikâyetleri var. Şikâyet yaptıkları zaman
nereye gidiyorlar? İşte, bölge çalışma sosyal güvenlik müdürlüklerine
gidiyorlar. Orada şikâyetleriyle ilgili olarak müfettişlerin inceleme yapması
lazım. Müfettişler bu konuda rapor düzenliyorlar, daha sonra eğer konu
çözülürse çözülebiliyor ama olmazsa yargıya intikal ediyor. 
Gelen düzenleme
şu: Bu işçilerden sözleşmesi sona ermiş olanların, yani iş akdi bitmiş, iş akdi
feshedilmiş olanların, bunların şikâyetleri olduğunda bunlara müfettişler
bakmasın. Kim baksın? Bunlara ilgili memurlar baksın. Yani konunun uzmanı olmuş
olmamış, bu konuyla ilgili yeterince bilgisi varmış yokmuş, önemli değil.
Müfettişlerin elinden bunu alıp düz memurlara aktaran bir düzenleme bu 80’inci
madde düzenlemesi. Ne yapıyorlar? İşte, İş Kanunu’nun 91’inci maddesinin
birinci fıkrasından sonra böyle bir düzenlemeyi getiriyorlar.
Değerli
arkadaşlar, bakın, bu 81 no.lu ILO Sözleşmesi’ni kabul etmişiz. Şimdi,
Anayasa’mızın bir 90’ıncı maddesi var. Anayasa’mızın 90’ıncı maddesi çok açık,
yani usulüne uygun olarak onaylanmış olan bu sözleşmelerin Mecliste kabul
edilmesi durumunda bunların kanun hükmünde olduğunu belirtiyor. Dolayısıyla, bu
gelen 80’inci maddedeki ilave Anayasa’ya da aykırı değerli arkadaşlar. Yani
bunu burada Sayın Bakan da biliyor aslında, bunu buraya koyan arkadaşlarımız da
biliyorlar ama buna rağmen bu düzenlemeyi buraya getiriyorlar. Amaç belli,
dediğim gibi, biraz daha işte bu… Gerçi, gerekçesinde, işte “Artan şikâyetler
var, bu şikâyetleri biz müfettişlerle çözemiyoruz, müfettişlerle
halledemiyoruz, uzuyor bu şikâyetlerin çözümü. Dolayısıyla, bunları biraz daha
hızlı halletmek için biz bu işi memurlara intikal ettirelim, onlar bu konuya
baksınlar.” 
Ama, arkadaşlar, uygulamada nasıl bir şey çıkıyor biliyor musunuz? Bu
memurlar işi bilmiyorlar. Ne yapıyorlar? İşte, işçi gidiyor “İşveren benim
alacağımı vermedi -gerek sözleşmesinde belirttiği şartlar, gerek toplu
sözleşmeden gelen hakları, işte, kanundan gelen hakları da olabilir- ödemedi,
benim şu kadar alacağım var.” diyor, şikâyet ediyor. Bu memurlar geliyorlar,
işverene soruyorlar, diyorlar ki: “Ya, işte, bu işçinin senden bu kadar alacağı
varmış.” İşveren diyor ki: “Hayır, bu kadar alacağı yok.” Tutulan rapor şöyle:
“Biz gittik, işverene sorduk, kendisine sorduğumuzda, senin böyle bir alacağın
olmadığını söyledi, dolayısıyla sen git yargıya, mahkemeye başvur, davanı aç.”
Verilen rapor bu. O yüzden bu düzenlemenin mutlaka bize göre -ki önergemizde o
mahiyette- değerli arkadaşlar metinden çıkması lazım. Yapılacak olan şey
aslında belli. Nedir? Bu iş müfettişlerini güçlendirmek, bu iş müfettişlerinin
sayısını artırmak ve bu konuyu uzmanları eliyle işçinin haklarını arar hâle
getirmek. Zaten Bakanlığın görevi de bu ama tabii bu düzenleme değerli
arkadaşlar, daha doğrusu bu kanun -şunu da belirtmek istiyorum- tipik AKP
mantığıyla hazırlandığı için… Yani “O da nedir?” diye sorarsanız, kimseye
sormuyorsunuz, hiç kimsenin düşüncelerini almıyorsunuz, işte biz Adalet
Komisyonunda Yargıtay, Danıştayla ilgili olan tasarıyı da biliyorsunuz
görüşüyorduk, ya hem bakıyorsunuz işte Yargıtayın temsilcileri geliyor, daire
başkanları, Danıştayın başsavcısı geliyor “Ya bize kimse bir şey sormadı.”
diyor. Arkadaşlarımız var burada. “Bizden kimse düşünce almadı.” diyor. Sayın
Bakan da çıkıyor diyor ki: “Biz onların düşüncesini biliyorduk zaten, onların
düşüncesini almaya gerek yok.” Bu mantıkla hazırlıyorsunuz, kimseye bir şey
sormuyorsunuz. Kendi mutfağınızı hazırlıyorsunuz, işinize gelir mi gelmez mi
buna bakıyorsunuz.
Arkadaşlar, sizin
işinize gelir de, bu toplumun, bu geniş kesimlerin, işçilerin, çalışanların
işine gelmiyor. Onların haklarını gasbediyorsunuz, o insanların örgütlenme
hakkını ellerinden alıyorsunuz, Türkiye’yi taşeronlaştırıyorsunuz. Şimdi böyle
olunca da işte bugün yaşadığımız bu eylem gibi işçiler meydanlara dökülmek
zorunda kalıyorlar.
Değerli
arkadaşlar, önergeye desteğinizi bekliyorum, saygılar sunuyorum. (CHP
sıralarından alkışlar)
BAŞKAN – Teşekkür
ederim Sayın Dibek.
Saygıdeğer
milletvekili arkadaşlarım, biraz önce Milliyetçi Hareket Partisi Grubuna mensup
olan milletvekili arkadaşlarımızın verdiği önergeyi oylamıştım. Daha önce
okutmuş olduğum Barış ve Demokrasi Partisi Grubuna mensup arkadaşların verdiği önerge,
Cumhuriyet Halk Partisi Grubuna mensup olan arkadaşların vermiş olduğu önerge
ve Sayın Ayşe Jale Ağırbaş’ın vermiş olduğu önerge aynı mahiyette önergelerdir.

Şimdi, son
konuşmayı da Sayın Dibek yaptı. 
Bu önergeleri
birlikte oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Birleşime, on beş
dakika ara veriyorum.
Kapanma
Saati : 00.27

YEDİNCİ OTURUM
Açılma
Saati: 00.49
BAŞKAN:
Başkan Vekili Nevzat PAKDİL
KÂTİP
ÜYELER: Fatih METİN (Bolu), Yusuf COŞKUN (Bingöl) 
BAŞKAN – Sayın
milletvekilleri, Türkiye Büyük Millet Meclisinin 58’inci Birleşiminin Yedinci
Oturumunu açıyorum.
606 sıra sayılı
Tasarı’nın görüşmelerine devam edeceğiz.
Komisyon ve
Hükûmet yerinde.
Şimdi tasarının
81’inci maddesi üzerindeki üç adet önergeyi okutuyorum: 
 Türkiye
Büyük Millet Meclisi Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 81.
maddesinin birinci fıkrasındaki "ve işçi şikâyetlerini inceleyen bölge
müdürlüğü memurları" ve ikinci fıkrasında yer alan "ile işçi
şikâyetlerini incelemekle görevli bölge müdürlüğü memurları" ibarelerinin
madde metninden çıkartılmasını arz ve teklif ederiz.






Mehmet Günal


Erkan Akçay


Metin Ergun







Antalya


Manisa


Muğla







E. Haluk Ayhan


Mustafa Kalaycı


Oktay Vural







Denizli


Konya


İzmir




Türkiye Büyük Millet Meclisi Başkanlığına
606 sıra sayılı kanun tasarısının 81'inci maddesinin tasarı
metninden çıkarılmasını arz ve teklif ederiz.






Bengi Yıldız


Nuri Yaman


Akın Birdal







Batman


Muş


Diyarbakır







M. Nezir Karabaş


Hamit Geylani


Sabahat Tuncel







Bitlis


Hakkâri


İstanbul




Diğer önergenin imza sahipleri: 






Harun Öztürk


Ferit Mevlüt Aslanoğlu


Muharrem İnce










İzmir


Malatya


Yalova










Ali İhsan Köktürk


Enis Tütüncü


Hüseyin Ünsal










Zonguldak


Tekirdağ


Amasya













Mustafa Özyürek





Bülent Baratalı










İstanbul





İzmir



BAŞKAN – Bir
önceki önergenin gerekçesini okutuyorum:. 
Gerekçe: 
Yapılmak istenen
değişikliğin Türkiye'nin taraf olduğu çalışma yaşamını düzenleyen uluslararası
sözleşmelere aykırılık teşkil edeceğinden tasarı metninden çıkarılması
amaçlanmıştır.
BAŞKAN – Sayın
İnce, siz mi konuşacaksınız?
MUHARREM İNCE
(Yalova) – Evet Sayın Başkan.
BAŞKAN – Buyurun.

MUHARREM İNCE
(Yalova) – Teşekkür ederim Sayın Başkan.
Sayın
milletvekilleri, hepinizi saygıyla selamlıyorum. 
Bence bu gece bir
itiraf gecesi oldu. Günlerdir, aylardır belki de, soruyorum, “bu İngiliz viski
şirketleri, nedir bu, borç var mı? diyorum. Önce Sayın
Canikli çıktı, dedi ki: “Vardır, Türklerin de vardır, Almanların da vardır,
İngilizlerin de vardır.” dedi, bir itiraf etti. 
NURETTİN CANİKLİ
(Giresun) – İtiraf değil, gerçek yani bunlar. 
MUHARREM İNCE
(Devamla) – Sonra Sayın Bakan çıktı, keşke şu anda burada olsaydı…
AHMET ERSİN
(İzmir) – Burada, burada…
MUHARREM İNCE
(Devamla) – Buradaymış Sayın Bakan da. 
Şimdi, bakın, çok
güzel, umarım ayrılmayacaktır Sayın Bakan.
Değerli
arkadaşlarım, 2003 yılı gümrük müfettişleri raporuyla ortaya çıkıyor bu iş,
çifte fiyat. 60 dolar, Türkiye’ye girişi fatura üzerinden 20 dolar. Gümrük
müfettişleri bunu ortaya çıkarınca konu yargıya taşınıyor tabii; vergi
mahkemeleri, Danıştay ve karar kesinleşiyor. Burada kesinleşmiş bir karar var.
Şimdi, Sayın
Bakan diyor ki: “Burada karar düzeltmeye gidilmiş.” Bir kısmıyla ilgili
gidilmiş, doğru ama kesinleşmiş kısmı da var. Yani yedi yıldır niye tahsil
etmiyorsunuz? Bu bir. Karar düzeltme icrayı durdurmaz. Bu iki. İkisi de ortada.
Size hukuk öğretecek hâlim yok, benden bunu daha iyi biliyorsunuz. Yani siz
yedi yıldır bunu niye tahsil etmediniz? Zaten kesin itiraz olmayan kısmı var,
itiraz olan kısmı var. Hiç fark etmez, bunu niye tahsil etmediniz? 
Şimdi, karar
düzeltmeye gitmesinin nedeni de zaman kazanmak zaten. 
OKTAY VURAL
(İzmir) – Kanun çıkacak, onu mu bekliyorlar?
MUHARREM İNCE
(Devamla) - Kanun çıkacak, nasıl olsa kanun çıkacak; İngiliz viski şirketlerine
Türkiye Cumhuriyeti Parlamentosu kanun çıkaracak. O da zaman kazanmak istiyor.
Böyle bir mantık olabilir mi?
Değerli
arkadaşlarım, sekiz yıldır bunu nasıl tahsil etmiyorsunuz? Bunu nereden
biliyorlar? Yani siz şunu söylemeniz lazım… 
Bakınız, bunu çok
önemsiyorum ben: Hacdayken sizin yerinize burada oy kullanıldı ama şimdi
dışarıya çıkıyorsunuz, koşa koşa içeriye geliyorsunuz, oy kullanıyorsunuz. Kime
oy kullanıyorsunuz, biliyor musunuz?
FİKRİ IŞIK
(Kocaeli) – Sana ne?
MUHARREM İNCE
(Devamla) – İngiliz viski şirketlerine oy kullanıyorsunuz. 
FİKRİ IŞIK
(Kocaeli) – İşine bak.
MUHARREM İNCE
(Devamla) - İngiliz viski şirketlerine oy kullanıyorsunuz.
FİKRİ IŞIK
(Kocaeli) - İşine bak sen, işine.
MUHARREM İNCE
(Devamla) – Yazıktır! Yazıktır!
Bakın,
kesinleşmiş kısmı ne kadar? Ben, 500 milyon dolar diyorum. Karar düzeltmeye
giden kısmı ne kadar? Ben bu iddiada bulunuyorum, çıksın bu ülkenin yetkilileri…
Sayın Bakan nerede? Yani İngiliz viski şirketleriyle bu kadar büyük para…
Telekom’un da var bu kadar borcu. 500 milyon dolar da o. 
Arkadaşlar, sayın
milletvekilleri, yani vicdanınız hiç sızlamayacak mı sizin? Yani, bu tasarının
içinde çek mağdurları var mı? Yok. Kredi kartı mağdurları var mı? Yok.
Çiftçinin Ziraat Bankasına olan borcu var mı? Yok. Esnafın Halk Bankasına olan
borcu var mı? Yok. Bunların hiçbiri yok. Yani, ben bu itiraf gecesinden
gerçekten şaşkınım. Yani, nasıl olur? 
Bakın değerli
milletvekilleri, ben bir şey söyleyeceğim: Seçimler yaklaştı, 550
milletvekilinin belki de 500 tanesinin bir liste kaygısı olabilir, bir daha
seçilebilir miyim diyebilir. Ya şimdi ben görüyorum, göz göre burada İngiliz
viski şirketlerine kıyak yapılıyor. Ya içim elvermiyor
ama ben buna da “Evet.” demezsem, buradan çeker gidersem beni bir daha listeye
koymazlar diye düşünüyor olabilirsiniz. Koymazlarsa koymasınlar, hiç önemli
değil; dik durmak önemlidir, dik durmak. Yani, ben bu kadar açık meydan
okuyorum, diyorum ki: Bu 2003 yılında ortaya konmuş, ortada yargı kararı var.
Siz bu ülkede Çayyolu’nda içkili mekân basıp, içki yönetmeliği düzenleyip
birtakım düzenlemelere gideceksiniz, ülkede İddaa’yla, at yarışlarıyla kumarı 3
kat artıracaksınız, sonra İngiliz viski şirketlerinin 500 milyon dolar borcunu
düzenleyeceksiniz. Benim vicdanım elvermez. 
Onun için bu
yasaya biz Cumhuriyet Halk Partisi olarak hayır diyeceğiz. Siz ne diyeceksiniz
doğrusu merak ediyorum. Liste kaygısı önemli değildir; önemli olan doğruları
yapmaktır, inandığını yapmaktır, Türkiye Cumhuriyeti’nin yararına işler
yapmaktır. 
Hepinize teşekkür
ediyorum. (CHP sıralarından alkışlar) 
BAŞKAN – Teşekkür
ederim. 
AHMET YENİ
(Samsun) – Biz biliyoruz ne yapacağımızı. 
BAŞKAN - Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı “Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 81.
maddesinin birinci fıkrasındaki "ve işçi şikâyetlerini inceleyen bölge
müdürlüğü memurları" ve ikinci fıkrasında yer alan "ile işçi şikâyetlerini
incelemekle görevli bölge müdürlüğü memurları" ibarelerinin madde
metninden çıkartılmasını arz ve teklif ederiz.
   Oktay Vural (İzmir) ve arkadaşları
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılamıyoruz Sayın Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkanım. 
BAŞKAN – Buyurun
Sayın Ergun. (MHP sıralarından alkışlar)

METİN ERGUN
(Muğla) – Teşekkür ederim Sayın Başkan.
Muharrem Bey,
yani bir itiraf var ama hangi şirketle ilgili onu bilmiyorum. Benim gördüğüm
bir gerçek var, bu af tasarısı benim doktora tezimden daha kalın. Herhâlde
dünya parlamento tarihinde böyle bir kalınlıkta bir af tasarısı yoktur. 
OKTAY VURAL
(İzmir) – Ucube, ucube!
S. NEVZAT KORKMAZ
(Isparta) – Bazı şeyleri kendi milletvekillerinden bile gizlemek için
yapıyorlar. 
METİN ERGUN
(Devamla) – Af tasarısı efendim bu. 
Şimdi, Sayın
Canikli güzel izah ediyor yani kalkınmışız, ikinci organize sanayiyi yapmışız
ama bütün sektörler var bunun içerisinde, bütün vatandaşlar var, dedi.
İngilizler vardır, yoktur, onu bilmem ama bütün Türk vatandaşları var. Yahu,
ekonomi iyiyse bu vatandaşlar bu borçlarını niye ödeyemedi merak ettim. 
ÖZKAN ÖKSÜZ
(Konya) – O zaman kredi faizleri yüksekti de onun için. 
METİN ERGUN
(Devamla) – Evet, neyse, önerge üzerinde konuşalım.
Bir şey daha
hatırlatayım. Muhterem arkadaşlarım, birçok arkadaşım gibi öncelikle şunu
belirteyim ki torba yasa olarak adlandırılan bu tasarı kanun yapma tekniğine
aykırıdır; lafzı da, ruhu da, mantığı da kanun yapma usulüne aykırıdır. İçinde
her şey var, ne ararsanız bulunur, mantık silsilesi yoktur; af var, indirim
var, temel haklarla ilgili düzenleme var, kazanılmış hakları ortadan kaldırıcı
maddeler var. Dolayısıyla, ne diyelim, hayırlı olsun. 
Değerli
milletvekilleri, bu tasarıyla yapılan değişiklik özünde iş müfettişlerinin
yerine bölge müdürlüğü memurlarına işçi şikâyetlerini inceleme yetkisi vermeyi
ihtiva etmektedir. Bu değişikliği kabul etmek mümkün değildir, yapılmaması
gereken bir değişikliktir. İş teftişinin sağlıklı bir biçimde yapılabilmesi
gerekir. Bunun için de müfettişlerin en üst düzeyde koruması sağlanmış,
bağımsızlığı teminat altına alınmış kimseler olması gerekir. Bunun içindir ki,
teftiş teşkilatları bakanlıklarda doğrudan bakana bağlı olarak görev yaparlar.
Bu değişiklik bu şekliyle gerçekleştiğinde Çalışma ve Sosyal Güvenlik Bakanlığı
bölge müdürlükleri kendi emirlerinde bulunan herhangi bir memuru teftiş ve
denetim için görevlendirebileceklerdir. İş teftişi bakımından bu oldukça
sakıncalıdır. Memurlar korumasız oldukları için böyle bir durumda teftişin bir
baskı mekanizmasına dönüşmesi mümkündür. Dolayısıyla, bu baskı idarenin işveren
üzerinde baskısına da dönüşebilir. Sonunda bu durum hükûmetlerin iş dünyası
üzerinde baskı kurmasına gidebilecek kadar tehlikeli bir hâl alabilir. 
Öte yandan, bu
değişiklik hayata geçirildiği takdirde teftişin sağlıklı bir şekilde yapılması
mümkün olamayacağı gibi, bu düzenleme Milletlerarası Çalışma Teşkilatının
Türkiye tarafından da onaylanan 81 sayılı Sanayi ve Ticarette İş Teftişine Dair
Milletlerarası Sözleşme’ye aykırı olacaktır. Bu hüküm, müfettişlerin siyasi
baskılardan korunmuş bir statüde görev yapmalarını öngörmektedir. İşte bu
yüzden herhangi bir devlet memuruna teftiş yetkisi ve görevi verilemez. Hâlbuki
tasarıyla bu yetki verilmektedir. Bölge müdürlüğü emrindeki memurlara teftiş
yetkisinin verilmesi teftişin sağlıklı olmamasına, siyasi baskılara ve
istismarlara imkân verecek bir hâle gelmesine yol açacaktır. Bu hâliyle bu
düzenleme teftiş sistemimizi çökertir, teftişleri siyasi istismara açık hâle
getirir, teftişle iş yerleri üzerinde baskı kurmak daha kolay hâle gelir.
Milliyetçi Hareket Partisi olarak işte bu yüzden bu maddeye karşıyız. 
Maddenin üçüncü
bendinde ise yargı kararına itirazın iş mahkemesince hüküm altına alınmış işçi
alacağının tahsiline engel teşkil etmeyeceğine dair hüküm de iş çevrelerini
sıkıntıya sokacak gibi görünmektedir. Kesinleşmemiş mahkeme kararına bağlı
olarak işçiler alacaklarını alacaklar, daha sonra davayı kaybettiklerinde bu
parayı nasıl iade edeceklerdir?
Zor şartlar
altında geçimlerini temin eden çalışanlara iyilik yapılıyormuş görüntüsü
verilen bu düzenleme, temyiz sonucunda davayı kaybettiklerinde çalışanları çok
zor bir duruma düşürecektir.
İşverenler
bakımından da kesinleşmemiş bir yargı kararına dayalı olarak ödemek zorunda
kalacakları bu paraları daha sonra alamamak gibi bir riske sokacaktır. Bu durum
hukuk devleti ilkesine açık bir aykırılık oluşturmaktadır. 
Önergemizin
kabulünü diliyor, hepinize saygılarımı sunuyorum. (MHP sıralarından alkışlar)
BAŞKAN – Teşekkür
ederim Sayın Ergun.
Önergeyi
oylarınıza sunuyorum…
III.-
YOKLAMA
(CHP sıralarından bir grup milletvekili ayağa
kalktı)
MUHARREM İNCE
(Yalova) – Sayın Başkanım, yoklama…
BAŞKAN – Yoklama
talebinizi yerine getireceğim Sayın İnce.
Sayın Öztürk,
Sayın İnce, Sayın Ersin, Sayın Özyürek, Sayın Durgun, Sayın Özer, Sayın İçli,
Sayın Köse, Sayın Çöllü, Sayın Süner, Sayın Güner, Sayın Köktürk, Sayın
Karaibrahim, Sayın Özkan, Sayın Dibek, Sayın Kart, Sayın Seçer, Sayan
Hacaloğlu, Sayın Topuz, Sayın Aydoğan, Sayın Koçal.
Arkadaşlar,
yoklama için bir dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
82’nci madde
üzerinde üç adet önerge vardır, önergeleri okutuyorum: 
Türkiye Büyük Millet Meclisi
Başkanlığına
606 sıra sayılı
Kanun tasarısının 82 inci maddesiyle değiştirilen 4857 sayılı Kanunun 108 inci
maddesinin ikinci cümlesinde yer alan "genel esaslara" ibaresinin
"genel usul ve esaslara" şeklinde değiştirilmesini arz ve teklif
ederiz.






Nurettin Canikli


Öznur Çalık


Ertekin Çolak







Giresun


Malatya


Artvin







Ahmet Yeni


Ahmet Aydın










Samsun


Adıyaman






Türkiye Büyük Millet Meclisi Başkanlığına
Görüşülmekte olan 606 sıra sayılı "Bazı Alacakların
Yeniden Yapılandırılması İle Sosyal Sigortalar Ve Genel Sağlık Sigortası Kanunu
Ve Diğer Bazı Kanun Ve Kanun Hükmünde Kararnamelerde Değişiklik Yapılmasına
Dair Kanun Tasarısı"nın 82. maddesinin birinci fıkrasında yer alan
"müdürü" ibaresinin "müdürlüğü" şeklinde,
"müdürünce" ibaresinin ise "müdürlüğünce" şeklinde
değiştirilmesini arz ve teklif ederiz.






Mehmet Günal


Erkan Akçay


Akif Akkuş







Antalya


Manisa


Mersin







E. Haluk Ayhan


Mustafa Kalaycı


Oktay Vural







Denizli


Konya


İzmir




Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 82
nci maddesinin aşağıdaki şekilde değiştirilmesini arz ve teklif ederiz.






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Enis Tütüncü


Ali Rıza Öztürk


Abdullah Özer







Tekirdağ


Mersin


Bursa










Nevingaye Erbatur













Adana






“Madde 82 – 4857
Sayılı Kanunun 108 inci maddesinin ikinci cümlesi aşağıdaki şekilde değiştirilmiştir.
101 inci ve 106
ncı maddeler kapsamındaki idari para cezaları Türkiye İş Kurumu il müdürü;
birden fazla ilde işyerleri bulunan işverenlere uygulanacak idari para cezası
ise işyerlerinin merkezinin bulunduğu yerdeki Türkiye İş Kurumu il müdürü tarafından
verilir ve genel esaslara göre tahsil edilir."
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılamıyoruz Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan. 
BAŞKAN – Sayın
Özyürek, buyurun. (CHP sıralarından alkışlar)
MUSTAFA ÖZYÜREK
(İstanbul) – Sayın Başkan, saygıdeğer milletvekilleri; 82’nci maddeyle ilgili
verdiğimiz önerge üzerinde söz almış bulunuyorum. Hepinizi saygıyla selamlıyorum.
Değerli
arkadaşlarım, bizi izleyen yurttaşlarımız burada bazı konuların niye tartışma
konusu olduğunda tereddüt edebilirler. Şimdi, öncelikle ilke olarak bir
sektörün, bir mükellef grubunun af kapsamına girmesi yeniden yapılandırma
kapsamında olabilir ama o kapsama giren bütün mükelleflerin borcu var veya
ihtilaflı vergi borcu var diye bir konu yok. Şimdi burada Meclis bir yetki
kullanıyor ve çok önemli bir yetkisini kullanıyor, af yetkisini kullanıyor.
Fakat “Neyi affediyoruz?” diye sorulduğu zaman deniliyor ki: “Vergi sırrı var.”
Değerli arkadaşlarım, vergi sırrı var da, mükellef bazında bir bilgi istenirse
bu tamam ama deminden beri tartışma konusu nedir? Bir sektör. Türkiye’ye viski
ithal eden sektörde ihtilaflı vergi borcu olanlar var mı? Bu nitelikte firma
adı da hiç verilmedi zaten şu ana kadar; bu tartışmayı izleyenler de, hangi
firma viski ithal etti, onun sorunu var diye. Yok ama
bir genel soru var, bu genel soruya elbette cevap verilebilir. Bunun, vergi
sırrının arkasına saklanmak doğru bir yaklaşım değil.
Bir diğer önemli
nokta: Şimdi, söz konusu ihtilaf 2003 yılında başlamış. 2003 yılından bugüne
kadar, Sayın Maliye Bakanının verdiği bilgiden anlaşılıyor ki, bu Danıştay
aşamasını da geçmiş. Yalnız bir bölümüyle ilgili tashihi karar, yani karar
düzeltmesi yoluna gidilmiş. Peki, tashihi karar aşamasında olmayan bölümlerinin
borcu niçin şu ana kadar tahsil edilmemiş? Soru bu. Niçin tahsil edilmemiş? Siz
diyorsunuz ki: “Anayasa’ya göre bizim düzenlemelerimiz geneldir, o nedenle
farklı bir şey yapamayız.” ama siz, acaba… Bu bilgiler ışığında şu soru akla
geliyor: O mükellef bu yasayı mı bekliyordu? Ödememek için çok çeşitli yollara
başvurmak suretiyle bu yasayı mı bekliyordu? 
Biliyorsunuz, bir
basın grubuyla ilgili vergi incelemeleri yapıldı. Daha vergi mahkemesi kararı
verilmeden, ortaya çıkan bütün matrah farkları için teminat istendi ve o grup
müthiş bir baskı altına alındı. Daha sonra bazı yürütmeyi durdurma kararlarıyla
baskıyı, bir türlü, hafiflettiler. Demek ki, istenildiği zaman, vergi kararı
bile olmadan ihtiyati tahakkuk yoluna gitmek suretiyle vergiyi alıyorsunuz ama
burada, aradan yedi yıl geçmiş, sekiz yıl geçmiş. Şimdi, bu vergi borcu, bu
viski ithalinden doğan vergi borcu af kapsamına giriyor mu, girmiyor mu?
Buradan, doğrusu, hoş bir koku gelmiyor, verilen bilgiler bizi tatmin etmiyor.
Bunu, işte, “Bu af kapsamı geneldir, özel olarak hiç kimse için, hiçbir
mükellef için ayrıcalık yapamayız.” veya “Vergi sırrı vardır, bilgi veremeyiz.”
diyerek kamuoyunda oluşan, yüce Mecliste bu tartışmaları dikkatle izleyen
insanlarda bir soru işareti doğmuştur. Bunun mutlaka ayrıntılı, somut
bilgilerle giderilmesine ihtiyaç vardır diyor, hepinize saygılar sunuyorum.
(CHP sıralarından alkışlar) 
BAŞKAN – Teşekkür
ediyorum Sayın Özyürek. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 sıra sayılı "Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 82.
maddesinin birinci fıkrasında yer alan "müdürü" ibaresinin
"müdürlüğü" şeklinde, "müdürünce" ibaresinin ise
"müdürlüğünce" şeklinde değiştirilmesini arz ve teklif ederiz.
 Oktay
Vural (İzmir) ve arkadaşları
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılamıyoruz Sayın Başkanım.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkanım. 
BAŞKAN – Sayın
Akkuş, buyurun efendim. (MHP sıralarından alkışlar) 
AKİF AKKUŞ
(Mersin) – Sayın Başkan, değerli milletvekilleri; 606 sıra sayılı bazı
alacakların yeniden yapılandırılmasıyla Sosyal Sigortalar ve Genel Sağlık
Sigortası Kanunu’nda değişiklik yapılmasıyla ilgili bu yasanın 82’nci
maddesiyle ilgili vermiş olduğumuz bir önerge var. Bu önerge üzerinde söz almış
buluyorum. Yüce Meclisi saygıyla selamlarım. 
Değerli
milletvekilleri, bu yasa teklifinin 82’nci maddesi ile 4857 sayılı Kanun’un
108’inci maddesinin ikinci cümlesi değiştirilmektedir. Ancak burada, tabii,
şunu da belirtmek gerekiyor: Bu 108’inci madde 101 ve 106’nın değiştirilmesi
tarzında 2008’de tekrar ele alınmış yani iki buçuk sene önce ele alınmış, bugün
bunun üzerinde tekrar bir değişiklik yapılıyor. Bu da, sanki,
bu şekilde kendi yaptığı kanunlarda sık sık değişiklik yapmak bir AKP klasiği
tarzına döndü. Bu da o klasiklerden birisi.
Bu madde aynı
zamanda 101 ve 106’ncı maddeler üzerinde bazı değişiklikler yapmaktadır. 101 ve
106’ncı maddeler üzerinde değişiklik yapan bu madde 2008’de tanzim edilmiştir
yani iki buçuk sene önce gündeme gelen bir yasa. 
Değerli
milletvekilleri, bu düzenleme ile işverenlerin belirli oranda özürlü vatandaşa
ve eski hükümlüye iş vermesi istenmektedir. Bu, kanunlarımıza uzun zamandır
girmiş olan bir konu ve bunun zaten işlerliği var yani bugün birçok iş yerinde
bu şekilde, hem özürlü vatandaşlarımızın çalıştırılmak mecburiyeti hem de eski
hükümlülerin çalıştırılma mecburiyeti bulunmakta ama birçok konuda olduğu gibi,
bunun denetimi doğru dürüst yapılamadığından herhâlde, uygulamada bunları net
bir şekilde görmüyoruz. Bu değişiklikle bu düzeltilmek isteniyor gibi geliyor.
Bu düzenleme ile
işverenlerin belirli oranda özürlü vatandaşa ve eski hükümlüye iş vermesi
isteniyor dedik. Ancak bu, yasada, dün de küçük değişikliklerle mevcuttu,
uygulamadaki aksaklıklardan dolayı yasanın gereği yerine getirilemiyordu. Bu
değişikliklere rağmen yine uygulama aksaklıkları ortaya çıkacaktır diye
düşünüyorum çünkü vatandaş beklentisine hiçbir şekilde ulaşamıyor. Üretim
birçok alanda durmuş fakat tüketim artmıştır. Üretim açığı ithalat yoluyla
kapatılmaya çalışılmaktadır. Bu da, fakir kitlelerin hızla artmasına,
işsizliğin hızla artmasına ve sosyal dengenin bozulmasına sebep olmaktadır. 
Değerli
milletvekilleri, Sayın Millî Eğitim Bakanının verdiği bilgilere göre ülkemizde
8,5 milyon özürlü vatandaşımız bulunmaktadır. Bunların ancak küçük bir kısmı
işçi ve memur olarak çalışmaktadır. Yani çalışan özürlü sayısının 50 bin
civarında olması gerekirken bu sayı 14 bin civarındadır yani üçte 1’i bile
değil. 35 bin civarında daha müesseselerimizin özürlü çalıştırması
gerekmektedir. 
Bu yasayla
çalışma şartları düzeltilmeye çalışılan bir diğer vatandaş grubunu eski
hükümlüler meydana getirmektedir. Bugün cezaevlerimizde 120 bin civarında
hükümlü ve tutuklu bulunmaktadır. Bunlardan özellikle tutuklu olanlar bir an
önce yargılamalarının tamamlanmasını ve adaletin tecellisini beklemektedirler.
İki yıl önce 100 bin civarında olan cezaevi sakinlerinin sayısı nasıl oluyor da
10 bin kişi birden artıyor? Büyüyen ancak dengesi bozulan ekonomiyle yakından
alakalı olan sosyal yapı günbegün erozyona uğramakta, bu da bunun bir sonucudur
diye düşünüyorum. Bunlar içerisinde, özellikle bu suçlular içerisinde
hırsızlık, gasp, yaralama, kaçakçılık, irtikap ve
cinayet olaylarının hızla arttığı dikkat çekmektedir. 
Yukarıda
belirttiğim suçlardan tutuklanan veya hüküm giyen vatandaş da cezasını çekip
sade vatandaş arasına döndüğü zaman “eski hükümlü” olarak nitelendirilmekte. Bu
vatandaşlarımızın normal bir hayat sürebilmesi için bir işe sahip olması
gerekmektedir. Dolayısıyla, belli sayıda işçi veya elaman çalıştıran kurum ve
kuruluşların bir miktar da eski hükümlü çalıştırması yasal bir zorunluluktur
fakat özürlü çalıştırmada olduğu gibi eski hükümlü çalıştırmada da yasa göz
ardı edilmektedir diyor yüce Meclisi saygıyla selamlıyorum. (MHP sıralarından
alkışlar) 
BAŞKAN – Teşekkür
ederim Sayın Akkuş.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
606 sıra sayılı
Kanun tasarısının 82 inci maddesiyle değiştirilen 4857 sayılı Kanunun 108 inci
maddesinin ikinci cümlesinde yer alan "genel esaslara" ibaresinin
"genel usul ve esaslara" şeklinde değiştirilmesini arz ve teklif
ederiz.
  Nurettin Canikli (Giresun) ve
arkadaşları
BAŞKAN – Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ MEHMET YÜKSEL (Denizli) – Katılamıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Buyurun
Sayın Canikli. (AK PARTİ sıralarından alkışlar) 
NURETTİN CANİKLİ (Giresun)
– Değerli arkadaşlar, hepinizi saygıyla selamlıyorum. 
Bir tartışma
yapılıyor. Esasında teknik bir tartışma, yani belki zaman zaman dozaj
yükseliyor ama özü itibarıyla bu bir teknik tartışma. Şimdi nedir sorun ya da
tartışmanın konusu? Sayın İnce tarafından ve Sayın Özyürek tarafından biraz
önce de ifade edildi. Tırnak içerisinde söylüyorum: “Bir İngiliz viski
şirketine kıyak geçiliyor.” Aynen ifadesi bu Sayın
İnce’nin. 
Şimdi, önce şunu,
yani bunu burada söylemek belki hoş değil ama söylemek durumundayım. Cumhuriyet
Halk Partili arkadaşlarımızın, Plan Bütçe Komisyonunda baktım muhalefet şerhi
var mı diye, muhalefet şerhi yok. Yani bunun anlamı şu: Doğal olarak yok,
olmaması da gerekir. Çünkü hakikaten uzman arkadaşlarımız bu işi bir...
MUSTAFA ÖZYÜREK
(İstanbul) – Her firma için muhalefet şerhi mi koyacağız?
NURETTİN CANİKLİ
(Devamla) – Hayır, bu doğru, yaptığınız doğru Sayın Özyürek. Biliyorsunuz siz
de bu doğru. Çünkü bir ayırma imkânı yok. Her mükellef için...
S. NEVZAT KORKMAZ
(Isparta) – Bilgi daha sonra gelmiş olabilir.
NURETTİN CANİKLİ
(Devamla) – İzin verin.
Mükellefe özel
bir statü ya da ayrıcalık ya da farklılık yaratma imkânı söz konusu değil.
Çünkü Anayasa’ya aykırı olur. Biraz önce konuşuldu. Dolayısıyla,
CHP’li komisyon üyesi arkadaşlarımızın yaptığı doğru, muhalefet şerhi
koymayarak. Yani siz öyle diyorsunuz ama muhalefet şerhi koymayarak o
arkadaşlarımız bunun doğru olduğunu söylüyorlar aslında. Bu bir. Dolayısıyla,
burada bir yanlışlık yok. Yani Cumhuriyet Halk Partisini temsil eden arkadaşlarımız
Komisyonda bunun doğru olduğunu söylüyorlar ve muhalefet şerhi koymuyorlar,
gerçekten de doğru ve doğru yapıyorlar. 
Şimdi, bakın
değerli arkadaşlar, eğer Sayın İnce’nin verdiği bilgiler doğruysa –ayrıntıyı
bilmiyorum, yani hani dediniz ya “500 milyon dolar” ne ise rakam- bu
mükellefin, kesinleştiği için vergi aslının tamamını alıyoruz değerli
arkadaşlar; bu kanuna göre vergi aslının tamamını ödemesi gerekiyor. Cezalar ve
gecikme faizleri siliniyor, onun yerine ödemesi gerektiği tarihten itibaren
TEFE, TÜFE endeksine getiriliyor, bugüne getiriliyor ve tamamı tahsil ediliyor.
Dolayısıyla, bir kıyak kesinlikle söz konusu değil. Çok net bu. Öyle değil mi? Yani, kesinleşmişse… Lütfen
arkadaşlar, bakın, tek tek tartışıyoruz.
MUHARREM İNCE
(Yalova) – Konuşacağız gene, konuşacağız.
NURETTİN CANİKLİ
(Devamla) – Kesinleşmişse. Sayın Özyürek’e soruyorum: Kesinleşmiş ise -ki öyle
diyorsunuz- bu durumda rakamın tamamını, anaparanın tamamını alıyor muyuz,
almıyor muyuz? Alıyoruz, kanun açık. Doğru mu? Alıyoruz. Dolayısıyla burada bir
kıyak falan söz konusu değil. Eğer rakam doğruysa,
bilemiyorum ben, 500 milyon doların tamamını alacağız. Bakın, şimdi eğer… 
MEHMET GÜNAL
(Antalya) – Muhalefet şerhimizde var bak. 
NURETTİN CANİKLİ
(Devamla) – Bu kısma, gümrükle ilgili kısmına.
MEHMET GÜNAL
(Antalya) – Bu kısma var, var burada.
NURETTİN CANİKLİ
(Devamla) – Geliyorum efendim.
Biraz önce Sayın
Özyürek önemli bir noktaya değindi. İfadeyi o şekilde kullandı “Bir basın grubu
da faydalanıyor.” dedi. Doğru, gerçekten faydalanıyor. Faydalanacak elbette
yani, onu da ayırma imkânınız yok. O kesinleşmediği için ana
paranın yüzde 50’sini sileceğiz bu kanun çıkarsa değerli arkadaşlar, ana
paranın yüzde 50’si silinecek. Yani, isim zikredemiyoruz burada, elbette o
mükellefin de hakkı, bir ayrım yapma şansımız yok, ayrım yapamayız. Bunun gibi
belki yüzlerce mükellef örneği var. 
RIDVAN YALÇIN
(Ordu) – Efendim “Niye tahsil etmediniz?” diye soruyor.
NURETTİN CANİKLİ
(Devamla) – Değerli arkadaşlar, bakın çok net teknik bir bilgi veriyorum. Yani
burada hiç kimseye, hiçbir şekilde ayrıcalık yapma şansımız yok. Ayrıca, yani,
iki grup başkan vekili arkadaşımız da kendi grupları adına, tasarının bu
kısmının desteklendiğini çok açık olarak ifade ettiler.
RIDVAN YALÇIN
(Ordu) – Aynı şey değil ki. “Yedi yıldır neden tahsil edilmedi?” diye soruyor.
NURETTİN CANİKLİ
(Devamla) – Aynı şey, aynı şey. Hayır, aynı şey. 
Bir şey daha
söyleyeyim. Bakın değerli arkadaşlar, 2003 yılında başlayan bir inceleme. Eğer
birinci aşama mahkemeyi kaybederse mükellef
-vergide de öyle, gümrükte de öyle- ne yapılıyor? Teminat alınarak
ertelenebiliyor. Geçerli kanuna göre geçerli teminatı verdiği takdirde tahsil
erteleniyor. Bu, mükellefin kanuni hakkı, bütün mükellefler için geçerli. Eğer
tahsil edilmemişse mutlaka bir banka teminat mektubu ya da kanunda sayılan bir
mektubu almıştır idare. Aksi hâlde icrayı erteleyemez. Dolayısıyla, kamu
alacağının herhangi bir şekilde tehdit altında olması gibi bir durum söz konusu
değil.
HARUN ÖZTÜRK
(İzmir) – Vadeye bağlayıp gene alacaksın teminatı.
NURETTİN CANİKLİ
(Devamla) – Elbette, teminatı yarın kaybettiği zaman -ki kaybetmiş, öyle
anlaşılıyor anlatılanlardan- ödemediği takdirde…
S. NEVZAT KORKMAZ
(Isparta) – Kabul ettin yani!
NURETTİN CANİKLİ
(Devamla) – Hayır, ben Sayın İnce’nin… Bakın, ben bilmiyorum, Sayın İnce’nin
verdiği bilgileri esas alarak söylüyorum, onun üzerine yorum yapıyorum. Bizim
bu kadar bilgimiz yok. Dolayısıyla, burada bir gecikme ya da bir savsaklama,
efendim, kanun çıksın, beklesin… Böyle bir şey söz konusu değil. Ayrıca tekrar
hatırlatıyorum, tamamını ödeyecek, bakın, tamamını ödeyecek. Zaten uzlaşmaya
gitseydi normal şartlar altında -gümrük için demiyorum, vergi için söylüyorum-
uygulamada yüzde 95 oranında cezalar siliniyor, bütün mükellefler için siliniyor
yani bu önemli bir ayrıcalık değil değerli arkadaşlar. 
Dolayısıyla,
burada, gümrükle, gümrükte uzlaşmayla ilgili bölümde arkadaşlarımızın da
muhalefet şerhi yok, doğrusunu yaparak, bu olması gereken vergideki sistemi
aynen gümrük idaresine monte ediyorlar, yapılan işlem doğrudur, burada bir
yanlışlık yok ve hele Sayın İnce’nin söylediği anlamda kesinlikle bir
birilerini kayırma, birilerine ayrıcalık söz konusu olamaz.
Hepinizi saygıyla
selamlıyorum. (AK PARTİ sıralarından alkışlar) 
MUHARREM İNCE
(Yalova) – Sayın Canikli, şu ana kadar niye tahsil etmediniz?
NURETTİN CANİKLİ
(Giresun) – Söylüyorum, teminat mektubu verdi, mektup verdiği için tahsil
edilmez. 
MUHARREM İNCE
(Yalova) – Açıklayacağım zamanı gelince.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
83’üncü madde
üzerine üç adet önerge vardır, okutuyorum: 
Türkiye Büyük Millet Meclisi
Başkanlığına 
Görüşülmekte olan
606 sıra sayılı “Bazı Alacakların Yeniden Yapılandırılması İle Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 83.
Maddesinde yer alan “şirketleri tarafından ihraç edilen” ibaresinin
“şirketlerince çıkarılan” şeklinde değiştirilmesini arz ve teklif ederiz. 






Oktay Vural


Mehmet Günal


Erkan Akçay










İzmir


Antalya


Manisa










Ertuğrul Kumcuoğlu


E. Haluk Ayhan


Mustafa Kalaycı










Aydın


Denizli


Konya







Türkiye Büyük Millet Meclisi
Başkanlığına 
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 83 üncü
maddesinin aşağıdaki şekilde değiştirilmesini arz ve teklif ederiz. 






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Enis Tütüncü


Nevingaye Erbatur


Gökhan Durgun







Tekirdağ


Adana


Hatay










Abdullah Özer













Bursa






“Madde 83 – 193
sayılı Gelir Vergisi Kanununun 75 inci maddesinin ikinci fıkrasının (5)
numaralı bendinde yer alan “ve Özelleştirme İdaresince çıkarılan menkul
kıymetlerden” ibaresi “Özelleştirme İdaresince çıkarılan menkul kıymetler ile
varlık kiralama şirketleri tarafından ihraç edilen kira sertifikalarından”
şeklinde değiştirilmiştir. 
Türkiye Büyük Millet Meclisi
Başkanlığına
606 sıra sayılı
kanun tasarısının 83’üncü Maddesinin tasarı metninden çıkarılmasını arz ve
teklif ederiz.







Bengi Yıldız


Nuri Yaman


Akın Birdal







Batman


Muş


Diyarbakır







M. Nezir Karabaş


Hamit Geylani


Sebahat Tuncel







Bitlis


Hakkâri


İstanbul



BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
MEHMET GÜNAL
(Antalya) – Sayın Başkanım, biraz önce el kaldırdım ama bakmadınız. Sayın
Canikli…
BAŞKAN – Size
gelecek…
MEHMET GÜNAL
(Antalya) – Affedersiniz, ben el kaldırdım ama siz oylamaya geçtiniz.
“Yazmamışlardır” dedi. Tutanağa geçmesi açısından söylüyorum: Milliyetçi
Hareket Partisi olarak…
NURETTİN CANİKLİ
(Giresun) – Hayır, ben size demedim, ben size söylemedim. 
MEHMET GÜNAL
(Antalya) – Bir saniye…
BAŞKAN – Mehmet
Bey, şu önergeyi oylayayım, ondan sonra dinleyeceğim sizi. 
MEHMET GÜNAL
(Antalya) – Ben el kaldırdım siz görmediniz, nezaketimden sustum. 
Bizim Milliyetçi
Hareket Partisi olarak o maddeyle ilgili muhalefet şerhimiz var. Komisyon
tutanaklarına arkadaşlarımız bakarlarsa, Sayın Yazıcı’ya ben tam üç defa bu
konunun hassas olduğunu belirttim. Plan ve Bütçe Komisyonu tutanaklarından
arkadaşlarımız bulabilirler. 
Teşekkür ederim.
BAŞKAN – Teşekkür
ederim Sayın Günal.
Buyurun:
Gerekçe:
Madde değişikliğiyle;
bir kısım sermaye grubuna ayrıcalık tanınmış olmaktadır. Bu anayasanın eşitlik
ilkesine aykırıdır. Öte yandan zaten adil olmayan vergilendirmede sermaye
üzerinden alınan vergiler daha da azalmasına neden olacaktır. 
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi
Başkanlığına 
Görüşülmekte olan
606 sıra sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 83 üncü
maddesinin aşağıdaki şekilde değiştirilmesini arz ve teklif ederiz. 
“Madde 83 – 193
sayılı Gelir Vergisi Kanununun 75 inci maddesinin ikinci fıkrasının (5)
numaralı bendinde yer alan “ve Özelleştirme İdaresince çıkarılan menkul
kıymetlerden” ibaresi “Özelleştirme İdaresince çıkarılan menkul kıymetler ile
varlık kiralama şirketleri tarafından ihraç edilen kira sertifikalarından” şeklinde
değiştirilmiştir. 
  Mustafa Özyürek (İstanbul) ve
arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Durgun, buyurun efendim.
GÖKHAN DURGUN
(Hatay) – Sayın Başkan, değerli milletvekilleri; görüşülmekte olan 606 sıra
sayılı Kanun Tasarısı’nın 83’üncü maddesi üzerinde vermiş olduğumuz değişiklik
önergesi hakkında söz almış bulunuyorum. Sizleri saygıyla selamlıyorum.
Bu değişiklik
önergesi 83’üncü maddenin daha düzgün ve daha anlaşılabilir hâle getirilmesi
için verilmiştir.
Değerli
arkadaşlarım, bu kanunda çalışanların haklarına yönelik yapılan düzenlemeler
ile çalışanların şu ana kadar kazanılmış haklarında geriye dönüş olduğu çok
açık bir biçimde görülmektedir. Hiçbir demokratik sistemde, kazanılmış
haklardan geriye dönüş olmaz. Biz de bu nedenle bu kanun tasarısına karşı
çıkıyoruz.
AKP Hükûmeti ne
zaman istihdam yaratmaktan, işsizlik ile mücadele etmekten bahsetse altından
tam tersi, çalışanların kazanılmış haklarının gasbı çıkmaktadır. Başbakan ne
zaman işsizlikle mücadeleden bahsetse altında işsizler için oluşan fonun
yağmalanması gündeme gelmektedir. Zannediyorsunuz ki çalışanların ücretlerini
aşağıya çekince, işçilerin zaten sınırlı olan iş güvencelerini ortadan
kaldırınca, sendikaları yok edince işsizlikle mücadelede başarı elde
edeceksiniz. Bu torba yasa ile çalışanların kıdem tazminatları
gasbedilmektedir. İşçiler daha çok çalıştırılacak ama bunun karşılığında ödeme
yapılmayacaktır. Sanki işverenler işçiyi hayırseverlik olsun diye çalıştırıyor
anlayışını ortaya koyuyorsunuz ve herkesin de buna inanmasını istiyorsunuz.
Değerli milletvekilleri,
AKP Hükûmetinin işsizlikle mücadele etmek diye bir derdi yok, sosyal güvenlik
sistemini ayakta tutmak diye bir derdi yok. Hükûmetin amacı, işverenlere yeni
kâr alanları sağlamak, onları daha zengin hâle getirmektir. Eğer işsizlikle
gerçekten mücadele etmek istiyorsanız çalışma sürelerinin kısaltılmasını
gündeme getirirsiniz ve istihdam sağlarsınız.
Buna karşın en az
ücretli izin hakkı bizde. Avrupalı işçiye göre haftada ortalama on saat fazla
çalışıyor bizim işçimiz. Kısaltın çalışma sürelerini, bakın işverenler nasıl
işçi alıyorlar görürsünüz ama çalışma sürelerini gündeme getiren yok. Varsa
yoksa esneklik, varsa yoksa ucuz emek sömürüsü. Şimdi ne yapıyor AKP Hükûmeti?
İşçilerin, emekçilerin haklarını budamanın yolunu toplumun beklentileri ile işçi
gasplarını aynı yasanın içine koyarak arıyor.
Uzun zamandan bu
yana “istihdam strateji belgesi” diye bir laf dolaşıyor. Adı var, kendi yoktu
ama baktık ki bu torbanın içine sızmış ve işçi haklarından birtakım şeyleri
alıp götürmüş.
Bir yandan vergi
affı, öğrenci affı, emekli maaşlarının iyileştirilmesi, diğer yandan da daha
fazla sömürü anlamına gelen esneklik, gençlere güvencesizlik, stajyer ve
çırakların ücretlerinde düşüş, taşeronlaştırma, kadrolu çalışanlara sürgün bu
torba yasanın içinde yan yana. Buna ilave olarak işverenlere vergi indirimleri,
teşvikler ve destekler bu yasanın içinde yer alıyor. İşçi emeklisine, af
bekleyen öğrenciye, vergi borçlusuna diyorsunuz ki: “Yasa çıkarsa emekliye zam,
öğrenciye af, borçluya indirim var ama bunlar yine muhalefet ediyor.” Oysa bu
kanun çalışanların haklarına saldırıyor, süslü maddelerin arasında ölümcül
tuzaklar kuruyor.
Süt izni gibi
bazı düzenlemeleri müjde olarak sunmak, yasanın özündeki saldırıyı kamufle etmeye yöneliktir. Eğer gerçekten bir müjde vermek
istiyorsanız, örneğin süt iznini Dünya Sağlık Örgütünün kabul ettiği altı aylık
ücretli izin şeklinde düzenlemek gerekmektedir.
Tasarıda,
sözleşmeli çalışanların sendika üyeliğinden bahsedilirken toplu eylem ve greve
başvurmaları yasaklanmaktadır.
Değerli arkadaşlarım,
bu yasa çıkarsa, deneme süresi gençler için iki aydan dört aya çıkacaktır.
Deneme süresi için hak talep edilmesi de mümkün olmayacaktır.
Yasa çıkarsa,
küçük sanayi sitelerini küçük omuzlarına alan 360 bin resmî çırağın,
denetimsizlik nedeniyle hakları yeterince korunamayan 200 bin stajyerin de
ücretleri düşecektir.
Onların asgari
ücretleri dikkate alınarak, kayıt dışı çalışan yüz binlerce genç işçinin
ücretleri de bu durumdan etkilenecektir. Böylece ücretler 146 TL’ye kadar
düşecektir. 
Sizleri saygıyla
selamlıyorum, önergemize destek olmanızı tekrar rica ediyorum. 
Teşekkür
ediyorum. (CHP sıralarından alkışlar) 
BAŞKAN - Teşekkür
ederim Sayın Durgun.
III.-
YOKLAMA
(CHP sıralarından
bir grup milletvekili ayağa kalktı)
MUHARREM İNCE
(Yalova) – Sayın Başkan, yoklama istiyoruz. 
BAŞKAN – Yoklama
talep ediyorsunuz, evet.
Yoklama talebinde
bulunan arkadaşlarımızı kaydedeyim:
Sayın İnce, Sayın
Ersin, Sayın Özyürek, Sayın Öztürk, Sayın Durgun, Sayın İçli, Sayın Köse, Sayın
Çöllü, Sayın Güner, Sayın Karaibrahim, Sayın Köktürk, Sayın Süner, Sayın Özer,
Sayın Özkan, Sayın Dibek, Sayın Koçal, Sayın Hacaloğlu, Sayın Aydoğan, Sayın
Topuz, Sayın Seçer.
Yoklama için bir
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN – Önergeyi
oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına 
Görüşülmekte olan
606 sıra sayılı “Bazı Alacakların Yeniden Yapılandırılması İle Sosyal
Sigortalar Ve Genel Sağlık Sigortası Kanunu Ve Diğer Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 83.
Maddesinde yer alan “şirketleri tarafından ihraç edilen” ibaresinin
“şirketlerince çıkarılan” şeklinde değiştirilmesini arz ve teklif ederiz. 
 Oktay
Vural (İzmir) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Vural, kim konuşacak?
OKTAY VURAL
(İzmir) – Sayın Kumcuoğlu…
BAŞKAN - Buyurun
Sayın Kumcuoğlu. (MHP sıralarından alkışlar)
ERTUĞRUL
KUMCUOĞLU (Aydın) – Sayın Başkan, değerli milletvekilleri; saat sabahın bir
buçuğunu geçmekte. Dün saat 14.00’ten beri burada çalışıyoruz. Neden? Size göre
muhalefet gereksiz engelleme yapıyor, onun için. Ama hemen hafızalarımızı
tazeleyelim. Bundan birkaç hafta önce, yine bu yüce çatı
altında, Borçlar Kanunu, Ticaret Kanunu, bu her iki kanunu uygulamaya ilişkin
diğer iki kanun, Tebligat Kanunu ve Hukuk Usulü Muhakemeleri Kanunu üç beş gün
içinde, önce Milliyetçi Hareket Partisi Genel Başkanının önerisi, sonra da ana
muhalefet partisinin desteği ile bu Meclisten geçti. O zaman, bugün niye
geç saatlere kadar çalışmak gereğini hissediyoruz? Ne oluyor? Bu konuda sizi
düşünmeye davet ediyorum. 
Gün aklı durultma
zamanıdır. Ne istiyor muhalefet? Ne diyor muhalefet? Oylama söz konusu
olduğunda koşarak buraya geliyorsunuz, Sayın Tayyip Bey’den korktuğunuzdan
basıyorsunuz parmağınızı, yoklamada görünüyorsunuz; sonra kulise gidiyorsunuz,
kimseyi dinlemiyorsunuz…
AHMET YENİ
(Samsun) – Ya, sen kendi işine bak.
ERTUĞRUL
KUMCUOĞLU (Devamla) – …dinlemediğiniz için de muhalefetin noktainazarını
anlamakta zorlanıyorsunuz. 
Bakın arkadaşlar,
başlığı üç sayfa süren bu kanunun adı şöyle başlıyor: “Bazı Alacakların Yeniden
Yapılandırılması…” diye gidiyor. Tamam, niye bazı şeyler, alacaklar yeniden
yapılandırılıyormuş, bakalım. Hükûmetin gönderdiği gerekçeyi okuyorum size:
“Uluslararası finans piyasalarında başlayan ve tüm sektörleri etkisi altına
alan küresel ekonomik kriz, ülkemizde de dış talebin düşmesine bağlı olarak
ekonomik daralmaya neden olmuştur.”
OKTAY VURAL
(İzmir) – Teğet geçmemiş yani. 
ERTUĞRUL
KUMCUOĞLU (Devamla) – Ha, demek Tayyip Bey’in dediği gibi teğet geçmemiştir. 
Ondan sonra devam
ediyor, yine Hükûmetin gerekçesi devam ediyor: “Mal ve hizmet satış
gelirlerindeki azalma, kredi teminindeki güçlükler işletmelerin üretim
kapasitelerini tam olarak kullanamamalarına ve buna bağlı olarak nakit
dengelerinin bozulmasına neden olmuş ve bazı işletmelerin kamuya yönelik
yükümlülüklerini yerine getirmesinde gecikmelere sebebiyet vermiştir.” Kim
diyor bunu? Bu tasarının altında imzası olan Sayın Başbakan Recep Tayyip
Erdoğan diyor. Demek ki AKP Grup Başkan Vekilinin biraz önce bu kürsüden ifade
ettiği gibi, Türkiye’de işler yolunda gitmiyor. Bir ihtiyaç var, bir düzenleme
yapacağız. Bu düzenleme için gerekli madde sayısı 15-20’yi geçmiyor. Bu niyetle
yola çıktınız, 15-20 madde derken Meclise 118 madde sevk ettiniz, şu anda
müzakere ettiğimiz metin 258 madde. Ne oluyor? Biraz düşünün. Neden 15-20
maddelik bir tasarı çok kısa bir zaman süresi içinde 258 maddeye, ek maddelerle
birlikte, tırmanıyor? Bunun arkasında muhalefet bir niyet aramak ihtiyacı
duymayacak mı? Siz duymuyor musunuz? Ne oluyor? Kimden, ne kaçırılıyor? Ne
amaçlanıyor? Nereye götürülmek isteniyor ülke? Kime, ne veriliyor? Kimden, ne
alınıyor? 
EYÜP AYAR
(Kocaeli) – Hepsi yazılı orada, ne varsa. Başka bir şey yok. 
ERTUĞRUL
KUMCUOĞLU (Devamla) – Hepsi burada yazılı, değil mi? Peki, ben size söyleyeyim:
83’üncü maddede… Tamam, 83’üncü maddeyi okudun mu arkadaş sen? Okumadın…
SÜREYYA SADİ
BİLGİÇ (Isparta) – Siz kendi payınıza konuşun!
ERTUĞRUL
KUMCUOĞLU (Devamla) – Okumadın, hiçbiriniz okumadınız. (AK PARTİ sıralarından
gürültüler) Biz okuyoruz. Neden okuyoruz biliyor musunuz? Biz okuyoruz çünkü
çıkıp burada konuşuyoruz, okumaya mecburuz. 
ALİ KOYUNCU
(Bursa) – Siz söyleyin. 
ERTUĞRUL
KUMCUOĞLU (Devamla) – Ona geleceğim, biraz sonra geleceğim. 
Onun için,
arkadaşlar, bakın, gün aklı durultma zamanıdır. Bir daha seçilelim endişesi
içinde, Genel Başkanınızın peşine takılıp burada robotlar gibi parmak kaldırma
alışkanlığından vazgeçin. 
MEHMET SAĞLAM
(Kahramanmaraş) – Sen nereye takılıyorsun?
ERTUĞRUL
KUMCUOĞLU (Devamla) - Lütfen muhalefeti dinleyin. Neye itiraz ediyorlar, niçin
itiraz ediyorlar, niye karşı koyuyorlar, neden rahatsızlar, neden endişe
ediyorlar? Buna bakın, dinleyin, ölçün, biçin. Bir kez daha seçilmek marifet değildir,
memleket için doğruyu yapmak marifettir. 
Bu duygu ve
düşüncelerle hepinizi saygıyla selamlıyorum. (MHP sıralarından alkışlar)
BAŞKAN – Teşekkür
ederim.
Önergeyi
oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi
oylarınıza sunuyorum: Kabul
edenler… Kabul etmeyenler… Kabul edilmiştir.
84’üncü madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan
606 Sıra Sayılı Kanun Tasarısının çerçeve 84 üncü maddesinin aşağıdaki şekilde
değiştirilmesini arz ve teklif ederiz.






Erkan Akçay


Mehmet Günal


Mustafa Kalaycı







Manisa


Antalya


Konya







E. Haluk Ayhan


Oktay Vural










Denizli


İzmir






"Madde 84- 193 sayılı Kanunun Geçici 67 nci maddesinin (7)
numaralı fıkrasının üçüncü cümlesinde yer alan "Hazine tarafından"
ibaresi "Hazine ve kurumlar vergisi mükellefi kurumlar tarafından"
şeklinde değiştirilmiştir."
Türkiye Büyük Millet Meclisi Başkanlığına
Görüşülmekte olan 606 Sıra Sayılı "Bazı Alacakların Yeniden
Yapılandırılması ile Sosyal Sigortalar ve Genel Sağlık Sigortası Kanunu ve
Diğer Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı"nın 84 üncü maddesinin aşağıdaki şekilde değiştirilmesini
arz ve teklif ederiz.






Mustafa Özyürek


Harun Öztürk


Ferit Mevlüt Aslanoğlu










İstanbul


İzmir


Malatya










Enis Tütüncü


Abdullah Özer


Nevingaye Erbatur










Tekirdağ


Bursa


Adana






"Madde 84- 193 sayılı Kanunun Geçici 67 nci maddesinin (7)
numaralı fıkrasının üçüncü cümlesinde yer alan "Hazine tarafından"
ibaresi "Hazine ile tam mükellef kurumlar tarafından" şeklinde
değiştirilmiştir."
Türkiye Büyük Millet Meclisi Başkanlığına
606 sıra sayılı kanun tasarısının 84'üncü Maddesinin tasarı
metninden çıkarılmasını arz ve teklif ederiz.






Bengi Yıldız


Nuri Yaman


Akın Birdal










Batman


Muş


Diyarbakır










M. Nezir Karabaş


Hamit Geylani


Sebahat Tuncel










Bitlis


Hakkâri


İstanbul






BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI
(Bursa) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) -
Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Madde
değişikliğiyle; bir kısım sermaye grubuna ayrıcalık tanınmış olmaktadır. Bu
anayasanın eşitlik ilkesine aykırıdır. Öte yandan zaten adil olmayan
vergilendirmede sermaye üzerinden alınan vergilerin daha da azalmasına neden
olacaktır.
BAŞKAN – Önergeyi
oylarınıza sunuyorum: Kabul
edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 84
üncü maddesinin aşağıdaki şekilde değiştirilmesini arz ve teklif ederiz.
  Mustafa Özyürek (İstanbul) ve arkadaşları
"Madde 84-
193 sayılı Kanunun Geçici 67 nci maddesinin (7) numaralı fıkrasının üçüncü
cümlesinde yer alan "Hazine tarafından" ibaresi "Hazine ile tam
mükellef kurumlar tarafından" şeklinde değiştirilmiştir."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
BAŞKAN – Sayın
Öztürk, buyurun.
AHMET ERSİN
(İzmir) – Sayın Başkan, Kâtibin söyledikleri anlaşılmıyor, çok hızlı okuyor,
tane tane okusun da biz de dinleyelim.
BAŞKAN – Tamam
efendim, arkadaşıma söyleyeyim.
HARUN ÖZTÜRK
(İzmir) – Sayın Başkan, değerli milletvekilleri; 84’üncü madde, yanlış
söylemedim, yanlış söyleyebilirim bu saatte, 84’üncü maddeyle ilgili vermiş
olduğumuz önerge üzerine söz aldım. Yüce heyetinizi saygıyla selamlıyorum.
Evet, çalışma
hayatına ilişkin maddeler görüşüldü, bitti ancak çalışma yaşamıyla ilgili bazı
düşüncelerimi ifade etme fırsatı bulamadığım için burada kısaca değineceğim
kısa çalışma ödeneğiyle ilgili bazı konulara.
Değerli
milletvekilleri, yürürlükteki mevzuat, kısa çalışma ödeneğinin ödenebilmesi
için iki temel şarttan birinin meydana gelmesini öngörmekteydi. Bunlardan
birincisi bir ekonomik krizin ortaya çıkması, diğeri ise zorlayıcı bir nedenin
varlığı şeklindeydi. Bu iki temel şartın yanında diğer şartlar, kısa çalışma
yapılması ve kısa çalışma ödeneğinin ödenmesinde aranan koşullara ilişkindi.
Yürürlükteki mevzuat, işverenin kendi sevk ve iradesinden kaynaklanmayan,
önceden kestirilemeyen, bunun sonucu olarak bertaraf edilmesine olanak
bulunmayan, dışsal etkilerden ileri gelen, geçici olarak çalışma süresinin
azaltılması ve faaliyetin tamamen veya kısmen durdurulmasıyla sonuçlanan
deprem, yangın, su baskını, salgın hastalık, seferberlik ve benzeri nedenleri
zorlayıcı nedenler olarak saymaktadır. Bu hâllerin varlığı durumunda kısa
çalışma ödeneği ödenebilmekteydi. Buna karşılık, genel ekonomik kriz için
benzer somut değerlendirmelerin yapılması mümkün değildir. Ulusal ve
uluslararası ekonomide ortaya çıkan olayların ülke ekonomisini ve dolayısıyla
iş yerlerini ciddi anlamda ve topyekûn etkileyip sarstığı durumlar “genel
ekonomik kriz” olarak ifade edilmektedir. Ekonomik ya da yönetsel veya
organizasyona dayalı olarak o iş yerinin kendisinden kaynaklanan bir krize
girmesi yahut pazara bağlı olarak sektörel bir kriz, o iş yerinde kısa çalışma
ödeneği ödenmesini haklı gösterecek nedenler arasında sayılmamaktaydı. 
Değerli
milletvekilleri, çalışma yaşamıyla ilgili kabul ettiğimiz bir maddeyle,
İşsizlik Sigortası Kanunu’nun ek 2’nci maddesinde yaptığımız bir değişiklikle,
bu genel ekonomik kriz ve diğer zorlayıcı nedenler arasına sektörel krizleri de
eklemiş olduk. Şimdi, mevcut, yürürlükteki mevzuatta yer alan
genel ekonomik krizi objektif olarak tanımlamada bu güçlükler yaşanırken,
sektörel ve bölgesel krizlerin de kısa çalışma ödeneği ödenecek durumlar
arasına oylarınızla alınmış olması, iç ve dış talepte geçici daralma ve stok
artışları gibi nedenlerle de fona başvurma ve fon kaynaklarını kullanma imkânı
verecektir ki bunu kabul ettiniz. Bu tür subjektif değerlendirmelere açık
kavramların maddeye ilave edilmesi ne yazık ki uygun olmamıştır. Yani uygun
olmadığını düşündüğüm ve oylarınızla kabul ettiğiniz maddeye bu vesileyle
itirazlarımı kayıtlara geçirmek istedim.
Yüce heyetinizi
tekrar saygıyla selamlıyorum. (CHP sıralarından alkışlar)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısının çerçeve 84 üncü maddesinin aşağıdaki şekilde
değiştirilmesini arz ve teklif ederiz.
  Oktay Vural (İzmir) ve arkadaşları
"Madde 84-
193 sayılı Kanunun Geçici 67 nci maddesinin (7) numaralı fıkrasının üçüncü
cümlesinde yer alan "Hazine tarafından" ibaresi "Hazine ve kurumlar
vergisi mükellefi kurumlar tarafından" şeklinde değiştirilmiştir."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL
GÜVENLİK BAKANI ÖMER DİNÇER (İstanbul) – Katılmıyoruz Sayın Başkan.
OKTAY VURAL
(İzmir) – Sayın Mithat Melen konuşacak.
BAŞKAN – Buyurun
Sayın Melen. (MHP sıralarından alkışlar)
MİTHAT MELEN
(İstanbul) – Sayın Başkan, değerli milletvekilleri; 606 sıra sayılı Kanun
Tasarısı’nın çerçeve 84’üncü maddesinin değişiklik önergesi üzerinde söz almış
bulunuyorum. Yüce heyeti saygıyla selamlarım.
Değerli
milletvekilleri, İstanbul’daki bir uluslararası hukuk kuruluşu, bir müşavirlik
firması bir uluslararası kuruluş tarafından bir görev alıyor ve görev de şu: Bu
kanunu, bu torba kanunu incelemek ve mütalaa yazmak üzerine. Son iki aydır bu
incelemeleri yapıyorlar ve ilk verdikleri cevap şu: “Bu, o kadar uzun, karmaşık
bir yasa ki anlaşılması mümkün değil ancak uygulamaya başlayınca çıkacak sıkıntılardan
dolayı şimdiden sizi uyarıyoruz.” diyorlar. 
Şimdi, ne kadar
ilginç -hukukla uğraşanlarımız var hepimizin- uluslararası bir hukuk firması,
kanunu, yasa tasarısını anlaşılmaz buluyor ki toplum nasıl anlayabilsin?
Gerçekten, bu kadar çok maddesi olan ve çok karmaşık olan bu kanunu bu toplumun
anlaması çok mümkün değil ve uygulandıkça sıkıntılar çıkacak. 
Hatta, yine İstanbul’da öyle ilginç şeyler oluyor ki, mesela, Büyükada’daki faytoncular “Biz niye kanunda
yer almadık?” demeye başladılar çünkü herkes de belki bu kanun içinde yer
almanın faydasına inanmaya başladı.
Biz ne yapmaya
çalışıyoruz veya siz ne yapmaya çalışıyorsunuz bu yasayla? Türkiye’deki hukuk
sistemini ve özellikle yasamanın elindeki sistemi, yasa yapmak sistemini
değiştirmeye mi çalışıyorsunuz? Onu pek bilemiyorum ama sonuçları bunun
herhâlde çok iyi olmayacak çünkü genel sistemin tamamını ufak ufak bozmaya
başlarsanız sistemde ciddi çöküntü olacağı açık. Gerçekten altı ay sonra, bu
yasa bu hâliyle uygulanırsa hukuki bir sürü engelleme gelecek, Anayasa
Mahkemesi dâhil. Onun dışında tekrar bunu düzeltmek için diğer yasaları
düzeltmek gerekecek yani bundan sonraki Meclise de sadece bu yasa için çok
önemli bir görev kalıyor. 
Bunu hukukçular
daha iyi anlarlar ama bir de uygulamada belirli şeyler var ki bankaların
İstanbul’a nakledilmesinden tutun da ufacık bir şeyin, alacak kanununun
çözülmesine kadar her şey burada ve düzensiz bir şekilde yer almış. Mesela,
Hazineyle ilgili bile “Hazine ve kurumlar vergisi mükellefi” diye veya “tam mükellef”
diye bir laf var. Ne demek tam mükellef? Hem Hazine hem tam mükellef yani
ilginç gelmiyor mu size? Biz de ona bir değişiklik sunmaya çalıştık: “Hazine ve
kurumlar vergisi mükellefleri tarafından.” diye. Niye? Biraz daha anlaşılabilir
olsun diye. Yoksa bizim yaptıklarımız da aynı sizin yaptığınız gibi çok şey
değil, çok üzerinde çalışılmış değil, ezbere. Ezbere olduğu için, her madde
böyle ezbere olduğu için ezbere de değişiklik önergesi veriyoruz. Gerçekten
çözüme dönük önergeler değil bunlar ama maddeler de çözüme dönük maddeler
değil. 
Tasarı o kadar
çok sıkıntıları beraberinde getirecek ki hep birlikte yaşayacağız. Aslında
maddeleri değiştirmek yerine bu kanunun tümünü yeni baştan düşünmek lazım ve
diğer sistemlerle birlikte düşünmek lazım. Sanıyorum 3 bin kanuna atıf var
burada veya yönetmeliğe. Bu acaba bürokrasinin kendisini koruması mı, yoksa
yönetimin çekinip bu maddeleri bunun içine serpiştirmesiyle mi ilgili? Tabii
yine bu saatte, zorlamayla bütün bunları konuşmak ve çok ciddi teknik konular konuşmak
herhâlde çok faydalı değil, hiçbirimiz için faydalı değil. 
Onun için, bu
maddemizin kabulünü diliyor, yüce heyeti saygıyla selamlıyorum. (MHP
sıralarından alkışlar) 
BAŞKAN – Teşekkür
ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, teklifin 85’inci maddesinin kapalı oturumda görüşülmesine dair
İç Tüzük’ün 70’inci maddesine göre verilmiş bir önerge vardır. 
Kapalı oturum
istemine dair önergeyi okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Yasa Tasarısının 85 inci maddesinin görüşülmesinin TBMM
İçtüzüğünün 70 inci maddesine göre kapalı oturumda gerçekleşmesini arz ve
teklif ederiz. 






Muharrem İnce


Mustafa Özyürek


Harun Öztürk







Yalova


İstanbul


İzmir







Ali Koçal


Şevket Köse


Hüsnü Çöllü







Zonguldak


Adıyaman


Antalya







Tayfur Süner


Eşref Karaibrahim


Rahmi Güner







Antalya


Giresun


Ordu







Ergün Aydoğan


Ali İhsan Köktürk


Tayfun İçli







Balıkesir


Zonguldak


Eskişehir







Ramazan Kerim Özkan


Turgut Dibek


Fevzi Topuz







Burdur


Kırklareli


Muğla







Vahap Seçer


Ahmet Ersin


Gökhan Durgun







Mersin


İzmir


Hatay







Abdullah Özer


Algan Hacaloğlu










Bursa


İstanbul






BAŞKAN – Sayın milletvekilleri,
kapalı oturumda Genel Kurul salonunda bulunabilecek sayın üyeler dışındaki
dinleyicilerin ve görevlilerin dışarıya çıkmaları gerekmektedir. 
Sayın idare
amirlerinden salonun boşaltılmasını temin etmelerini rica ediyorum. 
Yeminli
stenografların ve yeminli görevlilerin salonda kalmalarını oylarınıza
sunuyorum: Kabul edenler… Kabul etmeyenler… Kabul edilmiştir.
Kapanma
Saati: 01.57
IV.-
KAPALI OTURUMLAR (Devam)
Sekizinci
ve Dokuzuncu Oturumlar 
(Kapalıdır) (x)



ONUNCU OTURUM
Açılma
Saati: 03.08
BAŞKAN:
Başkan Vekili Nevzat PAKDİL
KÂTİP
ÜYELER: Yusuf COŞKUN (Bingöl), Fatih METİN (Bolu)
BAŞKAN –
Saygıdeğer milletvekilleri, Türkiye Büyük Millet Meclisinin 58’inci
Birleşiminin Onuncu Oturumunu açıyorum.
606 sıra sayılı
Tasarı’nın görüşmelerine devam ediyoruz.
X.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Kanun Teklifleri ve Sanayi, Ticaret, Enerji, Tabii Kaynaklar, Bilgi
ve Teknoloji ile Plan ve Bütçe Komisyonları Raporları (1/971, 2/2, 2/15, 2/101,
2/111, 2/134, 2/175, 2/235, 2/236, 2/237, 2/258, 2/259, 2/261, 2/262, 2/267,
2/289, 2/344, 2/356, 2/363, 2/377, 2/400, 2/425, 2/444, 2/460, 2/462, 2/501,
2/503, 2/507, 2/540, 2/553, 2/587, 2/591, 2/677, 2/681, 2/682, 2/683, 2/688,
2/689, 2/690, 2/691, 2/698, 2/714, 2/740, 2/753, 2/760, 2/769, 2/779, 2/780,
2/783, 2/800, 2/801, 2/802, 2/805, 2/806, 2/808, 2/809, 2/810, 2/811, 2/812,
2/821) (S. Sayısı: 606) (Devam)
BAŞKAN - Komisyon
ve Hükûmet yerinde.
Sayın
milletvekilleri, 86’ncı madde üzerinde üç adet önerge vardır, önergeleri
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 86
ncı maddesinin aşağıdaki şekilde değiştirilmesini arz ve teklif ederiz.






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Ramazan Kerim Özkan


Abdullah Özer


Nevingaye Erbatur







Burdur


Bursa


Adana










Enis Tütüncü













Tekirdağ






"Madde 86- 1/7/1964 tarihli ve 488 sayılı Damga Vergisi Kanununa ekli
(2) sayılı tablonun;
a) "IV-
Ticari ve medeni işlerle ilgili kâğıtlar" başlıklı bölümüne aşağıdaki
fıkra eklenmiştir.
40. Menkul,
gayrimenkul ve maddi olmayan varlıkların varlık kiralama şirketine devri,
bunların varlık kiralama şirketince devralınan kuruma iadesi, bu devir ve
iadelere bağlı olarak yapılan ipotek işlemleri ile bunların varlık kiralama
şirketlerince kiralanması nedeniyle düzenlenen kâğıtlar ve kira
sertifikaları."
b)
"V-Kurumlarla ilgili kâğıtlar" başlıklı kısmının sonuna aşağıdaki
fıkra eklenmiştir.
"25. Kamu
kurum ve kuruluşlarının merkez ve taşra teşkilatı ile döner sermaye
işletmelerinin kadrolarında ve sözleşmeli personel pozisyonlarında istihdam
edilen sözleşmeli personel ile yapılan hizmet akitleri."
Türkiye Büyük Millet Meclisi
Başkanlığına
Görüşülmekte 606
Sıra Sayılı Kanun Tasarısı'nın çerçeve 86'ncı maddesinin aşağıdaki şekilde
değiştirilmesini arz ve teklif ederiz.






Erkan Akçay


Mustafa Kalaycı


Oktay Vural







Manisa


Konya


İzmir







Behiç Çelik


Mehmet Günal


Emin Haluk Ayhan







Mersin


Antalya


Denizli



"Madde 86- 1/7/1964 tarihli ve 488
sayılı Damga Vergisi Kanununa ekli (2) sayılı tablonun;
a)  "IV- Ticari ve
medeni işlerle ilgili kâğıtlar" başlıklı bölümüne aşağıdaki fıkra
eklenmiştir.
"41. Menkul, gayrimenkul ve maddi olmayan varlıkların varlık
kiralama şirketine devri, bunların varlık kiralama şirketince devralınan kuruma
devri, bu devirlere bağlı olarak yapılan ipotek işlemleri ile bunların varlık
kiralama şirketlerince kiralanması nedeniyle düzenlenen kâğıtlar ve kira
sertifikaları."
b)  "V-Kurumlarla ilgili
kâğıtlar" başlıklı kısmının sonuna aşağıdaki fıkralar eklenmiştir.
"25. Kamu kurum ve kuruluşlarının merkez ve taşra teşkilatı
ile döner sermaye işletmelerinin kadrolarında ve sözleşmeli personel
pozisyonlarında istihdam edilen sözleşmeli personel ile yapılan hizmet
sözleşmeleri."
26. Maaş, ücret, gündelik gibi hizmet karşılığı alınan paraların
ödenmesi için düzenlenen kağıtlardan aylık brüt asgari
ücret tutarına tekabül eden kısmı."
Türkiye Büyük Millet Meclisi Başkanlığı’na
606 sıra sayılı kanun tasarısının 86'ıncı Maddesi ile 488 sayılı
kanunun ekli 2 sayılı tablosuna eklenen 40'ıncı fıkranın tasarı metninden
çıkarılmasını arz ve teklif ederiz.






Bengi Yıldız


M. Nezir Karabaş


Hamit Geylani







Batman


Bitlis


Hakkâri







Sebahat Tuncel


Akın Birdal


Nuri Yaman







İstanbul


Diyarbakır


Muş



BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
BAŞKAN –
Gerekçeyi okutuyorum:
Gerekçe:
Bu eklenen fıkra
ile Damga Vergisinden müstesna edilen kağıtların alanı
genişletilmekte, özellikle belirli bir sermaye grubuna özel istisna
getirilmektedir. Bu ise anayasanın eşitlik ilkesine aykırıdır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte 606
Sıra Sayılı Kanun Tasarısı'nın çerçeve 86'ncı maddesinin aşağıdaki şekilde
değiştirilmesini arz ve teklif ederiz.
  Behiç Çelik (Mersin) ve
arkadaşları
"Madde 86- 1/7/1964 tarihli ve 488 sayılı Damga Vergisi Kanununa ekli
(2) sayılı tablonun;
a) "IV-
Ticari ve medeni işlerle ilgili kâğıtlar" başlıklı bölümüne aşağıdaki
fıkra eklenmiştir.
"41. Menkul,
gayrimenkul ve maddi olmayan varlıkların varlık kiralama şirketine devri,
bunların varlık kiralama şirketince devralınan kuruma devri, bu devirlere bağlı
olarak yapılan ipotek işlemleri ile bunların varlık kiralama şirketlerince
kiralanması nedeniyle düzenlenen kâğıtlar ve kira sertifikaları."
b)
"V-Kurumlarla ilgili kâğıtlar" başlıklı kısmının sonuna aşağıdaki
fıkralar eklenmiştir.
"25. Kamu
kurum ve kuruluşlarının merkez ve taşra teşkilatı ile döner sermaye
işletmelerinin kadrolarında ve sözleşmeli personel pozisyonlarında istihdam
edilen sözleşmeli personel ile yapılan hizmet sözleşmeleri."
26. Maaş, ücret,
gündelik gibi hizmet karşılığı alınan paraların ödenmesi için düzenlenen kağıtlardan aylık brüt asgari ücret tutarına tekabül eden
kısmı."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
OKTAY VURAL
(İzmir) – Sayın Behiç Çelik konuşacak.
BAŞKAN – Sayın
Behiç Çelik, buyurun efendim. (MHP sıralarından alkışlar)
BEHİÇ ÇELİK
(Mersin) – Sayın Başkan, değerli milletvekilleri; konuşmama başlamadan önce
hepinize en derin saygılarımı sunuyorum. 
488 sayılı Damga
Vergisi Kanunu’nun eki tabloda değişiklik içeren önergemiz üzerinde görüşlerimi
arz etmeden önce, TÜİK verilerine dayanarak, Türkiye’de yoksulluk, açlık,
işsizlik ve istihdamla ilgili bazı verileri sizlerle paylaşmak isterim. 
Değerli
milletvekilleri, şimdi, elimizdeki rakamlara baktığımızda, 2002 yılında
Türkiye’de 22 milyon 833 bin kişi istihdam edilmişken, 2010 yılı Kasım ayı
itibarıyla 22 milyon 972 bin kişinin istihdam edildiğini görüyoruz. Yani, sekiz
yılda, AKP iktidarları, Türkiye’de ilave 139 bin kişiye istihdam sağlayabilmiş.
Bununla övünebilir iktidar.
2010 yılında
çalışanlar Türkiye nüfusunun yüzde 32’sini oluşturuyor ama 2002 yılında Türkiye
nüfusunun yüzde 34’ü çalışıyordu. Yani, emanet ettiğimiz gençlere baktığımızda,
işsizlik oranı gençlerde yüzde 25’ler düzeyine çıkmış. Çalışanların yüzde 25’lik kısmı gençler
olmakla birlikte ayrıca kayıt dışı istihdama baktığımız zaman yüzde 50’lere
kadar çıkıyor. Bu sebeple özellikle istihdam konusuna eğilirken sanayi istihdam
endeksine de değinmek isterim: 2007 yılı ortalaması sanayi istihdam endeksinin
yüzde 106,7 iken 2010 yılında bu rakam yüzde 99,8’lere düşmüş. Yani
çalışanların ücret artışları ayrıca enflasyonun da büyük ölçüde altında
kalmıştır. Bunu tabii ki en iyi çalışanlar biliyor, bu acıyı yüreklerinde
hissediyorlar. 
Türkiye’de
çalışanların yüzde 55’inin kazancı gelir vergisi açısından en düşük dilim olan
yüzde 15’lik dilimden vergilendirilmektedir. Yani, Türkiye’de ciddi, çalışanlar
arasında yoksulluk sınırının altında bir istihdam olduğunu çok net bir şekilde
bu rakamlar göstermektedir.
Türkiye’de TÜİK
verilerine göre 339 bin kişi açlık sınırının altındadır yani gıdasını temin edecek
imkândan yoksun. Yüzde 18,08’i yani 12 milyonun üzerinde kişi yoksulluk
sınırının altındadır. Bu, sendikaların istatistiklerinde çok daha yüksek, 1
milyona yakın açlık sınırının altında, 20 milyona yakın yoksulluk sınırının
altında gözükmektedir. Kırsal yerleşim yerlerinde yaşayanlarda yüzde 34,62’lik
bir yoksulluk oranı söz konusudur. 
Türkiye gerçekten
bir açlar ülkesi hâline getirilmiştir. Bu, TÜİK rakamlarıyla da artık teyit
edilmiştir. Çok açık bir şekilde, 825 TL’nin altında çalışanların oranının bu
derece yüksek olması da bunu göstermektedir. Ayrıca, TÜİK tutuyor, sadece
kayıtlı çalışanların yüzde 55’lik kısmı yoksulluk sınırının altında iken bunu
yüzde 6 olarak verebiliyor TÜİK. Bu şunu gösteriyor: Kayıt dışı çalışanları da
ilave ettiğimizde yüzde 70’lere çıkıyor. Şunu gösteriyor: Türkiye İstatistik
Kurumu, gerçekleri kamufle etmeye çalışıyor yani
majestelerinin istatistik kurumu hâline gelmiş ve verilerine inanmamamız için
birçok neden olan bir kurum hâline gelmiş. Bunu dikkatlerinize sunuyorum. 
Diğer yönden,
Sayın Arınç 2010 referandum sürecinde “Çalışanları yüzde 17 oranında -artış
yapmadan- fakirleştirdik.” diyor, çalışanların maaş ve ücretlerini. Şimdi, o
zaman verin. 4+4 niye veriyorsunuz? Çalışanlar ezildi sekiz yılda, çiftçi
ezildi, esnaf ezildi, reel üretici ezildi, köylü ezildi, emekli ezildi. Peki,
bu durumda hiç mi vicdanı yok bu Hükûmetin? Bunu dikkatlerinize sunuyorum. 
Önergenin işleme
alınması, kabul edilmesini yüce heyetinizden diliyor, saygılar sunuyorum. (MHP
sıralarından alkışlar) 
BAŞKAN – Teşekkür
ederim Sayın Çelik. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı"nın 86
ncı maddesinin aşağıdaki şekilde değiştirilmesini arz ve teklif ederiz.
  Ramazan Kerim Özkan (Burdur) ve
arkadaşları 
"Madde 86- 1/7/1964 tarihli ve 488 sayılı Damga Vergisi Kanununa ekli
(2) sayılı tablonun;
a) "IV-
Ticari ve medeni işlerle ilgili kâğıtlar" başlıklı bölümüne aşağıdaki
fıkra eklenmiştir.
40. Menkul,
gayrimenkul ve maddi olmayan varlıkların varlık kiralama şirketine devri,
bunların varlık kiralama şirketince devralınan kuruma iadesi, bu devir ve
iadelere bağlı olarak yapılan ipotek işlemleri ile bunların varlık kiralama
şirketlerince kiralanması nedeniyle düzenlenen kâğıtlar ve kira
sertifikaları."
b)
"V-Kurumlarla ilgili kâğıtlar" başlıklı kısmının sonuna aşağıdaki
fıkra eklenmiştir.
"25. Kamu
kurum ve kuruluşlarının merkez ve taşra teşkilatı ile döner sermaye
işletmelerinin kadrolarında ve sözleşmeli personel pozisyonlarında istihdam
edilen sözleşmeli personel ile yapılan hizmet akitleri."
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkan. 
BAŞKAN – Hükûmet?

MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN – Sayın
Özkan, buyurun efendim. 
RAMAZAN KERİM
ÖZKAN (Burdur) – Sayın Başkan, değerli milletvekilleri; yüce heyetinizi
saygıyla selamlıyorum. 
Maddenin daha
düzgün hâle getirilmesi için bu önergeyi vermiş bulunuyoruz. Desteklerinizi de
bekliyorum.
Değerli
arkadaşlarım, damga vergisi, her türlü sözleşmeden doğan ve devlet tarafından
alınan bir vergi çeşididir. 2 kişi arasında yapılan sözleşmelerde damga
vergisinin mükellefi 2 tarafa da aittir. Resmî dairelerle kişiler arasında
yapılan sözleşmelerde verginin mükellefi kişilerdir. Devlet her konumda gayet
güzel vergi alıyor, harç alıyor. 
Geçenlerde,
KOMBASSAN’a ve YİMPAŞ’a 500 bin lira kaptıran, Almanya’da çalışan bir işçi
kardeşimiz geldi. Alacağı zaman aşımına uğramasın diye Yozgat’ta ve Konya’da
dava açmak zorunda kaldı. Bu da harç ödedi, vergi anlamında harç ödedi. Ödediği
para 8 bin liraydı. Ama vatandaş kaybettiği paranın üzerine bu 8 bin lirayı
verdiğinde perişan oldu. “Bu ne?” diye bana sordu. Ben de devlet bu paralarla
ayakta kalıyor dedim. Aynen söylediğini sizlere aktarıyorum: “Para yerli
yerinde harcanıyorsa helali hoş olsun ama yerli yerinde harcanmıyorsa haram
olsun.” dedi. Düşündüm gittim. Verilecek cevap bulamadım, ortak kararımız
Allah’a havale etmek oldu. Bunlara binlerce örnek verebiliriz. 
Değerli
arkadaşlarım, hep geçmişi sorgularız, günümüzde inek, vergi mükellefidir.
Bildiğimiz inek, vergi mükellefi. Nasıl vergi mükellefi? Yediği her kilogram
yemde yüzde 8 KDV veriyor inek. Memesinden çıkan sütten yüzde 8 KDV veriyor,
dışkısından yüzde 18 vergi alıyoruz.
ÜNAL KACIR
(İstanbul) – Sahibi veriyor. 
RAMAZAN KERİM
ÖZKAN (Devamla) – Sahibi veriyor. 
Traktör, vergi
mükellefi. Bindiğimiz araçlar, vergi
mükellefi. Vergi mükellefi olmayan yok artık ülkemizde. Ama bunların yerli
yerinde kullanılması gerekiyor. Onun için siz değerli arkadaşlarımı uyarıyorum.
Bugünlerde şaşaaya çok önem veriyorsunuz. Açılışlar, kapanışlar… Sağ olsun
bakanlar savruluyor, Başbakanımız savruluyor. Bu hafta Burdur’daydılar. Mutlu
olduk Burdurlular olarak bir Başbakanı ağırlamaktan, bakanlarımızı ağırlamaktan
ama ben gençliğimden bilirim, rahmetli Özal da geldi Burdur’a, rahmetli Ecevit
de geldi, Sayın Süleyman Demirel de geldi ama bu şekilde ne şaşaa gördüm ne
tabela gördüm ne afiş gördüm.
VEYSİ KAYNAK
(Kahramanmaraş) – Ne de hizmet gördün ne de yatırım gördün!
RAMAZAN KERİM
ÖZKAN (Devamla) – Hizmetleri gördük, çok hizmetler gördük. O yollar… Takım
elbiseye bir düğme dikip “Takım elbiseyi ben yaptım” diyemezsiniz. Bu ülke,
imar edilerek geldi, imar edilerek geldi. Herkesin katkısı var karınca
kararınca, sizin de katkınız var ama şaşaaya gerek yok. Bu vergiler kolayca
toplanmıyor. O ineğin önüne yem kolayca konmuyor. O memesinden süt kolayca
sağılmıyor. Bunlar birer emek, alın teri, göz nuru. Onun için, bunların yerli
yerinde kullanılmasını sizlerle paylaşmak istiyorum.
Zaman zaman
söylüyorsunuz “Uyarı, öneri yok.” diye. Bakın, benim uyarım, önerilerim
sizlere: Tasarruf tedbirlerini mutlaka uygulayınız. Harama, helale ve de kul
hakkına dikkat ediniz. Gösterişe, şaşaaya kaçmayınız. Furyayı boş bırakınız.
İBRAHİM HASGÜR
(İzmir) – Bu saatten sonra bunlar mı konuşulur?
RAMAZAN KERİM
ÖZKAN (Devamla) - Değerli arkadaşlarım, bunları bazen kaçırıyorsunuz. Geçen gün
size anlattım. Bakın, o Almanya’daki dostlarımız, çalışanlarımız yine KOMBASSAN
ve YİMPAŞ ile ilgili olarak sizlere şunları söylediler, belki o gün yoktunuz
bazılarınız, sizlere sesleniyorlar: "Mal sahibi, mülk sahibi, hani bunun
ilk sahibi; mal da yalan, mülk de yalan; var biraz da sen oyalan. Elinle
verdiğin, üzerine giydiğin, bir de yediğindir sana kalan. Adem
Baba da girmişti bin yaşına, onun da başı kondu en sonunda musalla
taşına." Siz değerli milletvekillerimize sesleniyorlar: “Musalla taşına
varmadan…” Bu YİMPAŞ’ta, KOMBASSAN’da paralarını kaybeden o işçi kardeşlerimiz…
ABDÜLHADİ KAHYA (Hatay) – Size de söylüyorlar.
RAMAZAN KERİM
ÖZKAN (Devamla) – Bize de söylüyorlar tabii, ben de onun için dile getiriyorum
bu konuyu. 
Telefon
ediyorlar. Bak, bunların her biri sekiz yıl önce, dokuz yıl önce, on yıl önce
inanmışlar, güvenmişler, para vermişler. “O musalla taşına varmadan değerli
milletvekili arkadaşlarımız bizim bu sorunumuza çözüm getirsin” diyorlar. Bu
konuda sizlerden, bakanlarımızdan hizmet bekliyorlar, görev bekliyorlar. Bunu
yapmak zorundasınız. Bunu yapmadığınız…
(Mikrofon
otomatik cihaz tarafından kapatıldı) 
RAMAZAN KERİM
ÖZKAN (Devamla) – Sayın Başbakan diyor, çok güzel konuşuyor: “Er kişi
niyetine”, “Er kişi niyetine…” Durdum divana, uydum imama… Sübhaneke okuyun, “ve celle senaüke”yi unutmayın. Bunu bilmeyen yok
değerli arkadaşlarım. Bunu bilmeyen yok, hepimiz biliyoruz bunları ama bunun
gereğini yapmanız gerekiyor.
Hepinize saygılar
sunuyorum. (CHP sıralarından alkışlar) 
BAŞKAN – Teşekkür
ederim Sayın Özkan.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
87’nci madde
üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 87 nci
maddesinin aşağıdaki şekilde değiştirilmesini arz ve teklif ederiz. 






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Abdullah Özer


Nevingaye Erbatur


Enis Tütüncü







Bursa


Adana


Tekirdağ




“Madde 87- 2/7/1964 tarihli ve 492 sayılı
Harçlar Kanununun 123 üncü maddesinin üçüncü fıkrasından sonra gelmek üzere
aşağıdaki fıkra eklenmiştir. 
Menkul, gayrimenkul ve maddi olmayan varlıkların, varlık kiralama
şirketine devri ile bunların varlık kiralama şirketince devralınan kuruma
iadesi ve bu devir ve iadelere bağlı olarak yapılan ipotek işlemleri bu Kanunda
yazılı harçlardan müstesnadır.”
Türkiye Büyük Millet Meclisi Başkanlığına
Görüşülmekte olan 606 Sıra Sayılı Kanun Tasarısının çerçeve
87’inci maddesinin aşağıdaki şekilde değiştirilmesini arz ve teklif ederiz.






Erkan Akçay


Mustafa Kalaycı


Mehmet Günal







Manisa


Konya


Antalya







Emin Haluk Ayhan


Oktay Vural










Denizli


İzmir






Madde 87- 2/7/1964 tarihli ve 492 sayılı Harçlar Kanununun 123 üncü
maddesinin üçüncü fıkrasından sonra gelmek üzere maddeye aşağıdaki fıkra
eklenmiş söz konusu kanuna bağlı 4 sayılı tarifenin 1-Tapu Harçları bölümünün
20/a bendinde yer alan “ölünceye kadar bakma akdine dayanarak” ibaresi
“ölünceye kadar bakma akdine dayanarak (1 konut hariç)” şeklinde değiştirilmiştir.

Menkul,
gayrimenkul ve maddi olmayan varlıkların, varlık kiralama şirketine devri ile
bunların varlık kiralama şirketince devralınan kuruma devri ve bu devirlere
bağlı olarak yapılan ipotek işlemleri bu Kanunda yazılı harçlardan müstesnadır.”
Türkiye Büyük Millet Meclisi
Başkanlığına
606 sıra sayılı
kanun tasarısının 87’nci Maddesinin tasarı metninden çıkarılmasını arz ve
teklif ederiz.






Bengi Yıldız


M. Nuri Yaman


Akın Birdal







Batman


Muş


Diyarbakır







M. Nezir Karabaş


Hamit Geylani


Sebahat Tuncel







Bitlis


Hakkâri


İstanbul



BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkanım.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN –
Gerekçeyi okutuyorum:
Gerekçe: Madde
değişikliğiyle; bir kısım sermaye grubuna ayrıcalık tanınmış olmaktadır. Bu
anayasanın eşitlik ilkesine aykırıdır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısının çerçeve 87’nci maddesinin aşağıdaki şekilde
değiştirilmesini arz ve teklif ederiz.
  Oktay Vural (İzmir) ve arkadaşları
Madde 87- 2/7/1964 tarihli ve 492 sayılı Harçlar Kanununun 123 üncü
maddesinin üçüncü fıkrasından sonra gelmek üzere maddeye aşağıdaki fıkra
eklenmiş söz konusu kanuna bağlı 4 sayılı tarifenin 1-Tapu Harçları bölümünün
20/a bendinde yer alan “ölünceye kadar bakma akdine dayanarak” ibaresi
“ölünceye kadar bakma akdine dayanarak (1 konut hariç)” şeklinde
değiştirilmiştir. 
Menkul,
gayrimenkul ve maddi olmayan varlıkların, varlık kiralama şirketine devri ile
bunların varlık kiralama şirketince devralınan kuruma devri ve bu devirlere
bağlı olarak yapılan ipotek işlemleri bu Kanunda yazılı harçlardan
müstesnadır.”
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkanım.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
OKTAY VURAL
(İzmir) – Gerekçe…
BAŞKAN –
Gerekçeyi okutuyorum:
Gerekçe: Söz
konusu düzenlemeyle ölünceye kadar bakma akdinde 1 konutun tapu işlemleri harcından
muaf tutulması hedeflenmiştir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 87 nci
maddesinin aşağıdaki şekilde değiştirilmesini arz ve teklif ederiz. 
 
 Enis
Tütüncü (Tekirdağ) ve arkadaşları
“Madde 87- 2/7/1964 tarihli ve 492 sayılı Harçlar Kanununun 123 üncü
maddesinin üçüncü fıkrasından sonra gelmek üzere aşağıdaki fıkra eklenmiştir. 
Menkul, gayrimenkul
ve maddi olmayan varlıkların, varlık kiralama şirketine devri ile bunların
varlık kiralama şirketince devralınan kuruma iadesi ve bu devir ve iadelere
bağlı olarak yapılan ipotek işlemleri bu Kanunda yazılı harçlardan
müstesnadır.”
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkanım.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
MUHARREM İNCE
(Yalova) – Gerekçe... 
BAŞKAN – Gerekçeyi
okutuyorum:
Gerekçe: 
Maddenin daha
düzgün hâle getirilmesi için işbu değişiklik önergesi verilmiştir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
88’inci madde
üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
606 sıra sayılı
kanun tasarısının 88’inci Maddesi ile 3065 sayılı kanunun 17’nci maddesinin
dördüncü fıkrasının (g) bendinde değişiklik yapan ve 17’nci maddenin fıkrasına
eklenen (u) bendinin tasarı metninden çıkarılmasını arz ve teklif ederiz.






Bengi Yıldız


Nuri Yaman


Akın Birdal







Batman


Muş


Diyarbakır







M. Nezir Karabaş


Hamit Geylani


Sebahat Tuncel







Bitlis


Hakkâri


İstanbul



Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı" nın
88’inci maddesinin aşağıdaki şekilde değiştirilmesini arz ve teklif ederiz.






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Abdullah Özer


Nevingaye Erbatur


Tayfur Süner







Bursa


Adana


Antalya










Enis Tütüncü













Tekirdağ






Madde 88- 25/10/1984 tarihli ve 3065 sayılı Katma Değer Vergisi
Kanununun 13 üncü maddesinin birinci fıkrasının (a) bendinde yer alan
"çıkan hizmetler," ibaresi "çıkan hizmetler ve faaliyetleri
deniz taşıma araçları ile yüzer tesis ve araçların imal ve inşası şeklinde
olanlara, bu araçların imal ve inşası ile ilgili olarak yapılacak teslim ve
hizmetler," şeklinde, 17 nci maddesinin dördüncü fıkrasının (g) bendinde
yer alan "tahvil" ibaresi "tahvil ile varlık kiralama şirketleri
tarafından ihraç edilen kira sertifikaları" şeklinde değiştirilmiş, aynı
fıkraya aşağıdaki bent eklenmiştir.
u) Menkul,
gayrimenkul ve maddi olmayan varlıkların, varlık kiralama şirketlerine devri
ile bu varlıkların varlık kiralama şirketlerince kiralanması ve devralınan
kuruma iadesi."
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısı'nın çerçeve 88'inci maddesinin aşağıdaki şekilde
değiştirilmesini arz ve teklif ederiz.






Erkan Akçay


Oktay Vural


Mehmet Günal







Manisa


İzmir


Antalya







E. Haluk Ayhan


Yılmaz Tankut










Denizli


Adana






Madde 88- 25/10/1984 tarihli ve 3065 sayılı Katma Değer Vergisi
Kanununun 13 üncü maddesinin birinci fıkrasının (a) bendinde yer alan
"çıkan hizmetler," ibaresi "çıkan hizmetler ve faaliyetleri
deniz taşıma araçları ile yüzer tesis ve araçların imal ve inşası olanlara bu
araçların imal ve inşası ile ilgili olarak yapılacak teslim ve hizmetler,"
şeklinde, 17 nci maddesinin dördüncü fıkrasının (g) bendinde yer alan
"tahvil" ibaresi "tahvil, varlık kiralama şirketleri tarafından
ihraç edilen kira sertifikalan" şeklinde değiştirilmiş, aynı fıkranın
sonuna aşağıdaki bentler eklenmiştir.
"u) Menkul,
gayrimenkul ve maddi olmayan varlıkların, varlık kiralama şirketlerine devri
ile bu varlıkların varlık kiralama şirketlerince kiralanması ve devralınan
kuruma devri."
"v)
Çiftçilere üretimde kullanılmak amacıyla yapılan motorin teslimleri. (Bakanlar
Kurulu dekar başına ve ürün türüne göre teslim miktarını belirleme yetkisine
sahiptir.)"
"y) Yazılım
firmaları tarafından üretilen yazılımları."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
BAŞKAN – Sayın Akçay,
buyurun. (MHP sıralarından alkışlar)
ERKAN AKÇAY
(Manisa) – Sayın Başkan, değerli milletvekilleri; 606 sıra sayılı Kanun
Tasarısı’nın 88’inci maddesi üzerine verdiğimiz önerge hakkında söz aldım.
Muhterem heyetinizi saygıyla selamlıyorum.
Sayın Başkan,
değerli milletvekilleri; verdiğimiz bu değişiklik önergesiyle, çiftçilerin
üretimde kullandıkları motorinlerin yani mazotun katma değer vergisinden
istisna tutulması amaçlanmaktadır. Çiftçimiz, AKP Hükûmeti tarafından uygulanan
yanlış ekonomi ve tarım politikaları sonucunda çok zor günler geçirmektedir.
Çiftçilerimizin evine, tarlasına, bahçesine, traktörüne hacizler gelmiştir. AKP
döneminde borcu olmayan çiftçi neredeyse kalmamıştır. Her 10 çiftçiden 3’ü icra
takibi altındadır. 
Çiftçilerimizin
içinde bulunduğu ekonomik durumla ilgili olarak sizlere Manisa’dan iki örnek
vermek istiyorum: Manisa’nın Saruhanlı ilçesinin 75 bin nüfusu vardır. Bu
ilçemizde 17 bin kayıtlı çiftçi bulunmaktadır. Bu çiftçilerimizin Saruhanlı
İcra Müdürlüğünde 16 bin icra dosyası vardır. 450 bin dönüm arazinin 350 bin
dönümü ipotek altındadır. Saruhanlı çiftçilerimiz bu arazilerinden yılda 220
milyon Türk lirası gelir elde etmektedir ancak bu çiftçilerimizin borcu 350
milyon Türk lirasını bulmaktadır. 
Yine, 50 bin
nüfuslu Manisa Kırkağaç’ta kayıtlı 11 bin çiftçimiz vardır. Bu çiftçilerin de 6
bin icra dosyası bulunmaktadır. Kırkağaçlı çiftçilerimiz de bu arazilerinden
yılda 100 milyon lira gelir elde etmektedirler ve bu çiftçilerimizin borcu ise
120 milyon Türk lirasını bulmaktadır.
Bir yıl içinde
tarımda kullanılan mazot miktarı yaklaşık 3 milyar 300 milyon litredir. Mazotta
yüzde 18 KDV, yüzde 30 özel tüketim vergisi yükü bulunmaktadır. 1 litre kırsal
motorindeki toplam vergi oranı yüzde 53’tür. Bugün itibarıyla kırsal motorinin
satış fiyatı 3 lira 28 kuruştur. 1 litre kırsal motorine çiftçimizin ödediği
özel tüketim vergisi 1 lira 24 kuruş, katma değer vergisi 50 kuruştur. Yani,
çiftçimiz 1 litre kırsal motorine 1 lira 74 kuruş vergi ödemektedir. Bugünkü
fiyatlarla çiftçinin bir yılda mazota ödediği vergi toplamı yaklaşık 5 milyar
800 milyon Türk lirası civarındadır. Oysa, çiftçimize
verilen güya mazot desteği tarımda kullanılan mazota ödenen bedelin yüzde 5’ini
ancak karşılamaktadır. Bu da mazot için çiftçi tarafından ödenen katma değer
vergisinden bile çok daha düşüktür. 2010 yılında ürün fiyatları 2009 yılına
göre yüzde 16 artarken üretimin temel girdilerinde ortalama yüzde 25 fiyat
artışları gerçekleşmiştir. Türk tarımının dünyayla rekabet edebilmesi için
üretim maliyetlerini düşürmesi gerekmektedir. 
Milliyetçi
Hareket Partisi, çiftçilerimizin sorunlarını çok iyi bilmekte ve bu konuda
çözüm yolları sunmaktadır. Genel Başkanımız Sayın Devlet Bahçeli’nin 2011 seçim
beyannamesinde açıkladığı üzere, Milliyetçi Hareket Partisinin iktidarında
çiftçilerimize yönelik yapılacak bazı düzenlemeleri açıklamak istiyorum. 
Üzüm, buğday,
mısır, pamuk, soya, ayçiçeği, çeltik, fındık, kayısı, zeytin ve yer fıstığı
gibi ürünler için özel destekleme programları geliştirilecek ve bu ürünlere
fiyat garantisi verilecektir. Küçük çiftçilerin desteklenmesi amacıyla mazot,
gübre, ilaç, tohum ve fide gibi tarımsal girdiler üzerindeki özel tüketim
vergisi ve katma değer vergisi kaldırılacaktır. Orta ve büyük ölçekte üretim
yapan çiftçilerin kullandığı bu girdilerin üzerindeki ÖTV ve KDV kademeli
olarak yüzde 50 oranına kadar düşürülecektir. 
Sulamada ve tarım
işletmelerinde kullanılan elektrik tarifesi farklılaştırılarak çiftçilerimize
daha ucuz elektrik temin edilecektir. 
Değerli
milletvekilleri, görüşlerimi bu şekilde ifade ediyor, muhterem heyetinize
saygılar sunuyorum. (MHP sıralarından alkışlar)
BAŞKAN – Teşekkür
ederim Sayın Akçay.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı "Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı" nın
88’inci maddesinin aşağıdaki şekilde değiştirilmesini arz ve teklif ederiz.
 Tayfur
Süner (Antalya) ve arkadaşları
Madde 88- 25/10/1984 tarihli ve 3065 sayılı Katma Değer Vergisi
Kanununun 13 üncü maddesinin birinci fıkrasının (a) bendinde yer alan
"çıkan hizmetler," ibaresi "çıkan hizmetler ve faaliyetleri
deniz taşıma araçları ile yüzer tesis ve araçların imal ve inşası şeklinde
olanlara, bu araçların imal ve inşası ile ilgili olarak yapılacak teslim ve
hizmetler," şeklinde, 17 nci maddesinin dördüncü fıkrasının (g) bendinde
yer alan "tahvil" ibaresi "tahvil ile varlık kiralama şirketleri
tarafından ihraç edilen kira sertifikaları" şeklinde değiştirilmiş, aynı
fıkraya aşağıdaki bent eklenmiştir.
u) Menkul,
gayrimenkul ve maddi olmayan varlıkların, varlık kiralama şirketlerine devri
ile bu varlıkların varlık kiralama şirketlerince kiralanması ve devralınan
kuruma iadesi."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
MUHARREM İNCE
(Yalova)- Gerekçe…
BAŞKAN –
Gerekçeyi okutuyorum:
Gerekçe: 
Maddenin daha
düzgün hale getirilmesi için işbu değişiklik önergesi verilmiştir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer önergeyi
okutuyorum:
Türkiye Büyük Millet Meclisi
Başkanlığına
606 sıra sayılı
kanun tasarısının 88’inci Maddesi ile 3065 sayılı kanunun 17’nci maddesinin dördüncü
fıkrasının (g) bendinde değişiklik yapan ve 17’nci maddenin fıkrasına eklenen
(u) bendinin tasarı metninden çıkarılmasını arz ve teklif ederiz.
 Bengi
Yıldız (Batman) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılmıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Madde
değişikliğiyle; bir kısım sermaye grubuna ayrıcalık tanınmış olmaktadır. Bu
anayasanın eşitlik ilkesine aykırıdır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
89’uncu madde üzerinde
iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı” nın 89 uncu
maddesinin aşağıdaki şekilde değiştirilmesini arz ve teklif ederiz.






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Enis Tütüncü


Abdullah Özer


Nevingaye Erbatur







Tekirdağ


Bursa


Adana










Fevzi Topuz













Muğla






“Madde 89 – 3065
sayılı Kanunun Geçici 17 nci ve Geçici 23 üncü maddelerinde ve 31/12/1960 tarihli ve 193 sayılı Gelir Vergisi Kanununun
Geçici 68 inci maddesinde yer alan “31.12.2010” ibareleri “31/12/2011” olarak
değiştirilmiştir.
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısının çerçeve 89’uncu maddesinin aşağıdaki şekilde
değiştirilmesini arz ve teklif ederiz.






Erkan Akçay


Mustafa Kalaycı


Mehmet Günal







Manisa


Konya


Antalya







Oktay Vural


Yılmaz Tankut


Emin Haluk Ayhan







İzmir


Adana


Denizli



“Madde 89 – 3065
sayılı Kanunun Geçici 17 nci ve Geçici 23 üncü maddelerinde ve 31/12/1960 tarihli ve 193 sayılı Gelir Vergisi Kanununun
Geçici 68 inci maddesinde yer alan “31.12.2010” ibareleri “31/12/2015” olarak
değiştirilmiş ve 3065 sayılı Kanunun 17 nci maddesinin dördüncü fıkrasının
sonuna aşağıdaki bentler eklenmiştir.
v) Büyükbaş ve
küçükbaş hayvanların beslenmesinde kullanılan her türlü yemler ve benzerlerinin
teslimleri.
y) Tarımsal
amaçlı kullanılan elektrik enerjisinin teslimi.
z) Yazılım
firmaları tarafından üretilen yazılımları.”
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkan.
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan.
BAŞKAN – Sayın
Tankut, buyurun. (MHP sıralarından alkışlar)
YILMAZ TANKUT
(Adana) – Sayın Başkan, değerli milletvekilleri; görüşülmekte olan 606 sıra
sayılı Kanun Tasarısı’nın 89’uncu maddesi üzerine vermiş olduğumuz değişiklik
önergesi hakkında söz almış bulunuyorum. Bu vesileyle hepinizi saygıyla,
sabahın bu ilk saatlerinde selamlıyorum.
Sayın
milletvekilleri, bu tasarıyla, benzer mahiyette 59 kanun teklifi birleştirilmiş
ve üç sayfa tutan bir isim başlığıyla hepimize dağıtılmıştır ancak benim ve
diğer milletvekili arkadaşlarımızın verdiği hemen hemen bütün tekliflerin
sadece ismi bu tasarının başlığında yer almakta ve ne yazık ki, başka hiçbir
düzenleme de yapılmamaktadır. Örneğin benim ve diğer 10 arkadaşımla birlikte
verdiğim, yazılım üreten firmaların ürettikleri yazılımların KDV’den 2023
yılına kadar muaf kalmaları hakkındaki kanun teklifimizle ilgili, bu tasarıda
tek bir kelime yoktur ama ne hazindir ki, hangi amaca hizmet ettiği belli
olmayan bir anlayışla, söz konusu kanun teklifimiz bu tasarıyla
birleştirilmiştir. İşte, Milliyetçi Hareket Partisi olarak bu ucube anlayışı
düzeltebilmek için önergelerimizi Genel Kurulun takdirlerine sunuyor ve
karşılığını da doğal olarak görmek istiyoruz. 
Değerli
arkadaşlar, bu önergemizde, yıllardan beri ektikleri ürünün bir türlü
karşılığını alamayan ve bu tasarıda da maalesef göz ardı edilen çiftçilerimizin
kullandıkları en önemli girdilerin başında gelen tarımsal elektrikten ve
hayvancılık için olmazsa olmaz olan her türlü yem ve benzerlerinden KDV
alınmamasını teklif etmekteyiz. Maalesef bu tasarı ile tarım sektörünün içinde
bulunduğu sorunları çözmek, et ve süt hayvancılığımızı geliştirmek,
çiftçilerimizin, besicilerimizin refah seviyesini artırmak mümkün olmadığı
gibi, onların şu an içerisinde bulunduğu ve can çekiştikleri krizden
çıkarılması da mümkün olmayacaktır. Çünkü AKP İktidarının sekiz yılı aşkın bir
zamandır, bugüne kadar yaptığı uygulamaların sonucu olarak görülmektedir ki
üreticilerimiz ve hayvan yetiştiricilerimiz dünü mumla aramaktadır. Ne yazık ki
AKP İktidarı üretim yerine tüketimi önceliğine alan, Türk çiftçisinin, Türk
besicisinin değil, başta et olmak üzere yaptığı ithalatlarla yabancı çiftçi ve
besicilerin menfaatlerine duble yollar döşeyip Türk
tarımına da darbe üstüne darbe vurmaktadır.
Sayın
milletvekilleri, biz, burada bu sözleri sadece siyaset amacıyla, siyaset olsun
diye de söylemiyoruz. Aksine, yaşanan acı gerçekleri ve tarım kesiminin
sistematik olarak yok edilişinin vahim tablosunu gözlerinizin önüne getirmek
için ifade ediyoruz. "Üreticiye 2002 yılında şu kadar destek sağlanıyordu,
şimdi bu kadar yapıyoruz." sözleri maalesef gerçekleri gizlemekten başka
bir şey değildir. Elbette tarıma verilen destekler yıllar itibarıyla
fazlalaşacaktır ve fazlalaşması da lazımdır. Ekonominin gereği de zaten budur.
Siz 2002 yılında ne kadar maaş alıyordunuz, şimdi ne kadar maaş almaktasınız?
On yıl önce kamunun harcadığı para gayet mütevazı iken bugün hovardaca, âdeta
debdebe ve şatafatlı bir hayat sürülmesinin izahını yapabilir misiniz? Bu
savurganlığın haklı ve mantıklı bir gerekçesini milletimize izah edebilir
misiniz?
Netice olarak,
gelin, hep birlikte bir değerlendirme yapalım. Tarım alanında iştigal eden
çiftçilerimiz, hayvancılıkla geçimini temin eden, ülkemizin besin ihtiyacını
binbir emek ve güçlükle karşılayan üreticilerimiz, dün mü daha iyi durumdaydı,
yoksa bugün mü? Bu soruları elimizi vicdanımıza koyarak cevaplamamız
gerekmektedir.
Sayın
milletvekilleri, diğer taraftan bilgi ve teknoloji alanında çok çok önemli bir
işleve sahip olan yazılım üretimini gerçekleştiren ve bilgi toplumu olma
hedefimize çok önemli katkılar koyacak olan genç beyin ve yeteneklerimizin
teşviki amacıyla üretilen yazılım ürünlerinin de bu önergemiz ile KDV’den
istisna tutulmasını hedefliyoruz.
Az önce de ifade
etmeye çalıştığım gibi, yazılım sektörü, bilgi toplumunun altyapısını oluşturan
temel endüstrilerden birisidir. Bilgi toplumunun her etkinliği bir yazılımın
sağladığı otomasyon ve iletişim sayesinde gerçekleştiğinden, bu çağın en önemli
sektörlerinden biri olan yazılıma özel bir önem verilmesi icap etmektedir.
Yazılım sektörünün gelişmesi ve yaygınlaşması kayıt dışı ekonominin
dizginlenmesine yardımcı olur, bu da yazılım ürünlerinin satış ve kullanımını
olumlu etkileyeceğinden erdemli bir döngü sağlanmış olur. 
Yani özetle,
yazılım sektörü, bilgi toplumunun altyapısını oluşturan temel endüstrilerden
birisidir. Ancak mevcut katma değer vergisi uygulaması nedeniyle bu sektör
beklenen düzeyde gelişme sağlayamamaktadır. Dolayısıyla genç girişimci birçok
insanımız bu düzenleme yapıldığında sektörde istihdam edilme ve kayıt altına
girme şansına sahip olacaklardır diyorum ve önergemizin desteklenmesi
temennisiyle hepinizi saygıyla selamlıyorum. (MHP sıralarından alkışlar)
BAŞKAN – Teşekkür
ederim Sayın Tankut.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
606 Sıra Sayılı “Bazı Alacakların Yeniden Yapılandırılması ile Sosyal
Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı” nın 89 uncu
maddesinin aşağıdaki şekilde değiştirilmesini arz ve teklif ederiz.
 Fevzi
Topuz (Muğla) ve arkadaşları
“Madde 89 – 3065
sayılı Kanunun Geçici 17 nci ve Geçici 23 üncü maddelerinde ve 31/12/1960 tarihli ve 193 sayılı Gelir Vergisi Kanununun
Geçici 68 inci maddesinde yer alan “31.12.2010” ibareleri “31/12/2011” olarak
değiştirilmiştir.
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SEDAT KIZILCIKLI (Bursa) – Katılamıyoruz Sayın Başkan. 
BAŞKAN – Hükûmet?
MALİYE BAKANI
MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN – Sayın
Topuz, buyurun efendim. (CHP sıralarından alkışlar)
FEVZİ TOPUZ
(Muğla) – Sayın Başkan, değerli milletvekilleri; görüşülmekte olan kanun
tasarısının 89’uncu maddesi üzerinde vermiş olduğumuz değişiklik önerisi
üzerine söz aldım. Yüce Meclisi saygıyla selamlıyorum.
Değerli
milletvekilleri, bu maddeyle, Katma Değer Vergisi Kanunu’nun geçici 17’nci
maddesi, geçici 23’üncü maddesi ve Gelir Kanunu’nun geçici 68’inci maddesi
değiştirilmek istenmektedir. AKP İktidarının hazırladığı son yıllardaki kanun
tasarılarını incelediğimizde karşımıza ilginç bir tablo çıkmaktadır. İlgili
kanun maddeleri direkt değiştirilmek yerine tek bir tasarıyla birçok yasa
değiştirilmektedir. Buradaki amaç, Türkiye Büyük Millet Meclisinin işleyişini
bozmak ve denetimden kaçmaktır. Bu noktada hazırlanan maddeler kural dışı
hazırlanmaktadır.
Bu maddeyle iki
farklı yasanın üç geçici maddesi değiştirilmekte ve geçici madde, adı üstünde
belirli bir dönemi kapsar. Bir ülke de on beş-yirmi yıl sürecek geçici maddeler
ile yönetilemez. Maddelere ekleme yapmakla kimden neyin kaçırılmak istendiğini
anlamış da değiliz.
Değerli
milletvekilleri, AKP Hükûmeti, mali af yasası şeklinde hazırlanırken araya
işçilerin haklarına el koyan, memurlara da sürgün dönemi başlatan bir iktidar
dönemi olmuştur. Bu torba yasası ile İş Kanunu’ndan sosyal güvenliğe kadar pek
çok alanda değişiklik yaparken asıl amacın ücretli çalışanların haklarının
ortadan kaldırıldığı açıkça görülmektedir. Yasa tasarısı bu şekilde geçirildiği
takdirde, AKP Hükûmeti olarak taşeronlaşma ve sürgün dönemini başlatan iktidar
olarak tarihte yerinizi almış olacaksınız. Bu tutumun çalışanları orta çağ
karanlığına sürüklemek anlamına geldiğini hatırlıyoruz.
Yine, bu
düzenlemeyle, il özel idareleri ve belediyelerin sürekli işçi kadrolarında
çalışan ihtiyaç fazlası işçilerin Millî Eğitim Bakanlığı ve Emniyet Genel
Müdürlüğünün taşra teşkilatındaki işçi kadrolarına atanması gündeme
getirilmektedir. Başka bir kente gönderilen kişinin beş günde işe başlamaması
durumunda işçi işinden atılacaktır denmektedir. İnsanlık dışı bu uygulamanın
işçileri yıldırmak ve istifaya zorlamak anlamına geldiği açıktır. Bu kapsamda
işçi nakleden mahalli idarelerin nakil sonrasında oluşan işçi sayısında
sınırlama getirilmekte ve yapılması gereken işleri de hizmet alımı yoluyla
yapabileceklerdir. Bu durum, taşeronlaşmanın yaygınlaştırılması amacını
taşımaktadır. Kadrolu çalışanlar sürgün edilecek, yerine taşeronlar
sokulacaktır.
Değerli
milletvekilleri, yapılan bu kanun tasarısı ile esnek çalışmanın yaygınlaştırılmasından
İşsizlik Fonu’nun yağmalanmasına ve iş güvencesinin ortadan kaldırılması
anlamına gelen düzenlemeler bulunmaktadır.
Aynı zamanda
memurlara yönelik kimi düzenlemeler hak kaybına neden olmaktadır. Memurlara
performans kriterleri gündeme getirilmekte, böylelikle
çalışanlar arasında çatışmayı arttıracak ve çalışma barışını bozacak
düzenlemeler yapmaktasınız. Bu anlayışla, ancak yandaş çalışanlar diye bir grup
ortaya çıkarırsınız.
Ayrıca tasarıda,
memurların başka bir kuruma gönderilmesi düzenleniyor. Bir yılda en fazla altı
ayı geçmemek üzere kurumlar arası geçici süreli görevlendirme yapılmasıyla
memurlar için sürgün dönemi başlamaktadır.
Gelecekte,
ücretli çalışanlar bu düzenlemelerin acısını uzun yıllar çekecektir. Ücretli
çalışanlar, sosyal devletin getirdiği haklarını tekrar alabilmeleri için uzun
mücadele vermek zorunda kalacaklardır.
AKP Hükûmeti
olarak, sosyal devleti yok ediyorsunuz. Anayasayı ihlal ediyorsunuz.
Cumhuriyetin kuruluşundan beri iş barışını bozan bir hükûmet ile karşı
karşıyayız. Çalışanlar meşru hakları için artık sokaklardalar. İşçileri,
memurları sokağa dökmeyle ne elde etmek istediğinizi anlamış da değiliz. hakkınız var mıydı?
Değerli
milletvekilleri, memur ve işçilerin haklarını elinden alacaksınız. Bu noktada
memur ve işçilerin seslerini duyurabileceği tek alan kalıyor: Yürüyüş ve miting
yapmak. Bu, aynı zamanda demokrasiyle yönetilen ülkelerde kullanılan en doğal
haktır.
Siz burada ne
yapıyorsunuz? Memur ve işçilerin yürüyüş ve miting yapmasını engelliyorsunuz. Üstüne
üstlük birde biber gazı kullanıyorsunuz, dövüyorsunuz, toplananları
dağıtıyorsunuz. Bu, baskı değil de nedir? Çıkıp memur ve işçilerden özür
dilemediğiniz sürece bundan sonra sizlerin “demokrasi” kelimesini ağzına
almamanız gerekir.
(Mikrofon otomatik
cihaz tarafından kapatıldı) 
BAŞKAN – Teşekkür
ederim Sayın Topuz.
FEVZİ TOPUZ
(Devamla) – Ayrıca, değerli arkadaşlarım, işçilerimizin, memurlarımızın
haklarını aramak için meydanlarda toplandığını görüyorsunuz.
Saygılar
sunuyorum. (CHP sıralarından alkışlar)
BAŞKAN – Önergeyi
oylarınıza sunuyorum: Kabul edenler… Kabul etmeyenler..
Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Madde 90’da üç
adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan
606 Sıra Sayılı Kanun Tasarısı'nın çerçeve 90'ıncı maddesinin aşağıdaki şekilde
değiştirilmesini arz ve teklif ederiz.






Erkan Akçay


Mustafa Kalaycı


Mehmet Günal







Manisa


Konya


Antalya







Emin Haluk Ayhan


Oktay Vural










Denizli


İzmir






Madde 90- 6/6/2002 tarihli ve 4760 sayılı Özel Tüketim Vergisi
Kanununun ekinde yer alan (I), (II), (III) ve (IV) sayılı listeler; ekli (1),
(2), (3) ve (4) sayılı cetvellerde gösterildiği şekilde değiştirilmiş 7'nci
maddenin 1'inci fıkrasının sonuna aşağıdaki bent eklenmiştir.
"d-
Çiftçilere tarımsal üretimde kullanılmak amacıyla yapılan teslimleri, (Bakanlar
Kurulu I sayılı listede yer alan ürünlerin vergisiz teslimlerinin esas ve
usullerini dekar başına ve ürün türüne göre belirleme yetkisine
sahiptir.)"
Türkiye Büyük Millet Meclisi
Başkanlığına
Görüşülmekte olan
Kanun Tasarısının 90 ıncı maddesine ekli (2) sayılı cetvelin ekteki şekilde
değiştirilmesini arz ve teklif ederiz. 






Nurettin Canikli





Kadir Tıngıroğlu





Yılmaz Tunç







Giresun





Sinop





Bartın










Ertekin Çolak





Mahmut Dede













Artvin





Nevşehir







“(2) Sayılı Cetvel
(II) SAYILI LİSTE
G.T.İ.P. NO Mal İsmi Vergi
Oranı (%)
8701.20 Yarı römorkler için çekiciler 4
 
87.02 10 veya daha fazla kişi
taşımaya mahsus (sürücü dahil) motorlu taşıtlar  
  Otobüs 1
  Midibüs 4
  Minibüs 9
87.03 Binek
otomobilleri ve esas itibariyle insan taşımak üzere imal edilmiş diğer motorlu
taşıtlar (87.02 pozisyonuna girenler
hariç) [Yalnız binek otomobilleri, steyşın vagonlar, yarış arabaları, arazi
taşıtları vb., (Para arabaları dahil), motorlu
karavanlar, elektrik, gaz, güneş enerjili vb. motorlu taşıtlar.] [Ambulanslar, mahkum taşımaya mahsus arabalar, cenaze arabaları, itfaiye
öncü arabaları gibi özel amaçla yapılmış motorlu taşıtlar, özellikle kar
üzerinde hareket etmek için dizayn edilmiş sıkıştırma ateşlemeli içten yanmalı
pistonlu motorlu taşıtlar, diğerleri (Golf arabaları vb. taşıtlar) hariç]
 -Yük
taşımasında kullanılıp azami ağırlığı 3,5 tonu aşmayan ve yolcu taşıma
kapasitesi (Yolcu taşıma kapasitesi sürücü dâhil
toplam yolcu sayısının 70 kilogramla çarpılması suretiyle hesaplanır. Bu
hesaplamada koltuk olmasa dahi, koltuk montajı için bulunan sabit tertibatlar
da koltuk olarak dikkate alınır) istiap haddinin (bir
aracın güvenle taşıyabileceği sürücü dâhil toplam yük ağırlığı) % 50'sinin
altında olan motorlu araçlardan (bütün tekerlekleri motordan güç alan veya
alabilenler, binek otomobilleri, steyşın vagonlar, yarış arabaları, arazi
taşıtları hariç)  
  İstiap haddi 850 kilogramı geçmeyip motor
silindir hacmi 2000 cm³’ün 
  altında olanlar 10
  İstiap haddi 850 kilogramı geçip motor
silindir hacmi 2800 cm³’ün
  altında olanlar 10
  Sadece elektrik motorlu olanlar  10
 - Sürücü dahil 9 kişilik oturma yeri olanlardan
  Motor silindir hacmi 3200 cm³'ü geçmeyenler
 10
  Sadece elektrik motorlu olanlar  10
 -Diğerleri 
  Motor silindir hacmi 1600 cm3'ü geçmeyenler
 37
  Motor silindir hacmi 1600 cm3'ü geçen fakat
2000 cm3'ü geçmeyenler  60
  Motor silindir hacmi 2000 cm3'ü
geçenler  84
  Sadece elektrik motorlu olanlar
  Motor gücü 85 kW 'ı geçmeyenler 37
  Motor gücü 85 kW’ı geçen fakat 120 kW’ı
geçmeyenler 60
  Motor gücü 120 kW’ı geçenler 84
 
8703.10.11.00.00 Özellikle kar üzerinde hareket etmek için dizayn edilmiş sıkıştırma 
 ateşlemeli
içten yanmalı pistonlu motorlu olanlar (dizel veya yarı dizel) 
 veya
kıvılcım ateşlemeli içten yanmalı pistonlu motorlu taşıtlar 6,7
8703.10.18.00.00 Diğerleri (Golf arabaları vb. taşıtlar) 6,7
87.04 Eşya taşımaya mahsus
motorlu taşıtlar 
 (Yalnız kayıt ve
tescile tabi olanlar ) 
 
 - Azami yüklü
kütlesi 4700 kilogramı geçmeyip sürücü sırasından 
 başka
oturma yeri veya sürücü sırası dışında yanda pencereleri olanlar 
 (kapalı
kasalı olmayanlardan motor silindir hacmi 3200 cm³'ü geçme-
 yenler
hariç); 
  Motor silindir hacmi 3000 cm³'ü geçmeyenler 10
  Motor silindir hacmi 3000 cm³'ü geçen fakat
4000 cm³'ü geçmeyenler 52
  Motor silindir hacmi 4000 cm³'ü geçenler 75
  Sadece elektrik motorlu olanlar 
  Motor gücü 85 kW 'ı geçmeyenler 37
  Motor gücü 85 kW’ı geçen fakat 120 kW’ı
geçmeyenler 60
  Motor gücü 120 kW’ı geçenler 84
 - Kapalı kasalı
olup istiap haddi 620 kilogramın altında olanlar 
  Sadece elektrik motorlu olanlar 10
 Diğerleri 10
 - Diğerleri
  Sadece elektrik motorlu olanlar 4
  Diğerleri 4
87.05 Özel amaçlı motorlu
taşıtlar (insan veya eşya taşımak üzere özel olarak  
 yapılmış
olanlar hariç) (Örneğin; kurtarıcılar, vinçli taşıtlar, itfaiye 
 taşıtları,
beton karıştırıcı ile mücehhez taşıtlar, yol süpürmeye mahsus  
 arabalar,
tohum, gübre, zift, su ve benzerlerini püskürten arabalar,  seyyar
atölyeler, seyyar radyoloji üniteleri)  4
 [(Yalnız kayıt ve
tescile tabi olanlar) (İtfaiye taşıtları hariç)] 
87.09 Fabrika, antrepo, liman
veya hava limanlarında kısa mesafelerde eşya  
 taşımaya
mahsus, kaldırma tertibatı ile donatılmamış kendinden 
 hareketli
yük arabaları; demiryolu istasyon platformlarında kullanılan
 türde çekiciler; bu taşıtların aksam ve parçaları 4
87.11 Motosikletler (mopedler dahil) ve bir yardımcı motoru bulunan tekerlekli 
 taşıtlar
(sepetli olsun olmasın); sepetler (sepetler hariç)
 (Sadece elektrik
motorlu olanlar hariç)  
  Motor
silindir hacmi 250 cm³’ü geçmeyenler 22
 Motor silindir
hacmi 250 cm³’ü geçenler 37
8711.90.00.00.00 Diğerleri (Sadece elektrik motorlu olanlar)
  Motor
gücü 20 kW’ı geçmeyenler 22
  Motor
gücü 20 kW’ı geçenler  37
8901.10.10.00.11 18 Gros tonilatoyu geçmeyen gezinti gemileri 6,7
 (Denizde
seyretmeye mahsus olanlar) 
8901.10.90.00.11Yolcu
ve gezinti gemileri
 (Denizde seyretmeye
mahsus olmayanlar) 6,7
89.03 Yatlar ve diğer eğlence ve
spor tekneleri; kürekli kayıklar ve kanolar
 (Şişirilebilir
olanlar, birim ağırlığı 100 kg.ı geçmeyenler, kürekli kayıklar 
 ve
kanolar hariç) 8

NOT: Bu listedeki
malların aksam ve parçaları kapsama dahil değildir.” 


Türkiye Büyük Millet Meclisi Başkanlığına
Görüşülmekte olan 606 Sıra Sayılı “Bazı Alacakların Yeniden
Yapılandırılması ile Sosyal Sigortalar ve Genel Sağlık Sigortası Kanunu ve
Diğer Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı”nın 90 ıncı maddesi ile değiştirilen 4760 sayılı Kanunun ekinde
yer alan (1) Sayılı Cetvelin vergi tutarlarının GTİP no’su itibarıyla aşağıdaki
şekilde değiştirilmesini arz ve teklif ederiz. 






Mustafa Özyürek


Harun Öztürk


Ferit Mevlüt Aslanoğlu







İstanbul


İzmir


Malatya







Enis Tütüncü


Abdullah Özer


Nevingaye Erbatur







Tekirdağ


Bursa


Adana










Hüsnü Çöllü













Antalya






- (1) Sayılı Cetvel, (I) Sayılı Liste, (A) Cetveli yüzde 20
oranında indirilmiştir. 
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SEDAT KIZILCIKLI (Bursa) –
Katılamıyoruz Sayın Başkan. 
BAŞKAN – Hükûmet?
MALİYE BAKANI MEHMET ŞİMŞEK (Gaziantep) – Katılmıyoruz Sayın
Başkan.
BAŞKAN – Gerekçeyi mi okutayım?
MUHARREM İNCE (Yalova) – Gerekçe…
BAŞKAN – Gerekçeyi okutuyorum:
Gerekçe:
(1) sayılı Cetvelin (I) Sayılı Listesinde yer alan mallar dışa
bağımlılığımızın % 100’e yakın olduğu mallardır. Bu nedenle bu mallardan alınan
özel tüketim vergilerinin bir miktar azaltılması önerilmektedir.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan Kanun Tasarısının 90 ıncı maddesine ekli (2)
sayılı cetvelin ekteki şekilde değiştirilmesini arz ve teklif ederiz.
 
Nurettin Canikli
(Giresun) ve arkadaşları
“(2) Sayılı Cetvel
(II) SAYILI LİSTE
G.T.İ.P. NO Mal İsmi Vergi
Oranı (%)
8701.20 Yarı römorkler için çekiciler 4 
87.02 10 veya daha fazla kişi
taşımaya mahsus (sürücü dahil) motorlu taşıtlar  
  Otobüs 1
  Midibüs 4
  Minibüs 9
87.03 Binek otomobilleri ve esas
itibariyle insan taşımak üzere imal edilmiş 
 diğer
motorlu taşıtlar [Yalnız binek
otomobilleri, steyşın vagonlar, yarış 
 arabaları, arazi
taşıtları vb., [Ambulanslar, mahkum taşımaya mahsus 
 arabalar,
cenaze arabaları, itfaiye öncü arabaları gibi özel amaçla yapılmış 
 motorlu
taşıtlar, (Golf arabaları vb. taşıtlar) hariç]

 -Yük taşımasında
kullanılıp azami ağırlığı 3,5 tonu aşmayan ve yolcu 
 taşıma
kapasitesi (Yolcu taşıma kapasitesi sürücü dâhil toplam yolcu 
 sayısının
70 kilogramla çarpılması suretiyle hesaplanır. Bu hesaplamada 
 koltuk
olmasa dahi, koltuk montajı için bulunan sabit tertibatlar da 
 koltuk
olarak dikkate alınır) istiap haddinin %
50'sinin altında olan 
 motorlu
araçlardan  
  İstiap haddi 850 kilogramı geçmeyip
motor silindir hacmi 2000 cm³’ün 
  altında
olanlar 10
 - Sürücü dahil 9 kişilik oturma yeri olanlardan
  Motor silindir hacmi 3200 cm³'ü
geçmeyenler  10
  Sadece elektrik motorlu olanlar  10 
 -Diğerleri 

8703.10.11.00.00 Özellikle kar üzerinde hareket etmek için dizayn edilmiş sıkıştırma ateş-
 lemeli içten
yanmalı pistonlu motorlu olanlar (dizel veya yarı dizel) veya 
 kıvılcım
ateşlemeli içten yanmalı pistonlu motorlu taşıtlar 6,7 
8703.10.18.00.00 Diğerleri 
6,7
87.04 Eşya taşımaya mahsus motorlu
taşıtlar 
87.05 Özel amaçlı motorlu taşıtlar

87.09 Fabrika, antrepo, liman veya
hava limanlarında kısa mesafelerde eşya 
 taşımaya
mahsus, kaldırma tertibatı ile donatılmamış kendinden 
 hareketli
yük arabaları; demiryolu istasyon platformlarında kullanılan 
 türde
çekiciler; bu taşıtların aksam ve parçaları

87.11 Motosikletler 
8711.90.00.00.00 Diğerleri 
8901.10.10.00.11 
18 Gros tonilatoyu geçmeyen gezinti gemileri
8901.10.90.00.11 Yolcu ve gezinti
gemileri
89.03 Yatlar ve diğer eğlence ve
spor tekneleri; kürekli kayıklar ve kanolar
 
NOT: Bu listedeki malların aksam ve parçaları kapsama dahil değildir.”
OKTAY VURAL (İzmir) – Sayın Başkan, okunan önerge bu mu? Çünkü
bizdeki önergede yer alıp da okunmayanlar var.
PLAN VE BÜTÇE KOMİSYONU SÖZCÜSÜ SEDAT KIZILCIKLI (Bursa) – Bundan
sonra bir önerge daha var ama…
OKTAY VURAL (İzmir) – Hayır, hayır, bizdeki önergede okunmayan
kısımlar var da…
MEHMET GÜNAL (Antalya) – Kâtip Üye özetliyor mu anlayamadık!
KÂTİP ÜYE YUSUF COŞKUN (Bingöl) – Özetledim, özetledim.
MEHMET GÜNAL (Antalya) – Çünkü bizdeki farklı bir önerge.
OKTAY VURAL (İzmir) – Yani önerge tamamıyla okunmadı, yoksa eksik
geçer. Yani eksik geçerse o zaman yanlış olur.
NURETTİN CANİKLİ (Giresun) – Tamamının okunması lazım.
BEKİR BOZDAĞ (Yozgat) – Okunması lazım, tutanakta da geçmesi
lazım. 
BAŞKAN – Önergenin tamamını okuyun lütfen.
“(2) Sayılı Cetvel
(II) SAYILI LİSTE
G.T.İ.P. NO Mal İsmi Vergi
Oranı (%)
8701.20 Yarı römorkler için çekiciler 4
 
87.02 10 veya daha fazla kişi
taşımaya mahsus (sürücü dahil) motorlu taşıtlar  
  Otobüs 1
  Midibüs 4
  Minibüs 9
87.03 Binek otomobilleri ve esas
itibariyle insan taşımak üzere imal edilmiş 
 diğer
motorlu taşıtlar (87.02 pozisyonuna girenler hariç) (steyşın vagonlar 
 ve
yarış arabaları dahil) [Yalnız binek otomobilleri, steyşın vagonlar, 
 yarış arabaları,
arazi taşıtları vb., (Para arabaları dahil), motorlu
karavanlar,
 elektrik,
gaz, güneş enerjili vb. motorlu taşıtlar.] [Ambulanslar, mahkum

 taşımaya
mahsus arabalar, cenaze arabaları, itfaiye öncü arabaları gibi özel
 amaçla
yapılmış motorlu taşıtlar, özellikle kar üzerinde hareket etmek için 
 dizayn
edilmiş sıkıştırma ateşlemeli içten yanmalı pistonlu motorlu olanlar 
 (dizel veya yarı
dizel) veya kıvılcım ateşlemeli içten yanmalı pistonlu 
 motorlu
taşıtlar, diğerleri (Golf arabaları vb. taşıtlar) hariç] 
 -Yük taşımasında
kullanılıp azami ağırlığı 3,5 tonu aşmayan ve yolcu 
 taşıma
kapasitesi (Yolcu taşıma kapasitesi sürücü dâhil toplam yolcu 
 sayısının
70 kilogramla çarpılması suretiyle hesaplanır. Bu hesaplamada 
 koltuk
olmasa dahi, koltuk montajı için bulunan sabit tertibatlar da koltuk 
 olarak
dikkate alınır) istiap haddinin (bir aracın güvenle taşıyabileceği 
 sürücü
ve yolcu dâhil toplam yük ağırlığı) % 50'sinin altında olan 
 motorlu
araçlardan (bütün tekerlekleri motordan güç alan veya alabilenler, 
 binek
otomobilleri, steyşın vagonlar, yarış arabaları, arazi taşıtları hariç)  
  İstiap haddi 850 kilogramı geçmeyip motor
silindir hacmi 2000 cm³’ün 
  altında olanlar 10
  İstiap haddi 850 kilogramı geçip motor
silindir hacmi 2800 cm³’ün 
  altında olanlar  10
  Sadece elektrik motorlu olanlar 10
 - Sürücü dahil 9 kişilik oturma yeri olanlardan
  Motor silindir hacmi 3200 cm³'ü
geçmeyenler  10
  Sadece elektrik motorlu olanlar  10 
 -Diğerleri 
  Motor silindir hacmi 1600 cm3'ü geçmeyenler
 37
  Motor silindir hacmi 1600 cm3'ü geçen
fakat 2000 cm3'ü geçmeyenler  60
  Motor silindir hacmi 2000 cm3'ü
geçenler  84
  Sadece elektrik motorlu olanlar
  Motor gücü 85 kW 'ı geçmeyenler 37
  Motor gücü 85 kW’ı geçen fakat 120 kW’ı
geçmeyenler 60
  Motor gücü 120 kW’ı geçenler 84 
8703.10.11.00.00 Özellikle kar üzerinde hareket etmek için dizayn edilmiş sıkıştırma 
 ateşlemeli içten yanmalı pistonlu motorlu olanlar (dizel
veya yarı dizel) 
 veya kıvılcım ateşlemeli içten yanmalı pistonlu motorlu
taşıtlar 6,7 
8703.10.18.00.00 Diğerleri (Golf arabaları vb. taşıtlar) 6,7
87.04 Eşya taşımaya mahsus
motorlu taşıtlar 
 (Yalnız kayıt ve
tescile tabi olanlar ) 
 - Azami yüklü
kütlesi 4700 kilogramı geçmeyip sürücü sırasından başka
 oturma yeri veya
sürücü sırası dışında yanda pencereleri olanlar (kapalı 
 kasalı olmayanlardan motor silindir hacmi 3200 cm³'ü
geçmeyenler hariç); 
  Motor silindir hacmi 3000 cm³'ü
geçmeyenler 10
  Motor silindir hacmi 3000 cm³'ü geçen
fakat 4000 cm³'ü geçmeyenler 52
  Motor silindir hacmi 4000 cm³'ü
geçenler 75
 Sadece elektrik
motorlu olanlar 
  Motor gücü 85 kW 'ı geçmeyenler 37
  Motor gücü 85 kW’ı geçen fakat 120
kW’ı geçmeyenler 60
  Motor gücü 120 kW’ı geçenler 84
 - Kapalı kasalı
olup istiap haddi 620 kilogramın altında olanlar
  Sadece elektrik motorlu olanlar 10
  Diğerleri 10 
 - Diğerleri
  Sadece elektrik motorlu olanlar 4
 Diğerleri 4 
87.05 Özel amaçlı motorlu taşıtlar (insan veya eşya taşımak üzere özel olarak 
 yapılmış
olanlar hariç) (Örneğin; kurtarıcılar, vinçli taşıtlar, itfaiye taşıtları, 
 beton
karıştırıcı ile mücehhez taşıtlar, yol süpürmeye mahsus arabalar, tohum, 
 gübre,
zift, su ve benzerlerini püskürten arabalar, seyyar atölyeler, seyyar 
 radyoloji
üniteleri) 
 [(Yalnız kayıt ve
tescile tabi olanlar) (İtfaiye taşıtları hariç)] 4 
87.09 Fabrika, antrepo, liman veya
hava limanlarında kısa mesafelerde eşya 
 taşımaya
mahsus, kaldırma tertibatı ile donatılmamış kendinden hareketli 
 yük
arabaları; demiryolu istasyon platformlarında kullanılan türde çekiciler; 
 bu
taşıtların aksam ve parçaları 4 
87.11 Motosikletler (mopedler dahil) ve bir yardımcı motoru bulunan tekerlekli 
 taşıtlar
(sepetli olsun olmasın); sepetler (sepetler hariç)
 (Sadece elektrik
motorlu olanlar hariç)  
 Motor
silindir hacmi 250 cm³’ü geçmeyenler 22
 Motor silindir hacmi
250 cm³’ü geçenler  37
8711.90.00.00.00 Diğerleri
(Sadece elektrik motorlu olanlar)
  Motor
gücü 20 kW’ı geçmeyenler 22
  Motor
gücü 20 kW’ı geçenler  37 
8901.10.10.00.11 18
Gros tonilatoyu geçmeyen gezinti gemileri
 (Denizde seyretmeye
mahsus olanlar) 6,7
8901.10.90.00.11 Yolcu
ve gezinti gemileri
 (Denizde seyretmeye
mahsus olmayanlar) 6,7
89.03 Yatlar ve diğer eğlence ve
spor tekneleri; kürekli kayıklar ve kanolar
 (Şişirilebilir
olanlar, birim ağırlığı 100 kg.ı geçmeyenler, kürekli kayıklar ve 
 kanolar
hariç) 8
NOT: Bu listedeki
malların aksam ve parçaları kapsama dahil değildir.” 

BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SEDAT KIZILCIKLI (Bursa) – Takdire
bırakıyoruz Sayın Başkan.
BAŞKAN – Hükûmet?
MALİYE BAKANI MEHMET ŞİMŞEK (Gaziantep) – Katılıyoruz Sayın
Başkan.
BAŞKAN – Gerekçeyi okutuyorum:
Gerekçe:
Yapılması öngörülen değişiklikle 4760 sayılı Özel Tüketim Vergisi
Kanununa ekli (II) sayılı listede yer alan taşıt araçlarından, sadece elektrik
motorlu olanların diğerlerinden farklı oranlarda vergilendirilmesine imkân
sağlanmaktadır.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 606 Sıra Sayılı Kanun Tasarısı'nın çerçeve
90'ıncı maddesinin aşağıdaki şekilde değiştirilmesini arz ve teklif ederiz.
 
Oktay Vural (İzmir) ve arkadaşları
Madde 90- 6/6/2002 tarihli ve 4760 sayılı
Özel Tüketim Vergisi Kanununun ekinde yer alan (I), (II), (III) ve (IV) sayılı
listeler; ekli (1), (2), (3) ve (4) sayılı cetvellerde gösterildiği şekilde
değiştirilmiş 7'nci maddenin 1 'inci fıkrasının sonuna aşağıdaki bent
eklenmiştir.
"d- Çiftçilere tarımsal üretimde kullanılmak amacıyla yapılan
teslimleri, (Bakanlar Kurulu I sayılı listede yer alan ürünlerin vergisiz
teslimlerinin esas ve usullerini dekar başına ve ürün türüne göre belirleme
yetkisine sahiptir.)"
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SEDAT KIZILCIKLI (Bursa) –
Katılamıyoruz Sayın Başkan.
BAŞKAN – Hükûmet?
MALİYE BAKANI MEHMET ŞİMŞEK (Gaziantep) – Katılamıyoruz Sayın
Başkan.
BAŞKAN – Sayın Akçay, buyurun.
ERKAN AKÇAY (Manisa) - Sayın Başkan, değerli milletvekilleri; 90’ıncı
madde üzerine verdiğimiz önerge hakkında söz aldım. Muhterem heyetinizi
saygıyla selamlıyorum. 
90’ıncı maddede verdiğimiz önergeyle çiftçilerin üretimde
kullandıkları motorinlerin özel tüketim vergisinden istisna edilmesini
amaçlıyoruz. Tarım Kanunu’nun 21’inci maddesinde “Bütçeden ayrılacak kaynak
gayrisafi millî hasılanın yüzde 1’inden az olamaz.”
denilmektedir. 2011 yılı bütçesinde tarım sektörüne ayrılan bütçe 6 milyar Türk
lirasıdır. Belirlenen bütçe millî gelirin binde 49’u kadardır yani AKP kendi
çıkardığı kanunlara uymamaktadır.
Plan ve Bütçe Komisyonunda, Tarım ve Köyişleri Bakanlığının
2011 yılı bütçe görüşmeleri sırasında tarımsal destek programları için teklif
edilen ödeneğin 7 milyar 200 milyon Türk lirası artırılarak Tarım Kanunu’nda belirtilen
orana yükseltilmesi yönünde önerge vermiştik ancak çiftçilerimize yapılacak
tarımsal ödemeleri artırmaya yönelik bu önerge Adalet ve Kalkınma Partisi Grubu
tarafından reddedilmiştir. 
Değerli milletvekilleri, mazottaki vergi oranı yüzde 62’yi aşmıştır.
Bu nedenle, dünyanın en pahalı mazotunu Türk çiftçisi kullanmaktadır. Mazot
bedelinin yüzde 30’unu özel tüketim vergisi oluşturmaktadır. Ayrıca, mazotta
yüzde 18 de katma değer vergisi yükü bulunmaktadır. Bugünkü fiyatlarla
çiftçinin mazotta ödediği vergi 5 milyar 800 milyon Türk lirasını bulmaktadır.
Verilen desteğin ise tarımda kullanılan mazota ödenen bedelin yüzde 5’ini ancak
karşıladığını biraz önceki konuşmamda ifade etmiştim. 
EPDK tarafından 2011 Ocak ayından itibaren kırsal motorinin
kaldırılacağı açıklanmıştı ancak yaklaşan seçim öncesi bu uygulamaya Hükûmet
geçememiştir. Bugün itibarıyla, 1 litre kırsal motorinin pompa çıkış fiyatı 3
lira 28 kuruş iken euro dizel motorinin çıkış fiyatı 3 lira 42 kuruştur.
Ayrıca, kırsal motorinde toplam vergi oranı yüzde 53 iken euro dizelde toplam
vergi oranı yüzde 62’dir. 
Bilindiği üzere, çiftçilerin kullandığı kırsal motorinin özel
tüketim vergisi euro dizele göre daha düşüktür. Bu uygulamanın sadece ÖTV
farkı, çiftçiye yaklaşık 200 milyon Türk lirası ilave vergi yükü getirecektir.
Bu rakam, çiftçiye ödenen mazot desteğinin neredeyse yarısını bulmaktadır. 
Değerli milletvekilleri, Milliyetçi Hareket Partisi
çiftçilerimizin sorunlarını bilmekte ve bu konuda da çözüm yolları sunmaktadır.
2011 yılı Seçim Beyannamesi’nde açıkladığımız üzere, Milliyetçi Hareket Partisi
iktidarında çiftçilerimize yönelik yapılacak bazı düzenlemeleri sizlerle
paylaşmak istiyorum: 
Tarımsal destekler kademeli olarak gayrisafi yurt içi hasılanın yüzde 1,5’i düzeyine çıkarılacaktır. Hâlen binde 5
olan toplam destek miktarı ilk etapta 2 kat artırılarak yüzde 1’e çıkarılacak
ve çiftçilerimize yaklaşık 12,5 milyar lira tarımsal destek yapılacaktır. 
Besi hayvancılığının desteklenmesi amacıyla bütçeden yapılan
destek ödemeleri yüzde 50 oranında artırılacaktır. Hayvancılık desteği bugünkü
1 milyar 250 milyon lira düzeyinden 2 milyar liraya yükseltilecektir. 
Et ve Balık Kurumu et piyasasını düzenleyecek etkin bir müdahale
kurumu olarak yeniden yapılandırılacaktır. 
Et ve sütte garanti fiyat uygulamasına geçilecektir. 
Tarımsal ihracata sağlanan destekler artırılacak, özellikle arz
fazlası ürünlere ihracat ve pazarlama desteği sağlanacaktır. 
Bu düşüncelerle önergemizin kabulünü diliyor, saygılar sunuyorum.
(MHP sıralarından alkışlar)
BAŞKAN – Teşekkür ederim Sayın Akçay. 
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir. 
Kabul edilen önerge doğrultusunda maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
Birleşime beş dakika ara veriyorum. 
Kapanma Saati: 04.12


TÜRKİYE BÜYÜK MİLLET MECLİSİ
TUTANAK DERGİSİ

(Yayımlanmasına Karar Verilen
Sekizinci ve Dokuzuncu Oturumlara Ait Tutanak Dergisi)

58’inci
Birleşim
3 Şubat 2011 Perşembe
(Kapalı Oturumlar)

(Bu Tutanak
Dergisi’nde yer alan ve kâtip üyeler tarafından okunmuş bulunan her tür belge
ile konuşmacılar tarafından ifade edilmiş ve tırnak içinde belirtilmiş alıntı
sözler aslına uygun olarak yazılmıştır.)
İ Ç İ N D E K İ L E R
I.-
SEKİZİNCİ VE DOKUZUNCU OTURUMLAR TUTANAK ÖZETİ
II.-
BAŞKANLIĞIN GENEL KURULA SUNUŞLARI
A) Önergeler
1.- Yalova
Milletvekili Muharrem İnce ve arkadaşlarının, 606 sıra sayılı Kanun
Tasarısı’nın 85’inci maddesinin görüşmelerinin İç Tüzük’ün 70’inci maddesine
göre kapalı oturumda yapılmasına ilişkin önergesi

III.-
USUL HAKKINDA GÖRÜŞMELER
1.- Kapalı
oturuma geçilmesi talebine ilişkin önergenin görüşmeleri sırasında Maliye
Bakanı Mehmet Şimşek’e söz istemesine rağmen vermediği iddiasıyla Oturum
Başkanının tutumu hakkında

IV.-
KANUN TASARI VE TEKLİFLERİ İLE KOMİSYON-LARDAN GELEN DİĞER İŞLER
A) Kanun Tasarı ve Teklifleri
1.- Bazı
Alacakların Yeniden Yapılandırılması ile Sosyal Sigortalar ve Genel Sağlık
Sigortası Kanunu ve Diğer Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ardahan Milletvekili Ensar
Öğüt’ün; Tekirdağ Milletvekili Enis Tütüncü’nün; Malatya Milletvekili Ferit
Mevlüt Aslanoğlu’nun; Zonguldak Milletvekili Ali İhsan Köktürk ve 17
Milletvekilinin; Ankara Milletvekili Zeynep Dağı’nın; Kırklareli Milletvekili
Tansel Barış’ın; Adıyaman Milletvekili Şevket Köse’nin; İzmir Milletvekili
Selçuk Ayhan’ın; Cumhuriyet Halk Partisi Grup Başkanvekili İzmir Milletvekili
Kemal Anadol’un; Gaziantep Milletvekili Yaşar Ağyüz ve 29 Milletvekilinin;
İzmir Milletvekili Mehmet Ali Susam ve 25 Milletvekilinin; Niğde Milletvekili
Mümin İnan ve 6 Milletvekilinin; Niğde Milletvekili Mümin İnan ve 6
Milletvekilinin; Bilecik Milletvekili Yaşar Tüzün’ün; Hatay Milletvekili
Süleyman Turan Çirkin ve 4 Milletvekilinin; İzmir Milletvekili Selçuk Ayhan’ın;
Giresun Milletvekili Eşref Karaibrahim’in; Adana Milletvekili Yılmaz Tankut ve
10 Milletvekilinin; Batman Milletvekili Ayla Akat Ata’nın; Zonguldak
Milletvekili Ali Koçal’ın; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır’ın; Adıyaman Milletvekili Şevket Köse’nin; Tokat Milletvekili Reşat
Doğru ve 2 Milletvekilinin; İstanbul Milletvekili Fatma Nur Serter’in; Giresun
Milletvekili Eşref Karaibrahim’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Kastamonu Milletvekili
Mehmet Serdaroğlu ve Milliyetçi Hareket Partisi Grup Başkanvekili İzmir
Milletvekili Oktay Vural’ın; Adıyaman Milletvekili Şevket Köse’nin; Adana
Milletvekili Hulusi Güvel’in; Malatya Milletvekili Ferit Mevlüt Aslanoğlu ve
İstanbul Milletvekili Sacid Yıldız’ın; Bartın Milletvekili Muhammet Rıza
Yalçınkaya’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Kastamonu Milletvekili Mehmet
Serdaroğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır’ın; Kastamonu Milletvekili Mehmet Serdaroğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır’ın; Manisa
Milletvekili Erkan Akçay ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Konya Milletvekili Mustafa
Kalaycı ve Milliyetçi Hareket Partisi Grup Başkanvekilleri İzmir Milletvekili
Oktay Vural ile Mersin Milletvekili Mehmet Şandır ve 6 Milletvekilinin; Kars Milletvekili
Gürcan Dağdaş ve Milliyetçi Hareket Partisi Grup Başkanvekilleri İzmir
Milletvekili Oktay Vural ile Mersin Milletvekili Mehmet Şandır ve 6
Milletvekilinin; İzmir Milletvekili Mehmet Ali Susam’ın; Adıyaman Milletvekili
Şevket Köse’nin; Bursa Milletvekili Abdullah Özer’in; Malatya Milletvekili
Ferit Mevlüt Aslanoğlu ve Antalya Milletvekili Osman Kaptan’ın; Bursa
Milletvekili Kemal Demirel’in; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekilleri İzmir Milletvekili Oktay Vural ile Mersin Milletvekili Mehmet
Şandır’ın; Kastamonu Milletvekili Mehmet Serdaroğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır’ın; Malatya
Milletvekili Ferit Mevlüt Aslanoğlu’nun; İstanbul Milletvekili Ayşe Jale
Ağırbaş’ın; Kocaeli Milletvekili Eyüp Ayar ve 2 Milletvekilinin; Kahramanmaraş
Milletvekili Veysi Kaynak’ın; Bitlis Milletvekili Mehmet Nezir Karabaş’ın;
Muğla Milletvekili Fevzi Topuz’un; Konya Milletvekili Mustafa Kalaycı ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Malatya Milletvekili Ferit Mevlüt Aslanoğlu’nun; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın; Bolu Milletvekili Fatih Metin ve 2
Milletvekilinin; Trabzon Milletvekili M. Akif Hamzaçebi’nin; Kahramanmaraş
Milletvekili Veysi Kaynak ve 2 Milletvekilinin Benzer Mahiyetteki Kanun
Teklifleri ve Sanayi, Ticaret, Enerji, Tabii Kaynaklar, Bilgi ve Teknoloji ile
Plan ve Bütçe Komisyonları Raporları (1/971, 2/2, 2/15, 2/101, 2/111, 2/134,
2/175, 2/235, 2/236, 2/237, 2/258, 2/259, 2/261, 2/262, 2/267, 2/289, 2/344,
2/356, 2/363, 2/377, 2/400, 2/425, 2/444, 2/460, 2/462, 2/501, 2/503, 2/507,
2/540, 2/553, 2/587, 2/591, 2/677, 2/681, 2/682, 2/683, 2/688, 2/689, 2/690,
2/691, 2/698, 2/714, 2/740, 2/753, 2/760, 2/769, 2/779, 2/780, 2/783, 2/800, 2/801,
2/802, 2/805, 2/806, 2/808, 2/809, 2/810, 2/811, 2/812, 2/821) (S. Sayısı: 606)


(Yayımlanmasına
Karar Verilen Sekizinci ve Dokuzuncu Oturumlara Ait Tutanak Özeti)

I.- TÜRKİYE BÜYÜK MİLLET MECLİSİ
KAPALI OTURUM TUTANAK ÖZETİ

58’inci Birleşim 
3 Şubat 2011 Perşembe

Sekizinci ve Dokuzuncu Oturum (Kapalıdır)

Kapalı Oturuma
saat 01.57’de başlandı.
Bazı Alacakların
Yeniden Yapılandırılması ile Sosyal Sigortalar ve Genel Sağlık Sigortası Kanunu
ve Diğer Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Benzer Mahiyetteki Kanun Teklifleri ve Sanayi, Ticaret,
Enerji, Tabii Kaynaklar, Bilgi ve Teknoloji ile Plan ve Bütçe Komisyonları
Raporlarının (1/971, 2/2, 2/15, 2/101, 2/111, 2/134, 2/175, 2/235, 2/236,
2/237, 2/258, 2/259, 2/261, 2/262, 2/267, 2/289, 2/344, 2/356, 2/363, 2/377,
2/400, 2/425, 2/444, 2/460, 2/462, 2/501, 2/503, 2/507, 2/540, 2/553, 2/587,
2/591, 2/677, 2/681, 2/682, 2/683, 2/688, 2/689, 2/690, 2/691, 2/698, 2/714,
2/740, 2/753, 2/760, 2/769, 2/779, 2/780, 2/783, 2/800, 2/801, 2/802, 2/805,
2/806, 2/808, 2/809, 2/810, 2/811, 2/812, 2/821) (S. Sayısı: 606)görüşmeleri
sırasında; Yalova Milletvekili Muharrem İnce ve arkadaşlarının, İç Tüzük’ün
70’inci maddesine göre tasarının 85’inci maddesinin görüşmelerinin kapalı
oturumda yapılmasını talep eden önergesi üzerine kapalı oturuma geçildi.
Önerge
sahiplerinden Yalova Milletvekili Muharrem İnce, kapalı oturum istemlerinin
gerekçesini açıkladı.
85’inci maddenin
görüşmelerinin kapalı oturumda yapılmasına dair önerge kabul edildi.
Kapalı oturuma
geçilmesi talebine ilişkin önergenin görüşmeleri sırasında Maliye Bakanı Mehmet
Şimşek’e söz istemesine rağmen vermediği iddiasıyla Oturum Başkanının tutumuna
ilişkin usul tartışması yapıldı. Başkan, hüsnüniyetin esas oludğunu, art niyet
hususunu kabul etmediğini, Bakanın da kimsenin korumasına ihtiyacı olmadığını
ifade etti.
85’inci maddeyle
ilgili verilen önergeler, üzerlerinde yapılan görüşmelerden sonra kabul
edilmedi.
85’inci madde
kabul edildi.
Kapalı oturum
konusu tamamlandığından, açık oturuma geçilmek üzere, kapalı oturuma saat
02.59’da son verildi.










Nevzat
  PAKDİL













Başkanvekili










Yusuf
  COŞKUN





Fatih
  METİN







Bingöl





Bolu







Kâtip Üye





Kâtip Üye



ON BİRİNCİ OTURUM
Açılma Saati: 04.15
BAŞKAN: Başkan Vekili Nevzat
PAKDİL
KÂTİP ÜYELER: Yusuf COŞKUN
(Bingöl), Fatih METİN (Bolu)
BAŞKAN – Sayın milletvekilleri, Türkiye Büyük Millet Meclisinin
58’inci Birleşiminin On Birinci Oturumunu açıyorum.
606 sıra sayılı Tasarı’nın görüşmelerine kaldığımız yerden devam
edeceğiz.
Komisyon? Yok.
Ertelenmiştir.
Bu saatten sonra da komisyonun olmayacağı ve grupların mutabakatı
dikkate alınarak, alınan karar gereğince kanun tasarı ve teklifleri ile
komisyonlardan gelen diğer işleri sırasıyla görüşmek için, 4 Şubat 2011 Cuma
günü saat 14.00’te toplanmak üzere birleşimi kapatıyorum.
Hayırlı geceler diliyorum. 
Kapanma Saati: 04.16

SEKİZİNCİ OTURUM
(Kapalı Oturum)
Açılma Saati: 01.57
BAŞKAN: Başkan Vekili Nevzat
PAKDİL
KÂTİP ÜYELER: Yusuf COŞKUN
(Bingöl), Fatih METİN (Bolu)
BAŞKAN – Sayın milletvekilleri, Türkiye Büyük Millet Meclisinin
58’inci Birleşiminin kapalı olarak yapılacak Sekizinci Oturumunu açıyorum.
Kapalı oturumun gerekçesini izah etmek üzere Sayın Muharrem İnce. 
Buyurun. (CHP sıralarından alkışlar) 
II.- BAŞKANLIĞIN GENEL KURULA
SUNUŞLARI
A) Önergeler
1.- Yalova Milletvekili Muharrem
İnce ve arkadaşlarının, 606 sıra sayılı Kanun Tasarısı’nın 85’inci maddesinin
görüşmelerinin İç Tüzük’ün 70’inci maddesine göre kapalı oturumda yapılmasına
ilişkin önergesi 
MUHARREM İNCE (Yalova) – Teşekkür ederim Sayın Başkan. 
Sayın milletvekilleri, hepinizi saygıyla selamlıyorum. Ne güzel!
Sayın Maliye Bakanı da buradaymış. 
Şimdi, Sayın Bakan, kameralar yok, gazeteciler yok, vergi
mahremiyeti yok, gizlilik yok; burada biz bizeyiz, dostça, dostça. (AK PARTİ
sıralarından gürültüler) 
Şimdi, Sayın Bakan, bu kürsüye lütfen geliniz. Bu 500 milyon
dolarlık İngiliz viski şirketi kimdir? Türkiye Cumhuriyeti’nin milletvekilleri
olarak, bu ülkeyi yöneten insanlar olarak, karar veren insanlar olarak… Burada
konuşulanlar zaten burada kalacak on yıl. Meclisin aksi bir kararı olmadığı
sürece, on yıl süreyle bu tutanaklar açıklanamaz. Sayın Bakan, on yıl sonra
belki siz Bakan değilsiniz, belki ben milletvekili değilim, belki bu dünyada
değiliz. Şu Meclisin tutanaklarına bir geçsin. Eğer siz gerçekten vergi
mahremiyetine inanıp da az önce, televizyonlar çalışırken, millet bizi izlerken
“Vergi mahremiyeti var, açıklayamam.” samimiyetinizi şimdi göreceğim. Samimi
iseniz şimdi söylersiniz. Bu bir.
İkincisi: Sayın milletvekilleri, bize başka bir şans
bırakmıyorsunuz. Biz de toplumda bir duyarlılık oluşturmak istiyoruz. İnsanlar
şunu diyecek şimdi: “Ne oldu, kapalı oturum oldu?” Merak edecekler, bunu
topluma anlatacağız. 
Bakınız, ben, Sayın Canikli’ye şunu söyledim… Bakın, değerli
arkadaşlarım, farkındaysanız, bütün sözcüklerimi tarta tarta kullanıyorum,
kimseyi incitmek falan istemiyorum. İç Tüzük’ün bize verdiği muhalefet hakkını
kullanıyoruz, görevimizi yapıyoruz, dayatıyoruz, diretiyoruz, kimseye hakaret
etmiyoruz. Şimdi, bakınız, ben Sayın Canikli’ye dedim ki: Sayın Grup Başkan
Vekili, bu çalışma koşulları doğru değil. Bak, şu ana kadar kaç madde
geçirdiniz? On sekiz madde, şu ana kadar on sekiz madde. Dedim ki: Bak, bu
insanları böyle ILO şartlarına aykırı bir şekilde, ne olduğunu bilmeden,
uykusuz, aç susuz, gece yarısı böyle çalıştırmayalım. Pazar gününü pazartesiye
alalım. “Tamam.” dedi. Pazar gününü pazartesiye aldık, Sayın Vural da kabul
etti. Şimdi kaldı cumartesi günü. Dedik ki, iki grup başkan vekili olarak,
muhalefet grup başkan vekilleri olarak dedik ki: Bak, bu cumartesi gününü
kaldır. “Peki” dedi, “Ne yapalım karşılığında?” Bak, şu ana kadar gecenin saat
kaçı oldu?
ALİ İHSAN MERDANOĞLU (Diyarbakır) – İki.
MUHARREM İNCE (Devamla) – İki. Gecenin ikisine kadar on sekiz madde geçmiş. Bak, biz sana cuma
günü otuz madde garantisi veriyoruz, cuma günü otuz madde geçecek. Yoklama
istemeyeceğiz, karar yeter sayısı istemeyeceğiz. Cuma günü dedik…
CEMAL KAYA (Ağrı) – KDV’si yok mu?
MUHARREM İNCE (Devamla) - Bir dakika, Cemal anlamazsın sen bu
işlerden. Cemal bir dakika, gözünü seveyim. Bir dakika Cemal.
Bir dakika dur. (AK PARTİ sıralarından gürültüler)
CEMAL KAYA (Ağrı) – KDV’si yok mu dedim.
BAŞKAN – Sayın milletvekilleri…
MUHARREM İNCE (Devamla) - Bu pazarlıkta sen yoktun ki. Bu
pazarlıkta sen yoktun. Dedim ki bak, Sayın Canikli, cuma günü -Sayın Vural da
aynı şeyi söyledi. Sizin adınıza da konuşuyorum ama yanlış olmasın- 30 madde
geçirelim. Artı, cuma günü danışma kurulu, grup önerisi getirmeyelim, üç saat
sürüyor onlar. Pazartesi günü de getirmeyelim, üç saat de o sürüyor, altı saat
buradan kazanç. Cuma günü 30 madde garantisi. İstemeyeceğiz karar yeter sayısı.
30 madde geçtiği anda, patır patır geçiririz. 
NURETTİN CANİKLİ (Giresun) – Ben ne dedim?
MUHARREM İNCE (Devamla) - Cumartesi, pazar da insanlar tatil
yapsın. Yok olmaz! Dayatacağım. Bak, dedik ki arkadaş, burası dayatma yeri
değil, burası sorun çözme yeri, gel bak sorunu çözelim, insanları burada
cumartesi, pazar dikmeyelim. Cuma günü 30 maddeyi geçirelim, cumartesi, pazar
insanlar tatilini yapsın. 
MEHMET CEMAL ÖZTAYLAN (Balıkesir) – Biz kabul etmiyoruz,
çalışacağız.
MUHARREM İNCE (Devamla) - Bak, ufak çocuğu olanlar var, şimdi
sömestre tatili. Yok olmaz! İyi, peki, o zaman sonuna kadar devam dedik. Yarın hazır
olun. Yarın bütün maddelerde kapalı oturum isteyeceğiz.
MEHMET CEMAL ÖZTAYLAN (Balıkesir) – Hayırlı olsun.
ALİ KOYUNCU (Bursa) – Komple olsun.
MUHARREM İNCE (Devamla) - Hepsinde isteyeceğiz. Bu doğru değil.
Dayatmayı yapan… 
Bak, Ali, pratik düşünürsen şöyle olur: Ben kapalı oturum istersem
olur, sen istersen olmaz. O zaman çıkarım basın toplantısına milletten gizli ne
yapıyorsunuz derim. Bak, o pratiğini düşün. Yani, senin kapalı oturum isteme
şansın yok, yok. Siyasetin… 
ALİ KOYUNCU (Bursa) – Ama biz de yoklamaları alacağız, 5 dakikada
verdiğiniz yoklamaları göstereceğiz sahada. 
MUHARREM İNCE (Devamla) - Bak, süt işlerinden para kazanmakla
burada siyasetten mantık yürütmek aynı şey değil.
Şimdi, bakın değerli arkadaşlarım, bir şey daha söyleyeceğim size,
bir şey daha. Bakın, çok önemli bir şey söyleyeceğim. İnanın, sayın
milletvekilleri, bu gece söylediğim en önemli şeyi söyleyeceğim size, en
önemlisini, vicdanınıza bırakacağım. Ben anlatayım, vicdanınıza bırakacağım. 
Şimdi bakın, bir Keçiören’de, Çankaya’da, Yenimahalle’de,
Yalova’da, Samsun’da bir küçük meyhane düşünün, bir küçük meyhane, bir de
İngiliz viski şirketini düşünün, KOSGEB kredilerinden içkili lokantalar,
kahvehaneler yararlanamaz, bakabilirsiniz.
MURAT YILDIRIM (Çorum) – Yararlanmasın, ne var bunda? 
MUHARREM İNCE (Devamla) – Ben bir şey demiyorum ama İngiliz viski
şirketini yararlandırıyorsun. Sana bunu söylüyorum işte. Gariban bir
kahvehaneciye, gariban, küçücük bir birahane açmış adama, bu milletin çocuğu…
Ben, o mesleği savunan birisi değilim, ben aç kalsam öyle bir meslek yapamam,
aç kalırım, öyle bir mesleği ben yapamam. Ama bakın, sizin vicdanınıza
sesleniyorum. KOSGEB kredilerinden kahvehaneler yararlanamaz, içkili lokantalar
yararlanamaz, birahaneler yararlanamaz. Bakın, kendiniz okuyun, bunu kendiniz
çıkardınız siz. Yani sizin derdiniz… O gariban, içki satan birahaneciye mi
gücünüz yetiyor sizin? İngiliz viski şirketine gücünüz yetmiyor da o gariban
kahveciye mi gücünüz yetiyor sizin? Ben sizi vicdanınıza bırakıyorum, karar…
YAŞAR KARAYEL (Kayseri) – Ne öneriyorsun?
MUHARREM İNCE (Devamla) – Bakın, şunu öneriyorum: Güç karşısında
susmamak lazımdır. Bu güç ister küresel güç olsun, bu güç ister Amerika olsun,
bu güç ister genel başkan olsun, bu güç ister İngiliz viski şirketi olsun, bu
güç isterse dünyanın en güçlü ordusu olsun, güç karşısında susmamak gerekir,
direnmek gerekir. Ben bunu tribünlere oynamak için yapmıyorum, kameralar yok
burada, inanın ki sizin içinizde bana çok hak veren insanlar olduğunu
biliyorum, ben bunu biliyorum, ben bunu görüyorum. Bu yaptığınız doğru değildir
ve şunu talep ediyorum: Yeterince gerildi, Sayın Grup Başkan Vekili, Sayın
Bozdağ, bence bu maddeden sonra bu geceyi kapatın lütfen, bence kapatın, takdir
sizin. Ama ben sizi şöyle hatırlayacağım: Gariban kahveciye, gariban
birahaneciye, o bir tane kenar mahalledeki kıytırık
bir meyhaneciye gücü yetip, ona KOSGEB kredisini vermeyip, “Ya sen zaten içkili
yer işletiyorsun, sen zaten günaha giriyorsun, sen zaten insanları
zehirliyorsun.” deyip, Müslümanlık taslayıp, sonra da İngiliz viski
şirketlerine 500 milyon doların faizi, şusu busu, yardım eden, kıyak yapan
insanlar olarak hatırlamak istemiyorum. 
Hepinize saygılar sunuyorum. (CHP sıralarından alkışlar)
BAŞKAN – Sayın milletvekilleri, kapalı oturum önergesini
oylarınıza sunuyorum: Kabul edenler… 
NURETTİN CANİKLİ (Giresun) – Sayın Başkan…
BAŞKAN - Sayın Canikli, bir dakika… Sayın Canikli… 
MUSTAFA ÖZYÜREK (İstanbul) – Sayın Başkan, Sayın Bakan bilgi
verecek herhâlde. 
MEHMET GÜNAL (Antalya) - Sayın Başkan…
BAŞKAN – Efendim?
MEHMET GÜNAL (Antalya) – Sayın Bakan bilgi verecek.
OKTAY VURAL (İzmir) – Sayın Bakan el kaldırıyor, söz istedi. 
ALİM IŞIK (Kütahya) –
Milletvekillerinin bu konuda bilgilendirilmesi lazım. Sayın Bakan konuşsun. 
S. NEVZAT KORKMAZ (Isparta) – Sayın Başkan, Sayın Bakan söz
istiyor. 
MUHARREM İNCE (Yalova) – El kaldırıyor. 
ALİ KOÇAL (Zonguldak) – Bakanı dinlememiz lazım. 
BAŞKAN – Kabul etmeyenler… Kabul edilmiştir. Tamam. 
MEHMET GÜNAL (Antalya) – Oturum kapalı. Ayıp ya! 
BAŞKAN – Sayın Günal, niye heyecanlanıyorsun? Ne var yahu? Ne var,
ne bağırıyorsun kardeşim? Ne var, ne heyecanlanıyorsun? Bir şey yok ki. Lütfen
ya! 
MEHMET GÜNAL (Antalya) – Sayın Bakan el kaldırıyor, niye söz
vermiyorsunuz? Ayıp oluyor Sayın Başkan ya!
BAŞKAN – Bir şey yok Sayın Günal, lütfen ya! (AK PARTİ
sıralarından “Şov yapma!” sesleri)
MEHMET GÜNAL (Antalya) – Kameralar yok, şov yapacak bir şey yok.
İki defadır Sayın Bakan el kaldırıyor, siz inisiyatif
kullanıyorsunuz. Böyle bir şey olur mu? 
BAŞKAN – Neye el kaldırıyor Sayın Bakan ya?
MEHMET GÜNAL (Antalya) – El kaldırıp söz istiyor. (AK PARTİ
sıralarından gürültüler)
BAŞKAN – Nerede söz istiyor Sayın Bakan? 
MEHMET GÜNAL (Antalya) – İki defa oldu. Demin de yaptınız, ayıp!
BAŞKAN – Sayın Günal, sakin olun lütfen. Sakin olun lütfen. 
MEHMET GÜNAL (Antalya) – Ayıp! Ayıp! Sayın Bakan söz istediği için
söz vermek durumundasınız. 
OKTAY VURAL (İzmir) – Sayın Başkan, tutumunuz hakkında söz
istiyorum. 
BAŞKAN – Hangi tutumum hakkında Sayın Vural?
MEHMET GÜNAL (Antalya) – Sizin şu tutumunuz hakkında. 
OKTAY VURAL (İzmir) – Sayın Bakan söz istedi. 
BAŞKAN – Evet. 
OKTAY VURAL (İzmir) – Söz hakkını engelliyorsunuz. 
MEHMET GÜNAL (Antalya) – İki defa oldu, iki. 
OKTAY VURAL (İzmir) – Dolayısıyla, Bakan söz istediği zaman söz vermek
durumundasınız. 
BAŞKAN – Yani Sayın Bakanın hakkında siz mi söz istiyorsunuz? 
OKTAY VURAL (İzmir) – Ben bilgi edinmek için istiyorum. 
BAŞKAN – Öyle mi? 
S. NEVZAT KORKMAZ (Isparta) – Biz bu toplantıyı niye yapıyoruz? 
MEHMET GÜNAL (Antalya) – Sayın Başkan niye gocundunuz? Kimse yok, biz bize
konuşuyoruz!
BAŞKAN – Sayın… 
MUSTAFA ÖZYÜREK (İstanbul) – Sayın Başkan, biraz önce Sayın Bakan
“Vergi sırrı var.” dedi. 
BAŞKAN – Sayın Özyürek… Sayın Özyürek…
MUSTAFA ÖZYÜREK (İstanbul) – Ama şimdi kapalı oturumda vergi sırrı
söz konusu olmaz. Sayın Bakan da “Bilgi vermek istiyorum.” diyor. Niye izin
vermiyorsunuz?
BAŞKAN - Sayın Özyürek, efendim, bakınız, bir insan sadece kendisi
konuşup kimseyi dinlemezse bir şey anlamaz. 
MUSTAFA ÖZYÜREK (İstanbul) – Ne demek o?
BAŞKAN - Şimdi ben kapalı oturumun kararını aldım, bundan sonra
Sayın Bakanın talebi olunca benim Sayın Bakanın talebini yerine getirmeyeceğimi
nereden biliyorsunuz sizler? 
MEHMET GÜNAL (Antalya) – Olur mu…
BAŞKAN - Hayır, nereden biliyorsunuz?
MEHMET GÜNAL (Antalya) – İki oldu, iki.
BAŞKAN - Ya, Sayın Günal, lütfen oturun ya, istirham ediyorum ya!
Bağırarak bir konuyu halledemezsin, lütfen oturun ya!
MEHMET GÜNAL (Antalya) – Demin de yaptınız.
BAŞKAN – Neyi yaptım demin?
MEHMET GÜNAL (Antalya) – Aynısını yaptınız. Sayın Bakan burada el
kaldırdı.
BAŞKAN – Sayın Bakana söz vermedim mi ben burada?
MEHMET GÜNAL (Antalya) – Tekrar istedi, vermediniz.
BAŞKAN – Lütfen… Sayın Bakana söz vermedim mi ben burada?
MEHMET GÜNAL (Antalya) – Aha burada arkadaşlarımız, hepsi gördü.
Şimdi de vermiyorsunuz. Sorun…
BAŞKAN – Sayın Bakana söz vermedim mi burada?
MEHMET GÜNAL (Antalya) – Usul tartışması istiyorum.
BAŞKAN – Evet, buyurun, üç dakika söz veriyorum tutumum hakkında. 
OKTAY VURAL (İzmir) – Aleyhinde.
BAŞKAN - Buyurun Sayın Vural.
Usul tartışması, evet, tutumumun aleyhinde üç dakika söz
veriyorum.
Buyurun.
FEHMİ HÜSREV KUTLU (Adıyaman) – Sayın Başkanım, aleyhinde söz
istiyorum.
BAŞKAN – Tamam, tutumumun aleyhinde bir de siz istiyorsunuz.
Evet, Hüsrev Bey istedi.
MEHMET GÜNAL (Antalya) – Lehinde istiyorum ben de.
BAŞKAN – Sen de lehinde iste, tamam; siz de lehinde isteyin,
tamam.
Buyurun Sayın Vural.
Üç dakika süre veriyorum.
Buyurun efendim, tutumum aleyhinde.
III.- USUL HAKKINDA GÖRÜŞMELER
1.- Kapalı oturuma geçilmesi
talebine ilişkin önergenin görüşmeleri sırasında Maliye Bakanı Mehmet Şimşek’e
söz istemesine rağmen vermediği iddiasıyla Oturum Başkanının tutumu hakkında
OKTAY VURAL (İzmir) – Teşekkür ederim.
Sayın Başkan, burada elbette tartışmalar olacak. Yani şey sahibi
olan önerge sahibi fikirlerini, düşüncelerini söyledi. Bu konuyla ilgili bir
gizli oturum istenmesi durumunda milletvekillerinin elbette bilgilendirilmesi
gerekiyor. 
Sizin Meclis Başkanı olarak burada -Sayın Bakanın belki bu konuda
söyleyeceği bir şey var, belki açıklayacağı bir husus vardır- hemen oylamaya
geçerek, acele yasama yapma gayretiniz, doğrusu anlaşılır gibi değil. Yani siz
zamanla mı yarışıyorsunuz? Sayın Bakan orada el kaldırdığı zaman, lütfedin,
Bakana söz verin. Ne olacak iki dakika verseniz? Belki bir şey söyleyecek. Bu
milletvekillerinin bilgilenmesi neden engelleniyor acaba? Belki Sayın Bakanı
töhmet altında bırakan iddialar vardır, cevap verecektir. (AK PARTİ
sıralarından gürültüler) Ama bu konuda sizin özellikle hızlandırılmış bir yargı
gibi, hızlandırılmış bir yasama yapma, zamana karşı, açıkçası bir Meclis
Başkanlığını deruhte etmeniz doğrusu anlaşılır gibi değil. Burada “Üç dakika
süre veriyorum.” Yani üç dakika değil, beş dakika verseniz ne olacak? Birisi
size hesap mı soruyor? “Üç dakika veriyorum.” Azarlıyor musunuz yani? Böyle bir
şey olabilir mi canım? “Üç dakika veriyorum, hadi, konuşursanız konuşun.”
diyerek böyle saygısızlık yapmaya… 
BAŞKAN – Lütfen… Lütfen Sayın Vural…
OKTAY VURAL (Devamla) - …milletvekillerine saygısızlık yapmaya
hakkınız yok. (AK PARTİ sıralarından gürültüler) 
BAŞKAN – Ben kimseye saygısızlık yapmıyorum, siz de saygısızlık
yapmayın. 
OKTAY VURAL (Devamla) – Dolayısıyla, öyle “Üç dakika veriyorum”
falan gibi alelusul ifadelerle, bu kürsüye çıkan milletvekillerinin bu hakkını
küçük göremezsiniz. O bakımdan, burada kapalı oturum önergesi konuşulmuştur.
Sayın Bakanın talebi vardır. Bu konuda milletvekilleri karar vereceği zaman,
belki, Sayın Bakanın açıklaması, bu kararın, açıkçası, oylanmasında etkili
olabilir. Sizin, özellikle yarışırcasına, hızlandırılan bir yöntemle hızlı bir
yasama konusunda gösterdiğiniz bu acelecilik iyi bir şey değil, iyi bir şey
değil. (AK PARTİ sıralarından gürültüler) Onun için, bu tutumunuz doğru bir
tutum değildir. Bir de kürsüden siz, sürekli olarak karşıdakilere
-muhataplarına- sürekli olarak cevaplar yetiştiriyorsunuz. Siz o mevkide
değilsiniz. Siz milletvekillerinin taleplerine karşılık Sayın Bakanın yerine
geçip onun adına cevap ya da soru sorma hakkına haiz değilsiniz. O bakımdan, bu
tutumunuzun doğru olmadığını düşünüyorum. 
Ben de, KDV’si olsun, on iki saniyeyi de size iade ediyorum. (MHP
sıralarından alkışlar, AK PARTİ sıralarından gürültüler) 
BAŞKAN – Çok teşekkür ederim, çok naziksiniz. 
Sayın Vural, burada zaman zaman bir kısım hatiplerin konuşmaları
noktasında falan bir müdahalede bulunmadığımız zaman ayağa kalkıp “Sayın
Başkan, ne yapıyorsunuz, seslenmiyorsunuz?” diyen arkadaşları tanıyor musunuz
Genel Kurulda? (AK PARTİ sıralarından alkışlar) Burada bu kürsünün hakkını her
zaman koruduk ve her zaman gerektiği şekilde verdik. 
OKTAY VURAL (İzmir) – Biz bu milletin millî ve manevi değerlerine
hakaret edenlerden değiliz. O zaman müdahale edeceksiniz… 
BAŞKAN – Her zaman nazik olduk, şey olduk. 
OKTAY VURAL (İzmir) – Gerektiği zaman müdahil olacaksınız. 
ERKAN AKÇAY (Manisa) – Kürsüden PKK’nın propagandasını yapanlara
izin veriyorsunuz. 
BAŞKAN – Her zaman görevimizi yaptık, bundan sonra da yapacağız. 
Buyurun Sayın Günal. 
Lehimde konuşacaksınız galiba. 
MEHMET GÜNAL (Antalya) – Evet. 
BAŞKAN – Buyurun. 
MEHMET GÜNAL (Antalya) – Ben Sayın Başkana teşekkür ediyorum
tutumundan dolayı, çok güzel bir tutum sergiliyor. Sayın Bakanın adına, Sayın
Başbakanın yaptığı gibi, burada fırçaladığı gibi “Sen otur, konuşma. Bu konuyu
konuşursan cıngar çıkacak, biz bunu bir an önce çıkaralım.” diyor. İki defa
oldu Sayın Başkanım. Demin yaptınız, kameralar var diye seslenmedik. Sayın
Bakanın eli böyle kaldı, beş dakika boyunca el kaldırdı, ikinci defa söz
istedi. Dolayısıyla siz görevinizi… 
Şeref Bey, müsaade ederseniz, Sayın Başkanın tutumu üzerine
konuşuyorum, müsaade eder misiniz? (AK PARTİ sıralarından gürültüler)
Bir dakika susun be! Sus! Oturun yerinize! Burada Başkanın
tutumunu konuşuyoruz, sizi ilgilendirmiyor. Başkanın tutumunu konuşuyoruz, bir
dakika.
Siz burada iki defa… Demin dediniz ki: “Ne zaman yaptım?” Az önce
Sayın İnce’nin konuşmasından sonra Sayın Bakan elini kaldırdı. Siz kafanızı
eğdiniz ve böyle konuşmaya devam ettiniz. Şimdi yine aynısını yaptınız. Göre
göre görmezden geliyorsunuz.
BAŞKAN – Sayın Günal, suizan etmeyiniz. Suizan insana yakışmaz.
Hüsnüzan esastır. 
MEHMET GÜNAL (Devamla) – Suizan değil, suizan falan yok. 
BAŞKAN – Suizan yakışmaz.
MEHMET GÜNAL (Devamla) – Bakın, Sayın Başkanım, lütfen, burada
önemli bir konu görüşülüyor. Sayın Bakana bilgi verdirmeyeceksiniz belki yine.
Ben söyleyeyim size. Kapalı oturum… 27 Haziran 2006’daki mektubu Sayın Başbakan
kabul etti. “Sonucuna bakın.” dedi. “Sayın Blair bana mektup yazdı, evet.”
dedi. “Bu firmalarla ilgili ricada bulundu, evet.” dedi. Mektubun sonunda -o
mektubun hepsi yayınlandı, sizin Genel Başkanınız da kabul etti- diyor ki: “Bu
firmalar Türkiye’den çıkabilir, siz bunu çözmezseniz.” Kim? Diego ve Maxxium,
Pernod Ricard firmaları, Johnnie Walker’ın… Kapalı oturum, söylüyorum, bir şey
demiyorum. Belki şimdi Sayın Bakana söz verilmez, bu tutum devam eder diye
söylüyorum. 
Şimdi, bakın, demin de Sayın Başkan arada geçtiği için
söyleyememiştim. Yine burada muhalefet şerhimizde aynı madde var. Yeri geldiği
zaman yine konuşacağız. Ama demin size söyledim Sayın Başkanım. Şimdi kapalı
oturum var, oradaki arkadaşlarımız da yok. Böyle bir konu konuşulurken siz
uyarmayıp da ne zaman uyaracaksınız?
Bize şimdi kızıyorsunuz. Bana diyorsunuz ki: "Suizan."
Nesi suizan? Üç defa, dört defa söyledik. Yani lütfen... Burada siz o konuda inisiyatif kullanma hakkına sahip değilsiniz. Söz varsa,
isteniyorsa, sizin kullanacağınız yer... Orada bizim bir itirazımız varsa ve
kendimiz İç Tüzük'e göre söz istiyorsak, sizin nerede yetkili olduğunuz belli,
zamanı tayin etme yetkiniz belli. Onun dışında, eğer İç Tüzük'e uygun olarak
talep edilirse söz vermemiz lazım. Kafamızı önüne eğdiğimiz zaman, devam edip
açıkladığımız zaman, komisyonda da aynı tartışmaları yaşıyoruz.
Onun için ben size Bakanı koruduğunuz için teşekkür ediyorum. İyi
bir tutum sergilediniz, yakışanı yaptınız.
Teşekkür ederim. (MHP sıralarından alkışlar)
MEHMET SAİT DİLEK (Isparta) - Hadi güle güle! Hadi güle güle,
hadi!
BAŞKAN - Sayın Hüsrev Kutlu, buyurun. (AK PARTİ sıralarından
alkışlar)
FEHMİ HÜSREV KUTLU (Adıyaman) - Sayın Başkan, değerli
milletvekilleri; Sayın Meclis Başkan Vekilimizin tutumunun aleyhinde söz aldım.
Hile yapmayacağım, aleyhinde konuşacağım, bundan yana endişeniz olmasın.
Kıymetli arkadaşlar, hepinizin bildiği gibi, bu Mecliste düzeni
sağlamak, İç Tüzük'ü uygulamak Sayın Meclis Başkan Vekilimizin görevidir ama
ben bu görevin tam olarak yapılmadığını müşahede ediyorum.
Hiçbir milletvekilinin burada, Genel Kuruldaki milletvekillerini
aşağılayıcı tarzda "Falan, sen bilmezsin! Falan, bu şuna benzemez! Falan,
buna benzemez! Sen otur yerine!" gibi aşağılayıcı ifadeler kullanması hoş
bir hareket değildir.
AHMET ERSİN (İzmir) - Başbakan Meclis Başkanına söyledi aynı
sözleri.
FEHMİ HÜSREV KUTLU (Devamla) - Bir sayın milletvekilimizin,
yerinden kalkıp, el kol hareketleriyle Başkanı azarlama yetkisi yoktur
arkadaşlar bu Mecliste. (AK PARTİ sıralarından alkışlar)
AHMET ERSİN (İzmir) - Başbakan Meclis Başkanını azarladı.
FEHMİ HÜSREV KUTLU (Devamla) - Milletvekili kalkıyor "Şunu
niye yapmadınız?" diye söylüyor. Sayın Başkan, bu milletvekiline bu kadar
geniş müsamahalı davranmamanız lazım. Ben bu kanaatteyim. (AK PARTİ
sıralarından alkışlar)
S. NEVZAT KORKMAZ (Isparta) - Ne yapacak?
FEHMİ HÜSREV KUTLU (Devamla) - Ne yapacağını İç Tüzük göstermiş
arkadaşlar.
MEHMET GÜNAL (Antalya) - Hüsrev dövsün mü?
FEHMİ HÜSREV KUTLU (Devamla) - Gerekirse disiplin cezası verir ve
biz Sayın Bakanımızın… 
MEHMET GÜNAL (Antalya) – Hüsrev’i göreve çağır. Hüsrev dövsün o
zaman. 
FEHMİ HÜSREV KUTLU (Devamla) - Arkadaşlar, bakanlar birbirlerinin
yerine vekâleten oy kullanabilirler ama hiçbir sayın milletvekili bir bakanın
vekili değildir. Bakan olmuş, belli bir seviyeye gelmiş bir kimse orada söz
isteyecekse söz nasıl isteyeceğini, söz hakkı verilmezse bunu nasıl alacağını
bilir. Sayın Bakanımız da bunu çok iyi bilen birisidir. Onu bahane edip Sayın
Bakanın elini -oy kullanmak için mi kaldırdı, başka bir şey için mi kaldırdı,
ne olduğunu bilemiyorum- kaldırdı diye oradan birilerinin kalkıp Sayın Başkanı
çok sert bir biçimde, haddini aşan bir biçimde eleştirmesi İç Tüzük’e uygun
değildir arkadaşlar. 
ERKAN AKÇAY (Manisa) – Sayın Bakana soralım bakalım, elini niye
kaldırmış?
FEHMİ HÜSREV KUTLU (Devamla) - Ve bir ifade kullanıldı. Bu ifadeyi
kullanan milletvekilinden çıkıp özür dilemesini bekliyorum. Nedir bu ifade:
“Sayın Başkan, Bakan söz istiyor, siz onun üzerinde değilsiniz.” Başkan,
Bakanın da, milletvekillerinin de bireysel olarak hepsinin üzerindedir, bu
Meclisi idare eden kişidir. (Gürültüler) 
MEHMET GÜNAL (Antalya) – Değil, üzerinde değil. Yönetim olarak
üzerindedir. 
OKTAY VURAL (İzmir) - Keyfî yönetim yok. 
FEHMİ HÜSREV KUTLU (Devamla) - Siz sesinizi yükselterek, sesinizi
yükselterek 550 milletvekilinin üzerinde kendinizi zannediyorsunuz. Bu Mecliste
herkes haddini bilmeli, herkes kurallara uymalıdır. (CHP ve MHP sıralarından
gürültüler) 
Saygılar sunuyorum. (AK PARTİ sıralarından alkışlar) 
S. NEVZAT KORKMAZ (Isparta) – Böyle bir şey var mı?
BAŞKAN – Buyurun Sayın Özyürek.
S. NEVZAT KORKMAZ (Isparta) – O kürsü yumruklanamaz. (Gürültüler) 
BAŞKAN – Sayın milletvekilleri, lütfen…
S. NEVZAT KORKMAZ (Isparta) – Vuramazsın! Meclis İdare Amiri
olacaksın. Böyle bir şey var mı? 
MEHMET GÜNAL (Antalya) – Ondan sonra bize burada ders
veriyorsunuz. 
S. NEVZAT KORKMAZ (Isparta) – Sayın Başkan, niye müsaade
ediyorsunuz? 
BAŞKAN - Sakin olalım lütfen arkadaşlar. 
MUHARREM İNCE (Yalova) – Hüsrev Bey’in liste korkusu var galiba.
BAŞKAN – Buyurun. 
Sayın Özyürek’i dinleyelim arkadaşlar.
MUSTAFA ÖZYÜREK (İstanbul) – Sayın Başkan, saygıdeğer
milletvekilleri, değerli arkadaşlarım; tabii gecenin bu saatinde sükûnetin ve
sağduyunun geniş ölçüde kaybolduğuna tanık oluyoruz. Sayın Başkan Meclis Başkan
Vekilliği görevini en iyi yürüten arkadaşlarımızdan biridir ama tabii gecenin
bu saatinde bazı yanlışları kendisi de yapıyor, yapabilir. 
Şimdi, bizim, tabii, siz, her şeyi muhalefetin engelleme
anlayışına bağladığınız için bizim kapalı oturum talebimizi ve amacını doğru
değerlendiremediniz. Biz istedik ki bu viski firması… İşte, geneldi, Cumhuriyet
Halk Partisi
muhalefet şerhi verdiydi, vermediydi, ona tekrar dönmek istemiyorum ama insaf
ile değerlendirmenizi rica ediyorum. Bu noktada çok ciddi soru işaretleri
oluşmuştur. Sayın Bakanın açıklamalarından değerlendirebildiğimiz kadarıyla bu
ihtilafın büyük bölümü nihai olarak tashihi karar aşamasını da geçerek
çözümlenmiş, küçük bir bölümünde tashihi karar aşamasında olduğu için henüz
sonuçlanmamış denilebilir ama tashihi karar aşamasını da geçen bölümleriyle
ilgili niçin şu ana kadar tahsilat yapılmamış ve bu
yasa beklenmiştir?
ÜNAL KACIR (İstanbul) – Bu, Başkanın tutumu hakkında mı?
MUSTAFA ÖZYÜREK (Devamla) – Şimdi “Efendim, teminat verir,
bekler.” Öyle bir şey yok. Tashihi karar aşamasından geçtikten sonra “Benim
teminatım var.” diye ben ilanihaye borcumu ödemeyecek
miyim değerli arkadaşlarım? 
NURETTİN CANİKLİ (Giresun) – Teminat paraya çevrilir.
MUSTAFA ÖZYÜREK (Devamla) - Bizim de mesleğimiz bu. Bizim de
mesleğimiz bu. Sayın Canikli kadar bilmiyorsak da biz de yıllarca bu işlerle
meşgul olduk, bu ihtilafın özünü biliyoruz.
Şimdi sonuca gelelim. Sayın Başkan, burada, biz, vergi sırrının
arkasına saklanmadan bu işin özünü öğrenmek istiyoruz ve Sayın Bakan da bizim
görebildiğimiz kadarıyla -yanlış görmüş olabiliriz, siz farklı
değerlendirdiniz- bu konuda söz istedi.
MEHMET DOMAÇ (Kütahya) – Hep yanlış görüyorsunuz.
MUSTAFA ÖZYÜREK (Devamla) - Biz öyle algıladık ve vergi sırrı
meselesi de olmadığına göre bu soru işaretlerini giderecek bir bilgi vermesini
sağlamanızı sizden istirham ediyoruz. Bu sizin göreviniz.
(Mikrofon otomatik cihaz tarafından kapatıldı) 
MUSTAFA ÖZYÜREK (Devamla) - Bir de Başkan bir öneride bulunmak
istiyorum. Bu kadar uzun süre Sayın Başkan burayı yönetmeyiniz, başka
arkadaşlarımız yapsın. Sizin de sabrınız zaman zaman tükeniyor, sizin de
enerjiniz tükeniyor. Bu saatte hepimizin enerjisi tükeniyor… 
İSMAİL BİLEN (Manisa) – Biz devam edeceğiz!
MUSTAFA ÖZYÜREK (Devamla) – Gecenin bu saatinde bana müdahalede
bulunmanız doğru değil. Vicdanınıza sorun. Böyle bir şey olabilir mi?
(Gürültüler)
BAŞKAN – Buyurun… Lütfen… 
MUSTAFA ÖZYÜREK (Devamla) – Bana laf yarışına… (Gürültüler) 
BAŞKAN – Arkadaşlar, lütfen…
Teşekkür ederim Sayın Özyürek.
MUSTAFA ÖZYÜREK (Devamla) – Bunlar doğru şeyler değil. 
Teşekkür ediyorum. (AK PARTİ ve CHP sıralarından karşılıklı
atışmalar) 
BAŞKAN – Sayın Özyürek, teşekkür ederim. 
Sayın milletvekilleri, saygıdeğer arkadaşlar…
VAHAP SEÇER (Mersin) – Kesin! (Gürültüler, AK PARTİ ve CHP arka
sıralarında toplanmalar)
BAŞKAN – Vahap Bey… Sayın Seçer… Lütfen…
VAHAP SEÇER (Mersin) – Adam nezaketle anlatıyor, nezaketle dinle! 
BAŞKAN – Sayın Seçer, lütfen! (Gürültüler)
MEHMET NİL HIDIR (Muğla) – Utanmaz sensin!
BAŞKAN – Sayın milletvekilleri… Arkadaşlar, lütfen! (Gürültüler) 
Vahap Bey! Vahap Bey, lütfen!
OKTAY VURAL (İzmir) – Sayın Başkan!
MEHMET GÜNAL (Antalya)- Sayın Başkan, kapatın!
BEHİÇ ÇELİK (Mersin) – Başkan, ara verin!
BAŞKAN – Kapalı oturum… Kapalı oturum…
Sayın Çelik, lütfen oturun.
MUSTAFA ÖZYÜREK (İstanbul) – Sayın Başkan, bir on dakika ara
verin!
BAŞKAN – Arkadaşlar, lütfen arkadaşlarımızı teskin edelim. 
Arkadaşlar, kapalı oturumdayız, lütfen arkadaşlarımızı
sakinleştirelim. (AK PARTİ ve CHP sıralarından gürültüler)
Sayın milletvekilleri, lütfen oturun arkadaşlar.
Sayın Aydoğan... Arkadaşlar, lütfen oturalım.
Arkadaşlar, lütfen... 
MUSTAFA ÖZYÜREK (İstanbul) – Sayın Başkan, on dakika ara verin.
OKTAY VURAL (İzmir) – Sayın Başkan, bir beş dakika ara
vermiyorsunuz. Neden sakinleştirmeye çalışmıyorsunuz?
BAŞKAN – Sayın Vural, ben sakinleştirmeye çalışıyorum. Bakın,
lütfen...
BEHİÇ ÇELİK (Mersin) – Sayın Başkan, beş dakika ara verin.
OKTAY VURAL (İzmir) – Sayın Başkan, beş dakika ara verseniz...
BAŞKAN – Kapalı oturuma geçtik Sayın Vural. Lütfen... 
OKTAY VURAL (İzmir) - Ne olur? Kapalı kalsın. 
BAŞKAN – Kapalı oturumu kabul ettiniz. Lütfen... Siz kabul
ettiniz. 
OKTAY VURAL (İzmir) – Ara verebilirsiniz.
BAŞKAN – Sayın Vural, lütfen, bakınız, usulü, tüzüğü bilerek
konuşunuz. 
Arkadaşlar, saygıdeğer arkadaşlarım, bakınız, şunu izah ediyorum. 
Sayın Günal...
MEHMET GÜNAL (Antalya) – Ben daha bir şey söylemedim. Ayakta
duruyorum sadece. (AK PARTİ sıralarından gürültüler)
BAŞKAN – Ben sana bir şey söylemedim. (Gürültüler)
Arkadaşlar... Arkadaşlar, lütfen... Arkadaşlar... Sayın
milletvekilleri, bakınız... 
Sayın Günal, bakınız, biz bir törenin, bir geleneğin insanlarıyız
ve hüsnüniyet esastır. Bütün samimiyetimle söylüyorum. Sayın Bakanın, hiç
kimsenin korumasına ihtiyacı yoktur, medeni bir kimliği vardır, kendi hakkını,
hukukunu korur. Bakınız, burada ben Sayın Bakanı görerek...
Sayın Aydoğan, oturur musunuz efendim. Oturur
musunuz. 
ZEYİD ASLAN (Tokat) – El hareketi yapma lan!
(AK PARTİ ve CHP sıralarından gürültüler)
OKTAY VURAL (İzmir) – Sayın Başkan, ayağa kalkın, uyarın, 68’e
göre işlem yapın.
BAŞKAN – Ya yapmayın arkadaşlar ya! Yapmayın ya! (AK PARTİ ve CHP
sıralarından gürültüler)
Sayın milletvekilleri, on dakika ara veriyorum.
Kapanma Saati: 02.30

DOKUZUNCU OTURUM
(Kapalı Oturum)
Açılma Saati: 02.38
BAŞKAN: Başkan Vekili Nevzat
PAKDİL
KÂTİP ÜYELER: Yusuf COŞKUN
(Bingöl), Fatih METİN (Bolu)
BAŞKAN – Sayın milletvekilleri, Türkiye Büyük Millet Meclisinin
58’inci Birleşiminin kapalı olarak yapılacak Dokuzuncu Oturumunu açıyorum. 
IV.- KANUN TASARI VE TEKLİFLERİ
İLE KOMİSYONLARDAN 
GELEN DİĞER İŞLER
A) Kanun Tasarı ve Teklifleri
1.- Bazı
Alacakların Yeniden Yapılandırılması ile Sosyal Sigortalar ve Genel Sağlık
Sigortası Kanunu ve Diğer Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ardahan Milletvekili Ensar
Öğüt’ün; Tekirdağ Milletvekili Enis Tütüncü’nün; Malatya Milletvekili Ferit
Mevlüt Aslanoğlu’nun; Zonguldak Milletvekili Ali İhsan Köktürk ve 17
Milletvekilinin; Ankara Milletvekili Zeynep Dağı’nın; Kırklareli Milletvekili
Tansel Barış’ın; Adıyaman Milletvekili Şevket Köse’nin; İzmir Milletvekili
Selçuk Ayhan’ın; Cumhuriyet Halk Partisi Grup Başkanvekili İzmir Milletvekili
Kemal Anadol’un; Gaziantep Milletvekili Yaşar Ağyüz ve 29 Milletvekilinin;
İzmir Milletvekili Mehmet Ali Susam ve 25 Milletvekilinin; Niğde Milletvekili
Mümin İnan ve 6 Milletvekilinin; Niğde Milletvekili Mümin İnan ve 6
Milletvekilinin; Bilecik Milletvekili Yaşar Tüzün’ün; Hatay Milletvekili
Süleyman Turan Çirkin ve 4 Milletvekilinin; İzmir Milletvekili Selçuk Ayhan’ın;
Giresun Milletvekili Eşref Karaibrahim’in; Adana Milletvekili Yılmaz Tankut ve
10 Milletvekilinin; Batman Milletvekili Ayla Akat Ata’nın; Zonguldak
Milletvekili Ali Koçal’ın; Kastamonu Milletvekili Mehmet Serdaroğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır’ın; Adıyaman Milletvekili Şevket Köse’nin; Tokat Milletvekili Reşat
Doğru ve 2 Milletvekilinin; İstanbul Milletvekili Fatma Nur Serter’in; Giresun
Milletvekili Eşref Karaibrahim’in; Kastamonu Milletvekili Mehmet Serdaroğlu ve Milliyetçi
Hareket Partisi Grup Başkanvekili İzmir Milletvekili Oktay Vural’ın; Kastamonu
Milletvekili Mehmet Serdaroğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır’ın; Kastamonu Milletvekili Mehmet Serdaroğlu
ve Milliyetçi Hareket Partisi Grup Başkanvekili İzmir Milletvekili Oktay
Vural’ın; Adıyaman Milletvekili Şevket Köse’nin; Adana Milletvekili Hulusi
Güvel’in; Malatya Milletvekili Ferit Mevlüt Aslanoğlu ve İstanbul Milletvekili
Sacid Yıldız’ın; Bartın Milletvekili Muhammet Rıza Yalçınkaya’nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekilleri
İzmir Milletvekili Oktay Vural ile Mersin Milletvekili Mehmet Şandır ve 6
Milletvekilinin; Kastamonu Milletvekili Mehmet Serdaroğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır’ın; Kastamonu
Milletvekili Mehmet Serdaroğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır’ın; Manisa Milletvekili Erkan Akçay ve
Milliyetçi Hareket Partisi Grup Başkanvekilleri İzmir Milletvekili Oktay Vural
ile Mersin Milletvekili Mehmet Şandır ve 6 Milletvekilinin; Konya Milletvekili
Mustafa Kalaycı ve Milliyetçi Hareket Partisi Grup Başkanvekilleri İzmir
Milletvekili Oktay Vural ile Mersin Milletvekili Mehmet Şandır ve 6
Milletvekilinin; Konya Milletvekili Mustafa Kalaycı ve Milliyetçi Hareket
Partisi Grup Başkanvekilleri İzmir Milletvekili Oktay Vural ile Mersin
Milletvekili Mehmet Şandır ve 6 Milletvekilinin; Kars Milletvekili Gürcan
Dağdaş ve Milliyetçi Hareket Partisi Grup Başkanvekilleri İzmir Milletvekili
Oktay Vural ile Mersin Milletvekili Mehmet Şandır ve 6 Milletvekilinin; İzmir
Milletvekili Mehmet Ali Susam’ın; Adıyaman Milletvekili Şevket Köse’nin; Bursa
Milletvekili Abdullah Özer’in; Malatya Milletvekili Ferit Mevlüt Aslanoğlu ve
Antalya Milletvekili Osman Kaptan’ın; Bursa Milletvekili Kemal Demirel’in;
Kastamonu Milletvekili Mehmet Serdaroğlu ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Kastamonu Milletvekili Mehmet
Serdaroğlu ve Milliyetçi Hareket Partisi Grup Başkanvekilleri İzmir
Milletvekili Oktay Vural ile Mersin Milletvekili Mehmet Şandır’ın; Kastamonu
Milletvekili Mehmet Serdaroğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır’ın; Malatya Milletvekili Ferit Mevlüt
Aslanoğlu’nun; İstanbul Milletvekili Ayşe Jale Ağırbaş’ın; Kocaeli Milletvekili
Eyüp Ayar ve 2 Milletvekilinin; Kahramanmaraş Milletvekili Veysi Kaynak’ın;
Bitlis Milletvekili Mehmet Nezir Karabaş’ın; Muğla Milletvekili Fevzi Topuz’un;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Malatya
Milletvekili Ferit Mevlüt Aslanoğlu’nun; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Bolu Milletvekili Fatih Metin ve 2 Milletvekilinin; Trabzon Milletvekili M.
Akif Hamzaçebi’nin; Kahramanmaraş Milletvekili Veysi Kaynak ve 2
Milletvekilinin Benzer Mahiyetteki Kanun Teklifleri ve Sanayi, Ticaret, Enerji,
Tabii Kaynaklar, Bilgi ve Teknoloji ile Plan ve Bütçe Komisyonları Raporları
(1/971, 2/2, 2/15, 2/101, 2/111, 2/134, 2/175, 2/235, 2/236, 2/237, 2/258,
2/259, 2/261, 2/262, 2/267, 2/289, 2/344, 2/356, 2/363, 2/377, 2/400, 2/425,
2/444, 2/460, 2/462, 2/501, 2/503, 2/507, 2/540, 2/553, 2/587, 2/591, 2/677,
2/681, 2/682, 2/683, 2/688, 2/689, 2/690, 2/691, 2/698, 2/714, 2/740, 2/753,
2/760, 2/769, 2/779, 2/780, 2/783, 2/800, 2/801, 2/802, 2/805, 2/806, 2/808,
2/809, 2/810, 2/811, 2/812, 2/821) (S. Sayısı: 606)
BAŞKAN - Komisyon ve Hükûmet yerinde.
Kapalı oturumda görüşülmesini kabul ettiğimiz 85’inci madde
üzerinde iki adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte olan 606 Sıra Sayılı Kanun Tasarısının çerçeve 85
inci maddesinin aşağıdaki şekilde değiştirilmesini arz ve teklif ederiz.






Erkan Akçay


Mustafa Kalaycı


E. Haluk Ayhan







Manisa


Konya


Denizli







Mehmet Günal


Oktay Vural


Ertuğrul Kumcuoğlu







Antalya


İzmir


Aydın



“Madde 85 – 4/1/1961 tarihli ve 213
sayılı Vergi Usul Kanununun 5 inci maddesinin beşinci fıkrasındaki “levhayı
merkezlerine, şubelerine, satış mağazalarına iş sahipleri ile mükellefler
tarafından kolayca okunup görünecek şekilde asmak zorundadırlar.” ibaresi,
“levhayı almak ve istenildiğinde alışverişe taraf olanlara göstermek
zorundadırlar.” şeklinde değiştirilmiştir.”

Türkiye Büyük Millet Meclisi Başkanlığına
Görüşülmekte olan 606 sıra sayılı “Bazı Alacakların Yeniden
Yapılandırılması ile Sosyal Sigortalar ve Genel Sağlık Sigortası Kanunu ve
Diğer Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı”nın 85 inci maddesinin Tasarı metninden çıkarılmasını arz ve
teklif ederiz. 







Harun Öztürk


Mustafa Özyürek


Enis Tütüncü







İzmir


İstanbul


Tekirdağ




Ferit Mevlüt Aslanoğlu


Hüseyin Ünsal


R. Kerim Özkan










Malatya


Amasya


Burdur



BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SEDAT KIZILCIKLI (Bursa) –
Katılmıyoruz Sayın Başkan.
BAŞKAN – Hükûmet?
MALİYE BAKANI MEHMET ŞİMŞEK (Gaziantep) – Sayın Başkan, müsaade
ederseniz…
BAŞKAN – Buyurun.
MALİYE BAKANI MEHMET ŞİMŞEK (Gaziantep) – Şimdi, değerli
arkadaşlar, bu konu ilk gündeme getirildiğinde ben dışarı çıktım ve gümrükten
sorumlu Bakanımızı aradım, ulaşamadım. Sonra Gümrük Müsteşarıyla saat 12’de
görüştüm. Gümrük Müsteşarımız buraya bir daire başkanını görevlendirdiğini
söyledi. Nispeten yeni bir arkadaş ve dolayısıyla bu konuyla ilgili olarak şu
an itibarıyla çok detaylı bilgim yok. 
Benim bildiğim, bu gelen Daire Başkanından -şu anda da dışarıda
Arkadaşımız- bize verilen bilgi şu: MHP’li Milletvekili Arkadaşımızın
açıkladığı gibi üç tane firma, doğrudur, incelenmiş. Tamamen gümrükle ilgili
bir konu, orada transfer fiyatlamasına ilişkin bir inceleme. Bu incelemeler
tamamlandıktan sonra bu iş yargıya götürülmüş. Şu anda bir kısmı sonuçlanmış,
bir kısmı ise hâlâ -daha önce de söylediğim gibi- karar düzeltme aşamasında.
Sonuçlanan kısımla ilgili icra takibi başlatılmış. Bana bu Daire Başkanımızın
söylediği şey bu ama işin özüne de girdiğiniz zaman burada hiçbir şekilde
anaparadan vazgeçmiyoruz, bunu biliyorsunuz. Anaparayı kuruşuyla, her şeyiyle
alıyoruz. Faizinden vazgeçiyoruz ama enflasyonla anaparayı güncelliyoruz.
Dolayısıyla aslında o firmalar varsayalım ki mahkemeye gitmeselerdi, yargıya
gitmeselerdi ne kadar ödeyeceklerse üç aşağı beş yukarı bunu tıkır
tıkır alacağız yani zerre kadar burada hiçbir şirketi kayırma yoktur, olamaz
da. Bu şu şirket olur, bu ülkenin olur, bunun olur. 
Ben, benimle ilgili bir konu olsaydı çok daha detaylı bilgi
verirdim yani Maliye Bakanı… Çünkü döndüm, arkadaşlara sordum, “Gümrükten kimse
var mı?” dedim, “Yok.” dediler. İlgili Bakanımız yok. Burada arkadaşlarıma
sordum Gelir İdaresinden, onlar yeterince bilgi sahibi değiller. İlgili Daire
Başkanı… 
BEHİÇ ÇELİK (Mersin) – Ama bu sizin zaafınız. 
MALİYE BAKANI MEHMET ŞİMŞEK (Gaziantep) - Değerli arkadaşlar,
İlgili Daire Başkanı geldi. Şu an itibarıyla benim bildiğim bu kadar yani
gümrüğün takip ettiği bir dava. 
MUHARREM İNCE (Yalova) – Ne kadarı sonuçlanmış Sayın Bakan? Yüzde
kaç?
MALİYE BAKANI MEHMET ŞİMŞEK (Gaziantep) – O rakamlar yok bende
değerli arkadaşlar ama öğrenirsem, tekrar, isterseniz yine böyle bir düzenleme
yaparız, ben sizinle her şeyi paylaşırım. Böyle bir şey söz konusu değil yani
gizli saklı bir şey söz konusu değil. 
Üç tane firma var mahkeme süreci sonuçlananla ve ilgili olarak
icra takibi başlatılmış, diğerlerine ilişkin işte bu sonuç bekleniyor. Bana
söylenen bu. Dolayısıyla burada gizli saklı bir şey yok, şirket kayırması söz
konusu değil. Biz bu alacağın yüzde 100’ünü enflasyonla güncellenmiş faiziyle
birlikte alacağız, bundan hiçbir şekilde vazgeçmek yoktur. Geçmişteki
uygulamalara da bakarsanız zaten cezalardan uzlaşmada vazgeçiliyor. Dolayısıyla bu konu bu kadar açık. 
Sayın Başkan da, kendisinden… Tabii bu tartışmalara sanki ben yol
açmışım, kendisinden özür diliyorum. Aslında ben medeni bir insan olarak tabii
ki elimi kaldırdım, iki kez de kaldırdım. Görmemiş olabilir veya görmüşse de
ben bağırıp çağırmadığım için belki talebim o şekilde şey yapılmamıştır ama
ben, Sayın Başkan vermeyince, nasılsa bu önergelerde benim görüşümü soruyor ya
Hükûmetin görüşünü, ben o arada söyleyeceğimi söylerim diye de düşündüm ve
ısrarcı olmadım. Dolayısıyla Sayın Başkana da haksızlık yapmayalım. 
MUHARREM İNCE (Yalova) – Benim 500 milyon dolar iddiam, doğru mu
rakamı?
MALİYE BAKANI MEHMET ŞİMŞEK (Gaziantep) – İşte, rakamı öğrendiğim
zaman sizlerle paylaşacağım. Tekrar böyle bir ara veririz, tekrar ben size
rakamları da söylerim. Şu an itibarıyla rakamları bilmiyorum. Sadece ve sadece,
ilgili Daire Başkanı bana üç firmanın ismini, niye icra takibinde zamanında
bulunmadıklarını ama şu an itibarıyla kesinleşen alacaklarla ilgili
başlattıklarını, diğer kısımla ilgili bu düzeltme yani üst mahkemenin kararını
beklediklerini söyledi. 
Teşekkür ediyorum.
BAŞKAN – Önergeye katılıyor musunuz?
MALİYE BAKANI MEHMET ŞİMŞEK (Gaziantep) – Katılmıyorum Sayın
Başkan.
BEHİÇ ÇELİK (Mersin) – Sayın Başkan, Sayın Bakan konuşmasında
şimdi bir gerçeği itiraf etti, söz istemiş, siz söz vermemişsiniz. Ama Sayın
Kutlu kürsüye çıktı, “Sayın Bakan belki oy kullanmıştır.” dedi. Şimdi, o zaman
Sayın Kutlu’nun buradan, Genel Kuruldan özür dilemesi gerekmez mi burada?
BAŞKAN – Sayın Çelik, bakınız, ben şunu ifade ediyorum: Hayatında
yalan söylememiş bir insanım. Eğer Sayın Bakana bile bile bir kısım
arkadaşlarımın iddia ettiği gibi söz vermemiş olsaydım, bunu söylemekten hiç
çekinmezdim, hiç de perva etmezdim. Bu konuda gayet açık ve net konuşuyorum.
Sayın Bakanın o andaki işaretini görmedim. Sayın Bakan, Türkiye Cumhuriyeti’nin
Bakanıdır ve bir Meclis Başkan Vekilinin savunmasına da kurtarmasına da
ihtiyacı yoktur. Gayet güzel bir şekilde şu anda söylüyor. Bu söylediklerini
biraz önce de söyledi, daha önceden de kendisine sataşma gerekçesiyle söz
verdim, huzura çıktı.
Gerilim içerisinde, Sayın Özyürek’in söylediği gibi tabii ki biz
de yoruluyoruz. Belki ifade olarak, tavır olarak eksikliğim varsa ben bunu
kabul ederim ama kesinlikle art niyet hususunu kabul etmem ve peşinen bunu
reddediyorum. Bütün arkadaşlarım da bilirler, öyle bir şeye hayatta tenezzül
etmedim ve bundan sonra da etmem. Bunu herkesin bilmesi
lazım. (AK PARTİ sıralarından alkışlar) Ben dokuz senedir bu Meclis
Başkan Vekilliğini yürütüyorum ve bakınız, burada en iyi şekilde… “Efendim,
zamanı uzatmak mı?” falan diyorlar, ben zamanı uzatmakta falan değilim. Burada
bazen söylediğim zaman, muhalefet partisinden ayağa kalkan arkadaşların sayısı
17’dir, 18’dir, onu kendileri de biliyorlar ama arkada olan bir kısım
arkadaşları ben kendim söyledim. Niye? Otuz saniyenin bir kazancı olmaz, bir
kazanç peşinde falan da değilim. Bir kısım arkadaşlarımızın söylediği gibi
“Aman efendim hızlandırılmış yasama yapalım.” Hayır
efendim böyle bir şey yok. Buradaki bütün arkadaşlar şahittir, en iyi bir
şekilde gündem dışıları, diğer şeyleri söz verme noktasındaki kesinlikle belki
iktidar partisinin bir üyesi olarak belki muhalefete bu konuda daha müsamahakâr
davrandım. İktidar tarafından eleştirilmiş de olabilirim ama bu konuda böyle
bir kayırma, etme veya hızlandırma falan gibi bir husus kesinlikle söz konusu
değildir. Bunu dokuz senedir yaptım ve hiç bu ana kadar da böyle bir ithamla,
töhmetle karşı karşıya gelmedim. Bunu söylüyorum. 
OKTAY VURAL (İzmir) – İnşallah, bir daha karşılaşmazsınız.
MEHMET GÜNAL (Antalya) – Sayın Başkan bir iki cümle söylemek
istiyorum Sayın Bakana söz vermenizle ilgili: Benim kastım az önce Sayın
Bakanın dediği gibi -kendisi de kaldırdığını söyledi- biz sizin niyetinizi
okuyamayız. İyi niyetine güveniriz ama çabuk bitmesini istemek de iyi niyettir,
o kötü niyet değildir ki. Sizin niyetiniz iyi olabilir. Onun için biz de iki
defa tekrar edince, açıkçası siz de uyarın dediler, birazcık da sert bir tavır
gösterdik ama gördüğünüz gibi Sayın Bakan da “Ben el kaldırdım.” dedi. Bizim de
arzulamadığımız bazı şeyler olabilir. Onun için biz de farklı bir şekilde niyet
okuyamadığımız için, bizim taleplerimiz de görmezden gelinince doğal olarak
bizim tepkimiz de sert oluyor. Çünkü dikkate alınmadığımız zaman daha çok
sinirli oluyoruz.
BAŞKAN - Sayın Günal, teşekkür ederim. Ben kimsenin niyetini
okumak taraflısı değilim, böyle bir niyetim de yoktur, esas olan dediğimiz gibi
lafızdır, sözdür, diğer şeylere, öbür şeylere karışmam, onu bilmem.
Şimdi, bu konuyla ilgili olarak Sayın Özkan.
Sayın Ramazan Kerim Özkan, buyurun. (CHP sıralarından alkışlar) 
RAMAZAN KERİM ÖZKAN (Burdur) – Sayın Başkan, değerli
milletvekilleri; yüce heyetinizi saygıyla selamlıyorum.
Verdiğimiz önergeyle madde metninin kaldırılmasını istiyoruz. Bu
maddede yaptığınız değişiklikle, sanki başka sorun kalmamış gibi vergi
levhalarının iş yerlerinde asılmasını iptal ediyorsunuz. Yani, deveyi ıhtırıp
kolan dokumaya gidiyorsunuz. 
Değerli milletvekilleri, kimden korkuyorsunuz, kimden utanıyorsunuz,
ne amaç taşıyorsunuz bilemiyorum. Esnaf için vergilendirilmiş kazanç, helal ve
kutsaldır. Esnafımızın haram kazançta gözü yoktur, levhasını asmakta da bir
sakınca görmemektedir. Devletimizde, az kazanandan az, çok kazanandan çok vergi
alınmaktadır. Herkes, Anayasa’mızın 73’üncü maddesi gereğince, ödeme gücüne
göre vergi ödemekle mükelleftir. Vergi ödevlerini yerine getiren, beyanını
düzenli tutan ve vergisini düzenli ödeyen esnafımızı, vergi levhasını iş yerine
asmaktan niçin mahrum ediyorsunuz? Yoksa kayıt dışıcıları, hortumcuları, vergi
kaçıranları korumak mı istiyorsunuz? Hiçbirinizin bu anlayışta olacağını
düşünemiyorum. Onun için, 85’inci maddenin tasarıdan çıkarılmasını talep
ediyoruz. 
Esnaf ve sanatkârlarımız, iş adamlarımız, yaşanan ekonomik krizde
dahi alın terlerini sermayeleriyle birleştirip emek yoğun çalışmışlardır.
Yaşanan ekonomik krizde esnaf ve sanatkârlar zor günler geçirmiştir, finans
zorluğu çekmişlerdir ama yine vergilerini ödemişlerdir; az olmuştur, çok
olmuştur, bu utanılacak bir durum değildir. 
Levha, otokontrolü gerektirir. Bu kontrolden
kaçmak, vatandaştan vergi levhası saklamak hiç kimseye bir şey kazandırmak. O
levha, iş yerinin plakasıdır, aynasıdır, övünç madalyasıdır, şeref
madalyasıdır. Nasıl plakasız araba trafikte dolaşamıyorsa, vergi levhasız iş
yeri de maliye karşısında ve vatandaş karşısında plakasız konuma sokulmak
istenmektedir. Onun için, siz değerli arkadaşlarımdan rica ediyorum, bu
maddenin tasarı metninden çıkarılmasını talep ediyor, tümünüze saygılar
sunuyorum.
Teşekkür ederim. (CHP sıralarından alkışlar)
BAŞKAN – Teşekkür ederim Sayın Özkan.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 606 Sıra Sayılı Kanun Tasarısının çerçeve 85
inci maddesinin aşağıdaki şekilde değiştirilmesini arz ve teklif ederiz.
 
Oktay Vural (İzmir) ve arkadaşları
“Madde 85 – 4/1/1961 tarihli ve 213
sayılı Vergi Usul Kanununun 5 inci maddesinin beşinci fıkrasındaki “levhayı
merkezlerine, şubelerine, satış mağazalarındaki iş sahipleri ile mükellefler
tarafından kolayca okunup görünecek şekilde asmak zorundadırlar.” ibaresi,
“levhayı almak ve istenildiğinde alışverişe taraf olanlara göstermek
zorundadırlar.” şeklinde değiştirilmiştir. 
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SEDAT KIZILCIKLI (Bursa) –
Katılmıyoruz Sayın Başkanım. 
BAŞKAN – Hükûmet?
MALİYE BAKANI MEHMET ŞİMŞEK (Gaziantep) – Katılamıyoruz Sayın
Başkan. 
BAŞKAN – Sayın Kumcuoğlu, buyurun. (MHP sıralarından alkışlar)
ERTUĞRUL KUMCUOĞLU (Aydın) – Teşekkür ediyorum Sayın Başkan.
Sayın Başkan, değerli milletvekilleri; 83’üncü maddede söz
aldığımda biraz yüksek sesle konuştum diye üzülmüştüm çünkü sabah yediden beri,
yirmi bir saattir ayaktayız ama sonra fark ettim ki bu durumdan mustarip olan
sadece ben değilim. Biraz önce gelişen hadiseler hepimizin, artık,
sinirlerimizin bozulma noktasına geldiğini gösteriyor. Bu neden oluyor? Çünkü
bir merci bu camiaya, yani AKP Grubuna bir talimat verdi: “Bu işi bitirin.” Ama
daha önce kendisi düz milletvekilliği yapmamıştı, dolayısıyla bu çatının
altındaki psikolojiye tamamen yabancı. Karşılaştığımız sorunun arkasında yatan
temel neden bu. Bu bakımdan, bu zatı muhteremin bu konuda uyarılması gerekiyor.
Bu Mecliste insanlar var, bu insanların siniri bozuluyor. 
MUSTAFA CUMUR (Trabzon) – Ananın karnından milletvekili mi doğdun?
ERTUĞRUL KUMCUOĞLU (Devamla) – Meclisin kendine has bir havası
var, bu hava dışarıdan talimat vermekle yönlendirilemiyor. 
Şimdi, efendim, gelelim maddeye, 85’inci maddeye. Ben Sayın
Canikli’ye beni dinlemesini rica ediyorum. 
85’inci madde şununla ilgili: 1961 senesinde 213 sayılı Vergi Usul
Kanunu çıktığı vakit bir vergi levhası getirilmiş. “Müşteriler kendileri de
alışveriş ettikleri kişilerin ne kadar vergi verdiğini bilsin.” demişler ve
bunun için de levhayı merkezlerine, şubelerine, satış mağazalarına iş sahipleri
ile mükellefler tarafından kolayca okunup görünecek şekilde asmak
zorundadırlar. “ diye bir hüküm getirmiş. Vergi levhasının ne olduğunu hepiniz
biliyorsunuz. Şimdi, bu hükmü değiştiriyoruz değerli arkadaşlar ve ne yapıyoruz
biliyor musunuz? Yani “Merkezlerine, şubelerine görünecek bir şekilde asarlar.”
yerine, “Levhayı asmak zorundadırlar.” diyoruz. Ya, bu ayıptır. Böyle kanun
yapılmaz. Buna düpedüz “Vergi levhası kaldırılmıştır.” deyin. Neresine asmak
zorundadırlar? Yakalarına mı asmak zorundadırlar? Tuvalete mi asmak zorundadırlar?

RECAİ BERBER (Manisa) – Asmak değil, almak zorundalar. 
ERTUĞRUL KUMCUOĞLU (Devamla) – Ne yapmak zorundalar?
RECAİ BERBER (Manisa) – Sadece vergi levhası almak zorundalar,
asmak zorunda değiller. 
ERTUĞRUL KUMCUOĞLU (Devamla) – Aldığı vergi levhasını ne yapacak?
O zaman “Almak zorundadırlar…” Metni yanlış yazmışsınız. Peki, aldıkları vergi
levhasını da AKP’nin kapısına gelip assınlar! Recai, ayıp ya! Böyle hüküm konur
mu? Konur mu böyle hüküm? Biz maliyeciyiz, siz maliyecisiniz, yakışır mı?
Açıkça “Kaldırdık vergi levhasını.” deyin. Ayıbı yok, günahı yok yani. 
NURETTİN CANİKLİ (Giresun) – Vergi levhasını alıyorlar, almak
zorundalar. Bunun neresi ayıp Üstat? Almak isteyen alır. Almak istiyor mükellef
olarak, bu imkânı verelim. Ne yanlışlık var burada? 
ERTUĞRUL KUMCUOĞLU (Devamla) – Bırak…
Şimdi, bakın, gelelim… Benim biraz vaktim kaldı. 83’üncü maddeyle
ilgili olarak bazı şeyler söylemek istiyorum. Ben bu kürsüye çıktığım vakit,
hazırlıksız çıkmam arkadaşlar. 
Bakın, almak zorundalar, asmak zorunda değiller… Alıp da ne
yapacak? Bir yerine, neresine koyacak? 
CEVDET ERDÖL (Trabzon) – Uygun bir yere koyarlar. 
ERTUĞRUL KUMCUOĞLU (Devamla) – Affedersiniz yani! O daha ayıp. O
daha ayıp. Asmak zorundadırlar, bir yere asacak… Almak zorundadırlar da
neresine koyacak? (AK PARTİ sıralarından gürültüler) Bırakın ya! 
MUHARREM İNCE (Yalova) – Münasip bir yer bulurlar!
AHMET YENİ (Samsun) – Teknik gelişti. 
ERTUĞRUL KUMCUOĞLU (Devamla) – Bakın, 83’üncü maddede kira
sertifikalarına ait… (AK PARTİ sıralarından gürültüler) 
BAŞKAN – Sayın milletvekilleri… Lütfen arkadaşlar…
ERTUĞRUL KUMCUOĞLU (Devamla) – Siz tahrik ettiniz. Siz tahrik
ettiniz. 
Evet, oturum kapalı. 
Bu 83’üncü madde kira sertifikalarıyla ilgili. Kira sertifikası da bu Sermaye Piyasası Kurulunun 01/04/2000 tarihli ve 27539 sayılı Resmî Gazete’de
yayımlanan 43 sayılı Tebliğ’le ihdas edilen bir şey. Genel uygulamada “tahvil”
diye bilinen belgenin hileişeriyeye dönüştürülmesi ve ödenen faizin adının
“kira” olarak değiştirilmesinden ibaret. 
Beyler, hileişeriyelerde iki gerçek vardır: Yapılan iş şeriata
uygundur fakat onun hile niteliği değiştirilmez. Hile dinen günahtır, vicdanen
ayıptır ve dolayısıyla ne yaparsanız yapın –halk dinlemiyor bunu ama- burada
ödenen şey faizdir ve faiz gibi de vergilenecektir. Mesele bundan ibarettir.
Hepinize saygılar sunuyorum. (MHP sıralarından alkışlar)
BAŞKAN – Sayın Kumcuoğlu, teşekkür ediyorum efendim.
Önergeyi oylarınıza sunuyorum:
Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum:
Kabul edenler… Kabul
etmeyenler… Kabul edilmiştir.
Sayın milletvekilleri, kapalı oturum konusundaki görüşmeler
tamamlanmıştır.
Birleşime beş dakika ara veriyorum.
Kapanma saati: 02.59




