



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 33’üncü
Birleşim
 18
Aralık 2014 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657)
A) SAĞLIK BAKANLIĞI
1) Sağlık Bakanlığı 2015 Yılı Merkezî Yönetim Bütçesi
2) Sağlık Bakanlığı 2013 Yılı Merkezî Yönetim Kesin
Hesabı
B) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
1) Türkiye Hudut ve Sahiller Sağlık Genel Müdürlüğü
2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü
2013 Yılı Merkezî Yönetim Kesin Hesabı
C) TÜRKİYE İLAÇ VE TIBBİ CİHAZ KURUMU
1) Türkiye İlaç ve Tıbbi Cihaz Kurumu 2015 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2013 Yılı Merkezî
Yönetim Kesin Hesabı
Ç) TÜRKİYE KAMU HASTANELERİ KURUMU
1) Türkiye Kamu Hastaneleri Kurumu 2015 Yılı Merkezî
Yönetim Bütçesi
2) Türkiye Kamu Hastaneleri Kurumu 2013 Yılı Merkezî
Yönetim Kesin Hesabı
D) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2015 Yılı Merkezî
Yönetim Bütçesi
2) Türkiye Halk Sağlığı Kurumu 2013 Yılı Merkezî
Yönetim Kesin Hesabı
E) BİLİM, SANAYİ VE TEKNOLOJİ BAKANLIĞI
1) Bilim, Sanayi ve Teknoloji Bakanlığı 2015 Yılı
Merkezî Yönetim Bütçesi
2) Bilim, Sanayi ve Teknoloji Bakanlığı 2013 Yılı
Merkezî yönetim Kesin Hesabı
F) KÜÇÜK VE ORTA ÖLÇEKLİ İŞLETMELERİ GELİŞTİRME VE
DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2013 Yılı Merkezî Yönetim Kesin Hesabı
G) TÜRK STANDARTLARI ENSTİTÜSÜ
1) Türk Standartları Enstitüsü 2015 Yılı Merkezî
Yönetim Bütçesi
2) Türk Standartları Enstitüsü 2013 Yılı Merkezî
Yönetim Kesin Hesabı
Ğ) TÜRK PATENT ENSTİTÜSÜ
1) Türk Patent Enstitüsü 2015 Yılı Merkezî Yönetim
Bütçesi
2) Türk Patent Enstitüsü 2013 Yılı Merkezî Yönetim
Kesin Hesabı
H) TÜRKİYE BİLİMSEL VE TEKNOLOJİK ARAŞTIRMA KURUMU
1) Türkiye Bilimsel ve Teknolojik Araştırma Kurumu 2015
Yılı Merkezî Yönetim Bütçesi
2) Türkiye Bilimsel ve Teknolojik Araştırma Kurumu 2013
Yılı Merkezî Yönetim Kesin Hesabı
I) TÜRKİYE BİLİMLER AKADEMİSİ
1) Türkiye Bilimler Akademisi 2015 Yılı Merkezî Yönetim
Bütçesi
2) Türkiye Bilimler Akademisi 2013 Yılı Merkezî Yönetim
Kesin Hesabı
İ) GIDA, TARIM VE HAYVANCILIK BAKANLIĞI
1) Gıda, Tarım ve Hayvancılık Bakanlığı 2015 Yılı
Merkezî Yönetim Bütçesi
2) Gıda, Tarım ve Hayvancılık Bakanlığı 2013 Yılı
Merkezî Yönetim Kesin Hesabı
J) TÜTÜN VE ALKOL PİYASASI DÜZENLEME KURUMU
1) Tütün ve Alkol Piyasası Düzenleme Kurumu 2015 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2013 Yılı
Merkezî Yönetim Kesin Hesabı
IV.- AÇIKLAMALAR
1.- İzmir Milletvekili Oktay Vural'ın, 17-25 Aralık
tarihleri arasını yolsuzluk ve rüşvetle mücadele haftası olarak değerlendirdiklerine,
tüm engellemelere rağmen mücadelelerini sürdüreceklerine ve Bingöl Üniversitesi
yönetiminin, öğrenim özgürlüğünü engelleyen girişimler karşısında emniyet
güçlerinin görevlerini yapmasını temin etmesi gerektiğine ilişkin açıklaması
2.- Burdur Milletvekili Ramazan Kerim Özkan'ın, Burdur
Milletvekili Bayram Özçelik’in yerinden sarf ettiği bazı ifadelerine ilişkin
açıklaması
3.- Sinop Milletvekili Engin Altay'ın, Diyarbakır’da
Kadir Çakmak adlı 16 yaşındaki bir çocuğun polis kurşunuyla öldürülmesi
konusunda Hükûmetin bilgi vermesi gerektiğine ilişkin açıklaması
4.- Konya Milletvekili Faruk Bal'ın, Gıda, Tarım ve
Hayvancılık Bakanlığındaki mühendis ve tekniker kadrolarının azaltılmasını ve
bu kadrolara atama yapılmamasını kınadığına ilişkin açıklaması
V.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı'nın,
Giresun Milletvekili Selahattin Karaahmetoğlu’nun 656 ve 656’ya 1’inci Ek sıra
sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın sekizinci tur görüşmelerinde CHP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
2.- Sinop Milletvekili Engin Altay'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında CHP Grubuna sataşması nedeniyle konuşması
3.- Mersin Milletvekili Aytuğ Atıcı'nın, Kayseri
Milletvekili İsmail Tamer’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın sekizinci tur
görüşmelerinde AK PARTİ Grubu adına yaptığı konuşması sırasında CHP Grubuna
sataşması nedeniyle konuşması
4.- Kayseri Milletvekili İsmail Tamer'in, Mersin
Milletvekili Aytuğ Atıcı’nın sataşma nedeniyle yaptığı konuşması sırasında
şahsına ve Adalet ve Kalkınma Partisine sataşması nedeniyle konuşması
5.- İstanbul Milletvekili Binnaz Toprak'ın, Bilim,
Sanayi ve Teknoloji Bakanı Fikri Işık’ın 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın sekizinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
6.- İzmir Milletvekili Mehmet Ali Susam'ın, Bilim,
Sanayi ve Teknoloji Bakanı Fikri Işık’ın 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
sekizinci tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
7.- Sinop Milletvekili Engin Altay'ın, Bilim, Sanayi ve
Teknoloji Bakanı Fikri Işık’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşması sırasında CHP Grubuna sataşması
nedeniyle konuşması
8.- Bilim, Sanayi ve Teknoloji Bakanı Fikri Işık'ın,
İstanbul Milletvekili Binnaz Toprak, İzmir Milletvekili Mehmet Ali Susam ve
Sinop Milletvekili Engin Altay’ın sataşma nedeniyle yaptıkları konuşmaları
sırasında şahsına ve Hükûmete sataşmaları nedeniyle konuşması
9.- Sinop Milletvekili Engin Altay'ın, Bilim, Sanayi ve
Teknoloji Bakanı Fikri Işık’ın sataşma nedeniyle yaptığı konuşması sırasında
CHP Grubuna sataşması nedeniyle konuşması
10.- İstanbul Milletvekili Binnaz Toprak'ın, Bilim,
Sanayi ve Teknoloji Bakanı Fikri Işık’ın sataşma nedeniyle yaptığı konuşması
sırasında şahsına sataşması nedeniyle konuşması
11.- Amasya Milletvekili Mehmet Naci Bostancı'nın,
Sinop Milletvekili Engin Altay’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
12.- Sinop Milletvekili Engin Altay'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
18 Aralık 2014 Perşembe
BİRİNCİ OTURUM
Açılma Saati: 11.00
BAŞKAN: Başkan Vekili Meral AKŞENER
KÂTİP ÜYELER: İsmail KAŞDEMİR (Çanakkale), Fehmi KÜPÇÜ (Bolu)
----0----
BAŞKAN – Türkiye Büyük Millet Meclisinin 33’üncü Birleşimini açıyorum.
Toplantı yeter sayısı vardır, gündeme geçiyoruz.
Sayın milletvekilleri, gündemimize göre 2015 Yılı Merkezi Yönetim Bütçe
Kanunu Tasarısı ile 2013 Yılı Merkezi Yönetim Kesin Hesap Kanunu Tasarısı
üzerindeki görüşmelere devam edeceğiz. 
Program uyarınca bugün sekizinci tur görüşmeleri yapacağız.
Sekizinci turda Sağlık Bakanlığı,
Türkiye Hudut ve Sahiller Genel Müdürlüğü, Türkiye İlaç ve Tıbbi Cihaz Kurumu,
Türkiye Kamu Hastaneleri Kurumu, Türkiye Halk Sağlığı Kurum; Bilim, Sanayi ve
Teknoloji Bakanlığı, Küçük ve Orta Ölçekli İşletmeleri Geliştirme ve Destekleme
İdaresi Başkanlığı, Türk Standartları Enstitüsü, Türk Patent Enstitüsü, Türkiye
Bilimsel ve Teknolojik Araştırma Kurumu, Türkiye Bilimler Akademisi, Gıda,
Tarım ve Hayvancılık Bakanlığı ile Tütün ve Alkol Piyasası Düzenleme Kurumu
bütçe ve kesin hesapları yer almaktadır.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (*)
2.- 2013 Yılı Merkezi Yönetim Kesin Hesap
Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (*)

A) SAĞLIK BAKANLIĞI
1) Sağlık Bakanlığı 2015
Yılı Merkezî Yönetim Bütçesi
2) Sağlık Bakanlığı 2013
Yılı Merkezî Yönetim Kesin Hesabı

B) TÜRKİYE HUDUT VE
SAHİLLER SAĞLIK GENEL MÜDÜRLÜĞÜ
1) Türkiye Hudut ve
Sahiller Sağlık Genel Müdürlüğü 2015 Yılı Merkezî Yönetim Bütçesi
2) Türkiye Hudut ve
Sahiller Sağlık Genel Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU
1) Türkiye İlaç ve Tıbbi
Cihaz Kurumu 2015 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2013 Yılı Merkezî Yönetim Kesin Hesabı

Ç) TÜRKİYE KAMU
HASTANELERİ KURUMU
1) Türkiye Kamu
Hastaneleri Kurumu 2015 Yılı Merkezî Yönetim Bütçesi
2) Türkiye Kamu
Hastaneleri Kurumu 2013 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU
1) Türkiye Halk Sağlığı
Kurumu 2015 Yılı Merkezî Yönetim Bütçesi
2) Türkiye Halk Sağlığı
Kurumu 2013 Yılı Merkezî Yönetim Kesin Hesabı

E) BİLİM, SANAYİ VE
TEKNOLOJİ BAKANLIĞI
1) Bilim, Sanayi ve
Teknoloji Bakanlığı 2015 Yılı Merkezî Yönetim Bütçesi
2) Bilim, Sanayi ve
Teknoloji Bakanlığı 2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEMEİDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2013 Yılı Merkezî
Yönetim Kesin Hesabı

G) TÜRK STANDARTLARI
ENSTİTÜSÜ
1) Türk Standartları
Enstitüsü 2015 Yılı Merkezî Yönetim Bütçesi
2) Türk Standartları
Enstitüsü 2013 Yılı Merkezî Yönetim Kesin Hesabı

Ğ) TÜRK PATENT ENSTİTÜSÜ
1) Türk Patent Enstitüsü
2015 Yılı Merkezî Yönetim Bütçesi
2) Türk Patent Enstitüsü
2013 Yılı Merkezî Yönetim Kesin Hesabı

H) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER
AKADEMİSİ
1) Türkiye Bilimler
Akademisi 2015 Yılı Merkezî Yönetim Bütçesi
2) Türkiye Bilimler
Akademisi 2013 Yılı Merkezî Yönetim Kesin Hesabı

İ) GIDA, TARIM VE
HAYVANCILIK BAKANLIĞI
1) Gıda, Tarım ve
Hayvancılık Bakanlığı 2015 Yılı Merkezî Yönetim Bütçesi
2) Gıda, Tarım ve
Hayvancılık Bakanlığı 2013 Yılı Merkezî Yönetim Kesin Hesabı

J) TÜTÜN VE ALKOL
PİYASASI DÜZENLEME KURUMU
1) Tütün ve Alkol
Piyasası Düzenleme Kurumu 2015 Yılı Merkezî Yönetim Bütçesi
2) Tütün ve Alkol
Piyasası Düzenleme Kurumu 2013 Yılı Merkezî Yönetim Kesin Hesabı
BAŞKAN – Komisyon ve Hükûmet burada.
Sayın milletvekilleri, bilindiği üzere
turda yer alan bütçelerle ilgili soru sormak isteyen milletvekillerinin sisteme
girmeleri gerekmektedir.
Sekizinci turda grupları ve şahısları
adına söz alan sayın üyelerin isimlerini okuyorum:
Cumhuriyet Halk Partisi Grubu adına Sayın
Aytuğ Atıcı, Mersin; Sayın Selahattin Karaahmetoğlu, Giresun; Sayın Aytun
Çıray, İzmir; Sayın Hülya Güven, İzmir; Sayın Mehmet Ali Susam, İzmir; Sayın
Hasan Ören, Manisa; Sayın Kemal Değirmendereli, Edirne; Sayın Binnaz Toprak,
İstanbul; Sayın Ramazan Kerim Özkan, Burdur; Sayın İlhan Demiröz, Bursa; Sayın
Orhan Düzgün, Tokat.
Halkların Demokratik Partisi Grubu
adına Sayın Demir Çelik, Muş; Sayın Mülkiye Birtane, Kars; Sayın Nursel
Aydoğan, Diyarbakır; Sayın Halil Aksoy, Ağrı.
Adalet ve Kalkınma Partisi Grubu adına
Sayın Mehmet Süleyman Hamzaoğulları, Diyarbakır; Sayın Türkan Dağoğlu,
İstanbul; Sayın Vural Kavuncu, Kütahya; Sayın Mehmet Domaç, İstanbul; Sayın
İsmail Tamer, Kayseri; Sayın Sevim Savaşer, İstanbul; Sayın Abdullah Nejat
Koçer, Gaziantep; Sayın Hüseyin Filiz, Çankırı; Sayın Ziver Özdemir, Batman;
Sayın Fuat Karakuş, Kilis; Sayın Ömer Selvi, Niğde; Sayın Adem Tatlı, Giresun;
Sayın Gülay Dalyan, İstanbul; Sayın Mehmet Erdoğan, Adıyaman; Sayın Önder
Matlı, Bursa; Sayın Oya Eronat, Diyarbakır.
Milliyetçi Hareket Partisi Grubu adına
Sayın Ali Öz, Mersin; Sayın Cemalettin Şimşek, Samsun; Sayın Lütfü Türkkan,
Kocaeli; Sayın Celal Adan, İstanbul; Sayın Özcan Yeniçeri, Ankara; Sayın Sadir
Durmaz, Yozgat.
Şahıslar; lehinde, Sayın Muhammed
Murtaza Yetiş, Adıyaman; Hükûmet konuşacak; sonra, şahıslar adına, aleyhinde,
Yozgat Milletvekili Sayın Sadir Durmaz.
OKTAY VURAL (İzmir) – Sayın Başkan…
BAŞKAN – Buyurun.
IV.- AÇIKLAMALAR
1.- İzmir Milletvekili Oktay
Vural'ın, 17-25 Aralık tarihleri arasını yolsuzluk ve rüşvetle mücadele haftası
olarak değerlendirdiklerine, tüm engellemelere rağmen mücadelelerini
sürdüreceklerine ve Bingöl Üniversitesi yönetiminin, öğrenim özgürlüğünü
engelleyen girişimler karşısında emniyet güçlerinin görevlerini yapmasını temin
etmesi gerektiğine ilişkin açıklaması
OKTAY VURAL (İzmir) – Teşekkür ederim
Sayın Başkan.
Kısa bir söz talebim var.
Sayın Başkan, rüşvet ve yolsuzlukla
ilgili topyekûn bir mücadele gerektiği gayet açık ve net. Hem dinimizin hem itikadımızın
hem ecdadımızın reddettiği hem de hukuk sistemine aykırı olan rüşvet ve
yolsuzluk konusunda toplumun bilinçlendirilmesi gerekiyor. Biz de, 17-25 Aralık
tarihleri arasını bir yolsuzluk ve rüşvetle mücadele haftası olarak
değerlendirdik ve rüşvete ve yolsuzluğa “hayır” dedik. 
Şimdi, bu çerçevede, İstanbul’da
Üsküdar’da, Üsküdar Belediyesine ait bir yerde, bu konuda bir toplantı,
konferans verilmesi için on gün öncesinden yer aldık, tutuldu; İstanbul İl
Başkanlığı… Fakat dün saat 13.00’te bu konferansın, toplantının yapılamayacağı
ifade edildi. Bu konuda sözleşme var yani bu şekilde, Ankara’dan aranarak,
maalesef, hukuka aykırı bir şekilde, bir toplantı, bir konferans düzenlenmesi
yasaklanıyor. Maalesef, bu konuda, 17-25 Aralık süreci içerisinde, çeşitli
otellerde ya da diğer kültür merkezlerinde… Doğrudan doğruya yürütmenin
baskısıyla, oteller dahi bu konuda, toplantı için, konferans için yer verme
konusunda maalesef cesaretli davranamıyorlar. Böyle bir demokrasi olmaz. Eğer
bu noktalara kadar geldiysek, bir konferansın yasaklanması noktasına kadar
gelindiyse, baskıyla, sözleşmeye aykırı bir şekilde, tahsis edilen konferans
salonları iptal ediliyorsa gerçekten bu Türk demokrasisi için kara bir lekedir
ama buna rağmen bu konudaki mücadelemizi sürdüreceğiz. 
Bir konu da Bingöl Üniversitesiyle
ilgili. Bingöl Üniversitesinde Anadolu’nun çeşitli vilayetlerinden
yükseköğrenimini tamamlamak için gelen öğrenci kardeşlerimizin, maalesef,
bölücü terör örgütünün, orada bir avuç şiddet kullanan insanlar tarafından can
güvenlikleri tehdit altına alınmaktadır. Üniversite yönetimi bu konuda, yapılan
saldırılar karşısında emniyet görevlilerinin bu olaya müdahale etmesini
engellemektedirler. Bu konuda Milliyetçi Hareket Partisi Bingöl İl Teşkilatı da
üniversite yönetimi hakkında suç duyurusunda bulunmuştur. Bu bakımdan,
üniversite yönetimini uyarıyorum; doğrudan doğruya öğrenim özgürlüğünü
engelleyen bu girişimler karşısında emniyet güçlerinin görev yapmasını temin
etmesi konusunda gerekli inisiyatifi kullanmaları gerektiğini hatırlatıyorum. 
Teşekkür ederim. 
BAŞKAN – Teşekkür ederim. 
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî Yönetim
Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel
Müdürlüğü 2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI
(Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2013 Yılı Merkezî Yönetim Kesin
Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî
Yönetim Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı
2015 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı
BAŞKAN - Cumhuriyet Halk Partisi Grubu
adına Mersin Milletvekili Sayın Aytuğ Atıcı, süreniz sekiz dakika. 
Buyurunuz. (CHP sıralarından alkışlar) 
CHP GRUBU ADINA AYTUĞ ATICI (Mersin) –
Teşekkür ederim Sayın Başkan. 
Değerli milletvekilleri, 2015 yılı
Sağlık Bakanlığı bütçesi hakkında Cumhuriyet Halk Partisi Grubu adına söz almış
bulunuyorum. Vatandaşın alın terinden toplanan her kuruşun hesabını veren ve o
paralara göz dikmeyen herkesi saygıyla selamlıyorum. (CHP sıralarından
alkışlar)
Değerli arkadaşlar, Sağlık Bakanlığının
anayasal görevi nedir? Yurttaşlarımızın sağlığını korumak, korunamadığı
durumlarda ise onları tedavi etmek. Peki, devlet bu görevini nasıl yapacak?
Topladığı vergilerle yapacak doğal olarak. Vatandaşlarımız namuslarıyla,
şerefleriyle vergilerini ödüyorlar mı? Hem kazanırken ödüyorlar hem de tüketirken
ödüyorlar yani duble vergi ödüyorlar. Peki, alın teriyle kazanılan bu vergiler
usulüne uygun bir şekilde harcanıyor mu? Elbette ki hayır. Birileri cebini
doldurmakla meşgul. Kimileri haram parayla umreye gidiyor, kimileri
çikolataların altına yüz binlerce dolar saklıyor, kimileri iş adamlarının önüne
yatıyor, kimileri parayla ruhsat veriyor, büyük patron da evdeki paraları
sıfırlamaya çalışıyor. Diğer taraftan da asgari ücretten vergi alınıyor,
parasını ödeyemeyenlerin kışın bile elektriği kesiliyor. Ne kadar hazin, ne
kadar acı bir durumdayız değil mi? Biz de kalkmışız, 17-25 Aralık yolsuzluk
haftasında bütçe konuşuyoruz, abesle iştigal ediyoruz; trajikomik bir
durumdayız, tam bir çadır tiyatrosu durumundayız. 
Değerli arkadaşlar, bakın, muhalefet
size buradan bir şey söylediğinde “Muhalefettir, konuşuyor.” diyorsunuz. Ben,
bugünkü konuşmamda vereceğim rakamların tamamını uluslararası örgütlere ve
Sayın Sağlık Bakanının açıklamalarına dayandırarak yapacağım. 
“Uluslararası Şeffaflık Örgütü” diye
tüm dünyada kabul edilen bir kuruluş var. Bu kuruluş bütün ülkelerin yolsuzluk
algısını ölçüyor, her yıl bir rapor hazırlıyor. Ne büyük bir tesadüftür ki
-sizin için acı bir tesadüf- bu raporun sonuncusunu bugünlerde yayınladı,
Aralık 2014 yılında. Diyor ki bu rapor: “Türkiye son bir yılda dünyada en hızlı
düşüş kaydeden ülkedir. 5 puan birden yitirerek âdeta kör kuyulara
yuvarlanmıştır.” 
KADİR GÖKMEN ÖĞÜT (İstanbul) – Tam
anlayamadık, nedir? Yolsuzluktan mı?
AYTUĞ ATICI (Devamla) - Şimdi, ülkemiz
sayenizde uluslararası kabul edilebilir en düşük geçerli not olan 50’nin bile
altına düşerek 45 puan almıştır. “Yani son bir yılda o kadar çok yolsuzluk
yapıldı ki, dünyadaki algı Türkiye kör kuyuya yuvarlanmış…”
KADİR GÖKMEN ÖĞÜT (İstanbul) – Kumpas!
Kumpas!
AYTUĞ ATICI (Devamla) – “…5 puan birden
geriye düşmüş, pek çok geri ülkenin de gerisine düşmüş. Şeffaflık açısından ben
size geçerli not 50 bile veremiyorum, 45 veriyorum.” diyor. Şimdi, Allah
aşkına, bizlere, vatandaşlarımıza, dürüst insanlara bu utancı yaşatmaya ne hakkınız
var? 
ÜNAL KACIR (İstanbul) – Bu algı, algı!
Bu algıya katkı verenler utansın!
AYTUĞ ATICI (Devamla) – Bakın, bir
başka rakam; ben vermiyorum, Emniyet Genel Müdürlüğü veriyor, diyor ki Emniyet
Genel Müdürlüğü: “Sağlık alanı Türkiye’de en çok yolsuzluk yapılan alanların
başında geliyor.” Yani sağlıkta bile yolsuzluk almış başını gidiyor. Hadi yol
yaparsınız çalarsınız, yolda çukur olur ama sağlıkta eğer yolsuzluk yapar
çalarsanız insanlar ölürler. İşte bu 17-25 Aralık yolsuzluk haftasında bu
gerçekleri görmeden Sağlık Bakanlığının bütçesini değerlendirmek doğru değil.
Şimdi, gelelim Bakanlığın bütçesine.
Yine Bakanlığın rakamlarıyla konuşacağım. Bakanlık diyor ki, Hükûmet diyor ki:
“2015 yılı için toplam 20 milyar 378 milyon lira para ayırdım.” Hemen bir
geriye dönüyorum, bakıyorum; geçen yıl ne yapmış, bu yıl ne yapmış? Geçen yıla
göre Bakanlığın bütçesi yüzde 9,3 artıyor. Enflasyon öngörüsüne bakıyorum
Hükûmetin, yüzde 9,4. Yani artış 9,3; kayıp 9,4. Ne demek, bunun anlamı nedir?
“2014 bütçesi bana çok geldi -diyor Hükûmet- sağlık açısından ve bu payı
azaltıyorum.” diyor. Peki, vatandaş için bunun anlamı ne? Vatandaş için anlamı
şu: Diyor ki: “Sen tedavini, hastane faturanı, ilacını, protezini, ortezini
kendi cebinden karşılayacaksın.” 
İşte bu resim bize her şeyi anlatıyor
değerli arkadaşlarım. Bu resim bize Sağlık Bakanlığının geldiği durumu,
Türkiye’de sağlığın geldiği durumu anlatıyor. Bakın, hacı amcam felçli
hastasını el arabasıyla taşıyor. Buyurun, daha dünkü gazetelerde çıkan bir
haber.
KADİR GÖKMEN ÖĞÜT (İstanbul) –
Soruşturma açıldı taşıdığı için!
AYTUĞ ATICI (Devamla) – Felçli amcam,
felçli teyzemi…
HAYDAR AKAR (Kocaeli) – Helikopter
nerede?
AYTUĞ ATICI (Devamla) – …hasta
sahipleri el arabasıyla taşıyor. 
ADNAN KESKİN (Denizli) – Ambulans nerede?
AYTUĞ ATICI (Devamla) – Ambulanslar,
uçak ambulanslar, helikopter ambulanslar, kar paletli ambulanslar; ben bunları
vatandaşın takdirine bırakıyorum. 
Sağlık Bakanlığının kendisine ayrılan
bütçeden koruyucu sağlık hizmetlerine yani biz hastalanmayalım diye ayırdığı
para sadece 80 milyon, 20 milyarın 80 milyonunu sadece ayırıyor sadaka gibi,
dalga geçer gibi. Maliye Bakanı çıkıyor, bütçe konuşmasında diyor ki: “2015’te
80,9 milyar para ayıracağım.” Bir hesap ediyoruz, bakıyoruz ki bunun yüzde
90,4’ü zaten sağlık primlerinden harcanıyor. Yani devletin bütçesinden sağlığa
bir kuruş para ayrılmıyor. Yüzde 90’dan fazlasını sağlık primi olarak benden
kesiyor, dönüyor bir de katkı payı, katılım payı, bilmem ne payı diye benden
tekrar para alıyor ve benim sağlığım üzerinden bu Bakanlık kâr ediyor değerli
arkadaşlarım. Bu gerçeği mutlaka görmeniz lazım. 
Peki, bu kadar kâr ediyor, bu kadar
para topluyor. Sağlık göstergeleri nasıl? 
Sayın Bakanım, şu kitabı hatırlar
mısınız? Sizin çıkardığınız, altında sizin imzanız olan Sağlık Bakanlığının cep
kitabı, istatistik kitabı. Bütün rakamlarım buradan, başka hiçbir yerden değil.
Muhalefet olarak konuşmuyorum sadece, sizin rakamlarınızı sizin yüzünüze
vuruyorum. Diyorsunuz ki: “Bebek ölüm hızını altmış dokuz yıldır ilk defa ben
arttırdım, binde 7,4’ten, 2012 yılında binde 7,8’e yükselttim yani geçen yıl
600 bebek fazladan öldü.” Burada öyle yazıyor, ben söylemiyorum, kitabınız
söylüyor. Yine bu kitapta diyorsunuz ki: “Anne ölüm hızını altmış dokuz yıldır
ilk defa arttırma şerefi bize nasip oldu.”
BEDRETTİN YILDIRIM (Bursa) – Doğru.
AYTUĞ ATICI (Devamla) – “Doğru.”
diyorsunuz, teşekkür ederim.
Burada da geçen yıl sadece doğuma
bağlı, gebeliğe bağlı nedenlerden 7 anneyi kaybettiğimizi itiraf ediyorsunuz.
Yine aynı kitapta diyorsunuz ki: “Kızamık sıfırlanmaya başlanmıştı, 7 binlerin
üzerine çıktı vaka sayısı.” Yurt dışından filan geldiğini sakın söylemeyin,
onun rakamları burada çok daha fazla. Eğer aşıyı yapabilseydiniz bu çocukların
hiçbirisi kızamık olmayacaktı. 
Peki, gelelim cepten harcamalara. TÜİK
rakamları -yine benim rakamlarım değil- diyor ki: “2002’de 56 lira cepten
sağlığa harcama, 2012’de 157 lira.” Hadi dolar bazında bakalım, orada ne olmuş?
Tam 2,3 kat arttırmışsınız vatandaşın cebinden sağlığa harcadığı parayı, 37
dolardan 87 dolara çıkarmışsınız.
Peki, sağlık çalışanları ne durumda
acaba? Eğitimi, istihdamı bu bütçede hiç yok. Tıp fakültelerinin eğitim odaklı
olmaktan çıkarıldığını, kâr odaklı hâle getirildiğini bu bütçede yine itiraf
ediyorsunuz, özel hastanelere öğretim üyelerini muhtaç ettiğinizi buradan
itiraf ediyorsunuz. Daha dün 20 bin doktor yürüdü bu ülkede, 20 bin doktor size
neyi anlattı, bunu iyice düşünmemiz lazım diyor, hepinize saygılar sunuyorum.
(CHP sıralarından alkışlar)
BAŞKAN – Teşekkür ederim Sayın Atıcı.
Sayın Selahattin Karaahmetoğlu,
Giresun.
Buyurunuz. (CHP sıralarından alkışlar)
Süreniz yedi dakika.
CHP GRUBU ADINA SELAHATTİN
KARAAHMETOĞLU (Giresun) – Sayın Başkan, sayın milletvekilleri; iyi günler
dileklerimle sizleri ve emekçi halkımızı saygıyla selamlıyorum.
Türkiye İlaç ve Tıbbi Cihaz Kurumu,
2011 yılında İlaç ve Eczacılık Genel Müdürlüğü yerine, 663 sayılı Kanun
Hükmünde Kararname kapsamında kurulmuştur. Türkiye İlaç ve Tıbbi Cihaz Kurumu,
bugün geldiğimiz noktada kendisinden beklendiği şekliyle, sağlık, ilaç ve
eczacılık alanının etkin ve verimli hizmet koşullarına erişimde etkin rol
oynayacak bir yapıya kavuşturulamamıştır; sağlık, ilaç ve eczacılık alanını
yeniden şekillendirecek özerk kurum idealinden ve sorunlara çözüm olmaktan uzak
kalarak daha etkisiz ve yetkisiz bir yapı olarak sistemde yerini almıştır;
Maliye Bakanlığı, Ekonomi ve Kalkınma Bakanlığı gibi bakanlıklar aracılığıyla
yönlendirilen bir alan olmaya başlamıştır. İlaç ve Tıbbi Cihaz Kurumu büyük
ölçüde izleyici konumunda kalmış, ilaçsa tümüyle bir piyasa metası hâline
getirilmiştir.
Sayın milletvekilleri, insanlığın
varoluşundan günümüze kadar üretim biçimlerine, üretim ilişkilerine göre farklı
toplum biçimleri yaşanmış ve yaşanmaktadır. Yaşanan her toplum biçimi kendinden
önceki toplum biçimine göre daha ilerici nitelikler taşır. Toplumların ekonomik
ilişkileri altyapısını; demokrasi, kültür, ahlak, sanat gibi olgular da
üstyapısını oluşturur. Altyapı üstyapıyı belirler, üstyapı da altyapıyı
etkiler. İçinde bulunduğumuz koşulların üretim ilişkilerinden faydalanıp onun
demokrasisini benimseyemezseniz, yurttaş olmayı hâlâ kabullenmemişseniz, feodal
kültürden arınmamışsanız, sistemin demokrasisini aldatmaca olarak
kullanırsınız. 
KADİR GÖKMEN ÖĞÜT (İstanbul) – Bravo!
SELAHATTİN KARAAHMETOĞLU (Devamla) – Bu
sistemin bile demokratı olamayanlar halkımıza ileri demokrasiden söz ediyor.
Eğer üretim güçlerinin gelişimi sağlanmıyorsa ileri demokrasiden söz etmek
mümkün değildir.
Sayın milletvekilleri, 3 Kasım 2002
seçimleri öncesi “Yolsuzlukları, yoksulluğu, yasakları yeneceğiz.” sloganıyla
AKP iktidara geldi. “Yolsuzlukları yeneceğiz.” dediler, bugün geldiğimiz yerde
ne yazık ki yolsuz çıktılar. Yalnız, bir konuda haklarını teslim etmek
istiyorum ki, bu işleri Allah için yaptıklarını biliyoruz. 
Uluslararası Şeffaflık Örgütü, 2014
Yolsuzluk Algı Endeksi’ne göre en büyük düşüşü yaşayan ülke olduğumuzu
açıkladı. “Yoksulluğu yeneceğiz.” dediler, halkımız daha da yoksullaştı. En
iyimser tabloları hazırlayan TÜİK bile 13 milyon yoksul olduğunu ifade ediyor. 
BEDRETTİN YILDIRIM (Bursa) – Dünyadan
haberiniz yok sizin.
SELAHATTİN KARAAHMETOĞLU (Devamla) –
Uluslararası Ekonomik İşbirliği ve Kalkınma Örgütü, gelir dağılımındaki
eşitsizlik açısından ülkemizi en kötü 21 ülke arasında 2’nci sırada gösteriyor.
Küresel Kölelik Endeksi’ne göre ülkemizde 185 bin insanımız kölelik şartlarında
yaşıyor. Bu tabloyla da, ülkemize bir Avrupa birinciliği daha kazandırdınız. 
Yolsuzluklarla özleşmiş, halkını daha
yoksullaştırmış bir iktidarın yasakları kaldırması mümkün müdür? Hayır. Aksine,
yolsuzluklara karşı mücadele eden, yoksulluğa karşı hak arayan kitleleri
susturmak için yasakları olağan hâle getirdiniz. 
Herkesin telefonunun dinlendiği,
Avrupa’da en çok tutuklu gazetecinin yaşadığı, kendi gibi düşünmeyen aydınların
tutuklandığı bir ülkede, şimdi soruyorum, sizden gerçekten demokrat olur mu? Bu
tabloda görüştüğümüz bu bütçede halk olabilir mi? 
Asgari ücreti vergi dışı bırakacağını
vadeden, iş adamlarının kasaları dolsun diye iş cinayetlerine duyarsız kalan,
taşeronluk sistemiyle modern kölelik dönemi yaşatan iktidarın bütçesinde
işçiler olabilir mi? İki Trakya büyüklüğündeki arazide tarımdan vazgeçilen,
2013 yılında gıda ve tarım ithalatına 37 milyar lira ödeyen iktidarın
bütçesinde çiftçi, üretici olabilir mi? Siftah yapamayan esnaf; ülkesine hizmet
edip, emekli olup, ömrünün son dönemlerini insan onuruyla yaşaması gereken
emekli; çaresiz dul, yetim; özgürlük mücadelesinde katlettiğiniz gençler,
şiddet mağduru kadınlar bu bütçede olabilir mi? Sistemin yapısal sorunlarına,
sermayenin ardı arkası kesilmeyen kazanma hırsının hayat bulması için kendi
demokrasisini inkâr ederek finans kapitalin en gerici, en şoven, en emperyal
unsurlarının diktatörlüğüyle çözüm arayan bu iktidarın bütçesinde halk olamaz
ve bu iktidardan demokrat olması beklenemez. 
Sayın milletvekilleri, ben
Giresunluyum, Karadenizliyim; Temel bizim sembolümüzdür; Karadenizlilerin de öz
güveni tamdır, bunun için Temel fıkralarının çoğunu biz üretir, biz anlatırız.
Temel’le zaman zaman görüşürüm, ülkenin sosyoekonomik durumunu, toplumsal ve
siyasal gelişmelerini paylaşırız. Son görüşmemde kendisine bugün bütçe üzerinde
konuşma yapacağımı söylediğimde, bana bugün için ülkenin içinde bulunduğu
nesnel koşulları anlatan bir dörtlük yazdığını, bunu Mecliste okumamı istedi,
ben de sizlerle paylaşmak istiyorum. Temel diyor ki: “Aldı duman dağları/ Yağı
geliyor yağa/ Yakında devrim olur/ Öyle geliyor bana.” 
Haziran 2015 seçimlerinde sandıkta
demokratik yollardan bu devrimi gerçekleştireceğiz, bu düzen böyle gitmeyecek.
Özgürlük ve barış insanlarımızın özlemi olmaktan çıkacak. Bu topraklarda
dünyaya gelen her insanın din, dil, etnik köken, cinsiyet ayırmaksızın, doğduğu
günden ölene kadar insan onuruyla yaşayacağı bir düzeni inşa edeceğiz. 
14 Aralık operasyonuyla ilgili de kısa
bir şeyler söylemek istiyorum. Sonun yaklaştığı korkusuyla bu operasyonlar
yapılıyor. Korkular arttıkça baskı ve zulüm artacaktır. Usta Nazım Hikmet der
ki: “Tavşan korktuğu için kaçmaz…
(Mikrofon otomatik cihaz tarafından
kapatıldı) 
SELAHATTİN KARAAHMETOĞLU (Devamla) -
…kaçtığı için korkar.”
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederim.
MEHMET NACİ BOSTANCI (Amasya) – Sayın
Başkan…
BAŞKAN – Sayın Bostancı, buyurunuz.
MEHMET NACİ BOSTANCI (Amasya) – Sayın
konuşmacı konuşmasında “Yolsuzlukları Allah için yapıyorlar.” ifadesini
kullandı. 
MEHMET ALİ SUSAM (İzmir) – Siz
yolsuzluk falan yapmıyorsunuz ki(!)
MEHMET NACİ BOSTANCI (Amasya) – Bu,
yolsuzlukları kimin yaptığından bağımsız, buna ilişkin iddiadan bağımsız,
kutsal değerlere yönelik açık bir sataşma, aleni bir hakarettir. (CHP
sıralarından “Aaa…” sesleri) Bu çerçevede söz talep ediyorum.
KADİR GÖKMEN ÖĞÜT (İstanbul) – “Allah
yapıyor.” diyen olmadı, “Allah adına yapıyorlar.” dedi.
BAŞKAN – Ama yok, şimdi…
MEHMET NACİ BOSTANCI (Amasya) – “Allah
için yapıyorlar.” dedi.
BAŞKAN – Hayır, o ayrı. Bakın…
KADİR GÖKMEN ÖĞÜT (İstanbul) – “Allah
için…” Bunda ne var ki?
MEHMET NACİ BOSTANCI (Amasya) – Buna
ilişkin söz talep ediyorum.
BAŞKAN – Hayır, hayır. Sizin grubunuz…
Şimdi Sayın Bostancı, yani o söylediğiniz…
MEHMET NACİ BOSTANCI (Amasya) – Sayın
Başkan…
BAŞKAN – Efendim?
ENGİN ALTAY (Sinop) – Allah’ın sözcüsü
değilsin, sen AKP’nin sözcüsüsün. 
KADİR GÖKMEN ÖĞÜT (İstanbul) – Hocam,
şunu derslerinizde bir söyleseniz, öğrencilerinize bir söyleyin.
BAŞKAN – Kendi aranızda bağrışmayın,
duyamıyorum.
MEHMET NACİ BOSTANCI (Amasya) – Sayın
Başkan, burada kutsal değerlere yönelik bir sataşma söz konusu. Grupla,
siyasetle…
BAŞKAN – Ya, muhterem, anladım. Ben
şimdi sayın konuşmacıya diyeceğim ki…
FARUK BAL (Konya) – Zabıtları getirin,
zabıtları.
MEHMET NACİ BOSTANCI (Amasya) - Sayın
Başkanım, affedersin, lüften…
BAŞKAN - Bir dakika.
…sizin grubunuza bir sataşma vardıysa
onun için size bir söz hakkı doğar.
MEHMET NACİ BOSTANCI (Amasya) –
Efendim, ben…
BAŞKAN - Ama şimdi, daha evvel de
burada yaşanmıştı, bir arkadaşımızın bir cümlesi olmuştu. Ben kendisine sordum.
Sonra onu tavzih etti. Dolayısıyla siz şimdi bir konuyu dile getirdiniz.
Cenabıhakk’a bir sataşma vardıysa onu korumak herkese düşer, dolayısıyla sadece
size düşmez.
ADNAN KESKİN (Denizli) – Hayır, Allah
adına yaptıklarını kabul ediyorsa…
BAŞKAN - Şimdi, bir dakika…
Ben sayın konuşmacıya…
ADNAN KESKİN (Denizli) – Sayın
Başkanım, Allah adına yaptıklarını kabul ediyorsa…
MEHMET NACİ BOSTANCI (Amasya) – Sayın
Başkan…
BAŞKAN – Hayır, hayır. Bakın, ben başka
bir şey… Grubunuza varsa o ayrı.
MEHMET NACİ BOSTANCI (Amasya) – Bakın
efendim, ben sadece grup başkan vekili değilim, aynı zamanda burada bir
milletvekiliyim. Bu çerçevede…
BAŞKAN – Muhterem, ben de Meclis Başkan
Vekiliyim. 
MEHMET NACİ BOSTANCI (Amasya) – Tabii,
muhakkak.
BAŞKAN - Tamam, şimdi ben soracağım
arkadaşımıza. 
MEHMET NACİ BOSTANCI (Amasya) – İfadesi
aynen bu şekildeydi.
BAŞKAN – Tamam, itirazım yok. Ben başka
bir şey söylüyorum. Şimdi Sayın Karaahmetoğlu’na soracağım. 
SELAHATTİN KARAAHMETOĞLU (Giresun) –
Efendim…
BAŞKAN - Bir saniye…
Bu cümlesiyle ilgili bir tavzih yapacak
mı, yapmayacak mı? O zaman herkese söz düşecek.
MEHMET NACİ BOSTANCI (Amasya) – Buyurun
yapsın.
BAŞKAN - Bütün herkes koruyacağına
göre, Cumhuriyet Halk Partisine de, size de, Milliyetçi Hareket Partisine de… 
ÖZCAN YENİÇERİ (Ankara) – Bana da…
BAŞKAN - Size değil. 
… grup başkan vekillerinize, HDP’ye de,
herkese düşecek.
Evet, Sayın Karaahmetoğlu…
SELAHATTİN KARAAHMETOĞLU (Giresun) –
Efendim, benim konuşmamda Grup Başkan Vekilinin kastettiği anlamda bir mana
yoktur. Bölgemizde, yöremizde bu türlü konuşmalarda halk bazı ifadeleri yapmak
için “Allah için” der, “Allah adına” der. Ben bu manada kullandım. 
Kaldı ki siz insanlara “Bunlar Allah
için siyaset yapıyorlar, bu parti Allah yolunda.” imajını verip siyaseti
yolsuzluklara, rüşvete, gayrimeşru işlere alet olarak kullanırsanız insanlar bu
türlü konuşmak durumunda kalır.
BAŞKAN – Hayır, ben sizin şahsınızın…
ÜNAL KACIR (İstanbul) – Açık bir
sataşma oldu. 
ENGİN ALTAY (Sinop) – Şimdi sataşma
oldu. 
MEHMET NACİ BOSTANCI (Amasya) – Bakın,
efendim, bu açıklama yanlış! 
BAŞKAN - Bir saniye… Tamam…
MEHMET NACİ BOSTANCI (Amasya) – Bu
açıklama yanlış!
BAŞKAN – Hayır, şimdi grubunuza sataşma
var, söz vereceğim de sözümü bitirebilir miyim?
FARUK BAL (Konya) – Zabıtları getirelim
efendim. 
BAŞKAN – Hayır, zabıt mabıt da
getirmeyeceğim, gördüm, duydum.
Şimdi, siz o cümlenizi tavzih ediyor
musunuz? 
ADNAN KESKİN (Denizli) – Düzeltti
zaten.
BAŞKAN – Hayır yani düzeltiyor musunuz?
Çünkü…
SELAHATTİN KARAAHMETOĞLU (Giresun) –
Ben yanlış bir şey söylemedim, bunda farklı bir maksat, farklı bir niyet,
anlaşılmayacak bir şey yoktur. 
BAŞKAN – Yani, anlaşıldığı biçimde…
KAMER GENÇ (Tunceli) – Bunlar yolsuzluk
yapıyorlar, “Allah için yaptık.” diyorlar ya!
BAŞKAN – Sayın Genç, şimdi, yarın
tutanaklarda yol, su, elektrik olarak herkese gideceği için ben Sayın
Karaahmetoğlu’na diyorum ki “Bunu düzeltiyor musunuz?” Düzeltir veya düzeltmez,
o beni ilgilendirmez. “Düzeltiyorum.” dedi, kayıtlara da geçti. 
SELAHATTİN KARAAHMETOĞLU (Giresun) –
Ben yanlış bir şey söylemedim.
BAŞKAN – O cümleden bahsediyorum.
SELAHATTİN KARAAHMETOĞLU (Giresun) –
Evet, ben de aynı şeyi söylüyorum.
BAŞKAN – Ha, tamam, lahavle…
Şimdi grubunuza var sataşma, buyurunuz.

V.- SATAŞMALARA İLİŞKİN
KONUŞMALAR
1.- Amasya Milletvekili
Mehmet Naci Bostancı'nın, Giresun Milletvekili Selahattin Karaahmetoğlu’nun 656
ve 656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın sekizinci tur görüşmelerinde CHP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; şüphesiz Yüce Allah kimsenin tekelinde değil.
Burada herkes kutsal değerlere saygı gösterir. 
FARUK BAL (Konya) – Allah’a saygısı
olan yolsuzluk yapar mı?
MEHMET NACİ BOSTANCI (Devamla) – Sayın
konuşmacı “Kimileri, birileri Allah adını kullanarak yolsuzluk yapıyorlar.”
deseydi bu bir eleştiri olabilirdi ama gelip burada “Şurası doğru, Allah için
yapıyorlar.” denildiğinde bu ifade sizin de alınmanızı gerektiren… Niçin
alınmadığınıza da şaşırıyorum ayrıca. 
KADİR GÖKMEN ÖĞÜT (İstanbul) – Biz
alınmayız, niye alınalım? Vallaha, hiç alınmadım. 
SAKİNE ÖZ (Manisa) – Niye alınalım ki?
MEHMET NACİ BOSTANCI (Devamla) –
Mademki ortağız bu konularda bu kesinlikle kutsal değerlere yönelik, açık bir
uygun olmayan ifadedir. Selahattin Bey başka bir şey kastetmiş olabilir, niyeti
başka olabilir. Burada kullanılan ifadenin bağlamını ve anlamını söylüyorum.
İkincisi, bakın, buraya çıkıp birtakım
genel ifadelerle yolsuzluk, usulsüzlük, hırsızlık filan deyip grubumuza yönelik
konuşmak uygun değil, yanlış değil, yolsuzluk ve uğursuzlukla mücadeleye de bir
katkı sağlamaz. Eğer kimin yolsuzluk yaptığına ilişkin… 
ADNAN KESKİN (Denizli) – Adresini
bulmuştur oradaki laf Hoca.
MEHMET NACİ BOSTANCI (Devamla) – Bakın,
Ahmet’ti, Mehmet’ti; ortada mahkemeler var, bir yargılama süreci var, Mecliste
komisyon var.
AYTUĞ ATICI (Mersin) – Yüce Rabb’im
söyletti, “Yanlış değil.” dediniz, teşekkür ederiz.
MEHMET NACİ BOSTANCI (Devamla) – Sizin
mahkemeleri beklemeye zamanınız yok, o kadar acelecisiniz ki.
ADNAN KESKİN (Denizli) – Mahkeme mi
kaldı Hoca?
MEHMET NACİ BOSTANCI (Devamla) – Acaba
yolsuzluk yapılmış olmasını mı temenni ediyorsunuz buradan bir siyasal nema
çıkartmak için diye insan düşünüyor. Böyle şey olur mu? 
AYTUĞ ATICI (Mersin) – Sayın Bostancı,
“Yaptığımız yanlış değil.” dediniz, teşekkür ederiz.
MEHMET NACİ BOSTANCI (Devamla) –
Ergenekon, Balyoz soruşturmalarına ilişkin mahkeme karar veriyor, onu
reddediyorsunuz; diğer tarafta daha hukuki soruşturma sürerken hâkim
oluyorsunuz, savcı oluyorsunuz. 
ADNAN KESKİN (Denizli) – Eğer bu
yapılanları kastettiyseniz mesele yok.
MEHMET NACİ BOSTANCI (Devamla) – Bu,
hukuk değil; bu, yolsuzlukla, uğursuzlukla mücadele değil. Burada bütün gruba
dönerek yapılan suçlamalar yolsuzluğa, uğursuzluğa mücadeleye bir katkı değil.
Hakkaniyetli ve adaletli olalım. Başkalarını adaletsizlikle suçlarken kendimiz
hakkaniyet ve adaletten uzaklaşmayalım.
Saygılar. (AK PARTİ sıralarından
alkışlar)
ENGİN ALTAY (Sinop) – Sayın Başkan…
BAŞKAN- Evet, Sayın Altay…
ENGİN ALTAY (Sinop) – Sayın Başkan,
sayın hatip konuşmasında grubumuza mensup milletvekilinin söylediği bir cümleye
alınmamamıza şaşırdığını söyleyerek kendi anladığı anlamda da bizim Allah
sevgimizi ölçmüş ve sorgulamıştır. Söz talep ediyorum.
MEHMET NACİ BOSTANCI (Amasya) –
Estağfurullah.
METİN KÜLÜNK (İstanbul) - Sayın Altay,
bundan sonra ölçü metreyle birlikte anılacaksınız.
BAŞKAN – Sayın Bostancı açtınız bir
yol, hadi bakalım buradan devam edelim.
Buyurunuz.
2.- Sinop Milletvekili Engin
Altay'ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında CHP Grubuna sataşması nedeniyle konuşması
ENGİN ALTAY (Sinop) – Teşekkür ederim
Sayın Başkan.
Sayın milletvekilimizin söylediği,
Anadolu’da, bizde de çok olan… Futbol seyredersiniz, dersiniz ki “Allah için
oynuyor çocuk.” Burada bir şey yok ya da “Allah için çalışıyor.” dersiniz,
burada da bir şey yok. Sanıyorum Sayın Karaahmetoğlu bir o anlamda söyledi, bir
de herhâlde söylediklerinin tümü içinde -sizi kastetmiyorum, tenzih ediyorum-
burada birilerinin Allah adıyla aldattığını, Cenab-ı Allah’ı kullanarak
hırsızlık, yolsuzluk yaptığını, yüce dinimizi buna alet ettiklerini söyledi. 
ADNAN KESKİN (Denizli) – Yazılmış kitap
var bu konuda.
ENGİN ALTAY (Devamla) – Nitekim, ben,
17 Aralıkta dedim ki “Kâbe’den örtü getirseniz bu yolsuzluğu örtemezsiniz.” onu
bir söyleyeyim. Ve örtülmedi maalesef, örtülmedi, örtülmeyecek.
Ama Sayın Grup
Başkan Vekilim, Sayın Bostancı, siz AKP sözcüsüsünüz, Cenab-ı Allah’ın sözcüsü
değilsiniz.
MEHMET NACİ
BOSTANCI (Amasya) – Estağfurullah.
ENGİN ALTAY
(Devamla) – Nitekim, Cenab-ı Allah, Hazreti Peygamberimize bile “Sen, tebliğ
edicisin, ikna edici değilsin.” demiştir. (AK PARTİ sıralarından alkışlar)
ÖMER FARUK ÖZ
(Malatya) – Helal olsun Engin Bey.
METİN KÜLÜNK
(İstanbul) – Bravo.
ENGİN ALTAY
(Devamla) – Sakın ha, sakın ha, kendinizi şu koridorun bu tarafındakilerden
daha Müslüman, daha dindar zannetmeyin. Onu ölçecek bir terazi yok, onu öbür
dünyada Cenab-ı Allah takdir edecek.
BEDRETTİN
YILDIRIM (Bursa) – Doğru.
ENGİN ALTAY
(Devamla) – Hepimizin amelini takdir ve tayin edecek.
OSMAN BOYRAZ
(İstanbul) – Allah razı olsun.
ENGİN ALTAY
(Devamla) – Ve ben inanıyorum ki, şu koridorun öbür tarafındakiler cennete
sizden daha yakındır.
Saygılar
sunarım. (CHP ve AK PARTİ sıralarından alkışlar)
BAŞKAN – Ben bu
tartışmayı doğru bulmuyorum.
Birleşime on
dakika ara veriyorum.
Kapanma Saati: 11.31
İKİNCİ OTURUM
Açılma Saati:
11.41
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye
Büyük Millet Meclisinin 33’üncü Birleşiminin İkinci Oturumunu açıyorum.
2015 Yılı Merkezi Yönetim Bütçe Kanunu
Tasarısı ile 2013 Yılı Merkezi Yönetim Kesin Hesap Kanunu Tasarısı üzerindeki
sekizinci tur görüşmelerine devam edeceğiz.
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî
Yönetim Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel
Müdürlüğü 2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI
(Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2013 Yılı Merkezî Yönetim Kesin
Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî
Yönetim Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı
2015 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı
BAŞKAN – Komisyon ve Hükûmet burada. 
Şimdi, Cumhuriyet Halk Partisi Grubu
adına İzmir Milletvekili Sayın Aytun Çıray. 
Buyurunuz. (CHP sıralarından alkışlar) 
CHP GRUBU ADINA AYTUN ÇIRAY (İzmir) -
Sayın Başkan, değerli milletvekilleri; bugün, AKP çekirdek kadrosunun kurduğu
büyük peşkeş sisteminin bir parçası hâline gelen sağlık sistemi üzerinde
konuşacaktık fakat bu aşamadan sonra sonuçlardan değil sebeplerden konuşmamız
gerektiğini düşünüyorum. 
Şehir hastaneleri için Sayın Bakana
şunu söylemek isterim: Denenmiş ve vazgeçilmiş çağ dışı bir modeldir,
ulaşılabilir ve yönetilebilir değildir, toplam yatak sayısında bir artışa neden
olmayacaktır ve bu şehir hastanelerine yirmi beş yıl içerisinde fazladan 30
trilyona yakın ödeme yapılacaktır.
Şimdi, televizyon başındaki değerli
yurttaşlarımıza da seslenmek istiyorum bu vesileyle: AKP zihniyeti Türk
milletinin iki yüz yıllık kazanımlarını teker teker yok ediyor. Irkların değil,
yurttaşların kardeşliği ve eşit vatandaşlık ideali üzerinde inşa ettiğimiz
cumhuriyetimizin medeni değerleri öldürülüyor. Vatandaşlarımız kalp gözlerini
açmalı, uyarımıza, haykırışımıza kulak vermeli. Koca bir devlet bir tiran özentisi
tarafından adım adım yerle bir ediliyor. Buradan sağ salim çıkmamız ancak bir
ölüm kalım mücadelesi vermemizle mümkün olacaktır. Ancak bu tür mücadeleler
topyekûn bir seferberlik gerektirir, yoksa, başarı imkânsızdır.
Değerli arkadaşlarım, gün geçmiyor ki,
tiran ve onun gölgesi olan bir Başbakanın hukuk katliamıyla karşı karşıya
kalmayalım. Oysa, hukuk demek, en temel hak ve özgürlüklerimizin teminat altına
alınması demektir. Polis ve ordunun bize sunduğu emniyet, ancak hukuka bağlıysa
bir güvence sunabilir. Biz ancak hukuk sayesinde bu güçlerin keyfîliğin emrine
girmediğinden emin olabiliriz. Bir devletin otoritesini meşru kılan da budur.
Aksi hâlde, devlet, bir zorbanın, tiranın aracı hâline gelir. Bu, hukuksuzluk
rejimidir, yani insan hakları ve özgürlüklerin tam karşıtıdır. Bugün, başta
hayat ve mülkiyet haklarımız olmak üzere düşünce, inanç ve ifade
özgürlüklerimiz, yani bütün değerlerimiz keyfîliğin saldırısı altındadır. Ne
yazık ki, böyle bir rejimi bekleyen akıbet uluslararası topluluklardan dışlanmak,
hatta kovulmaktır.
Arkadaşlar, uluslararası dışlanma ve
lekelenme bir millet üzerinde çok vahim tehlikelere yol açar. O milleti
gelecekteki kuşakların da ödeyeceği çok ağır bedellerle karşı karşıya bırakır.
Bu bedellerin ne kadar ağır olduğunu Hitler Almanyası, Mussolini İtalyası ve
Miloseviç Yugoslavyası’ndan biliyoruz. Bu milletler firavunlara rıza
göstermelerinin haysiyet kırıcı sonuçlarına katlanmak zorunda kalmışlardır.
Değerli
milletvekilleri, Hitler’in Propaganda Bakanı, karanlık yalanların şeytani
iletişimcisi Goebbels’i bile mezarında ters döndürecek zincirleme algı
operasyonları yüzünden bu ölümcül sapma henüz tam olarak milletimiz tarafından
fark edilmemiştir. Ancak “Yeni Türkiye” denilen zorbalık rejiminin kurucusu
hangi karanlık tezgâhları icra ederse etsin mızrak çuvala sığmayacaktır. Niyet
hayırlı olmadığı için akıbet de hayırlı olmayacaktır. Ama değerli dostlarım,
milletimiz bin yıllık devlet geleneğinin tarumar edilmesi için kendi iradesinin
alçakça alet edildiğini fark ettiğinde üzüntüden kahrolacaktır.
Değerli
milletvekilleri, şimdi, kumpasın ortakları birbirlerini çetecilikle
suçluyorlar. Çete mi arıyorsunuz? Bugün devleti radikal İslamcı zorba bir
çetenin aygıtı hâline getirmek isteyenlere bakın. Bu bir devletin meşruiyetini
sıfırlamak demektir. Sonuçları sorumluları için çok ağır olacaktır. Bir
devletin fonksiyonu, bütün kurumlarıyla yolsuzlukları örtbas etmek ve buna
direnenleri bastırmak olamaz. Ve AKP, birlikte hukuku katlettikleri kişileri
hukukun dışına çıkmakla suçlayarak kendi yolsuzluklarını aklayamaz.
Dolayısıyla, bu terazi bu sıkleti kaldırmayacaktır. Devleti kurumsal bir suç
ağı hâline getiren uluslararası düzeyde bir karikatür figürünün hukukla yerle
bir edilmesi pek yakında olacaktır. Yakında hukukun üstünlüğünün muazzam değeri
idrak ve fark edilecektir. Çünkü bu süre ne kadar uzarsa bize ödeteceği bedel
de o kadar ağır olacaktır. O hâlde, meşru yolları sonuna kadar kullanmalıyız.
AKP zihniyetini ilk seçimlerde yıkmak için bir millet olarak üzerimize düşeni
yapmalıyız. Gerçek ve tam kuvvetler ayrılığı sistemi için çok çalışmalıyız
çünkü adına ister milliyetçilik deyin ister ulusçuluk deyin ister toplumculuk
deyin, vatanseverliğin, demokratlığın, hukuka bağlılığın bugünkü yegâne anlamı
budur. Unutmayalım, sadece kendi ideal ve hesaplarını gerçekleştirmek uğruna bu
zorba rejime demokratik meşruiyet sağlayan kendine demokratları da milletimiz
affetmeyecektir.
Arkadaşlar, yapmamız gereken şey,
yolsuzluk zanlılarını bir rövanş duygusuyla değil, en asil erdemin, adalet
erdeminin şekillendirdiği adli davalarla yargılamaktır. Hukukun üstünlüğünü bu
kez de anayasal olarak kurumsallaştırmayı başaramazsak korkarım ki gelecek
kuşaklar hepimizi lanetleyecektir. Bu tür tarihî bir yanlışın müsebbibi
olmayalım ve bu ağır vebalin altına girmeyelim.
Son olarak size Fuat Avni’nin kim
olduğundan söz etmek isterim. Fuat Avni paralel AKP’dir; AKP’nin kılcal
damarlarına kadar girmiş, kendi yarattığı bir paralel devletin adıdır. Bir
kişiden ibaret de değildir. Fuat Avni, en çok AKP’li görünen ve Cumhurbaşkanına
en çok iltifat eden insanlardan oluşmaktadır. Ne yazık ki meşruiyet dışına
çıkarsanız sonuçları gayrimeşru oluyor.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın Çıray.
İzmir Milletvekili Sayın Hülya Güven, buyurunuz.
(CHP sıralarından alkışlar)
CHP GRUBU ADINA HÜLYA GÜVEN (İzmir) –
Teşekkür ederim Sayın Başkan.
Sayın Başkan, sayın milletvekilleri;
2015 yılı Türkiye Halk Sağlığı Kurumu bütçesi hakkında grup adına görüşlerimi
belirtmek üzere bulunuyor, yüce heyeti saygıyla selamlıyorum.
Sözlerime Anayasa’mızın sağlıkla ilgili
bir maddesini hatırlatarak başlamak istiyorum. Anayasa’mıza göre devlet her
bireyin sağlıklı kalmasını sağlamakla yükümlüdür. Bu görevi Sağlık Bakanlığı
yürütmekte ama Sağlık Bakanlığının bu görevleri ihmali sonucunda bugün çökmüş
bir sağlık sistemiyle karşı karşıyayız. 
Bakanlık ne yapmış? 2011 yılında Halk
Sağlığı Kurumunu kurarak buraya temel sağlık hizmetlerini, ana-çocuk sağlığını,
kanserle savaş ve sıtmayla savaş birimlerini bağlamış. Ama sonuçta ne oldu?
Ülkemizde anne ve bebek ölümleri arttı, sıtma vakaları arttı, kızamık vakaları
arttı. 
Yine, aynı Kuruma bağlı olarak 2011
yılında Aşı ile Önlenebilir Hastalıklar Daire Başkanlığı kuruldu. Sanki bu
Daire Başkanlığı kızamık vakalarının artmasını sağlamak için kurulmuş.
Rakamlara bakalım: 2011’de sıfır olan yerli kızamık vaka sayısı 2012’de 318’e,
2013’te ise 6.731’e çıkmıştır; yabancı kızamık vakalarıyla birlikte bu sayı
7.810’a yükselmiştir. Bunlar tabii ki kayıtlı olan rakamlar; daha kayda
geçmeyen kızamık vakalarının sayılarını da bilmiyoruz.
Koruyucu hekimliğe önem verilmesi
gerekirken kuruma bağlı çalışan aile hekimlerine yeni yeni yükler yükleyerek
sağlık sistemi iyice çökertilmeye çalışılıyor. 
Aile hekimleri bugün isyandalar. Bir
sağlık elemanıyla 4 bini aşan bireye, engelliye, yaşlıya, gebelere ve hastalara
sağlık hizmeti verme çabası içindedirler; bebek aşılamalarını yaparken adli tıp
nöbeti tutmaktadırlar; köylere gitmek zorundadırlar. Tüm bunlar yetmiyormuş
gibi acil hizmet nöbeti de eklendi. 
Aslında Sağlık Bakanlığının acil
hizmetinin niteliğini anlamadığı anlaşılıyor. Acil hizmetlerin ancak tam
donanımlı acil servislerde acil uzmanları, acil teknisyenleriyle birlikte
verilmesi gerektiği unutuldu herhâlde.
Acil servisleri tanımlayan
yönetmeliklere uymadığı için pek çok hastanenin acil servislerine ruhsat
verilmediğini biliyoruz, sürekli denetimler yapıldığını biliyoruz, “Acil
servislerde röntgen cihazı yok.” diye acil servislerin kapatıldığını biliyoruz.
Şimdi, aile hekimleri bu standardı nasıl yakalayacaklar? 
Aslında aile hekimlerine acil nöbet
tutturulması yurttaşların sağlık haklarının ellerinden alınmasıdır. Siz, sayın
milletvekilleri, enfarktüs ya da beyin kanaması şüphesi duyduğunuzda yani
göğsünüz ya da başınız ağrıdığı zaman aile hekimlerine giderseniz ne olacak?
Kapısında ambulans mı bekliyor, yoksa müdahale edecek tıbbi cihazları ve ekibi
mi var? Herhâlde sizi donanımlı bir hastaneye sevk edecektir. Zaman kaybı belki
de ölüme yol açacak. Ama belki sizler aile hekimini atlayarak özel hastanelere
gidebilirsiniz. Ya özel hastaneye gidemeyecek yurttaşlarımız ne yapacak? Onun
da cevabını sizlerden bekliyoruz. Sağlıkta dönüşümle sağlığın bir hak olmaktan
çıkarılarak bedeli ödenince ulaşılabilir şekle dönüştürüldüğü çok açık. Hükûmet
sağlık hizmetlerinden kurtulma çabası içinde, parası olmayanları düşünmüyor. 
Acil nöbeti tutan hekimlerimiz yine
eğitimsiz bir sağlık elemanıyla birlikte bu hizmeti vermeye çalışacaklar.
Güvenliklerini nasıl sağlamayı düşünüyorsunuz, o da belirsiz. İstediği ilaç
yazılmadığı için ya da yoğunluk nedeniyle öncelik veremediği için hasta veya
hasta yakınları tarafından şiddet uygulanması nasıl önlenecek? Yine de belirsiz
bu konular.
Aile hekimlerine acil nöbeti de
eklendiğinde tüm hastalıklarda artışı daha fazlasıyla yaşamaya hazır olmalıyız.
Bebeklerin aşı yapıldığı odalara her türlü acil hasta girecek -çünkü
donanımları, bina durumları acil hasta karşılamaya uygun değil- sağlam bebekler
de hasta çıkacaklar. 
Yine bu kuruma bağlı kanserle savaş
birimi mevcut. Ne yapıyor acaba? Kanser teşhis ve tedavisindeki sorunlar
nelerdir, burada ortaya konulmuş mudur? Hayır. İlaç bulamadıkları için tedavi
olamayan hastalar, hastanelerde yer bulamadıkları için hastane hastane dolaşan
ve hastalıklarına çözüm arayan hastalar, kemik iliği nakli yapılamayan lösemili
çocuklar… Aslında Halk Sağlığı Kurumu sağlık hizmeti vermek için değil,
birilerine maaş vermek için kurulmuş gibi görünmekte. 
Halk Sağlığı Kurumunun görevlerini
okuduğumuzda hiçbir şekilde ülkemizde hastalıkların kalmamış olması gerekirdi.
Valilerin AVM’lerde aşılama odası açarak Suriyeli ya da aşısı yapılmamış
yurttaşları aşılamaya çağırdıklarını gördük, yani Halk Sağlığı Kurumunun
görevini elinden alan bir sistemi gördük. Onlar da bu kurumun çalışmadığını
görmüşler herhâlde. 
2015 yılında yurttaşlarımızın sağlık
haklarının geri verilmesini, bedelsiz, eşit ve kaliteli sağlık hizmetlerinin
sürdürülmesini diliyor, saygılarımı sunuyorum. (CHP sıralarından alkışlar) 
BAŞKAN – Teşekkür ederiz Sayın Güven. 
İzmir Milletvekili Sayın Mehmet Ali
Susam, buyurunuz. (CHP sıralarından alkışlar)
ADNAN KESKİN (Denizli) – İzmirliler
işgal etti bugün.
MEHMET ALİ SUSAM (İzmir) – İzmirliler
günü.
BAŞKAN – Evet, bugün İzmirliler günü.
Buyurunuz. 
CHP GRUBU ADINA MEHMET ALİ SUSAM
(İzmir) – Sayın Başkan, değerli milletvekili arkadaşlarım; hepinizi saygıyla
selamlıyorum.
Bilim, Sanayi ve Teknoloji Bakanlığı
bütçesinin hayırlı olmasını diliyorum. Grubum adına bu bütçeyle ilgili
konuşuyorum. Öncelikle bu temenniyi yapma ihtiyacı duydum çünkü buna ihtiyacı
var sanayimizin. Bilim, Sanayi ve Teknoloji Bakanlığı çok önemli bir bakanlık
çünkü çağın damgasını vuran bir bakanlık. 
Türkiye’de son, 2014 üçüncü çeyrek
büyüme rakamlarını bir sizlerle paylaşayım, sanayimizin bu noktada niye böyle
olduğunu beraberce görelim.
HAYDAR AKAR (Kocaeli) – En büyük keşfi
unutma ama, hecelemeyi!
MEHMET ALİ SUSAM (Devamla) – Üçüncü
çeyrekte ortalama büyüme rakamımız 1,7. Bu 1,7 nereden geliyor biliyor musunuz?
1,6’sı hizmetler, binde 1’i inşaat, binde 6’sı finans ve sigorta, binde 7’si
sanayi ama tarımdaki binde 7 küçülmeyle birlikte ortalamayı aldığımızda 1,7
büyümüşüz. Bu seneki rakamlar 4 düzeyindeydi; 3,3’e revize edildi, bu üçüncü
çeyrek rakamlarıyla 2,9’ların altına düşeceği çok net bir şekilde açık.
Değerli arkadaşlar, peki, sanayi niye
zorda? Çünkü 2002’den bu yana uyguladığımız ekonomik politika üretmeye dayalı
değil, yüksek değerli Türk lirası, yüksek faiz, düşük kur. Bu ne demektir?
Dünyada biriken dolarların -petrodolar ve Amerika’nın bastığı dolarların-
yüksek faiz getiren Türkiye’ye akması, sıcak paranın Türkiye’ye gelmesi,
herkesin borç alabilmesi, borçlanma kapasitesinin artması, bunun karşısında
düşük döviz nedeniyle Türkiye’de üretmenin pahalı olması, ithal etmenin daha
ucuz olması. Üreten sanayici üretmenin maliyetine bakıyor, ithalatın fiyatına
bakıyor, aradaki farka baktığında, ithal etmek daha ucuz çünkü üretmek hem
pahalı hem riskli hem zor. Böyle bir durumda sanayici bu dönemde kendi adını
koydu, “Ben ithalata dayalı bir büyüme yapıyorum, üretici olmayı bıraktım,
ithalatçı oldum.” dedi. 
Bu politika bir süre güzel gözüktü,
insanlar borçlandı. Bu borçlanmanın rakamlarını size söyleyeyim: 2002’de kredi
kartı borcu 4 milyardı, şimdi 73 milyar. Tüketicinin bankalara borcu 2,3
milyardı, şimdi 273 milyar. En zengin yüzde 1’in toplam pastadan aldığı pay
yüzde 39’du, şimdi yüzde 54’ünü alıyor. İşsizlik rakamları çift haneli
rakamlara çıktı. Şu tabloya baktığınızda, bir de büyüme rakamlarına
baktığınızda sanayi politikalarımız iflas etmiş, ciddi bir borçlanmayla
Türkiye’de ciddi bir sıkıntı vardır. 
Bakın, dün, Sanayi Bakanı demiş ki:
“Petrol fiyatlarındaki bu düşüş, 54 dolarlara düşüş cari açığımızda 18 milyar
bize katkı sağlayacaktır.” Ben de kendisine bir örnek vereyim: Türkiye’deki
özel sektörün döviz açık pozisyonu 174 milyardır. Döviz 1 kuruş arttığı zaman
1,7 milyar lira borcumuz artmaktadır. Son on günde 10 kuruş arttı, 17 milyar
Türk lirası Türkiye'nin borcu arttı. (CHP sıralarından alkışlar) Nerede senin
beklentin, nerede Türkiye'nin gerçeği? Türkiye'nin bu sene çevirmesi gereken,
toplam bulması gereken döviz miktarı 224 milyar liranın üzerinde. Böyle bir
borçlanma noktasında, Türkiye’de, sizin işiniz çok ciddi zor.
İhracatın niteliği düşmüş vaziyette.
Yükte ağır, pahada hafif ürünler satıyorsunuz. Bakınız, bununla ilgili
rakamları da vereyim. Övündüğünüz on iki yıl içerisindekiyle bugünü vereyim. On
iki yıl önce ihracatta katma değeri yüksek mal toplamda yüzde 6,2’ydi; şimdi
kaç biliyor musunuz? Yüzde 3,3. Üretimden dolayı büyümeye katkı her geçen yıl
artıyor. Son 2010’dan bu yana rakamları vereyim, üçüncü çeyrekler açısından:
2010’da sanayinin büyümeye katkısı 1,8 olmuş, üçüncü çeyrekte. 2011’de 2,3
olmuş, 2012’de binde 4 olmuş, 2013’te 1 olmuş, 2014’te de binde 7 olmuş. Yani
giderek sanayinin payı düşüyor, faizle uğraşan bankacılığın, hizmet sektörünün,
inşaatın, AVM ekonomisinin değeri artıyor. Böyle bir ekonominin geleceği yoktur
Sayın Bakan. Bilim, teknolojiden yararlanmıyorsunuz sanayide.
Bakınız, AR-GE elemanı açısından
baktığınızda da durum çok kötü. Ukrayna’da bile 1 milyon kişiye 1.250 AR-GE
elemanı düşüyor; bizde 987, Norveç’te 5.587. Bu anlamıyla bilimi
kullanmıyorsunuz, aklı kullanmıyorsunuz. 
Bunun ötesinde, bu zor günlerde bir de
bir şey yapıyorsunuz. Ekonomik yönetimde ciddi bir istikrarsızlık var. BDDK
Başkanı yok bu para politikaları sıkıntısı yaşanırken, Hazine Müsteşarlığı boş.
Neden atamıyorsunuz? Çünkü ekonomi yönetiminizde farklılık var. Ali Babacan
başka konuşuyor, Kalkınma Bakanı başka konuşuyor, Başbakan başka konuşuyor,
Cumhurbaşkanı başka konuşuyor. Bu bürokratik kadrolara atamada aranızda bir
uyum, bir güven yok. İstikrar dediğiniz bu Hükûmette ekonomik yönetimde
istikrarsızlık var. Gerginlik politikasını durdurun Sayın Bakan, Sayın Hükûmet.
Çünkü gerginlik politikası, sanayicinin bu borçlu olduğu dönemde onu çok zora
sokan bir politikadır. 
Türkiye’de hukuku kaldırdınız.
Yatırımcı gelmez hukuk olmayan ülkeye. Türkiye’de özgürlükleri ve demokrasiyi
askıya aldınız. Yatırımcı gelmez özgürlük ve demokrasi olmayan ülkeye. Bunların
önünü açarsanız, hukuku, özgürlüğü, demokrasiyi geliştirirseniz Türkiye'nin
sanayisini geliştirirsiniz, ancak o zaman Türkiye'nin bugün içinde bulunduğu
durumda sanayisini üreten, gelişen ve büyüyen ekonomi hâline getirirsiniz.
Bu duygularla, hepinizi saygıyla
selamlıyor, bütçenin tekrar hayırlı olmasını diliyorum. (CHP sıralarından
alkışlar)
BAŞKAN – Teşekkür ederim Sayın Susam.
Manisa Milletvekili Sayın Hasan Ören.
Buyurunuz. (CHP sıralarından alkışlar)
Süreniz yedi dakika.
CHP GRUBU ADINA HASAN ÖREN (Manisa) –
Sayın Başkan, değerli milletvekilleri; 2015 bütçesi üzerine grubum adına söz
almış bulunuyorum. Hepinizi saygıyla selamlıyorum.
Hepimiz hatırlarız, çocukluğumuzda
-yerli malı yurdun malı, herkes bunu kullanmalı- güzel bir hafta vardı. Bu
hafta da 12-18 Aralık arasında kutlanırdı. Yerli malının ne kadar güzel
olduğunu, ülkenin kalkınmasıyla ilgili, yerli malı kullanılmasını teşvik
ederdik. Güzel bir haftaydı, bütün nesillerin aklında kalmıştı. 
Şimdi, bir hafta daha çıkardınız, bu
haftayla iç içe girdi ama bu hafta 77 milyonun hafızasında kötü izler bıraktı;
17 Aralık-25 Aralık arasındaki Türkiye’de yapılan yolsuzluklar, hırsızlıklar
haftası. Aslında AKP Grubunun içerisinde birçok arkadaş bundan çok rahatsız
çünkü bu hırsızlığa, bu usulsüzlüğe, bu yolsuzluğa birçoğu bulaşmadı ama bu
sırada oturanlarla yasama, bu yasama görevini üstlenen milletvekillerinin
üzerinde baskı kurulduğundan dolayı bunun üzerinde hiçbir şey konuşamıyorsunuz.
4 bakanınızla ilgili, bırakın çıkardığınız şu makul şüpheyi, kuvvetli şüpheye
dayalı 4 bakanı Yüce Divana göndermek istiyorsunuz ama AKP milletvekilleri,
üzerindeki baskıdan dolayı bunu gerçekleştiremiyor. Bu bakanların hakkı vardır,
bu bakanların aileleri vardır, bu bakanların çevresi vardır. Bu bakanlar Yüce Divana
gidip aklanmalı veya ceza yemeli ki bu toplumun içindeki gaz çıksın. Her yıl bu
ülkede -hiç merak etmeyin- 17 Aralıkla 25 Aralık arasında, bugün baskı
kurmanıza rağmen meydanlarda “Hırsız var!” diye bağırılıyor ise kulaklarınızı
tıkasanız da bundan sonraki yıllar boyu “Hırsız var!” sloganını sokaklarda
duyacaksınız. 
Değerli arkadaşlarım, şimdi, bu
bakanları göndermediğiniz süre içerisinde bir sorun devam edecek. Bir de en son
söylediğiniz laflar var. Size kim karşı ise o, darbeci, AKP’ye darbe yapıyor.
Balyoz davası, Ergenekon davası, Silivrilere gittiğimizde hep birlikte, koro
hâlinde dediniz ki: “Darbecilerle berabersiniz.” İstanbul’da Gezi’ye gittik,
Gezi’nin AKP’yi yıkmayla ilgili bir darbe olduğunu söylediniz. Onun yanında,
Çarşı sokağa çıktı, Beşiktaş taraftarı, bütün takımların taraftarıyla buluşarak
sokağa çıktı, size karşı bir eylem geliştirdi, onlar da darbeci oldu. Şimdi
tutturdunuz bir “paralel yapı”, devam edip gidiyorsunuz. Bunlarla beraber değil
miydiniz?
BEDRETTİN YILDIRIM (Bursa) – Yok mu?
HASAN ÖREN (Devamla) – Sayın vekilim
oradan laf atıyor, “Yok mu?” diyor. Doğru söylüyorsunuz. 
KADİR GÖKMEN ÖĞÜT (İstanbul) – Biz de
söyledik, biz de söyledik.
HASAN ÖREN (Devamla) – Uyardığımız
zaman neredeydiniz? Cumhuriyet Halk Partisi sizi devamlı uyardı.
BEDRETTİN YILDIRIM (Bursa) – Şimdi
sarıldınız mı onlara?
HASAN ÖREN (Devamla) – Dedi ki: “Bu
ülkenin emniyet teşkilatına giriyorlar, bu cemaat, emniyet teşkilatına giriyor.
Bu ülkenin hukuk sisteminin içinde var olmak istiyor.”
BEDRETTİN YILDIRIM (Bursa) – Şimdi ağıt
yakıyorsunuz.
HASAN ÖREN (Devamla) – “Bu ülkede
askeriyenin içerisine sızmaya çalışıyorlar.” dediğinde, Cumhuriyet Halk
Partililer söylediğinde sizin yetkili makamlarınız ne söyledi? 
BEDRETTİN YILDIRIM (Bursa) – Bakın,
şimdi ağıt yakmayın, şimdi ağıt yakıyorsunuz.
HASAN ÖREN (Devamla) – Beraber bakalım,
bakın ne demiş o günün Hükûmet sözcüsü.
BEDRETTİN YILDIRIM (Bursa) – Şimdi ağıt
yakmayın, şimdi ağıt yakıyorsunuz.
BAŞKAN – İsterseniz karşılıklı
konuşmayın.
HASAN ÖREN (Devamla) – Demiş ki:
“Cemaat devlete sızmış, buna kargalar bile güler.” Kim söylemiş? Hüseyin Çelik
söylemiş.
Şimdi, eğer biz söylediğimizde, ikaz
ettiğimizde, “Cemaat devlete sızıyor.” dediğimizde, yani ortak olduğunuz
dönemde bizi dinlemiş olsaydınız…
BEDRETTİN YILDIRIM (Bursa) – Şimdi siz
ortaksınız.
HASAN ÖREN (Devamla) – …bu şikâyetleri
yapmayacaktınız. Çünkü siz suç ortağısınız.
BEDRETTİN YILDIRIM (Bursa) – Şimdi siz
ortaksınız.
HASAN ÖREN (Devamla) – Şimdi, “Kargalar
güler.” dediğinde AKP milletvekillerine, bakanlara kim gülecek? Size de
akbabalar gülecek. İşte burada. (CHP sıralarından alkışlar) 
“Ona ‘çete’ dedirtemezsiniz.”: Adalet
Bakanı. Kardeşim, ona “çete” diyen kimdi? Dün Cumhuriyet Halk Partililerdi.
ENGİN ALTAY (Sinop) – Silahlı terör
örgütü olduğu için.
HASAN ÖREN (Devamla) – Peki, ona “Ona
‘çete’ dedirtemezsiniz.” diyen kimdi?
BEDRETTİN YILDIRIM (Bursa) – Şimdi ne
diyorsunuz?
HASAN ÖREN (Devamla) – Adalet
Bakanıydı. 
BEDRETTİN YILDIRIM (Bursa) – Hayır,
şimdi ne diyorsunuz?
HASAN ÖREN (Devamla) – Peki, Adalet
Bakanı niye “çete” diyor cemaate? 
BEDRETTİN YILDIRIM (Bursa) – Şimdi siz
ne diyorsunuz?
KADİR GÖKMEN ÖĞÜT (İstanbul) – Biz yine
aynısını söylüyoruz, aynısını.
HASAN ÖREN (Devamla) – Daha öteye
gidelim. Bir insan, yanındaki arkadaşının, bir yıl, iki yıl, bilemedin beş yıl
arkadaşlık yaptığında ne olduğunu anlar, bilir. Sayın Bülent Arınç diyor ki:
“Kırk yıldır onu çok severim.” Arkadaş, sen kırk yıldır Hoca Efendi’yi
seviyorsun da…
KADİR GÖKMEN ÖĞÜT (İstanbul) –
Karşılıklı ağlıyorlardı.
HASAN ÖREN (Devamla) – …kırk yıldır
bunun bir çete olduğunu anlamadıysan bu devleti yönetme erki sende olabilir mi?
BEDRETTİN YILDIRIM (Bursa) – Şimdi size
bıraktı, size.
HASAN ÖREN (Devamla) – Sen bir sefer
insan tanımıyorsun. (CHP sıralarından alkışlar) 
BEDRETTİN YILDIRIM (Bursa) – Size
bıraktı, siz sevin artık.
HASAN ÖREN (Devamla) – Sevgili
Başbakanımız ne diyor, hani ne söylüyor Başbakan, ne diyor Başbakan? Diyor ki:
“O, başımızın üzerinde.” 
KADİR GÖKMEN ÖĞÜT (İstanbul) – Hangi
Başbakan?
HASAN ÖREN (Devamla) - Kimdir başınızın
üzerinde olan? Kimdir başınızın üzerinde olan Davutoğlu? Pensilvanya’da oturanı
başının üzerine koyuyorsun. 
BEDRETTİN YILDIRIM (Bursa) – Şimdi
sizin başınızın üzerinde.
HASAN ÖREN (Devamla) - Her başınızın
üzerine koyduğunuzu bu kadar kısa bir sürede aşağı indirmek zorunda mısınız?
Padişahımıza gelelim, padişahımız da diyor ki: “Bu sıla hasreti artık bitsin.
Bu ülke sana hasret, bu insanlar sana hasret, gel, bu kavuşma gerçekleşsin.” Ne
oldu? Ne zaman çete oldular? (CHP sıralarından “Vuslat… Vuslat…” sesleri)
ADNAN KESKİN (Denizli) – Şimdi ne
diyor?
HASAN ÖREN (Devamla) - Şimdi, bakınız,
Cumhuriyet Halk Partisi nerede mazlum varsa oradadır. 
BEDRETTİN YILDIRIM (Bursa) – Aday
gösterin şimdi, aday.
HASAN ÖREN (Devamla) - Cumhuriyet Halk
Partisi olarak 2002 yılında -Kafkaslı bilir, bu Meclisteydi- Tayyip Erdoğan’ın
siyasi yasağını AKP’yle bir olduğumuzdan dolayı kaldırmadık, biz o siyasi
yasağı demokrasiye inandığımız için, özgürlüklere inandığımız için kaldırdık
ama sizinle asla birlikte olmadık. (CHP sıralarından alkışlar) 
BEDRETTİN YILDIRIM (Bursa) – Aday
gösterin.
HASAN ÖREN (Devamla) - Yarın yine zora
düşeceksiniz, birçok arkadaşınız içinizden haksız yere hukuk önüne çıkacak. Hiç
merak etmeyin, Cumhuriyet Halk Partisi o özgürlükler için yine yanınızda
olacak.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim.
BEDRETTİN YILDIRIM (Bursa) – Aday
gösterin, Hoca’yı aday gösterin.
MEHMET NACİ BOSTANCI (Amasya) – Kısa
bir açıklama yapmak istiyorum efendim.
BAŞKAN – Buyurun.
MEHMET NACİ BOSTANCI (Amasya) – Sayın
konuşmacı, 4 bakanın Soruşturma Komisyonundaki safahatına ilişkin AK PARTİ’li
vekillerin üzerinde baskı olduğunu ifade etmiştir, iddia etmiştir. 
KADİR GÖKMEN ÖĞÜT (İstanbul) – Yok
canım, öyle demedi, öyle bir şey yok! Öyle bir baskı var mı ya!
MEHMET NACİ BOSTANCI (Amasya) – Böyle
bir şey söz konusu değildir, milletvekilleri vicdanlarına göre karar
verecektir. Aynı zamanda “Siz baskı altındasınız, onları Yüce Divana
göndermiyorsunuz.” Sözü, mukabil bir baskı oluşturma tehlikesi taşır, adil
olalım.
BAŞKAN – Teşekkür ederim.
AYTUĞ ATICI (Mersin) – Bence gönderip
harcayacaksınız.
HASAN ÖREN (Manisa) – Sayın Başkan,
yerimden… Kayıtlara geçsin istiyorum.
Sayın Bostancı, bugün herhâlde ters bir
tarafından kalktı, ne söylediysem tersinden anlıyor. Yani belki yeni Grup
Başkanı olması nedeniyle biraz böyle kendini göstermek istiyor, seçim dönemi
geldi ama benim bu söylediğimi anlamadıysa, bir hocanın, bir profesörün…
BAŞKAN – Teşekkür ederim.
Şimdi, bakın, yeni sükûneti sağladım,
rica ediyorum.
Edirne Milletvekili Sayın Kemal
Değirmendereli, buyurunuz. (CHP sıralarından alkışlar)
CHP GRUBU ADINA KEMAL DEĞİRMENDERELİ
(Edirne) – Sayın Başkan, değerli milletvekilleri; Türk Patent Enstitüsü
bütçesiyle ilgili söz almış bulunuyorum. Yüce Meclisi saygıyla selamlarım.
Değerli milletvekilleri, öncelikle,
biraz önce arkadaşlarımın da söz ettiği gibi, aslında bütün Meclisin destek
vermesi gereken ancak Hükûmetin kulaklarını tıkadığı 17-25 Aralık yolsuzluk ve
rüşvetle mücadele haftasını içtenlikle kutluyorum. Bu hafta etkinliklerine
Adalet ve Kalkınma Partili milletvekili arkadaşların da etkin şekilde
katılarak, temiz toplum mücadelesinde temiz toplum yaratmak için önemli katkı
sağlayacaklarını düşünüyorum.
Değerli milletvekilleri, geçen yıl da
bütçe görüşmelerinde yine Türk Patent Enstitüsüyle ilgili bir konuşma
yapmıştım. Ben bugün -geçen yıl değişik istatistikler vermiştim- burada AR-GE
harcamalarımız, patent sayılarımız, sanayileşme, milyon kişi başına düşen
patent başvurusu ve araştırmacı sayılarıyla ilgili daha detaylara girmek
istemiyorum ancak yine de bu sayılar içerisinde bir iki önemli detayı paylaşmak
istiyorum sizinle. 
Şimdi, Patent Enstitümüzün rakamlarına
baktığımızda, 2012’de 11 bin, 2013’te de 12.053 civarında bir patent başvurusunun
olduğunu görüyoruz. Yalnız, bu 12 bin rakamının sadece 4.500’ünün yerli patent
başvurusu olduğunu görüyoruz değerli arkadaşlar; diğerleri, yurt dışındaki daha
önce patenti alınmış patentlerin Türkiye'de lisanslanmasıyla ilgili. Şimdi, bu
rakam, değerli arkadaşlar, geçen sene bizim aynı ligde mücadele ettiğimiz yani
hızlı gelişen ülkeler arasında, mesela Güney Kore’de 2012’de 138 binken 2013’te
220 bine çıkıyor, 138 binden 220 bine çıkıyor, Çin’de 415 binden 600 binin
üstüne çıkıyor. Yani, bu ülkelerle mukayese ettiğimizde, özellikle Çin’de
bizden 150 misli daha fazla patent başvurusu yapılıyor. Gayrisafi millî
hasılaya baktığımızda da burada yine Güney Kore 1’inci, Japonya 2’nci, Çin Halk
Cumhuriyeti 3’üncü sırayı oluşturuyor. Oysa, bizim patente temel oluşturan
konulardan bir tanesi… 
AR-GE’ye ayırdığımız paya bakıyoruz,
2012 ile 2013 arasında sadece 1,8 milyar liralık -bir pay ayrılmış demeyeyim-
bir artı var. Bunun da sadece 100 milyon lirası kamu kesiminin yaptığı AR-GE
harcaması. Bu, kaç ak saraya karşılık geliyor arkadaşlar? Veyahut, kaç ak saray
100 milyon liralık bir… Sayın Bakan, 100 milyon TL civarında kamu
kaynaklarından AR-GE’ye bir pay ayrılmış yani bu sarayın sadece on sekizde 1’i
bu kaynaklara ayrılıyor. Oysa, yer altı zenginliği fazla olmayan yani Rusya
gibi, Arabistan gibi veyahut Amerika gibi yer altı zenginliği fazla olmayan
bizim gibi ülkelerin esas kaynağı insan kaynaklarını iyi kullanması oluyor. Bu
aşamada “AR-GE’ye gerekli önemi veriyoruz.” diyor Sayın Bakan. Özellikle
Edirne’de yaptığınız toplantılarda, bu il, ilçe kongrelerinde diyordunuz ki:
“Ya, AR-GE harcamalarıyla ilgili yeterince destek verecek proje bulamıyoruz.
Elimizdeki fonları kullanalım, hatta Maliye Bakanından da ek kaynak talep etmek
istiyorum.” Ama yapa yapa zaten AR-GE’ye 100 milyon TL civarında bir katkı
yapılmış görünüyor.
Ayrıca, yani birçok üniversitemizde, en
başta Orta Doğu Teknik Üniversitesinde yapılan bilimsel çalışmalarla ilgili çok
önemli altyapı eksiklikleri, gerek biyoteknoloji, nanoteknoloji, “neuroscience”
bölümlerinde altyapı eksiklikleri var. Siz de bir ODTÜ mezunu olarak bunları
yakından izleme fırsatı bulabilseniz çok önemli bir katkınız olacağına
inanıyorum Sayın Bakan.
Değerli milletvekilleri, yani burada
esas olan konu, sadece, tabii, patent başvuruları önemli değil; önemli olan,
patent başvurularında üniversite-sanayi iş birliğiyle ürün hâle dönüşmesi,
piyasada fonksiyonel hâle gelmesi. 
Tabii burada da en temel konulardan bir
tanesi, yine biraz önce arkadaşlarımızın da söz ettiği gibi yeni bir iklime
ihtiyaç olduğunu paylaşmamız, görmemiz gerekiyor; yeni fikirler, yeni
konseptler, yeni ürünler ekonomimizi daha ileriye taşıyacaktır. Katma değeri
yüksek üretime ve bu üretimi gerçekleştirecek yaratıcı, eğitimli, girişimci bir
kuşağa, bir topluluğa ihtiyacımız var. Bunu yaratmak ve korumak için de
demokrasinin ve hukukun üstünlüğünün temin edildiği bir iklimi yaratma
mecburiyetimiz var. AKP iktidarının bugün hukuku hiçe saydığı, demokrasiyi,
özgürlükleri hiçe saydığı, AB’ye posta attığı, dünyanın gelişmiş ülkeleriyle
arasını açtığı bir süreçte bunu yakalamamız mümkün değil. Bu konuda
eksiklerimizi gidermek, başta Hükûmet üyeleri olarak bütün iktidar partisi
milletvekillerinin de katkılarına ihtiyaç olduğunu söylüyor, yüce Meclisi
saygıyla selamlıyorum. (CHP sıralarından alkışlar)
BAŞKAN – Teşekkür ederim.
İstanbul Milletvekili Sayın Binnaz
Toprak. 
Buyurun Hocam. (CHP sıralarından
alkışlar)
Süreniz yedi dakika.
CHP GRUBU ADINA BİNNAZ TOPRAK
(İstanbul) – Sayın Başkan, sevgili milletvekili arkadaşlarım; ben konuşmama
ülkenin önemli bir sorununa değinerek başlamak istiyorum. O da şu: Cumhuriyet
kurulduğundan bu yana biz müzik, tiyatro ya da bilim alanında hiç kimseyi
yetiştiremedik. Yetiştiremediğimiz için de bu gibi alanlarda faaliyet gösteren
kurumlara müdür atamakta AKP iktidarı ciddi bir zorluk çekmekte. Mesela,
İstanbul’da bir Kent Orkestrası var. Şimdi, bu Kent Orkestrası için İstanbul
Belediye Başkanı aramış, taramış, gerçekten büyük bir gayret sarf etmiş,
İstanbul’da müzikle uğraşan kimseyi bulamadığı için önce mezarlıklar
müdürlüğünde görev yapmış, daha sonra itfaiye daire başkanı olarak çalışmış, en
son da katı atık yönetimi şube müdürü olarak göreve gelmiş birini İstanbul Kent
Orkestrasının başına atadı. [CHP sıralarından “Bravo” sesleri, alkışlar (!)]
ADNAN KESKİN (Denizli) – Tebrik et! 
BİNNAZ TOPRAK (Devamla) – Şimdi, aynı
zorlukla, AKP İstanbul Belediye Başkanı, İstanbul Şehir Tiyatrolarına müdür
atama meselesine geldiğinde karşılaştı. Orada da gene yani tiyatrocu yok.
İstanbul Şehir Tiyatroları, biliyorsunuz, efsanevi Muhsin Ertuğrul’un kurduğu
bir tiyatro ama Muhsin Ertuğrul maalesef artık aramızda değil, yaşamıyor.
Dolayısıyla, yerine de kimse bulunamayınca buraya da müdür olarak güreş
hakemliği ve en son zabıta müdürlüğü yapmış biri müdür olarak atandı. 
ADNAN KESKİN (Denizli) – Ona da bravo!
BİNNAZ TOPRAK (Devamla) – Şimdi, en son
karşılaşılan sorun da bugünkü konum olan TÜBİTAK’ta gündeme geldi. Şimdi,
efendim, TÜBİTAK’ta bir Ulusal Akademik Ağ ve Bilgi Merkezi var. 
AYTUĞ ATICI (Mersin) – Onun da müdürü,
imam olsun!
BİNNAZ TOPRAK (Devamla) – Bu merkez,
AB’nin teknoloji projelerini yürüten bir merkez ve buraya bağlı, gene efsanevi
bilim adamımız Cahit Arf’ın ismini taşıyan bir bilgi merkezi var ama maalesef
Cahit Arf da artık aramızda değil, onun yerini dolduracak başka hiç kimse yok,
o nedenle de buraya müdür yardımcısı olarak Ankara Hayvanat Bahçesi müdürlüğü
yapmış biri atandı. (CHP sıralarından alkışlar)
ADNAN KESKİN (Denizli) – Ayıp etmiş,
hâlbuki sıra müftüdeydi.
AYTUN ÇIRAY (İzmir) – Çağ atlama, çağ
(!)
BİNNAZ TOPRAK
(Devamla) – Şimdi, AKP’nin bu atamalarda çektiği zorluğu bilmeyen kötü niyetli
kişiler bunu eleştiriyorlar. Bunun üzerine, Bilim, Sanayi ve Teknoloji
Bakanımız Sayın Fikri Işık bir demeç verdi, dedi ki: “Bu Cahit Arf Bilgi
Merkezine atanan kişinin otuz yıllık bir çalışma hayatı var, hayvanat
bahçesinde son iki yılda çalıştı, ondan önce dergi editörüydü.” Şimdi, ben,
vallahi aradım, taradım, TÜBİTAK’ın sitesine girdim Google’dan, yani bırakın
hangi dergide editörlük yaptığını -belki Sayın Bakan açıklarlar- nerede
doğduğunu, kaç yaşında olduğunu falan bile öğrenemedim. Umarım genççe biridir
çünkü bu teknoloji meselesini biliyorsunuz gençler çok hızlı yapıyor ama orada
da yani bizim böyle gençlerimiz olmadığı için belki daha ileri yaşta birini
atamışlardır.
Şimdi, TÜBİTAK’ta bir başka atama usulü
daha var, o da geçici görevlendirmeyle, başka kurumlarda çalışan kişiler
TÜBİTAK’taki idari pozisyonlara atanmaktalar. Hemen hemen TÜBİTAK’ın tüm idari
pozisyonlarında kadrolu eleman yok, bu geçici görevlendirilmeler var. Bu, ne
demek? Hem kendi kurumundan maaş alıyor hem de TÜBİTAK’tan maaş alıyor yani
çift maaş alıyor ve bu maaşlar, anlaşılan, ayda 10-15 bin liraya kadar
çıkabiliyor. Yani bunlar şaka gibi. 
Bir diğer şaka, TÜBİTAK’ın Gebze
yerleşkesiyle ilgili. Bu, gerçekten de ciddi bir olay. 
Şimdi, Gebze yerleşkesi 8 bin metrekare
alana sahip.
HAYDAR AKAR (Kocaeli) – 8 milyon
metrekare.
BİNNAZ TOPRAK (Devamla) – 8 milyon
metrekare, doğru, 8 bin dönüm demek istedim. 1973 sonrası Ecevit-Erbakan
koalisyonu döneminde bu arazi veriliyor ve amacı da, sanayi-üniversite-AR-GE
üçgeninde merkez olması. Bugün, burada, 2 araştırma merkezi, 14 enstitü ve
sayısız araştırma laboratuvarı var. Aynı şekilde de, yine, bu yerleşkede,
Teknoloji Serbest Bölgesinde faaliyet gösteren onlarca şirket var; kampüste de
4.500 kişi çalışmakta.
Şimdi, önceki
bakan döneminde, 2013’te, önümüzdeki kırk yıl için stratejik plan yapılmış ve
harika bir plan. Yani, burası dünyanın önde gelen AR-GE merkezlerinden biri
olacak ve 20 bin yabancı ve yerli araştırmacı burada istihdam edilecek. Aynı
zamanda, ileri teknoloji kullanan yeni buluşları da -neler olduğu detaylı
olarak yazılı- burada araştırmayı planlıyorlar.
Şimdi, harika
bu. Ancak, buranın çok ciddi bir sorunu var, o da, maalesef bu arazi denize
kadar iniyor ve değeri de 8 milyon dolar. Şimdi, Allah aşkına, siz olsanız
böyle bir araziyi villa, rezidans, AVM yapmak yerine, TÜBİTAK’a bırakır
mısınız? TÜBİTAK’a bırakmak da neyin nesi? Nitekim, Bakanımız Sayın Fikri Işık bu
araziyi ziyaret ediyor, nasıl bizim aklımıza geliyorsa onun da aklına bu parlak
fikir geliyor ve ilk işi, Gebze AKP İlçe Başkanı Yardımcısı Sayın Halim
Turgut’u, Bakan Yardımcısı Davut Kavranoğlu’nun talimatıyla, TÜBİTAK İdari
İşler Müdürü olarak buraya atıyor.
AYTUĞ ATICI
(Mersin) – Bravo!
BİNNAZ TOPRAK
(Devamla) – O da ilk iş olarak Gebze Belediyesine koşa koşa gidiyor ve bu
arazinin imar planlarını istiyor.
ADNAN KESKİN
(Denizli) – Bravo, asli görevi!
BİNNAZ TOPRAK
(Devamla) – Üstelik, arazide binlerce bitki, hayvan, böcek türü var, yani
ormanlık alan. Hatta, söylentiye göre, TÜBİTAK’a Ankara dışında büyük bir arazi
de bunun karşılığında verilmiş. Yani, TÜBİTAK yok edilecek, orman da yok
edilecek, böylece uzay için, yani uzaya gitmek için tek ümidimiz Osmanlıca
öğrenmek kalıyor. (CHP sıralarından alkışlar)
Şimdi, TÜBİTAK’a
şimdiden ya geçmiş olsun diyeceğiz ya da bu sefer direneceğiz. 
(Mikrofon
otomatik cihaz tarafından kapatıldı)
BİNNAZ TOPRAK
(Devamla) – Yani, Atatürk Orman Çiftliği’nin başına gelen, İstanbul üçüncü
havalimanı için kuzey ormanlarının başına gelen akıbetin tekrarlanmaması için
direneceğiz.
“Yalova’da” demeyin. Onu da bunun
karşılığında, hem Genel Başkan hem de hepimiz kınadık ve orada ağaçların
kesilmesini de kınıyoruz. (CHP ve HDP sıralarından alkışlar) 
BAŞKAN – Teşekkür ederim. 
Burdur Milletvekili Sayın Ramazan Kerim
Özkan. (CHP sıralarından alkışlar) 
Buyurunuz. 
CHP GRUBU ADINA RAMAZAN KERİM ÖZKAN
(Burdur) – Sayın Başkan, değerli milletvekilleri; yüce heyeti ve televizyonları
başında bizleri izleyen “Acaba bütçede bize de bir şey var mı?” diye bekleyen
değerli üretici, tüketici, emekli ve atama bekleyen kardeşlerimin tümünü
saygıyla, sevgiyle selamlıyorum. (CHP sıralarından “Bravo” sesleri, alkışlar) 
Değeli vatandaşlarım, ülkemizdeki
istihdamı, üretimdeki, tüketimdeki perişanlığı biliyoruz. Bakın, bu kürsüden
günlerdir bütçeyi konuşuyoruz yani parayı, istihdamı, yatırımları, işsizliğin
çözümünü, üretimi, üretimin girdilerini, çıktılarını, memleketin yönetimini,
idareyi konuşuyoruz. İlk günden beri Türkiye Büyük Millet Meclisini izliyorum
ancak şu anda burada olması gereken Sayın Başbakan, bu kürsüye ilk gün geldi,
hiç beklemediğimiz bir şekilde bağırdı, çağırdı, kimimizi paralelci, kimimizi
darbeci, kimimizi terörist yaptı, çekti gitti. 
Değerli arkadaşlarım, değerli
vatandaşlarım; atalarımız boşuna söylememiş balık baştan bozulur diye. Hâlbuki
şu koltuklarda Başbakan ve bakanlar oturmuş olsa bu koltukların tamamı böyle
kızarmazdı. Bakın, utancından koltukların yüzü kızardı, Mecliste konuşuyoruz
sözde ama Meclis boş. Burada söylenenler dinlense, HDP ne diyor, MHP ne diyor,
ana muhalefet partisi Cumhuriyet Halk Partisi ne diyor; bir dinleseydi, kendisi
ve ülkesi için yararı olanları not etseydi ve çözüm üretseydi bu ülke için en
hayırlı işi yapmış olurdu. Ne yazık ki, bu Meclis çalışmaları yerine kongre
kongre dolaşacağına, millî serveti heder edeceğine, şaşaalı açılışlar
yapacağına “Ey milletim, ben bundan sonra beyaz bir sayfa açıyorum. Bu cennet
vatanda üretene ve üretime sahip çıkacağım. Bana güvenlik, temizlik, masabaşı
işi için gelmeyin. Anadolu’nun cennet topraklarında üretime yöneliyoruz. Bundan
sonra, yer altı, yer üstü zenginliklerimize; Çukurova’nın, Ege’nin, güneyin
pamuğuna, narenciyesine; Trakya’nın ayçiçeğine, buğdayına; Karadeniz’in çayına,
fındığına, kivisine; Bursa’nın şeftalisine, armuduna; Malatya’nın kayısısına;
Isparta’nın, Karaman’ın, Antalya’nın, Denizli’nin, Amasya’nın elmasına;
Antalya’nın, Hatay’ın portakalına, mandalinasına, greyfurtuna; Akdeniz’in
biberine, domatesine, patlıcanına, salatalığına, kesme çiçeğine; Alanya’nın,
Anamur’un muzuna; Antep’in fıstığına; Ege’nin, Akdeniz’in narına, cevizine;
Aydın’ın incirine, zeytinine; Muğla’nın, Bursa’nın, Balıkesir’in, Manisa’nın
zeytinine; Burdur’un etine, sütüne, kaparisine, mermerine, kadayıfına, -ülkenin
her yerinde olduğu gibi- pancarına, haşhaşına, fasulyesine, anasonuna,
soğanına, sarımsağına; denizlerimizin, göllerimizin, ırmaklarımızın,
çaylarımızın balıklarına, kısaca, güzel ülkemin 7 bölgesinde 81 ilinde yetişen
ürünlere sahip çıkacağım. Bu ülkede kin ve öfke yerine barış tohumları
ekeceğim. Gayrisafi millî hasılada Tarım Bakanlığına 0,5’le değil, gayrisafi
millî hasılanın yüzde 2’sini tarıma ayırıp Türkiye'yi şahlandıracağım.” dese,
“Bu atanamayan öğretmenleri, atanamayan ziraat mühendislerini, gıda
mühendislerini, su ürünleri mühendislerini destekleyeceğim, kayırma
yapmayacağım, yandaşlarıma çalışmayacağım; emekliler yaşanabilir bir ücret
istiyor, yaşa takılan emekliler perişan, onların sorunlarını çözeceğim.” dese.
Bu üniversite mezunları üretime katkı
koymak için iş istiyor. Kim bunlar? Bunlar öğretmenler, jeologlar, biyologlar,
kimyacılar, fizikçiler, matematikçiler, edebiyatçılar, tarihçiler. Kim bunlar?
Veteriner hekimler, veteriner sağlık teknisyenleri. Kim bunlar? Ziraat
mühendisleri, ziraat teknikerleri, su ürünleri mühendisleri, gıda mühendisleri,
zooteknistler, süt ürünleri mühendisleri, bilişimciler, işletmeciler,
iktisatçılar. Nedir bunlar? Bunlar, anaların, babaların okumaları için
saçlarını süpürge ettiği, aç yatıp, yemeyip içmeyip, büyüttüğü Türkiye
Cumhuriyeti’nin yetiştirdiği değerler. Gençlerimizin bir kısmı bu hafta 81
ilden gelerek Abdi İpekçi Parkı’nda en demokratik haklarını haykırdılar.
Sloganları sizlerle paylaşacağım:
1) “Kamuya yük
olmaya değil güç olmaya geliyoruz.” 
2) “Bu ülkenin
denizine, balığına aşığız; bitsin bu hasret.”
3) “Elimiz ne
zaman balığa değecek?”
4) ”Su ürünleri
her yerde, mühendisleri hiçbir yerde.”
5) “Ne özelde ne
kamuda, gıda mühendisleri istihdamda uzayda.” 
6) “Balıkçılık
teknolojisi mühendisleri, on dört yılda 86 kadro.” 
7) “Verilecek
kadro filizlenecek candır.” 
8) “Eşin dostum
beni hasta biliyor, işsizim bunu kimse bilmiyor.” 
9) “Atanıp
toprağı işleyelim, ülkecek ekmeği dişleyelim.” 
10) “Artık
yeter, ata bizi Mehdi Eker.” (CHP sıralarından alkışlar)
11) “Susma
haykır, atamalar haktır.” 
12) “Damlaya
damlaya göl olur, ziraat mühendissiz her yer çöl olur.” 
13) “Hem ekmek
hem de meslek davası için buradayız.” 
14) “Avrupa
Birliğinde ziraatçılar, veterinerler görev başında hoşlar, Türkiye’de boşlar.” 
15) “Atayın
bakalım, 5 çocuk yapalım.” diye haykırıyor gençlerimiz, söylemesi kolay.
Değerli
arkadaşlarım, yaşadığımız bu süreçte tarımda ve hayvancılıkta ithal ürüne gebe
kaldık. Uygunsuz, denetimsiz gıda tüketiminden sağlık giderlerimiz arttı. Balık
ve su ürünleri kaynaklarımız yeterince değerlendirilemiyor. Vatandaş kurumlar
arasında koşturmaktan bıktı. Destekler köstek oldu. Vatandaş “Gübrede, mazotta,
elektrikte indirim; ürüne fiyat ver yeter.” diyor. Köylülerimiz, çiftçilerimiz
şöyle diyor: “Ey Hükûmet yetkilileri, on iki yıldır seslerimizi duymuyorsunuz;
üzüle üzüle, ezile ezile dünyanın en pahalı gübresiyle, mazotuyla üretim
yapıyoruz, görmüyorsunuz. Ürünlerimiz dalda kalıyor, para etmiyor; anlamıyor,
çözüm bulmuyorsunuz. Artık yeter! Güçlü çiftçi, güçlü Türkiye özlemiyle
iktidarınıza son vereceğiz, biliyor musunuz?”
Değerli
arkadaşlarım, bakın, erteleme yapıyorsunuz. Ertelemeyin çiftçileri… Ben
Balâ’daydım, Burdur’daydım, Balıkesir’deydim, Çanakkale’deydim; oralarda
vatandaşlarla konuşuyoruz, ertelemeler yüzde 11 faizle yapılıyor. Vatandaş bu
parayı ödeyemediği için Ziraat Bankasına bir de faizle…
BEDRETTİN YILDIRIM (Bursa) – Siz
demiyor muydunuz “Erteleyin.” diye?
RAMAZAN KERİM ÖZKAN (Devamla) –
Erteleyin, tamam. Yüzde 11 faizle erteliyorsunuz. Her banka şu anda yüzde 3,5,
yüzde 5 faizle kredi veriyor. Ama siz yüzde 11 faiz alıyorsunuz, yüzde 2
komisyon alıyorsunuz, kişiyi sigorta zorunluluğuna tabi tutuyorsunuz. 
SADİR DURMAZ (Yozgat) – Faizsiz yapın,
faizsiz.
RAMAZAN KERİM ÖZKAN (Devamla) – Himmete
muhtaç bir dede, davet ediliyor himmete. Kardeşim, vatandaş zaten himmete
muhtaç, onun elinden tutmanız gerekiyor. Bu ertelemelerin faizsiz olması
gerekiyor. Koyun vermişsiniz, koç vermişsiniz Balâ’da, gittim gördüm. Vatandaş
“Ben bunların samanından, yeminden takat getiremedim, bittim…”
BEDRETTİN YILDIRIM (Bursa) – Siz onu da
veremiyordunuz ya.
RAMAZAN KERİM ÖZKAN (Devamla) –
“...Bunları benim elimden alın, borcunu ödeyemiyorum. Traktör gitti, tarla
gitti, vatandaş almıyor.” diyor, feryat ediyor. 
Değerli arkadaşım, her şeyi bildiğinizi
sanıyorsunuz ama bilge kişiler her şeyi bilmez. Bildiğinizi sanıyorsunuz.
“Arapça bilir misin?” demiş. “Deryalar kadar.” “O zaman söyle ‘deve?’” diyor.
“Çok büyük gittin.” “Söyle o zaman ‘bit?’” diyor. “Çok küçük gittin.” “Söyle o
zaman ‘koyun?’” diyor. “Valla, keçiye bir şey söylüyorlardı ama koyunu
bilmiyorum.” diyor.
Bakın, dinleyin, herkes her şeyi
bilmez, muhalefetin seslerine kulak verin.
Bütçenin hayırlı olmasını temenni
ediyor, tümünüze saygılar sunuyorum. (CHP ve MHP sıralarından alkışlar)
BAŞKAN – Teşekkür ederim Sayın Özkan.
BAYRAM ÖZÇELİK (Burdur) – Sayın
Başkanım, tutanaklara geçmesi hasebiyle bir şeyi ifade etmek istiyorum. Sayın
Ramazan Kerim Özkan’ın veciz konuşmaları genetiktir. Babası “Demokrat Düğerli
Deli Ahmet” olarak ün yapmıştır, babadan gelmedir.
Teşekkür ediyorum. (AK PARTİ
sıralarından alkışlar)
RAMAZAN KERİM ÖZKAN (Burdur) – Sayın
Başkanım…
BAŞKAN – Evet, siz de yerinizden.
RAMAZAN KERİM ÖZKAN (Burdur) – Babamın…
Sataşmadan… Sataşma olarak değerlendirilmez de…
BAŞKAN – Sataşma yok, övdü. Yerinizden
söyleyin, tutanaklara geçsin.
IV.- AÇIKLAMALAR (Devam)
2.- Burdur Milletvekili
Ramazan Kerim Özkan'ın, Burdur Milletvekili Bayram Özçelik’in yerinden sarf
ettiği bazı ifadelerine ilişkin açıklaması
RAMAZAN KERİM ÖZKAN (Burdur) – Tabii.
Sayın Bayram Özçelik’e çok teşekkür
ediyorum. Elbette benim babama “Düğerli Deli Ahmet” derler. Babam, Demokrat
Partide siyaset yapmış, Burdurlu çiftçi bir vatandaşımız. 7 çocuk yetiştirdi
babamız. Okumadığı için hepimizi okuttu, hepimiz üniversite mezunu olduk.
“Aklımın sadakasını versem 9 köye imam diker ama bize ‘Düğerli Deli Ahmet’
diyorlar oğlum. Siz vatandaşın elinden tutun. Kargaya ‘pisliğin deva’ demişler,
gitmiş denize işemiş. Köylümüzün, çiftçimizin ağlayanı yok, söyleyeni yok.
Onların elinden tutun, onlarla beraber olun, onların işlerini rahatlatın.”
derdi. Onun için bizi, 3 kardeşi veteriner fakültesinde okuttu, diğer
kardeşlerim öğretmen. 
Onun için, Sayın Özçelik babamı da yâd ettiği
için onu rahmetle anıyor, kendisine teşekkür ediyorum. (CHP ve AK PARTİ
sıralarından alkışlar)
BAŞKAN – Allah rahmet eylesin. 
RAMAZAN KERİM ÖZKAN (Burdur) - Sağ
olun.
BAŞKAN – Ne güzel bir şey.
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî
Yönetim Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü
2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI
(Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri Geliştirme
ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2013 Yılı Merkezî Yönetim Kesin
Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî
Yönetim Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı 2015
Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı
BAŞKAN - Evet, Bursa Milletvekili Sayın
İlhan Demiröz. 
Buyurun. (CHP sıralarından alkışlar)
CHP GRUBU ADINA İLHAN DEMİRÖZ (Bursa) –
Sayın Başkan, değerli milletvekilleri; Gıda, Tarım ve Hayvancılık Bakanlığının
2015 yılı bütçesi üzerinde Cumhuriyet Halk Partisi Grubu adına söz almış
bulunuyorum. Sizleri ve ekranları başında bizi izleyen değerli
vatandaşlarımızı, emeğinin karşılığını alamayan çiftçi kardeşlerimizi, atama
bekleyen her branştan mühendis meslektaşlarımı sevgi ve saygıyla selamlıyorum.
Değerli milletvekilleri, kanun hükmünde
kararnameyle kurulan, çiftçiyi, köylüyü canından bezdiren, tarımı Hükûmet
eliyle çökerten, bitiren, Sayıştay denetim raporlarını dikkate almayan, ölen
çiftçilere destek veren bir Bakanlığın bütçesini değerlendiriyoruz.
2013 yılı Sayıştay Denetim Raporu’yla
başlamak isterim. Sayıştay raporu diyor ki: “17 ayrı başlıkta eksiklik,
noksanlık tespit ettim. Belgeler istedim ancak Bakanlık hiç oralı olmadı çünkü
Sayıştay raporlarını dikkate almıyor.” 
Sayıştay raporundan bir örnekle devam
edersek, 2013 tarımsal destekleme ödemelerinden Ziraat Bankası tarafından
29.670, Bakanlık tarafından 19.670 olmak üzere toplam 49.340 ölen çiftçiye
destek verildiği belirtilmektedir. Bu ödemelerin ne kadar olduğunu, kimlere
yapıldığını, nasıl yapıldığını, ne kadarının tahsil edildiğini veya edileceğini
zannediyorum Sayın Bakan cevaplayacaktır.
Değerli milletvekilleri, son on iki yıl
boyunca AKP tarafından uygulanan tarım politikaları çiftçilerimizi üretemez
hâle getirmiştir. AKP döneminde başta mazot, gübre, ilaç, elektrik ve su olmak
üzere girdi maliyetleri sürekli artmış, buna karşın çiftçilerimizin ürünleri
para etmemiştir. Çiftçiler bu sorunlarını bir kez de 6 Aralık 2014’te “Güçlü
çiftçi, güçlü Türkiye” sloganıyla Cumhuriyet Halk Partisi olarak yaptığımız
toplantıda dile getirmişlerdir. İşte bazıları: 
Bursa Karacabey Sultaniye köyünden
altmış yıllık çiftçimiz İsmail Hakkı Tutar: “On yıldır ekip biçtiğimiz
topraklarımızı bankalara, tefecilere bir bir kaptırdık. Bizim için borç
namustur, ödeyemeyince ne yapalım? Bizler hırsızlık, yolsuzluk yapamayız ancak
sessiz, sedasız toprağımızı satıyoruz.” 
Manisa Yırca köyü Muhtarı Sayın Mustafa
Akın: “6 bin zeytin ağacının nasıl katledildiğini herkes biliyor. Bunun için
Türkiye Büyük Millet Meclisinde olan yeni zeytin yasasının çıkmasını asla
istemiyoruz.” 
Edirne Büyükismailce köyünden çiftçimiz
Erdal Akgün: “Tarlamıza gidecek traktörümüze mazot alamıyoruz.” 
Burdur Çine köyünden Bekir Ceylan:
“İktidar, yaktın bizi cayır cayır; bizi yakanlara artık hayır.” 
Giresun’dan Emrullah Alaşalvar:
“Yapılan destekler sadece oy avcılığına dönüşmüştür.” diyor. 
Değerli milletvekilleri, çiftçilerimiz
böyle diyor ancak AKP Hükûmetinin bir başka özelliği, doğa ve çevre değerlerine
olan tahribatın saldırı boyutuna ulaşmasıdır. Tarım topraklarımız,
ormanlarımız, meralarımız, su kaynaklarımız hoyratça yok edilmektedir. Sonra,
Bakanlık halkımızla dalga geçercesine televizyonlardan kamu spotu
yayınlamaktadır. 
Değerli milletvekilleri, AKP’nin on
iki, Sayın Bakanın sekiz yıldır uyguladığı olumsuz politikalarla tarım,
bereketli üretimden bereketsiz bir sektör hâline, doyuran bir sektörden
doyurmayan bir sektör hâline, barındıran bir sektörden barındırmayan bir sektör
hâline geldi. Bu bütçe, AKP’nin ve Sayın Bakanın son bütçesi. Bazı öz eleştiri
yapan bakanlar gibi Gıda, Tarım ve Hayvancılık Bakanı kürsüye gelir ve şunları
söyleyebilir: “3 milyon çiftçiyi tarımdan uzaklaştırdım. 2 Trakya bölgesi
büyüklüğünde alanın ekilmemesini sağladım. İthalatta yılda ortalama 25 milyar
TL para verdim. Kurbanlık hayvan, karkas et ve saman bile ithal ettim. Bizim
çiftçi Ahmet, Mehmet kazanacağına el âlemin Hans’ı, Coni’si kazansım dedim.
Karacabey’de TİGEM’de ata binerken 2 kilometre ötede tarlada aşırı yağıştan
heder olan domatesleri görmedim. Güney Marmara Bölgesi’nde hiç yetiştirilmeyen
pamuğa, kanolaya destek verirken sofralık zeytine prim desteği vermedim hem de
13 bin imzalı dilekçeyi göre göre. Malatya kayısısı için haykırışları dikkate
almadım. Karadeniz’in çayını içtim, fındığını yedim ama sorunlarıyla
ilgilenmedim. Narenciye dalında kaldı, hiç umursamadım.” derse biz alkışlarız.
Bir alkışımız da Bakanlığımızda 20.260
boş kadro dururken, 13.500 mühendis için yasa teklifimiz varken, ziraat, gıda,
su ürünleri, balıkçılık teknolojisi mühendisleri ile veteriner hekimler ve
diğer teknik kadrolar için bu son bütçenizde kadro müjdesi vermenize olacaktır
Sayın Bakan.
Değerli milletvekilleri, biz, on iki
yıldır uygulanan tarım politikalarındaki bu gidişe Cumhuriyet Halk Partisi
olarak halkımızın desteğiyle dur diyeceğiz. Üreticimiz, tüketicimiz, doğamız
sahipsiz değildir. Çözüm Cumhuriyet Halk Partisinin üretici, tüketici ve doğa
dostu tarım politikalarıdır. 
Şimdi, Sayın Bakanın, kürsüye
geldiğinde, Sayıştay raporundaki ifadelere, ekmeğimiz için inadına üretime
devam eden çiftçilerimize “Türkiye'de tarımın küçülmesiyle, daralması nedeniyle
ekonomide büyümeyi yakalayamadık.” diyen Sayın Maliye Bakanının açıklamalarına
vereceği cevapları bekliyor, 2015 bütçesinin hayırlı ve uğurlu olmasını
diliyor, hepinizi sevgi ve saygılarımla selamlıyorum. (CHP sıralarından
alkışlar)
BAŞKAN – Teşekkür ederim Sayın Demiröz.
Şimdi birleşime yarım saat ara
veriyorum.
Kapanma Saati: 12.46
ÜÇÜNCÜ OTURUM
Açılma Saati:
13.23
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye
Büyük Millet Meclisinin 33’üncü Birleşiminin Üçüncü Oturumunu açıyorum.
Birleşime beş dakika ara veriyorum.
Kapanma Saati:
13.24
DÖRDÜNCÜ OTURUM
Açılma Saati:
13.27
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye
Büyük Millet Meclisinin 33’üncü Birleşiminin Dördüncü Oturumunu açıyorum.
2015 Yılı Merkezi Yönetim Bütçe Kanunu
Tasarısı ile 2013 Yılı Merkezi Yönetim Kesin Hesap Kanunu Tasarısı üzerindeki
sekizinci tur görüşmelerine devam edeceğiz. 
Komisyon ve Hükûmet burada. 
Şimdi Cumhuriyet Halk Partisi Grubu
adına Tokat Milletvekili Sayın Orhan Düzgün. 
Süreniz yedi dakika. 
Buyurunuz. (CHP sıralarından alkışlar) 
CHP GRUBU ADINA ORHAN DÜZGÜN (Tokat) –
Teşekkür ediyorum Sayın Başkanım.
Sayın Başkan, değerli milletvekilleri;
Tütün ve Alkol Piyasası Düzenleme Kurumu bütçesi hakkında Cumhuriyet Halk
Partisi adına söz almış bulunuyorum. Sizleri saygıyla selamlıyorum. 
Sayın milletvekilleri, bizlerin yaş
grubunda olan arkadaşlarımız muhtemelen hatırlayacaklardır, hepimizin
kulağındadır; bizim öğretim kitaplarımızda “Türkiye tütün, pamuk ve kuru üzüm
yetiştiren ülke...” diye başlayan bir cümleyle tanımlanırdı. Maalesef, bugün,
herhâlde okullarda bundan bahseden hiçbir öğrenci yok çünkü Türkiye’de bu
ürünler artık hemen hemen yok edilmiş durumdalar. 
Değerli milletvekilleri, tabii ki onun
yerine biz şunu söylüyor olabilirdik bugün: Evet, tütün, kuru üzüm, incir,
pamuk yetiştirmekten vazgeçtik ama artık yüksek teknolojili ürünler
yetiştiriyoruz. Türkiye'nin teknolojisi gelişti, kalkındı, refah düzeyi arttı
demek isterdik fakat ihracata baktığımızda da yüksek teknolojili ürünlerin
sadece yüzde 3 düzeyinde olduğunu görüyoruz. Demek ki bir taraftan tarım
ürünlerini yetiştirmeyi terk ederken onun yerine de teknoloji ürünlerini
koymayı başaramamışız. 
Sizin iktidar olduğunuz 2002 yılından
bugüne kadar tütün üreticisi sayısı 472 binden 65 bine düşmüş, tütün ekilen
alan sayısı da 230 bin hektardan 100 bin hektara düşmüş. Bu süreç içerisinde
toplam olarak tütün ve alkol ürünlerine yüzde 500 zam yapmışsınız. 
Şimdi, değerli milletvekilleri, şunu
söyleyebilirsiniz: “Biz vatandaşın tütün içmesini istemiyoruz, alkol içmesini
istemiyoruz, o nedenle fiyatlara zam yapıyoruz.” diyebilirsiniz. Fakat,
maalesef, bu zamları ülkemize yurt dışından gelen içkiler ve sigaralar için
yapmamışsınız. Doğal olarak da yurt dışından gelen ürünler piyasada yer
ederken, pazar payını artırırken bizim kendi ürettiğimiz ürünler pazar payını
kaybetmişler. Sadece 2002 ile 2014 yılları arasında tütün üreticisi sayısı,
tütün sektöründen gelirini elde eden aile sayısı 500 bin kişi azalmış değerli
arkadaşlarım. Bunun anlamı şu: Yurt dışında da 500 bin aile bizim tükettiğimiz
tütün ve alkolden gelir elde ediyor demek yani Türk çiftçisinin cebine girecek
olan para Amerikan çiftçisinin cebine gitmiş, Avrupalının cebine gitmiş. 
Değerli milletvekilleri, TEKEL,
biliyorsunuz sizin döneminizde özelleştirildi. Aslında buna bir özelleştirme
demeyeceğim, affınıza sığınarak peşkeş çekme diyeceğim çünkü bu tam tipik bir
örneği bir özelleştirmenin nasıl peşkeş olacağı anlamında. Bakın, nasıl olmuş:
2003 tarihinde siz TEKEL’in 17 sigara fabrikasını mülkiyetleriyle beraber,
Nurol-Limak-Özaltın-TÜTSAB girişim grubuna 292 milyon dolara satmışsınız. Biz o
zaman feryat etmişiz, demişiz ki: Yahu, bu bunların arazi bedeli değil, bırakın
fabrikayı; bağırmışız çağırmışız ama siz demişsiniz ki: “Biz babalar gibi
satarız.” Ve satmışsınız. Peki, siz sattıktan sonra ne olmuş? Bu girişim grubu
sizden aldığı bu fabrikaları Amerika Birleşik Devletleri’nin Teksas Pasifik
şirketine 810 milyon dolara satmış yani sizden aldığının tam 3 katı fiyata
satmış. Böyle olsaydı ona da bir şey demeyecektik. Teksas Pasifik de bu aldığı
fabrikaları bir İngiliz firmasına 2 milyar 100 milyon dolara satmış. Değerli
arkadaşlarım, TEKEL’in sigara fabrikalarını, aldığınız fiyatın, değerinin tam
onda 1’i fiyatına satmışsınız. Bu arada kimler ne kazandı, kimler ne götürdü,
onları bilemiyoruz. 
Peki, fabrikaları sattınız, ne oldu?
Bakın, ben size olanı söyleyeyim: Türk çiftçisi bundan zarar etti. Ben Tokat
Milletvekiliyim, Tokat’ın Zile’sinde, Erbaa’sında üzüm bağları vardı bizim
çocukluğumuzda, dünyanın en kaliteli üzümleri yetiştiriliyordu. Hâlâ bugün
dünyanın en ünlü şarap firmaları buralara gelip buradaki üzümü alıp şarap özü
olarak kullanıyor. Hepsi kayboldu, şu an hepsinin yerinde çalılıklar var. 
Yine, Tokat’ın Erbaa’sında Türkiye'nin
en iyi tütünleri yetiştiriliyordu, bugün Erbaa’ya gittiğinizde tütün tarlası
falan göremezsiniz, kalmadı maalesef sayenizde. 
Sigara fabrikası vardı Tokat’ın,
kapatıldı. Kapatılırken denildi ki: “Merak etmeyin, biz bunun yerine 9 tane
tarıma dayalı sanayi fabrikası kuracağız.” Sonra hiçbirisi kurulmadı. Bir
baktık ki fabrikanın içerisinde inekler otluyor. Herhâlde Hükûmet orada otlayan
inekleri birer süt fabrikası olarak gördü diye, öyle düşünüyoruz artık, öyle
teselli etmeye çalışıyoruz kendimizi. (CHP sıralarından alkışlar)
Gene değerli arkadaşlarım, bu
fabrikanın arazisinin bir kısmı tam da yerel seçimlerden önce -şu hani kimsenin
uğramadan Hükûmetten faydalanamadığı, kredi alamadığı, ihale alamadığı bir yer
var artık biliyorsunuz, TÜRGEV var- hoop bir allem gullemle TÜRGEV’e geçirildi.
Tabii, bunun karşılığında Tokat’ta birileri ödüllendirildi. O
ödüllendirilenlerin kim olduğunu Tokat halkı çok iyi biliyor.
Değerli arkadaşlarım, bugün bakkala
gittiğinizde geçmişte bizim bildiğimiz Bafra, Samsun, Maltepe, Tokat, Tekel
2000, Tekel 2001 sigaralarının hiç birisini raflarda göremezsiniz. Niye? Çünkü
sizin uyguladığınız yanlış politikalar sayesinde Türkiye bırakın yeni markalar
üretmeyi, elindeki mevcut markaları da kaybetmiş durumda.
AYTUĞ ATICI (Mersin) – Kaçak sigara
geliyor.
ORHAN DÜZGÜN (Devamla) - Değerli
arkadaşlarım, tabii, siz bu vergileri bu kadar artırınca kaçakçılar durur mu?
Durmaz. Kim yapıyor Türkiye’de kaçakçılık işini? Maalesef, terör örgütü
yapıyor. Şu anda kaçak oranı yüzde 25. Türkiye’de tüketilen sigaranın yüzde
25’i kaçak ve bu paranın tamamı terör örgütüne gidiyor. “Kimsenin özel hayatına
karışmıyoruz.” falan filan diyerek Türkiye’de tütün ve alkol tüketimini sona erdirdiniz.

“Türkiye'yi turizm ülkesi yapacağız.”
Hatta, Tokat’la ilgili de böyle sözler vardı, Tokat’ı turizm ili yapacaklardı.
Siz şimdi tütünü yok ettiniz, alkolü de yok ettiniz, herhâlde bundan sonra
Tokat’a gelen, Türkiye’ye gelen turistlere de Osmanlı şerbeti ikram edersiniz,
bugünlerde o da hoşunuza gitti.
Ben bu duygularla bu bütçeye okey
vermeyeceğimizi söylüyorum ve hepinizi saygıyla selamlıyorum. (CHP sıralarından
alkışlar)
BAŞKAN – Teşekkür ederim Sayın Düzgün.
Halkların Demokratik Partisi Grubu adına
Muş Milletvekili Sayın Demir Çelik…
Buyurunuz. (HDP sıralarından alkışlar)
Süreniz yirmi dakika.
HDP GRUBU ADINA DEMİR ÇELİK (Muş) – Çok
teşekkür ediyorum Sayın Başkan.
Sayın Başkan, değerli milletvekilleri;
Sağlık Bakanlığı bütçesi üzerine grubumuz adına söz almış bulunmaktayım.
Sizleri şahsım ve partimiz adına saygı ve sevgiyle selamlıyorum.
Değerli Başkan, saygıdeğer
milletvekilleri; 3 Kasım 2002’de AKP’nin küreselleşmenin bir kısım
avantajlarını iyi okumuş olması ama aynı zamanda ülkenin jeostratejik ve
jeopolitik konumundan kaynaklı bu avantajlı durumu lehine çevirmek istemesi, o
dönemin yönetenlerinin ülkeyi yönetememe durumu, yönetilenlerin, ezilenlerin ve
yoksullarınsa yönetim biçiminden memnuniyetsizliği AKP’yi iktidarla buluşma,
iktidara taşıma şansını yakalatmıştır. 3 Kasım 2002’nin üzerinden on iki yılı
geçkin bir süre geçmiş olması ama hâlâ iktidarda AKP’nin bulunmuş olmasının
gerekçelerini, nedenlerini doğru bilince çıkarmak, bu manada da artık umut
tacirliğine son vermek de demokratik siyasetin gereğidir. 
Üç tane Y’niz vardı: Yasak, yolsuzluk,
yoksulluk. Bunlarla mücadele etme vaadiyle gelen AKP, on iki yıllık zaman
diliminde yoksullukla da, yolsuzlukla da, yasaklarla da mücadele yerine her
üçünü kabartan, toplumla yeni tanışabilme imkânlarını tanıyan bir noktadan
soruna yaklaşmıştır. Bugünün bütçesi de bundan nasibini ziyadesiyle almak
durumuyla ve şansızlığıyla karşı karşıyadır. 
Bütçeler, bir hükûmetin, bir iktidarın
her şeyden önce toplumsal ve siyasal olayları nasıl çözeceğine ilişkin
niyetinin dışa vurumudur. Bütçeler, tarihsel, siyasal ve toplumsal sorunların
çözüm parametrelerini insana verebilme şansının olabileceği metinler olmasına
karşın 2015 bütçesinin de iki yılın tüm bütçelerinden farklı bir noktada
olmadığı gayet açık, içeriği itibarıyla bizlere kendisini göstermektedir. 
Bütçe her şeyden önce hazırlanışı
itibarıyla demokratik olmamıştır. Toplum kesimlerinin, işsizlerin, yoksulların,
emekçilerin, kimsesizlerin sorunlarını çözme, onların bu sorunlarını nasıl
çözeceğine dair önerilerini almaktan uzak, sivil ve askerî bürokrasi tarafından
masa başı hazırlanmış, o planlama çerçevesine sıkıştırılmış aritmetiksel
rakamların toplamından ibaret bir bütçe olmaktan uzak değildir. Bu bütçe, bu
özellikleriyle barışçıl değil, demokratik değil, özgürlükçü değil. Bütçede
insan yok. İnsanın temel ihtiyaçlarının karşılanması yerine onların nasıl
alıkonulacağının, iktidara ve devlete nasıl yararlı hâle getirileceğinin
bizatihi niyeti var, öngörüsü var. O yönüyle de 2015 bütçesi her şeyden önce yolsuzluk,
yasak ve yoksullukla mücadele bütçesi olmaktan uzak bir içerikte ve
mahiyettedir.
Bu bütçe, toplumumuzun temel
beklentileri olan barışına da, özgürlüğüne de, ihtiyaçların meşru zeminde
karşılanmasına da fırsat vermeyeceği gibi, derelerimizin, ormanlarımızın,
kentlerimizin ve gelecek nesillerin beslenmek durumuyla karşı karşıya
kalacakları tarımsal alanların da inşaata ve inşaat spekülatörlerine peşkeş
çekilmesine hizmet edecek bir bütçe olmaktan öte değildir. Ama aynı bütçe, bir
yanıyla palazlanmış rezidans sahibi inşaat spekülatörlerine yeni yerleşkeleri
tanzim etmenin bütçesi konumundayken, öbür yanıyla da savaşı ve savaş
argümanlarını nasıl sağlayabileceğine hizmet eden Millî Güvenlik Kurulu, Millî
Savunma Bakanlığı, İçişleri Bakanlığı, güvenlikten müteşekkil olan kurum ve
kuruluşların bütçesiyle doldurulmuş, onların ihtiyaçlarını karşılamaktan ibaret
olan bir bütçedir.
Bu bütçe, 472 küsur milyarlık kapsamı
itibarıyla yüzde 60’ının maalesef güvenliğe, maalesef İçişleri Bakanlığının
polisiye tedbirlerine akacak olan bir bütçedir.
Bu bütçede ana dilde parasız, nitelikli
eğitim de yok, bu bütçede parasız, erişilebilir, nitelikli sağlık hizmetlerine
erişmenin koşulu da yok.
İşte, bu bütçenin sağlığa ayrılan kısmı
da yine devede kulaktır. Sağlık bir toplumun olmazsa olmazıdır. Bütçe bireyin
ancak ruhsal, bedensel olduğu kadar siyasal, sosyal ve de kültürel iyi hâline
hizmet edebilecekse birey sağlıklı olur, sağlıklı bireyden müteşekkil olacak
olan toplum da sağlıklı olur. Bireyin sağlığını öngörmeyen, sağlıklı
bireylerden oluşması gereken toplumun sağlığını önemsemeyen bir bütçe, doğası
gereği topluma hizmet etmek yerine sermayeye, iktidara, devlete ve ona giden
yollara hizmet etmekle müteşekkil bir bütçe olmaktan da uzak kalmamıştır. 
Değerli milletvekilleri, çok saygıdeğer
Başkanım; Sağlık Bakanlığının 3 Kasım 2002’den bu yana birçok uygulamalarına
şahit olduğumuz doğrudur. Doksan yıldır Türkiye’nin çözüme kavuşturulamamış
önemli sorunlarından birisi olması nedeniyle de kangrenleşen ve kangrenleştikçe
de toplumu siyasal, sosyal travmalarla karşı karşıya bıraktıran bir alandır
sağlık. Sağlık bu yönüyle neşter vurulmaya, radikal sorun çözme projeleriyle
toplumun önünü açmaya da muhtaçtır. Ancak, bu muhtaçlığı gidermek yerine,
sağlık bakanlıkları on iki yıl boyunca durumu idare eden, palyatif, geçici
çözümlerle âdeta toplumun birikmiş olan sorunlarını idare eden bir noktadan
sağlığa yaklaşmışlardır. Sağlık her şeyden önce, demin söylediğim şekliyle, ana
dilde, parasız, erişilebilir, nitelikli hizmetlerin kendisidir. 
Ana dilde sağlık hizmetine erişmek
mümkün değil. Parasız sağlık hizmetleri hiç yok. Parası olanın sağlık
hizmetlerini görebildiği, paranın da kendi içinde tasniflere, sınıflara
bölündüğü bir sağlık hizmetini görüyoruz. Evet, AKP on iki yıllık iktidarı
döneminde üç temel alandan sağlığa neşter vuracağı iddiasıyla karşımıza
çıkmıştı. Bunun birincisi, toplumun tümünün sosyal güvenliğe tabi tutulacağı
iddiasıydı. Hatırı sayılır miktarda, hatırı sayılır nicelikteki vatandaşımız
yeşil karta bağlanmış olmasına karşın bu hizmetler ağır aksak, adil olmayan
dağıtım sistemleriyle yine mağduriyetlere, yoksunluklara yol açarak devam
etmektedir. 
Kamu hastaneleri hizmeti de AKP’nin
çokça övündüğü, gündeme getirdiği bir hizmet olmasına karşın bugün geldiğimiz
tablo üniversite hastanelerinin, devlet hastanelerinin içinin boşaltıldığı,
hizmetlerinin kalitesinin düşürüldüğü, buna karşın iyi tüccarların, sağlığı
metalaştırıp satma hakkını kendisinde gören ulusal ve uluslararası finans
kurumlarının yüksek, devasa binalarla halkın cazibesi merkezine dönüştürdükleri
alanlardan sağlık, paralı satılıyor.
Devlet hastaneleri ve üniversite
hastaneleri bu hizmeti veremedikleri gibi özelleştirmenin parçası olan bu
yüksek binalı hastanelerde insanlar parasına göre hizmet, parasına göre muamele
ya da bulunduğu statüye uygun bir konumla, bir muameleyle karşı karşıya
kalmaktadırlar.
Devlet hastanelerinin, üniversite
hastanelerinin içinin boşaltıldığını söylemiştim, afaki konuşmuyorum. Dün
itibarıyla ben Muş ilinden geldim. Muş ilinin de bundan yeterince nasibini
aldığını sizlerle paylaşmak istiyorum. Daha önce Muş ilinde 450 yataklı devlet
hastanesi ile kadın ve çocuk hastalıkları hastanesi hizmetini gören iki farklı
birim vardı. Bu birimlerin birleştirilip tek bir merkezde buluşturulacağı yeni
bir devlet hastanesi projesinin yıllar öncesinde başlatıldığı, bu yıl
itibarıyla hizmete açılacağı söylenmişti. Henüz hizmet edebilme kapasitesinden
yoksun olmasına rağmen devlet hastanesi seçimin yaklaşıyor olmasına kurban
edilircesine bu aralık başında hizmete açıldı. 450 yataklı olan toplam hastane
hizmetleri 300’e indirilmişti. 150 eksiğiyle açılan devlet hastanesi, bugün
itibarıyla damı ve tavanı su sızdıran, sızdırdığı suyla katlar arası hastaların
ve hasta yakınlarının mağduriyetine yol açan bir durumla karşı karşıya bırakmıştır
hastaları ve Muşluları. Aynı hastane 7 katlıdır. Üst katında yemekhane,
yemekhaneye bir saat süresince gidip gelmek durumunda olan 1.500 çalışan, o bir
saat süresince çalışmayan asansörleriyle mağduriyetleri had safhada
yaşadığından aç biilaç yeniden hizmetlerini öğlenden sonraları sürdürmek üzere
görev alanlarına geri dönmektedirler.
Taşeronlaştırma adı altında Muş Devlet
Hastanesinde de hizmet alma sektöründe çalıştırılan emekçi kardeşlerimiz,
yoksullar, asgari ücretten zaten çalıştırıldıkları yetmezmiş gibi, bindirilen
aşırı yükle de bugün ne yapacaklarını bilemez hâldeler. 60 odanın bir kişi
tarafından temizlenebileceğini düşünebilir misiniz saygıdeğer milletvekilleri?
Bir günde bir hasta bakıcının ya da bir temizlikçinin 60 odayı nasıl
temizleyebileceğini aklımız alabilir mi? Ama maalesef çalışanlarımız bu
muameleyle karşı karşıyadırlar. Hemşirelerin, hasta bakıcıların
soyunabilecekleri, kullanabilecekleri odaları bile yoktur. Bu hastanenin
bırakın içme suyu, temizlik amacıyla kullanabilecekleri suyu yok çünkü
hastanenin suyu şehir şebekesine henüz bağlanmamış. Ruhsatsız, şehir şebekesi
suyundan mahrum ve tavanıyla birlikte su sızdıran bu hastane seçimin kurbanı
olacak tarzda hizmete açılmıştır ama insanlar o hastaneye toplu taşıma
araçlarıyla, minibüslerle ulaşabilme koşullarından da yoksundurlar. Parası
olanın taksiyle gidebilmesinin dışında başka olanağın olmadığı bu hastane
niçin, ne adına konumlanmıştır bizim aklımız almamıştır. Tek bir izahı var, Muş
merkezde özelleştirmeye bağlı açılmış hastanelerin hasta potansiyelinin
düşmemesi içindir. Oralara yoksullar, işsizler, emekliler, emekçiler mahkûm
kalsın istenmektedir. Yazık değil mi, günah değil mi? Hani siz kimsesizlerin
kimseleriydiniz, hani siz yoksullukla mücadele edecektiniz, hani siz sağlıklı
bir ülke vatandaşlarının oluşabilmesinin fedakârlığı içerisinde olacaktınız? Bu
durumu her alanda her boyutuyla görmek mümkündür. 
Sayın Başkan, değerli milletvekilleri;
aynı anlayış yani insanı hiçe sayan, insanı ve insani değerleri önemsemeyen
anlayış hasta tutsaklar konusunda da maalesef yine AKP’nin sınıfta kaldığı bir
alandır. Düşününüz ki Türkiye’de 550 hasta tutsak var. Onlardan 40 tanesi bugün
itibarıyla hücrelerinde bir başkasının yardımı olmaksızın, bir başkasının
desteği olmaksızın yaşamlarını sürdürebilme koşullarını haiz değiller.
Demokratik çözüm sürecini tartıştığımız iki yılda bırakın diğer adımların
atılıp Atılmaması, müzakere konusu olmayacak kadar vicdani olan bu sorun yani
hasta tutsakların tahliye edilmesi, serbest bırakılması sorunu bir adım ileri
iki adım geri anlayışlarıyla hep ötelenmiştir, ertelenmiştir. Adalet
Bakanlığına aylar öncesinden bu konu aktarılmış olmasına rağmen insanların
bugün mağduriyeti giderilmediği gibi son üç yılda toplamda 98 arkadaşımızı,
siyasi tutsağımızı ölümle karşı karşıya bırakmış, onların tabutlarını taşımak
durumunda kalmışız. Şimdi, önümüzdeki dönemde de bir başkasına muhtaç olan bu
40 arkadaşımızın muhtemeldir çoğu ölme durumuyla karşı karşıya kalacaktır.
Vicdanımız sızlıyor. Eğer birilerinin de hâlâ vicdanı sızlıyorsa bu konuya el
atıp bir an evvel palyatif çözümler değil radikal ve nitelikli çözümlerle bu
soruna yaklaşılmalıdır. 
Keza aile hekimliği sorunu. Yine
AKP’nin çokça övündüğü, bu manada da zaman zaman sağlık problemleri konusunda
öteki ülkelere örnek olabilecekleri iddiasında bulundukları bir alandır ama
geçen hafta sonu on binlerce doktor bu aile hekimliği konusundaki keşmekeşliği,
keyfiyeti ve de vurdumduymazlığı protesto etmek adına hemen Ankara’mızda, başkentte
Hükûmeti duyarlılığa davet ediyordu. 
Sayın Başkan, değerli milletvekilleri;
durumu idare edebiliriz, durumu olduğundan fazla süslü cümlelerle ifade ederek
halka aktarabiliriz. Biz elmalı şekerlerle halkı idare ettiğimiz on iki yılın
üzerine bir on yılı da öngörebiliriz, koyabiliriz. Hep iktidarda da
kalabilirsiniz elli yıl, yüz yıl ama iktidar size ve toplumunuza, iktidar size
ve ülkenize huzur, mutluluk, barış ve özgürlük getirmiyorsa kime ne faydası
var? İktidar dediğiniz sorunu çözmenin ta kendisidir. Sorunları biriktirerek
karşısında acziyet duyan, çözümsüz kalan noktada bırakmak demokrasinin işi
değil. 
AKP’nin en büyük açmazlarından biri de
demokrasiye yaklaşımdır. Onlar demokrasiyi sadece ve tek başına seçim olarak
algılar ve seçimde de kazandıkları yüksek oya bağlı olarak demokrasiyi
öngörürler. Hâlbuki bizim demokrasiden anladığımız, diğer rejimlerden farklı
olarak demokrasiyi farklı kılan özellik, demokrasinin muhalefetten,
demokrasinin toplum dinamiklerinden, onların meclislerinde, yönetimlerde ve
bütçede söz, karar yetki sahibi olması olarak algılanmalıdır. Sandığa gitmenin,
sandıkta alınan başarının demokrasi için yeterli olmayacağı, onun olsa olsa
iktidara yol açacağı… Ama iktidar da her rejimde vardı; imparatorluklarda
vardı, feodal toplumda, ilkel komünal toplumlarda, her toplumsal biçimde
iktidara rast gelmek mümkündür. Muhalefetle demokrasiyle ancak
tanışabilirsiniz. O nedenle AKP’nin demokrasiyi seçime indirgeyen, sandığa
indirgeyen anlayışı doğru bir anlayış değildir. Seçim önemlidir, seçimde halkın
kendi tercihlerini kullanması, öz gücüne bağlı olarak kullanması anlamlıdır.
Ama seçimler demokratikse, yüzde 10 seçim barajlarıyla engellenen seçim
değilse, halk iradesi varsa ve bu konuda oya tahvil edilen politikalarla halk
aldatılmıyorsa, kandırılmıyorsa, umut vadedilmiyorsa önemlidir. 
Sosyal politikalarımız… Sosyal
politikalarımız karnı aç, işsiz ve yoksulların terbiye edilmesine hizmet
ediyor. Bugün, evet, kadınlarımızın çocuk parası, yoksulların ve engellilerin
maaşları söz konusudur ama bu sadece oya tahvil edilmiş, sandığa tahvil
edilmişten öteye geçmiyordur. Asgari ücretin bile henüz 980 lira olduğu bir
ülkede insanların 300-400 lirayla geçinebilmesinin koşulu yoktur, hele hele
vatandaş engelliyse. 
Sosyal politikalar önemlidir ama sosyal
politikaların başında kadının özgürlüğü gelir, gençliğin özgür, özerk olması
gelir; sosyal politikaların başında engelli vatandaşlarımızın bir başkasına
muhtaç olmadan devletin sosyal politikalarından yararlanması gelir. Bu konuda
da maalesef sorun, bir kez daha, iyi niyetin kullanıldığı, algı yönetimiyle
toplumun beklentilerinin hep ertelenip ötelendiği, bu yönüyle de olası ve
muhtemel seçimlere endeksli bir politikayla bizi karşı karşıya bıraktırmıştır. 
Değerli Başkan,
saygıdeğer milletvekilleri; AKP’nin on iki yıllık iktidarı boyunca çözemediği
ve doksan yıllık temel problemimiz olan Kürt sorununun demokratik, barışçıl
çözümünü sağlayamadığımız takdirde, doksan yıllık Alevilerin inanç sorunu başta
olmak üzere devletle inanç, devletle din arasındaki sorunu çözemediğimizde,
doksan yıldır çözemediğimiz devlet ve farklı düşünceler arasındaki ilişkiyi
doğru kanalize edemediğimizde AKP iktidarı on iki yıldır yerinde sayan
politikalarından daha ileri bir noktaya gidebilme şansına sahip değildir, olamaz
da. O nedenle, artık zaman olanca hızıyla bize rağmen devam ediyorken, küresel
ve bölgesel düzeyde önemli gelişmelerin yaşandığı günümüz Türkiye’sinde herkes
gibi iktidar da bu gelişmeleri göz önünde bulunduran nitelikli adımlarla
toplumun önünü açan bir noktadan soruna yaklaşmalıdır. Bu sorun ertelenemeyecek
kadar can yakıyor. 
1 trilyon 200
milyar dolarımızın gittiği savaşta ısrar etmek, buna hizmet edecek yeni savaş
politikalarıyla bütçeleri tahsis etmek halka yazıktır, topluma yazıktır,
bizlere yazıktır. Çocuklarımızın geleceğini, torunlarımızın geleceğini
gasbetmeye, onları hak mahrumu kılmaya hiçbirimizin hakkı yoktur. Varsa yoksa
yapılması gereken tek şey, diyaloğa açık, müzakereye açık, demokratik bir ülke
olabilmek, demokratik ülkede farklılıkların, kimliklerin, inançların, çokluğun,
çeşitliliğin zenginliği esasına dayalı yeni bir barışçıl, demokratik, özgür
ülkeyi var etmektir diyor, saygılar sunuyorum. (HDP ve CHP sıralarından
alkışlar)
BAŞKAN –
Teşekkür ederim Sayın Çelik.
Kars
Milletvekili Sayın Mülkiye Birtane.
Buyurunuz. (HDP
sıralarından alkışlar)
HDP GRUBU ADINA
MÜLKİYE BİRTANE (Kars) – Teşekkürler Sayın Başkan. 
Değerli
milletvekilleri, Kamu Hastaneleri ve Halk Sağlığı Kurumu 2015 bütçeleri üzerine
söz aldım. Sizleri ve televizyon ekranları başında bizleri izleyen başta seçim
bölgem Kars halkını ve tüm Türkiye halklarını saygıyla selamlıyorum. 
Bildiğiniz gibi, Kamu Hastaneleri
Kurumu ve Halk Sağlığı Kurumu 663 sayılı Kanun Hükmünde Kararname’yle
kurulmuştur. İlk bakışta hastaneleri tek çatı altında toplayan bu kurumların
amacının daha kaliteli bir sağlık hizmeti verilmesi olduğu görülmesine rağmen
pratiğe indiğinizde, bu kurumların amacının iktidarın sağlık alanındaki tüm
gelire tek elden hâkim olmak ve tüm sağlık kurumlarına eş dost, akraba yerleştirmek
şeklinde tezahür ettiği görülmektedir. 
Bu kurumların yürürlüğe girdiği
kararnamede amaç, sağlık hizmetlerinin ülkenin her yerinde en üst seviyede, en
kaliteli, verimli, erişilebilir ve hakkaniyetle sunulabilmesi şeklinde
özetleniyor. Kurumlar beş yıla yakındır faaliyettedir. Buna karşın Kars, Ağrı,
Yozgat, Maraş, Hakkâri, Muş ve onlarca ilde durum aynı. Sağlık ocakları
kapatıldığı için köylerde sağlık erişimi yok, illerde doktor sayısı son derece
yetersiz. Yapılan devlet hastaneleri beton yığınları dışında bir şey ifade
etmiyor. 
Sayın Başkan, değerli milletvekilleri;
Sağlık Bakanlığı bu uygulamayla esasında koruyucu sağlığa özel bir önem
vereceğini söylemişse de koruyucu sağlık hizmetlerinde sağlık göstergelerine de
yansıyan bir gelişme yoktur. Anne ve bebek ölümlerinde kayda değer bir azalma
olmamıştır. 2012'de Türkiye'de 14.845 bebek henüz 1 yaşını doldurmadan hayatını
kaybetmiştir. “En az 3-5 çocuk” projesi ve kürtaj yasağıyla da istatistikler
bebek ölümlerinin giderek arttığını gösteriyor. Engelli doğum sayısında da
belirgin bir düşüş yok çünkü devlet hastanelerinde yapılan hamilelik takibi
yüzeysel bir ultrasondan ibarettir. 
Sağlık bütçesi
beş parçadan oluşmaktadır. Sağlığa toplamda 20,4 milyar ödenek ayrılmıştır. Sağlık
bütçesi içinde en büyük paya 9,874 milyar TL’lik bir ödenekle Türkiye Kamu
Hastaneleri Kurumu sahiptir. Bütçesinin yüzde 2,6’lık bir payı yani 259 milyonu
mal ve hizmet alımına ayrılmıştır. Bu kurumun ödeneğinin neredeyse tamamını
kamu hastane birlikleri kullanacaktır. Kurumun 2015 yılında yapacağı yatırımın
tutarı 543 milyon TL’dir. Bu, bütçesinin sadece yüzde 5,5’idir. Ancak bunun da
438 milyonu yani yüzde 81’i mamul mal alımı biçiminde olacaktır.
Kurumun taşra teşkilatları yandaş
atamaları tartışmalarıyla gündeme gelen genel sekreterliklerle yönetilmektedir.
Bunlar kamu hastanelerini koordine etmekte, yönetmekte, denetlemekte, personel
ihtiyacını belirlemekte, bütçelerini hazırlamakta ve yatırımlarına karar vermektedir.

Sağlıkta ikinci en büyük bütçeye sahip
kuruluş Türkiye Halk Sağlığı Kurumu Başkanlığıdır. Bu kuruluşun ödeneği 7,489
milyar olarak belirlenmiştir. Personel, mal ve hizmet alımı dışında yatırım ya
da sermaye giderleri için 79,5 milyon TL ayrılmış durumdadır. 
Ödeneği asıl olarak halk sağlığı
müdürlükleri harcamaktadır. Ödeneklerin sadece yüzde 7’si bulaşıcı
hastalıkların kontrolüne harcanmaktadır. 
Türkiye İlaç ve Tıbbi Cihaz Kurumu
Bakanlığa bağlı özerk bir kuruluş niteliğindedir. Bütçesi 123,4 milyon TL
olarak belirlenmiştir. Bütçesinden ulusal bir ilaç sanayi önerisi ya da ilaç
tekellerinin sömürüsünden kurtuluş yolu çıkmamaktadır. 
Sayın Başkan, değerli milletvekilleri;
istatistiklere göre Türkiye'de 2013 yılında 1 milyar 900 milyon kutu ilaç
tüketilmiştir. Bu rakamla, kişi başına ilaç tüketimi yaklaşık 25 kutuyu
bulmaktadır. Tüketimde ilk sırayı mide, bağırsak ve metabolizma ilaçları
alırken, ülkemizde yaşayan her 3 kişiden 1’inin antibiyotik kullandığı ortaya
çıkmıştır.
Yine, TÜİK'in 2012 istatistiklerine
göre Türkiye'de kanserden ölen kişi sayısı 69.269 olmuştur. 2015 yılına kadar
kapsamlı kanser merkezlerinin hedeflendiği söyleniyordu ancak ciddi bir
ilerleme mevcut değil. Genel cerrahi uzmanı, patoloji uzmanı, medikal onkolog,
radyasyon onkoloğu yetersizliği ve dağılımın nüfusa orantılı olarak yapılmaması,
kanser ve özellikle meme kanseri vakalarının erken tanı ve tedavi imkânı
bulmasını engellemektedir.
Değerli milletvekilleri, sağlıkta da
yine en dezavantajlı kesim kadınlardır. Özellikle köylerde yaşayan kadınların
sağlık merkezleri ve aile hekimine erişim olanağı oldukça kısıtlıdır.
Türkiye'de kadınlarda görülen kanserlerin dörtte 1’i meme kanseridir. Buna
karşın onkoloji merkezi, onkolog, doçent ve profesör sayısı belirgin olarak
azdır. 
Meme kanseri ve kanser riski altında
olan herkesin, erken tanı ve zamanında tedavi imkânı bulması için sağlık
alanında gerekli düzenlemeler yapılmalıdır. Bu amaçla da toplum tabanlı tarama
programı oluşturulmalıdır. Aynı zamanda, kanserli hastaların düzenli bir
şekilde kaydedilmesi, standart ve modern tedavi ve takip programlarının
uygulanması için gerekli koşullar oluşturulmalıdır.
Sağlık alanında küresel anlamda
sağlanan ilerlemeyle ilgili Türkiye'de eş zamanlı bir ilerleme yoktur. Sağlık
alanında da AR-GE çalışmaları için ayrılan gerçekçi bir bütçe bulunmuyor.
Sağlık teknolojilerinin geliştirilmesi için gerekli bilimsel ve teknolojik
potansiyel var, ancak aşı, ilaç, tıbbi tanı kiti, biyomedikal ekipmanlar ve
biyomalzeme teknolojilerinin geliştirilmesi için bu yönlü çalışmalar
yapılmıyor. 
Değerli milletvekilleri, bir ülkenin
sağlık politikaları, sağlık hizmetlerinin verilmesinden önce halk sağlığının
nasıl korunacağı konusunda politika üretmek temelinde olmalıdır. Yani, bütün
alanlarda ilk önce sağlığı korumaya dönük önlemler alınmalıdır. Ancak,
Türkiye'de çalışma hayatı başta olmak üzere, halk sağlığı devlet
politikalarıyla yok edilmektedir. Her gün yüzlerce insan iş yerinde
yaralanıyor, yaptığı iş sağlığını mahvediyor. Her yıl binlerce iş cinayeti
yaşanıyor. Gıda alanında denetimsizlik, merdiven altı üretimin hâlâ varlığını
koruması, katkı maddelerinin her türlü besinde kullanılması halk sağlığını
açıkça tehdit ediyor. 
Türkiye'de sağlık politikaları, hasta
üzerinden, ilaç satışından, medikal malzeme satışlarından rant elde etme
politikalarının temelini oluşturuyor. Yani, halkın sağlığının nasıl korunacağı
hakkında açık, kamuoyu tarafından kesin olarak bilinen, ihmal edildiğinde kesin
yaptırımla karşı durulan aktif bir sistem yok. Yanlış teşhis ve tedavi sonucu
hayatını kaybeden, sakat bırakılan vatandaşlarımız var. Her yıl on binlerce
insanımız trafik kazaları sonucu ya canından ya sağlığından olmaktadır. Bütün
bunlar kamu sağılığı açısından ele alınmak durumundadır. 
Değerli milletvekilleri, Hükûmetin,
esasen vatandaşın sağlığını bozan politikalarından vazgeçmesi gerekiyor.
İstatistiklere göre 2002-2012 yılları arasında biber gazına harcanan miktar 20
milyon dolar. Son yıllardaki müdahaleler göz önüne alanınca atılan bu gazların
insan sağlığı üzerindeki olumsuz etkileri inkâr edilemez. Başta Gever olmak
üzere bölge kentleri ve direnişin olduğu batı illerinde gazdan dolayı sağlık
problemi yaşayan çok sayıda vatandaş mevcuttur. 
Yine, Suriye'den misafir ettiğinizi
söyleyip övündüğünüz 2 milyona yakın insanın sağlık koşulları hakkında
standartlara uygun bir önlem mevcut değildir. 
Kobane'den Suruç'a gelen ve kamplarda
kalan insanların beslenme sorunları ve kış koşulları da göz önünde
bulundurulduğunda sağlık sorunlarının hangi boyutta olduğunu sizlerin takdirine
bırakıyoruz. Bu insanlar hastanelere gittiklerinde birer suçlu gibi muamele
görüyor, refakat edenlere basıklar uygulanıyor; YPG'li savaşçılar suçlu
muamelesi görürken, IŞİD çete üyeleri en donanımlı hastanelerde tedavi
ediliyor. 
21 Temmuz 2014'te Diyarbakır-Bingöl
kara yolunda LPG yüklü tankerin patlaması sonucu çoğu öğrenci 38 kişi yanarak
can verdi. Onlarca insanımız sağlığını yitirdi. Bu ailelerin maddi ve manevi
tüm zararlarının karşılanması ve olayda sorumluluğu olanların bir an önce yargı
önüne çıkarılması gerekmektedir. Çünkü bu facia devletin ihmali sonucu yaşanmış
ve verdiğim araştırma önergesinde de tüm ihmaller açıkça ortaya konmuştur. 
Ayrıca hasta tutsaklar birer birer
cezaevinde hayatını kaybetmektedir. Bununla ilgili bir düzenleme yapamayan
Sağlık ve Adalet Bakanlıklarını insani ve vicdani görevlerini yapmaya
çağırıyorum. 
İnsan hayatının hiç bir anlam ifade
etmediği Türkiye'de her gün devlet tarafından gençler ve çocuklar sokak
ortasında katlediliyor. Daha dün 16 yaşındaki Kadir Çakmak adındaki çocuk hedef
gözetilerek katledildi.
Yine, TÜRK-İŞ'in 2013 yılı rakamlarına
göre, bir aile için yoksulluk sınırı olan 2.734 lira baz alınarak yapılan
hesaba göre, Türkiye'de 46 milyon kişi yani nüfusun yüzde 63,3'ü yoksulluk
sınırının altında yaşamaktadır. Sonuç olarak bu insanların yeterli derecede
beslenemeyeceği, sağlıklarını koruyacak şekilde kaliteli bir yaşam
sürdüremeyecekleri ortadadır. 
Sayın milletvekilleri, “Sağlık alanında
Türkiye'de büyük ilerleme kaydedildi.” deniliyor ancak hâlâ bir çok ilimizde
bazı tahliller yapılmayıp, Kars'tan, Ağrı'dan, Ardahan'dan, Hakkâri'den,
Yozgat'tan ve ismini sayamadığımız birçok ilimizden Ankara'ya, İstanbul'a
tahliller gönderiliyor, hastalar buralara gitmek zorunda bırakılıyor. Tedavisi
nedeniyle başka bir kentte aylarca kalan hastalar ve kalacak yer bulamadığı
için geceyi parklarda geçiren hasta yakınları var. 
Seçim bölgem olan Kars, sağlık alanında
en geri olan illerin başında geliyor ki bölgenin hemen hemen bütün illeri de
aynı durumdadır. İlde az sayıda olan yoğun bakım ünitelerinin sağlıklı bir
hizmet vermedikleri de herkesin malumudur. 
Genel çocuk sağlığı dışında, çocuk
hastalıkları branşında doktor bulunmuyor. İlde onkoloji merkezi ilkel
denilebilecek durumda hizmet vermektedir, onkoloji merkezi yoktur. Kadın doğum
hastanesinde yenidoğanlar enfeksiyon nedeniyle sürekli Erzurum'a sevk
edilmektedir.
Kars'ta sağlık alanında otuz yıldır bir
ilerleme olmadığını sağlık çalışanlarının hemen hemen tümü dile getirmekte.
Örneğin, son günlerde Kars Devlet Hastanesinde tüm personele giden şu mesajı
sizlerle paylaşmak istiyorum: “Üçüncü basamak yoğun bakımımızda MRSA
kolonizasyonu olduğundan, buradan diğer servislere hasta transferi
yapılmamalıdır." tarzındaki mesajdan da anlaşılacağı üzere hastanenin
tıbbi modernizasyondan da yoksun olduğu görülmektedir.
Ayrıca, atamalar ve tıbbi malzeme alımı
konusunda çeşitli usulsüzlüklerin olduğu, Kamu Hastaneleri Kurumunda, Kars'ta
da çeşitli şaibeler bulunmaktadır. Örneğin, Kars Devlet Hastanesinde sadece
olağanüstü durumlarda yapılan, 21/b maddesince 2014/129320 ihale kanun numarası
ile 31 kalem tıbbi sarf malzeme alım ihalesinde usulsüzlüklerin olduğu iddia
edilmektedir. 
Yine, başlangıçta kadın doğum ve çocuk
hastanesi olarak inşa edilen yeni bir bina son anda devlet hastanesi yapılarak,
mevcut devlet hastanesinin yakında buraya taşınacağı Kars halkının tepkisine
neden olmuştur. Bu bina şehir merkezine uzak bir yerde. Ulaşım sorunu yaşayacak
olan halkın sosyoekonomik yapısı da göz önünde bulundurulduğunda, halka ve
mevcut devlet hastanesi civarındaki esnafa yeni bir çile çektirileceği açıktır.
Az önceki konuşmacı arkadaşımın da belirttiği gibi seçime endeksli yapılan bu
açılacak yeni hastanelerin ihtiyaca cevap vermediği de bir gerçekliktir. Bu
şekilde halkı huzursuz eden uygulamalardan bir an önce vazgeçilmeli ve eğer bir
hizmet yapılacaksa halka sorularak yapılmalı, birilerine rant sağlayacak
tutumlar terk edilmelidir. 
Buradan, Kars'taki sağlık kurumları da
dâhil olmak üzere, bütçesi üzerine konuştuğum iki kurum hakkında ülke genelinde
bir denetimin yapılması konusunda Sağlık Bakanlığına çağrıda bulunuyorum.
Doğrusu halkın sağlığıyla bu şekilde oynayan bir iktidarın bu politikalarından
bir an önce vazgeçmesi gerekmektedir. Aksi takdirde, yolsuzluklarla anılan bu
iktidar bu unvanını koruyacaktır diyor, hepinizi saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Birtane.
Diyarbakır Milletvekili Sayın Nursel
Aydoğan. (HDP sıralarından alkışlar)
HDP GRUBU ADINA NURSEL AYDOĞAN
(Diyarbakır) – Sayın Başkan, değerli milletvekilleri; partimiz adına, grubumuz
adına, ben de Bilim, Sanayi ve Teknoloji Bakanlığı adına söz almış bulunuyorum.
Öncelikle hepinizi saygıyla selamlıyorum.
Dün akşam saatlerinde Diyarbakır’da
gençlerin bir gösterisi sırasında “Kadir Çakmak” isminde 16 yaşındaki bir
gencimiz polisin açtığı ateş sonucu yaşamını yitirdi. Hemen ardından yapılan
otopside 3 kurşunla yaşamını yitirdiği otopsi raporlarına geçmiş durumdadır. 
Ben, öncelikle “Kadir Çakmak” isimli
gencimize Allah’tan rahmet diliyorum, ailesine başsağlığı diliyorum, sabır
diliyorum. Umuyorum ve diliyorum ki, bu, güvenlik güçlerinin katlettiği son
gencimiz olur. Parti olarak ve Diyarbakır Milletvekili olarak da bu gencimizi
katleden güvenlik görevlilerinin yargı önüne çıkartılması ve yargılanmaları
için her türlü çaba içerisinde olacağımızı ve bu davanın da takipçisi
olacağımızı buradan ifade etmek istiyorum.
Değerli milletvekili arkadaşlarım,
Mecliste merkezî bütçeyi görüşüyoruz. Türkiye halkları, seçerek, iradeleri
olarak Meclise gönderdikleri milletvekillerinin Türkiye'nin geleceği için ne
düşündüklerini, ne söylediklerini ekranların açık olduğu bu süreçte öğrenme
imkânına sahip oluyorlar. Zira, merkezî bütçe görüşmelerinin yapıldığı bugünler
dışındaki diğer günlerde Meclis televizyonu maalesef saat 19.00 itibarıyla
halka kapatılmaktadır. Hükûmet açısından bu bir sorun teşkil etmemektedir, zira
zaten yandaş medyaları sayesinde her gün yerel ve ulusal basında yer
almaktadırlar. Meclis basınına konulan engel sesimizin Türkiye toplumuna
ulaşmasını engellemek içindir ama tüm bu engellemelere rağmen, partimiz HDP tüm
toplumsal kesimlerin ilgi odağı olmaya devam etmektedir. Bu vesileyle hiç
olmazsa bütçe görüşmeleri sırasında ekranları başında bizleri izleme olanağını
bulan yurttaşlarımızı selamlamak istiyorum.
Değerli milletvekilleri, bütçe yapım
süreci hem bütçenin hazırlanış biçimini hem demokratik hukuk devleti iddiasının
uygulanabilirliğini hem de “halk egemenliği” kavramının ne şekilde
kullanıldığını doğrudan ortaya koyan bir süreçtir. Bütçe yapım sürecinde
halkımız Meclise, Meclisteki milletvekillerine bütçenin adil, eşit ve
demokratik bir biçimde yapılması için yetki vermiştir. Ancak, demokrasinin
nasıl bir rejim olduğunu anlayamayan siyasal iktidar, milletvekillerinin
çoğunluğunu elinde bulundurduğu için kendi dışındakilerini yok sayarak, görüş ve
düşüncelerini dikkate almadan bütçeyi istediği gibi oluşturmaktadır. Aslında
yaklaşık bir ay süren Plan Bütçe çalışmaları bir demokrasicilik oyununun
ötesine geçememektedir. Meclis Genel Kurulunun bütçe üzerinde değişiklik yapma,
bütçe ödeneklerini artırma veya düşürme yetkisi bulunmaması nedeniyle, Plan
Bütçe Komisyonunun çalışmasında demokratik tarz ve yöntemin esas alınması son
derece önemlidir fakat her kurumun bütçesi görüşülürken sanki demokratik bir
tarz esas alınıyormuş gibi hava yaratılmakta, tartışmalar yürütülmekte, sonunda
da tek bir kelime, rakam bile değiştirilmeden bütçeler aynen geçirilmektedir.
Yaşanan bu sürece rağmen Meclis Genel Kuruluna bir prosedürü uygulamak amacıyla
getirilen merkezî bütçe için demokratik çerçeve içerisinde görüşülüp karara
bağlanacak demek hem bir AKP komedisi hem de halk için bir trajedidir. On iki
yıldan beri kesintisiz bu şekilde devam eden bütçe yapım süreci, bize AKP
Hükûmetinin sahip olduğu bu antidemokratik zihniyetle eşit, adil, demokratik,
halkın ihtiyaçlarını karşılayabilecek bir bütçe yapılamayacağını
göstermektedir. 
Değerli milletvekilleri, 2015 yılı
bütçesinin de adil, eşit, demokratik bir yöntem ve barışçıl bir zihniyetle
hazırlanmadığını açık bir şekilde görmekteyiz. On iki yıldan beri Kürt
sorununun çözümü hep gündemde tutulmuş, halk hep bir çözüm beklentisi içerisine
sokulmuş ama diğer yandan da savaş bütçesi hazırlanmaktan geri durulmamıştır.
Ne yazık ki en fazla çözümü ve barışı konuştuğumuz bugünlerde 2015 yılı bütçesi
de bir barış bütçesi olamamıştır. 
Değerli arkadaşlar, 2015 yılı bütçesi
de geçen yılların bütçesi gibi gerek hazırlanış süreci gerekse de Genel Kurula
geliş aşaması açısından halkın doğrudan bütçe yapma hakkının ortadan
kalktığının kanıtı olmuştur. Halkın, sivil toplum örgütlerinin gerek bütçe
hazırlama aşamasında gerekse bütçenin nasıl dağıtılması gerektiği konusunda
görüş, düşünce ve önerilerinin alınması, doğru ve bundan sonra yapılması
gereken olmalıdır. 
Örneğin bu bütçe, kadınlara sorulmadan
yapıldığı için kadınların her gün yeniden yaşadıkları büyük adaletsizlik ve
tarihsel ezilmişliklerini onaracak bir bütçe olarak şekillenmemiş cinsiyetçi
bir bütçedir. Dolayısıyla, biz kadınların ve halkın kendini içinde görmediği
bütçe halkın ve kadınların bütçesi olamaz. Hükûmet bu konuda yapılan tüm
eleştirilerimizi maalesef hep aldığı oy ve çıkardığı milletvekillerini
göstererek boşa çıkarmaya çalışmaktadır ama AKP 2015 yılında yapılacak bütçe
görüşmelerinde eleştirilerimize böyle yanıt veremeyecektir. Çünkü AKP’nin oy
oranı şimdiden 39-40 arasına düşmüştür. Yıllardır Parlamentoda temsiliyetimizi engellemek için 12 Eylül artığı yüzde 10 barajını
devam ettiren Hükûmet, Türkiye halklarıyla buluşmamızı engellemeye
çalışmaktadır; hâlen de barajı incelemeye alan Anayasa Mahkemesini tehdit
etmekten geri durmayarak engelleme tutumunu devam ettirmektedir. Anayasa
Mahkemesinden beklentimiz, tüm bu tehdit ve suçlamalardan etkilenmeden en doğru
kararı almasıdır.
On iki yıldan beri, dünyanın hiçbir
yerinde olmayan yüzde 10 seçim barajını, sözde istikrar adına düşürmeyen ve
düşürmemekte de ısrar eden AKP Hükûmetinin bu antidemokratik yaklaşımının
bizler açısından kabul edilemez olduğunu, temsilde adalet ilkesinin
demokrasilerde esas olduğunu bir kez daha hatırlatmak isteriz.
Değerli milletvekilleri, Türkiye gibi
nüfusu 76 milyon olan bir ülkenin güçlü bir sanayisi olmadan gelişmesi ve
büyümesi mümkün değildir. Güçlü bir sanayi de sağlam bir ekonominin
teminatıdır. AKP Hükûmeti, dünyanın 17’nci büyük ekonomisi olmasıyla, her
vesileyle övünmektedir. Fakat bu büyümede sanayi sektörünün payı düşüktür.
Ekonomik büyümenin nedeni daha kârlı olan hizmet sektörü, tüketimin
arttırılması ve teşvik edilmesi nedeniyledir. En tehlikeli olan da budur.
Çünkü, küresel krizlerde üretime dayanmayan ekonomiler çok çabuk çökmektedir. 
Son büyük küresel krizden Almanya gibi
ülkelerin etkilenmeden çıkması, üretime dayalı gelişmiş bir sanayilerinin
olmasıdır. Türkiye ekonomisi için bu krizde tehlike çanları çalmıştır. Zira,
Türkiye’de sanayinin ekonomi içindeki payı son on beş yılda yüzde 24’ten yüzde
15’e gerilemiştir. Bu tablo, Hükûmetin 2003-2013 yılları arasında sanayinin
hızla büyüdüğü tespitini doğrulamamaktadır. Rakamlar, sanayinin kan
kaybettiğini, sanayiye yatırım yapmanın cazip olmaktan çıktığını
göstermektedir. Önlem alınmazsa ilk küresel krizde Türkiye ekonomisi en fazla
etkilenen ülke olacak ve bir ekonomik krizle karşı karşıya kalacağız.
Sanayiciler ciddi sorunlarla karşı
karşıyadır. Üretimde ileri teknoloji kullanmak şarttır. Yüksek katma değere
sahip ürünler üretmek ihracatta pay artışı için gereklidir. Bu ve benzer sorunların
çözümü, araştırma geliştirme harcamalarına ve nitelikli iş gücü yetiştirilmesi
için bütçeden gerekli payın ayrılmasındadır. Hükûmetin bu alana ayırdığı
bütçeyse bu alandaki ihtiyacı karşılamaktan maalesef uzaktır.
Araştırma geliştirmeyle ilgili
çalışmaları yürütmekle görevli bir kurum olan TÜBİTAK, yapılan siyasi
atamalarla, bilimsel araştırmalar yapan bir kurum olma güvenini yitirmiştir.
Özellikle son bir yıldır yasa dışı dinleme olaylarının yaşanmasıyla birlikte,
TÜBİTAK’a bağlı Bilişim Merkezinde görevden alma ve yeni görevlendirmeler,
siyasallaşmanın boyutlarının ne düzeyde olduğunu göstermektedir. Bu
müdahaleler, TÜBİTAK’ın objektif ve bilimsel bir kurum olması gerçeğine de
gölge düşürmüştür. 
17-25 Aralık 2013 tarihleri arasında,
dönemin bakanları, bakan çocukları ve yerli ve yabancı iş insanlarına yönelik
başlatılan yolsuzluk operasyonu kamuoyuna mal olmuştur. Bu operasyona konu olan
“tape”lerin doğruluğunu bilimsel yöntemlerle ortaya koyması gereken TÜBİTAK,
tam tersine, tartışmaların odağı olmuştur. İşte tüm bu yaşananlar, TÜBİTAK gibi
bilimsel bir kurumun nasıl iktidar çatışması alanı hâline getirildiğini
göstermektedir.
Yine, bilimsel araştırmalarda
TÜBİTAK’ın objektiflik ilkesini esas alması gerekirken, şu örnek pek çok şeyi
açıklamaktadır: 2014 yılında, Türkiye'den bir lise öğrencisi, Polonya’daki bir
fizik yarışmasında, 70’e yakın ülkeden 5 bin fizik projesini geçerek birinci
olmuştur ama aynı öğrencinin, ne yazık ki, TÜBİTAK tarafından projesi
değerlendirmeye alınmaya bile layık görülmemiştir. TÜBİTAK’ın bu tip projelerde
hangi bilimsel ölçütler kullandığı, gerçekten bizler açısından merak konusu ve
incelemeye de değer bir konudur.
TÜBİTAK Bilişim Merkezi ile TÜBİTAK
Marmara Araştırma Merkezindeki görevden alınmaların ardından, Başbakanın
kriptolu telefonunun yasa dışı dinlenmesine sebep olan yazılımın değiştirilip
şifrelerin dağıtılmasından sorumlu oldukları yönünde, Hükûmet üyeleri
tarafından açıklama yapılmıştır. Elbette ki, kamu görevi yürütenlerin ülkenin
Başbakanını, bakanlarını dinlemesi kabul edilemez, bu yasa dışı bir durumdur,
bunun bir suç olduğu da aşikârdır. Bu suçu işleyenler elbette ki görevden
alınabilir fakat buradaki sıkıntı, AKP Hükûmetinin bu tip görevden almaları
sadece kendilerine yönelik bir tehdit olduğunda yapmalarıdır.
KCK davasında da hep birlikte gördük.
“KCK” adı altında partimize yönelik yapılan siyasi soykırım operasyonlarında
tam 7.500 sayfalık bir iddianame hazırlandı. Bu iddianamenin yüzde 90’ı
tamamıyla yasa dışı, hukuk dışı bir şekilde yapılan ortam dinlemeleri ve
dinlenen telefon görüşmeleri nedeniyledir. 
Değerli arkadaşlar -AKP’li arkadaşlara
söylüyorum- bizi dinleyip hayalî suç yaratanların bir gün kendilerini de
dinleyebileceklerini göremediler. Bütün bunlar karşısında da cevapları ne yazık
ki “Aldatıldık.” oldu. “Aldatıldık.” demek tabii, önemli bir şey ama bizce
AKP’nin parti olarak bu süreçte yapması gereken en önemli şey bir öz eleştiri
olmalıdır.
Bu yaşananlar muhaliflere yönelik
açılmış birçok davada dijital delillerin incelenmesi aşamalarında uzman kurum
olarak başvurulan TÜBİTAK'ın verdiği raporların da tarafsızlığına gölge
düşürmüştür. AKP iktidarı TÜBİTAK tarafından verilen bilirkişi raporlarıyla
hayatı kararan nice insanın vebali altındadır.
Değerli arkadaşlar, hukuksuz dinlemeler
hâlen devam ediyor. Dün Akdeniz Belediyesi Eş Başkanımız Sayın Yüksel Mutlu,
2011 yılından günümüze kadar dinlenen telefonlar nedeniyle emniyette tam dokuz
saatlik bir ifade vermek durumunda kalmıştır, 120 sayfalık ifade vermiştir.
Dört yıldan beri dinlenen telefonlar, arkadaşımızın özel yaşamının bile iğdiş
edilmesine neden olmuştur. Kendisine sorulan sorular tamamıyla siyasi, politik
faaliyetleri nedeniyledir. Bunlarla birlikte, kendi özel yaşamına yönelik
telefon dinlemeleri sonucunda elde edilen bilgiler kendisine yöneltilmiştir. 
Yine, bugün, bu telefon dinlemeleri
nedeniyle haklarında dava açılıp da şu anda tutuklanan, cezaevinde olan 2
binden fazla öğrenci vardır. Hepsi üniversite öğrencisidir, eğitimleri yarım kalmıştır.
Şimdi bu süreç böyle devam ederken
savcıların 17-25 Aralık operasyonuyla ilgili gözaltına alınanlarla ilgili
takipsizlik kararı vermesi ne kadar hakkaniyete uygundur, bunu da kendilerine
buradan belirtmek istiyorum.
Değerli arkadaşlar, biz, bilimin
toplumsal yarar ve ilerleme amacına hizmet etmesine inanan bir partiyiz ama
TÜBİTAK’ta yapılan çalışmaların çoğunun militarizme hizmet edecek çalışmalar
olduğunu da biliyoruz. Bu nedenle, TÜBİTAK’ın bu militarist işlevinin
zayıflatılarak tüm bilim alanlarında TÜBİTAK'ın harcamalarının desteklenmesi ve
arttırılması, bilim ve teknoloji konularındaki atılımlarının da önünün
açılmasında tarafız. Bu şartlar altında çalışabilecek bir TÜBİTAK, hem daha
fazla bütçeyi hem de demokratik bir işleyiş içerisinde çalışan partnerleri
olduğu sürece daha fazla itibarı hak edecektir. 
Değerli arkadaşlar, AKP Hükûmetinin
sanayileşme ya da kalkınmaya dönük yatırım harcamalarında kayda değer bir artış
gözlemlenmemektedir. Zira Hükûmet, büyüme için sanayinin canlandırılmasının gerektiğinin
aksine, tüketimin desteklenerek büyüme hedefine bu şekilde ulaşmayı
düşünmektedir. Hükûmet, Türkiye ekonomisindeki büyümeyi inşaat sektöründeki
büyüme ile izah ediyorsa da bunun yetersiz olduğu hepimizce malumdur. 
Yine, sadece son yirmi yılda 3 milyon
hektar tarım alanı yok olmuştur. Bunun nedeni, bu alanların organize sanayi
bölgelerine ve konut yapım alanlarına tahsis edilmesidir. Hem sanayileşme hem
kentleşme hem de turizm için alternatif alanlar varken tarım alanlarının
kullanılması, belli çevrelere rant alanı açma çabasıdır. En fazla amaç dışı
kullanımın olduğu yerlerin Ege, Akdeniz ve Marmara Bölgesi olması, bu
bölgelerin de sanayi bölgesi olması bunu ispatlar niteliktedir. 
Türkiye, özünde bir tarım ülkesidir.
Ekonomik kriz dönemlerinde tarımın her zaman bir can simidi olduğu gerçeğini
unutmadan, sanayileşmenin gelişmesi adına verimli tarım alanlarının da gasbına
son verilmelidir.
Değerli arkadaşlar, önemli sorunlardan
biri de sanayileşmede bölgeler arası eşitsizliktir. Bu eşitsizliği önemli
oranda giderecek olan GAP projesidir. Ancak, temel amacı bölge halkının gelir
düzeyini ve yaşam standartlarını değiştirerek bir bütün olarak kalkınmaya katkı
sunmak olan bu proje maalesef amacına hizmet etmemektedir. GAP’ta şu ana kadar
yapılan yatırımların büyük bir kısmı enerji üretimine yapılmıştır. Bölgenin
kendisinden ziyade, sanayinin gelişkin olduğu büyük illere fayda sağlayan bu
yatırımlar bölgesel kalkınmaya yönelik vaatlerle çelişkili bir durumu da ortaya
koymaktadır. Ülkenin belirli bir bölgesinde yapılan yatırımlardan diğer
bölgelerin de faydalanması tabii ki yanlış bir yaklaşım değildir ancak bölge
kaynaklarının burada yaşayan insanların mağdur edilmesi adına başka bölgelere
aktarılması da kabul edilebilir bir durum değildir bizim açımızdan.
Değerli arkadaşlar, bir başka mesele de
KOBİ’lerdir. Bugün KOBİ’lerin en çok karşılaştığı sorunların başında pazarlama,
planlama ve finansman sorunları gelmektedir. Bu sorunlarla karşılaşılmasının
başında da bilimsel olmayan çalışma yöntemleri, eğitim eksiklikleri
bulunmaktadır. Bu sebeple, KOBİ’lerin büyük işletmelere karşılık gelen
avantajlı yönlerinden de istenildiği biçimde yararlanılmadığını söyleyebiliriz.
Yine, bu KOBİ’lerin sayısal üstünlüklerine rağmen, oluşturdukları katma değerin
düşük kaldığı gözlemlenmiştir. İstihdamın yarıdan fazlasını oluşturan
KOBİ’lerin yarattıkları katma değer sadece yüzde 35’ler düzeyinde kalmıştır.
KOBİ’lerin oluşturdukları istihdama karşın, yeterli katma değer
oluşturamamalarının temelinde de emek yoğunluklu çalışmaları ve teknolojilerini
yenileyememeleri vardır. 
KOBİ’lerin yönetim becerileri ve üretim
kabiliyetlerinin artması kadınların iş gücüne daha fazla katılmalarıyla
sağlanabilir. Kadınların iş gücüne katılma oranı aktif iş arayanlar da dâhil
2011 sonu itibarıyla yüzde 28,8’dir. Ancak, bu oran da dünya ortalamasının çok
altındadır. İlgili bakanlıklar kadın istihdam hedeflerinde yüzde 35’ten yüksek
çıtalar belirlemelidir. Ticaret odalarına kayıtlı 1,3 milyon girişimciden
sadece 80 bini kadındır. Kadın girişimci sayısının artması için sermaye,
eğitim, devlet teşviki, deneyim paylaşımı konularında eş zamanlı çözüm üretmek,
destek vermek şarttır. Kadın girişimcilere özel kredi destek paketleri
geliştirilmeli ve KOSGEB gibi kamu kurumları eğitim ve destek çalışmalarını ülke
geneline yaygınlaştırmalıdırlar.
Sonuç olarak,
KOBİ’ler finansal yetersizlikleri nedeniyle gelişmiş teknolojilere sahip
olamamakta, eski teknolojileriyle emek yoğunluklu çalışmak zorunda
kalmaktadırlar, bu da ürettikleri malın kalitesine olumsuz yansımaktadır.
Değerli
arkadaşlar, sanayinin gelişmesi, üretimin artırılması, ekonominin büyümesi
şüphesiz ki istikrarla ilgilidir, çatışmasız bir ortamla ilgilidir ve barışçıl
bir ortamla ilgilidir. Barışın önündeki en büyük engelin de Kürt sorunu
olduğunu ve bunun çözümsüz olduğunu biliyoruz. İki yıldan beri sıkıntılarla da
devam eden bir demokratik çözüm ve barış süreci var. Türkiye’nin ekonomik
büyümesinin de, demokratik geleceğinin de başlanılmış olan ve dediğim gibi
sıkıntılarla da devam eden bu sürecin başarısına bağlı olduğunu hepimizin
unutmaması gerekir. Ne kadar barışçıl bir Türkiye yaratabilirsek o kadar
ekonomisi büyük bir Türkiye’yi de yaratabiliriz diyorum.
Bu duygu ve
düşüncelerle, bütün milletvekili arkadaşları ve Divanı tekrar saygıyla
selamlıyorum. (HDP sıralarından alkışlar)
BAŞKAN –
Teşekkür ederim.
ENGİN ALTAY
(Sinop) – Sayın Başkan…
BAŞKAN –
Efendim?
IV.- AÇIKLAMALAR (Devam)
3.- Sinop Milletvekili Engin
Altay'ın, Diyarbakır’da Kadir Çakmak adlı 16 yaşındaki bir çocuğun polis
kurşunuyla öldürülmesi konusunda Hükûmetin bilgi vermesi gerektiğine ilişkin
açıklaması
ENGİN ALTAY
(Sinop) – Sayın Başkan, evvelsi gece Diyarbakır’da Kadir Çakmak adlı 16
yaşındaki bir çocuk polis kurşunuyla öldürüldü, 2 sayın milletvekili de -yanlış
hatırlamıyorsam- konuya değindi.
Şimdi, öncelikle, tabii, beklentimiz,
Hükûmetin bu konuda Parlamentoya izahat vermesidir, olması gereken budur.
Parlamento, memlekette olup bitenlere kulak tıkanacak bir yer değildir. Çocuğun
elinde silah vardı, yoktu, ben oralarına girmiyorum. Ancak, emniyet teşkilatı
içinde olaylara farklı refleks gösteren 2 grup mu vardır? Hükûmete soruyorum.
Bu olay, güya, bize, çözüm sürecini baltalamak adına emniyet teşkilatı içinde
yapılmış bir provokasyon mudur ya da Hükûmetin yeni yaklaşımı etkisiz hâle
getirme adı altında adam öldürmek midir? Hükûmetin Parlamentoya zerre kadar
saygısı varsa bir sayın bakanın bu kürsüden Parlamentoyu, dolayısıyla
milletimizi bilgilendirmesi işin yakışanıdır. 
Arz ederim. 
BAŞKAN – Teşekkür ederiz. 
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 157 Adet Denetim
Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî
Yönetim Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel
Müdürlüğü 2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015 Yılı
Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI (Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2013 Yılı Merkezî Yönetim Kesin
Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî
Yönetim Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı
2015 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı
BAŞKAN – Ağrı Milletvekili Sayın Halil
Aksoy, buyurunuz. (HDP sıralarından alkışlar) 
HDP GRUBU ADINA HALİL AKSOY (Ağrı) –
Sayın Başkan, değerli milletvekilleri; Gıda, Tarım ve Hayvancılık Bakanlığı
2015 yılı bütçesi üzerine grubum adına söz aldım, Genel Kurulu saygıyla
selamlıyorum. 
Değerli milletvekilleri, artan dünya
nüfusuna paralel olarak gıda ihtiyaçları da gittikçe artıyor ve bir sorun
hâline geliyor. Bu da tarım sektörünün yüzyılımızda stratejik önemini daha da
artırıyor. 
Türkiye’de ulusal gelire yüzde 9,
istihdama yüzde 25 katkı koyuyor tarım sektörü. Kırsal alanın hemen hemen tek
ekonomik kaynağıdır tarım sektörü, doyurandır, barındırandır, böyle bir
sektördür. Son on yılda Türkiye nüfusu 8 milyon artarken tarım alanları
maalesef dramatik bir şekilde azalmaya başlamıştır; 2,5 milyon hektar gibi bir
azalma söz konusudur. Bitkisel ürünlerin çoğunda üretim ya gerilemiş ya da
artmamıştır. 
Sayın Bakan tarım arazilerini uydudan
takip ettiklerini söylüyor, numara verdiklerini söylüyor. Keza, televizyonda
kamu spotlarıyla birtakım şeyler bizlere izlettiriliyor ama şu var ki Bakanlar
Kurulu kararıyla enerji, madencilik ve benzeri yatırımlar için tarım alanları
acele kamulaştırma adı altında özelleştiriyor ve birilerine peşkeş çekiliyor.
Keza, Soma-Yırca’da da görüldüğü gibi, 6 bin zeytin ağacının kesilmesi de bu
uygulamanın bir sonucudur ve altında da Sayın Bakanın imzası vardır. Bunun yanı
sıra, istihdam, tüketim harcamaları, diğer sektörlere ham madde temini, millî
gelir ve ihracattaki payı tarım sektörünün sosyoekonomik açıdan sahip olduğu
önemi bir kez daha ortaya koyuyor.
Değerli milletvekilleri, bu çok önemli
bir sektör ve payının yüzde 25 olduğunu belirtmiştik. Amerika Birleşik
Devletleri’nde tarımın istihdamdaki payı da yüzde 1,6, Avrupa Birliği
ülkelerinde yüzde 3,6, OECD ülkelerinde yüzde 5,1, Türkiye'de ise yüzde 25.
2000 yılında tarımdan geçimini sağlayan çiftçi sayısı 7,8 milyon iken, 2014
sonunda bu rakam 5,5 milyona gerilemiş, yani 2,3 milyon çiftçi tarımdan kopmuş.
Tarımda çalışan 5,5 milyon kişinin yüzde 54,86’sı erkeklerden, yüzde 45,14’ü
ise kadınlardan oluşuyor. Toplam çalışan kadınların yüzde 33,2’si tarımda
istihdam ediliyor. Bu da demektir ki, çalışan her 3 kadından 1’i tarımda
çalışıyor. 
2000 yılında tarımın istihdamdaki payı
yüzde 36 iken, 2012’de yüzde 25’e düşmüş, bugün de o civarda. Ha, bu düşüş
yaşanırken, Türkiye modern tarıma geçtiği ya da sanayi ülkesi olduğu için
değil, çiftçi ezildiği ve borç batağında boğulduğu için üretimden vazgeçmiş ve
tarımdan kopmuştur. Türkiye tarımda kendi kendine yeten bir ülke durumundan, ne
yazık ki son on yılda net olarak ithalatçı bir ülke konumuna düşmüştür.
Şimdi, Sayın Bakan, sektörünün 2004 ile
2013 yılları arasında,10 yılın 9’unda büyüdüğünü belirtiyor. Nasıl bir büyüme
peki? 2,3 oranında bir büyüme bu. Oysa aynı dönemde ekonominin genelindeki
artış oranı yüzde 4,6, bellidir ki hâlen daha öyle ciddi bir ilerleme yok.
Değerli milletvekilleri, hükûmetler
tarımda düzenleyicilik yapan kurumları özelleştirerek ortadan kaldırdı. Kamunun
düzenleyicilikten çekilmediği ürünlerde ise var olan düzenleyici kurumların
piyasayı düzenleme olanakları gittikçe kısıtlandı, üretim girdileri temini ve
pazarlaması tamamen özel sektörün eline geçti, ürün fiyatlarını ise üreten
çiftçiler değil ürün alımını yapan özel sektör tek başına belirlemeye başladı.
Üretim girdilerinin belirlenmesinde de çiftçilerin bir rolü yok. Çiftçiler
üretim girdilerini alırken pazarlık yapma olanağına da sahip değiller. 2013
yılı için Hükûmet “Anadolu kırmızı sert”, “AKS” diye ifade edilen ekmeklik
buğday fiyatının tonunu 720 liradan belirledi. Bu belirlemeyle 2012 yılına göre
buğday alım fiyatında yüzde 8,27’lik bir artış yapılmış oldu. Üretim girdileri
ise 2012-2013 sezonunda, aynı dönem içerisinde yani yüzde 15 ila yüzde 30
arasında bir artış gördü. Sayın Bakan açıklamasında yine enflasyon oranında
artış yapıldığını da belirtiyor. Fakat buğdayın fiyatı piyasada Tarım Gıda ve
Hayvancılık Bakanlığının açıkladığı gibi de gerçekleşmemiştir. Piyasada
buğdayın yüzde 85’ine yakını 50 ve 55 kuruştan satılmış, alıcı bulmuş, 2013
buğday fiyatı ton bazında 720 lira olarak açıklanmış olmasına rağmen piyasa
fiyatları da düşük gerçekleşmiştir. 2014 yılında buğdayını bekletme gücüne
sahip olmayan yoksul çiftçilerin yüzde 80-85’i buğdayını yemlik fiyatına satmak
zorunda kalmıştır. Bekletme gücüne sahip olanlar ise bir iki ay sonra aynı
kalitedeki buğdayı 80-85 kuruştan satabilmişlerdir. Fiyatın düşmesini ancak
Toprak Mahsulleri Ofisinin piyasaya girmesi ve açıklanan fiyat üzerinden alım
yapması engelleyebilirdi. Toprak Mahsulleri Ofisi ise piyasaya yeterince
girmedi veyahut da geç girdi, açıkladığı fiyatın arkasında durmadı; çiftçiler
tüccara yem edildi. 
Bakınız, bu tarz örnekler hep verilir
ama çarpıcı olması itibarıyla hatırlatmakta da yarar var. 1970’li yıllarda 1
kilo buğday ile 2 litre mazot alınabiliyordu. 2002 yılında 3,5 kilogram
buğdayla 1 litre mazot alınabiliyordu. Şimdilerde ise çiftçiler 1 litre mazot
alabilmek için 8 kilogram buğday satmak zorundadırlar. Son on yıldır buğday ve
mısır ithalatına para ödenmektedir. 21 milyon ton buğday ithalatı yapıldı,
karşılığında 6 milyar dolar para ödendi. Keza, mısır için 8 milyon ton
ithalatın karşılığında 1,7 milyon dolar ödendi. Pamukta yıllık ithalat 1,5
milyar doları aştı. Yağlı tohum türevlerinde yıllık ithalat 2,5 milyar doları
aştı. Ne yazık ki Türkiye yılda ortalama 8 milyar doların üzerinde tarım
ürününün ham maddesini ithal eder duruma gelmiştir. 
Değerli milletvekilleri, TEKEL
destekleme alımından çekildikten sonra üretim koşulları ve tütün fiyatlarının
belirleyiciliği tek başına çok uluslu tütün şirketlerine bırakıldı. Ancak
şirketlerle sözleşme yapabilenler tütün üretimi yapabiliyorlar. Tütün fiyatları
girdi artış oranı seviyesinde gerçekleşmiyor, çiftçilerin emeği, tütün ve girdi
sağlayıcı şirketler tarafından çalınmış oluyor böylelikle. Çiftçiler çok uluslu
şirketlerin sözleşmeli üreticiliğine mahkûm edilmiş durumda. 
Değerli milletvekilleri, şeker
pancarında 22 milyon ton olan üretim 16 milyon tona düştü. Şeker pancarı birim
fiyatı son on yıldır değişmiyor. Üreticiler bu anlamda kan ağlıyor; Muş, Ağrı,
Bingöl, Bitlis ve birçok yerde hâlâ şeker pancarının kilosunu ortalama 150-160
kuruştan satmaktadır. Şeker pancarı tarımı yaklaşık 500 bin ekici aile
tarafından yapılmaktadır, yüz gün süreyle 250 bin işçiye de iş sağlamaktadır.
Fabrikalarında 20 binden fazla işçi çalışır. Hayvancılığa yem, ilaç sektörüne
ham madde, nakliye sektörüne de iş yaratıyor. 
Ekolojik dengeye katkı da koyuyor.
Bakınız, 1 dekar şeker pancarı tarlası 3 dekar çam ormanından daha fazla
oksijen üretebiliyor.
Şeker pancarında en büyük sorun kota.
Kotanın işleyişi şöyle: Varsayalım ki kota 200 ton ama kotanın yanılma payı da
200 tonun yüzde 15’i yani azı 170, çoğu 230. Eğer 170 tondan aşağı üretirseniz
kota fazlası üretmiş olan çiftçiden satın alıp kotanızı doldurabilirsiniz. Yok,
eğer 230 tonun üzerinde üretmişseniz o zaman tonuna 140-150 lira yerine 70 lira
almak durumunda kalırsınız. Yani, bu, üreticiyi cezalandırmadır. Keza, şeker
fabrikalarında çalışan mevsimlik işçilerin sorunları oldukça büyüktür.
Defalarca burada tekrarlanmış. Tekrarlamakta tekrar yarar var. Bu işçiler
mağdur ediliyor. Bu emekçi arkadaşlarımızın mağduriyeti mutlaka giderilmelidir.
Sayın Başkan, değerli milletvekilleri;
AKP iktidarının tüccar zihniyetinin başka bir sonucu da tarımsal ürünlere
ulaşmada vatandaşın karşı karşıya kaldığı sorunlardır. Bugün çiftçi binbir
güçlükle ürettiği mallarını tüketiciye birkaç elden geçtikten sonra ancak
ulaştırabilmektedir. Üreticinin tüccarlara çok küçük rakamlarla sattığı mal,
vatandaşın eline geçene kadar fahiş fiyatlara yükseliyor ve bu durumda mağdur
olan üreticiler ve biz tüketiciler oluyoruz. Bu işten tek kazançlı çıkan, her
fırsatta destek gören tüccar kesimler oluyor.
Bugün üretici fiyatlarıyla market
fiyatları arasında yüzde 400 gibi bir fark var. Ürün grupları itibarıyla
baktığımızda ise bu oranın yaş sebze ve meyvede yüzde 498, kurutulmuş üründe
yüzde 286, baklagillerde yüzde 252, pirinçte yüzde 199, hayvansal ürünlerde
yüzde 206’lara kadar çıktığı da görülmektedir. 
Mersin’deki, Adana’daki portakal ya da
mandalina üreticisi, kilosunu ancak 20-25 kuruştan satabilirken Ankara’da
market fiyatları 3 Türk lirasının üzerindedir. Peki, bu aradaki fark nereye
gidiyor? Zarar eden üretici, kaybeden tüketici. Kazanan kim? 
Değerli milletvekilleri, eldeki
verilere göre tarımda ortalama işletme büyüklüğü Türkiye’de 6 hektardır. Aynı
rakam Avrupa Birliğinde 27, İngiltere’de –söz gelimi- 54, Fransa’da 52,
Almanya’da 46, İspanya’da 24, ABD’de ise 181’dir. Buna, Türkiye’deki
işletmelerin sahip olduğu arazinin çok parçalı oluşu da eklendiğinde bir facia
ile karşı karşıya olduğumuz da görülmelidir. Sadece parçalanmadan kaynaklanan
kayıp arazi miktarı 2 milyon hektardır. 
Sınır kaybı, ulaşım zorluğu,
mekanizasyon maliyeti ve verim kayıpları da dikkate alındığında, çok parçalı
araziler ve bu arazilerin parçalanması nedeniyle Türkiye’nin bir yıldaki kaybı
2 milyar Türk lirasıdır.
Kısaca söylemek gerekirse, bugünkü
işletme ölçeği, çok parçalı arazi yapısı ve arazilerin hâlâ daha da ufalmasına
yol açan mevcut miras hukukuyla yola devam edilemez. Bu yaraya muhakkak bir
neşter vurulmalıdır. 
Geçtiğimiz yıl yapılan yasa
değişikliyle kısmi bir iyileştirme yapıldı ancak bu düzenleme yetmiyor. Tabii,
bunu yaparken dikkat edilmesi gereken hususlar da vardır. Bunlardan birincisi:
Küçük üreticiyi, çiftçiyi tekellere kurban etmemek gerekir. İkincisi ise:
Köylüyü ve çiftçiyi karşı karşıya getirmemek gerekir. Zira, özellikle bölgede
bu anlamda ciddi bir arazi kavgası ortaya çıkıyor, bunun önüne de geçmek
gerekir. Bu nedenle, daha önce toplulaştırma çalışmalarına mutlaka hız
verilmelidir. 
Tarımda olduğu gibi hayvancılıkta da iç
açıcı bir tablodan söz etmek mümkün değil. Hayvancılığa oldukça elverişli bir
ülkeyiz; “ihracatçı” konumundan “ithal eden bir ülke” konumuna düştük. 
2013 sonu itibarıyla sığır sayısı 14
milyon 415 bin, koyun sayısı 29 milyon 284 bin, keçi sayısı 9 milyon 226 bin
baş olarak gerçekleşti. Uzun yıllardan bu yana da hayvan ihracımız sürekli
azalıyor. 
Türkiye 2011 yılında ilk kez kurban
için canlı hayvan ithal etti. Son üç yılda da 3 milyar dolarlık canlı hayvan ve
karkas et ithal edildi. İthalat nedeniyle besiciler ve süt hayvancılığı yapanlar
büyük bir zarar gördüler. Kısacası, ithalatla kontrol politikası
uygulanmamalıdır ve bundan vazgeçilmelidir; hükûmetler, üretimi arttırıcı
politikalar yerine ithalatla hayvancıları terbiye etme yolunu seçmemelidir.
İthalatla terbiye etme politikaları ülkeyi hayvansal ürünler konusunda büsbütün
ithalatçı konuma taşıdı. Üretimi geliştirmek ikinci plana itildi, üretim
tüketimi karşılayamaz duruma geldi Türkiye’de. İthalat rakamlarıyla üretimimizi
karşılaştırdığımızda ithalatın azımsanmayacak bir boyuta ulaştığını da artık
görüyoruz. Uygulanan bu politikalar sonucunda bir yandan hayvan sayımız
azalırken, diğer yandan canlı hayvan ve et ithalatımız artıyor.
Otuz yıllık hayvancılık politikasının
geldiği nokta şudur: 1980’de 16,5 milyon olan büyükbaş hayvan sayısı 14 milyona
düşmüş, 50 milyon olan koyun sayısı 29 milyona, 16 milyon olan keçi sayısı 9
milyona düşmüştür. Üstelik, Türkiye'nin nüfusu da 44 milyondan 75 milyona
çıkmış. 
Değerli milletvekilleri, Türkiye’de
hayvancılık sektöründe yaşanan sorunların en büyük nedenlerinden bir tanesi de
son otuz yıldır bölgede devam eden çatışma ve şiddet ortamıdır. Yine, getirilen
mera ve yayla yasakları bölgede tarım ve hayvancılığı durma noktasına
getirmiştir. Binlerce hektar mera ve yayla güvenlik gerekçesiyle yasaklanmıştır.
Bu yasaklar birçok yerde hâlâ devam etmektedir. Yine, binlerce dönüm arazi
mayınlanmış ve bu mayınlar hâlâ temizlenmemiştir. Hükûmet mayınların
temizlenmesi için gerekli kaynağı 2015 yılı bütçesine mutlaka koymalıydı ama
gördüğümüz kadarıyla öyle bir şey de yok. Temizlenecek bu araziler ise yöre
halkına tarımsal üretim için mutlaka tahsis edilmelidir. 
Hükûmetin, bulduğu her meydanda sürekli
övünerek dile getirdiği destekleme primleri, bugün, tarım sektörünün fişini
çekme girişiminden başka bir şey değildir. Her yıl üretim girdileri artıyor,
ürün fiyatları düşüyor, Hükûmet tarımsal destekleme ödemelerini ise artırmıyor.
Şimdi, Sayın Bakan diyor ki:
“Hükûmetimiz döneminde 9 milyar lira civarında tarıma destek sunduk, tarım
desteği noktasında.” Oysa, sadece çiftçinin kullandığı mazottan devletin aldığı
10,5 milyarlık bir miktar var. Buradan anlaşılıyor ki sadece mazottan çiftçiye
ve üreticiye 1,5 milyar borçluyuz. Bugün çiftçinin kullandığı krediler çiftçiyi
yüksek faizlerle borç altına ve bataklığına sürüklemişken çiftçinin son on
yılda kullandığı kredinin ve faizlerin enflasyon oranı yüzde 30’lar
civarındadır. 
Değerli milletvekilleri, yine, önemli
bir husus ise mevsimlik tarım işçilerinin yaşadığı sorunlardır. 5,5 milyon
tarım iş gücünün yarıya yakın kısmını mevsimlik tarım işçilerinin oluşturduğunu
tahmin etmek mümkün. Dünyada ve ülkemizde bu iş gücünün içerisinde kadınlar ve
çocuklar önemli bir bölüme sahiptir, önemli bir ağırlığa sahiptir. Bu işçiler
genellikle kırsal alanda yaşayan, eğitim olanaklarından yeterince
yararlanmamış, nitelikli mesleki eğitimi ve donanımı olmayan yoksul
kesimlerdir. Genellikle bölgede son otuz yıldır devam eden savaş nedeniyle
zorunlu göçe tabi tutularak şehirlere yerleşen, toprağı bulunmayan ya da
çeşitli nedenlerle bu toprakları işleyemeyen aileler tarımsal iş gücü talebi
yoğun olan yerlere giderek gezici veya geçici olarak çalışmaktadırlar.
Genellikle fındık, pamuk, tütün ve sebze-meyve toplayıcılığı işlerinde
çalışıyor bu insanlar. Bu insanların kazandıklarının büyük bir kısmını ise yine
dayıbaşıları alıyor. Bu insanlar gittikleri yerlerde ciddi sorunlarla
karşılaştıkları gibi, Kürt oldukları için de ayrıcalıklı politikalarla, ırkçı
saldırılarla karşılaşıyorlar. Son olarak Isparta’da meydana gelen kazada -ki bu
da bir iş kazasıdır- 15 tarım işçisi yaşamını yitirdi, 27 kişi ise yaralandı.
Bu da -çalışanların şehirlere giderken- denetimsizlikten kaynaklanan bir
sonuçtur.
Konuşmama son verirken atanamayan
ziraat mühendislerinden, gıda mühendislerinden, su ürünleri mühendislerinden ve
veteriner hekimlerden de kısaca
söz etmek istiyorum. Bunun için de gelen bir mektubun sadece kısa bir bölümünü
okuyorum: “Bakanlığın bu konudaki açığı 20.265 kadro.” Bu insanların talepleri
ise şudur: “Bakanlığın 20.265 boş kadrosuna ilk etapta, 2015 yılının Ocak
ayında 10 bin kadroluk adil bir şekilde atama yapılmalıdır. 2016 yılında ise
bunu tamamlamalıdır.”
Aynı mektubun son bölümü şöyledir: “Amacımız, mesleğimizi
icra ederek tüm enerjimizi ve bilgi birikimimizi ülkemizin kalkınmasına destek
olmak için kullanmaktır.” Bu duygularda olan insanların taleplerinin yerine
getirilmesinde yarar var. 
Genel Kurulu saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Aksoy.
Adalet ve Kalkınma Partisi Grubu adına Diyarbakır Milletvekili
Sayın Mehmet Süleyman Hamzaoğulları.
Buyurunuz. (AK PARTİ sıralarından alkışlar)
Süreniz beş dakika.
AK PARTİ GRUBU ADINA MEHMET S. HAMZAOĞULLARI (Diyarbakır) –
Teşekkür ederim Sayın Başkanım.
Sayın Başkanım, değerli milletvekilleri; Sağlık Bakanlığının
2015 yılı bütçesi üzerine grubum adına söz almış bulunuyorum. Heyetinizi
saygıyla selamlıyorum.
2002 yılının sonunda sağlık sistemimizin içinde bulunduğu
durum, hizmet sunumundan finansmanına, insan gücünden bilgi sistemine kadar
birçok alanda vatandaşlarımızı canından bezdiren, insan onuruna yakışmayan bir
durumdayken köklü değişikliklere gidilmesini zorunlu kılmaktaydı. 
2003 yılında AK PARTİ iktidarıyla sağlık hizmetlerinin
etkili, verimli ve hakkaniyete uygun bir şekilde sunulması amacıyla “Sağlıkta
Dönüşüm Programı” uygulamaya konularak devasa bir dönüşüm gerçekleştirilmiş,
artan sağlık hizmeti kalitesiyle insanımızın yaşam kalitesi önemli ölçüde
yükselmiştir. 
“Önce insan.” diyerek başlatılan Sağlıkta Dönüşüm
Programı’yla kamu hastaneleri tek çatı altında birleştirilmiş, üniversite ve
özel hastane kapıları herkese açılmış, genel sağlık sigortasıyla bütün
vatandaşlarımız sosyal güvence kapsamına alınmıştır. Acil ve yoğun bakım
tedavileri kamu ve özel hastanelerde tüm vatandaşlarımıza ücretsiz sunulmaktadır.
Vatandaşlarımızın ilaçlarını istedikleri eczanelerden alabilmelerinin önü
açılmıştır. 
112 acil
hizmetleriyle üstün standartlarda kara, hava ve deniz ambulanslarıyla yurdun en
ücra köşesine kadar ücretsiz hizmet verilmektedir. 
Ülkemizde aşılama
hizmetlerinde en geniş aşılama programı uygulanarak aşılama oranı 2002 yılında
yüzde 78 iken, bugün bu oran yüzde 98’e ulaşmıştır. 
Ülke genelinde
anne ve çocuk sağlığı hizmetleri yaygınlaştırılarak Misafir Anne Projesi
başlatılmış, 72 ilde 238 sağlık tesisinde 986 yatakla anne oteli hizmeti
sunulmaktadır. 
2005 yılında
başlatılan aile hekimliği uygulamasıyla hekime daha kolay ulaşabilmesi
sağlanmış, aile hekimi sayısı 2014 yılında 22.497’ye ulaşmıştır. 
Sağlıklı yaşam
programlarıyla halkımızın sağlığını koruma yününde gerekli tedbirler alınmakta,
yatağa bağımlı hastaların evde yapılabilecek tıbbi bakım ve rehabilitasyonları
evlerinde gerçekleştirilerek evde sağlık hizmeti verilmektedir. 
2014 yılında 469
bin kişiye evde sağlık hizmeti verilmiştir. Ulusal organ nakli bekleme
sistemiyle bağışlanan organlar hiç bekletilmeden uygun hastaya
ulaştırılmaktadır. Bu sayede 2002 yılında 745 olan organ nakli sayısı, 2014
yılında 4.312 olarak gerçekleşmiştir.
Bakanlığımıza
bağlı hastanelerde hasta hakları birimi kurulmuş ve vatandaşlarımıza hekim
seçme hakkı verilmiştir. 
Dijital
haberleşme sistemiyle afet ve acil durumlarda daha hızlı müdahale edilmektedir.
50 ilimizde bu hizmet sisteme geçirilmiş ve diğer illerimizde geçirilmesi
planlanmaktadır. 
Sağlıkta çalışan
kişi sayısı 2002 yılında 256 bin iken, bugün bu sayı 530 bine yükselmiş, sağlık
personelinin ülke geneline dağılımındaki dengesizlikler giderilmiş, kaynakların
etkin ve verimli kullanılması sağlanmıştır. 
Diyarbakır Dicle
Üniversitesi Onkoloji Hastanesinde Türkiye’de çok az hastanede bulunan,
İstanbul’daki hastanelerde bile bulunmayan 20 milyon TL değerindeki son
teknoloji ürünü tomoterapi cihazıyla kanser hastalarının tedavisine geçen ay
itibarıyla başlanmıştır. Vatandaşlarımızdan hastası için kullanılacak serumun
talep edildiği, hastaların, yenidoğan bebeklerin ve hatta cenazelerin
hastanelerde rehin kaldığı, hastalarımızın ilaç bulamadığı veya fiyatının
yüksek olması nedeniyle alamadığı, kalp ve benzeri ameliyatlar için arabasını,
evini, tarlasını sattığı, kar ve kışta kızak üstünde taşınmak suretiyle zor
şartlarda doğumların yaşandığı, hastasının veya cenazesinin taşınması
karşılığında mazot parasının talep edildiği günlerden artık ücretsiz sağlık
hizmetlerinin verildiği, uçak ve helikopter ambulanslarla yurdun en ücra
köşelerine kadar hastaların taşındığı, yatağa bağımlı hastalarımıza evde bakım
hizmetinin verildiği, anne oteli hizmetinin sunulduğu günlere gelinmiştir.
Sağlıkta Dönüşüm Programı’yla sağlanan sağlık hizmetlerinin kapsam ve
derinliğinin artırılmasıyla halkımızın sağlık hizmetlerinden memnuniyet oranı
yüzde 39’dan yüzde 75’e yükselmiştir. 
“Halka hizmet
Hakk’a hizmet.” düsturuyla vatandaşlarımıza hizmetin en iyisini sunmak için
bundan sonra da çalışmalarımız devam edecektir. 
Sağlık Bakanlığımızın 2015 yılı
bütçesinin hayırlı olmasını diliyor, heyetinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ederim. 
İstanbul Milletvekili Sayın Türkan
Dağoğlu...
Buyurunuz.
AK PARTİ GRUBU ADINA TÜRKAN DAĞOĞLU
(İstanbul) – Sayın Başkan, değerli milletvekilleri; Sağlık Bakanlığının 2015
yılı bütçesi üzerinde grubum adına söz almış bulunuyorum. Hepinizi saygıyla
selamlıyorum. 
Değerli milletvekilleri, AK PARTİ
iktidara geldiği günde “sağlıkta dönüşüm” diye bir rüzgâr esti. Bu ne demekti?
Bu, o güne kadarki hayallerin gerçekleşmesi demekti. Peki, bunun içeriğinde ne
vardı? Bunun içeriğinde hakkaniyetli, erişilebilir ve herkesin, bütün
vatandaşların erişebileceği bir sağlık sistemi vardı. Peki, bununla AK PARTİ
başarılı oldu mu, bu söylediklerini yerine getirdi mi; ona bir göz atacak
olursak, evet -kısa bir cümleyle- AK PARTİ bu söylediklerini yerine fazlasıyla
getirdi ve halk da bundan son derece mutlu oldu. 
Peki, halk bu mutluluğunu nasıl dile
getirdi? Tabii ki her seçimde AK PARTİ’nin oylarını yükselterek ve şöyle bir
ifadeyle: “Ama sağlıkta çok iş başardılar.” Bu, bütün vatandaşlarımızın ağzında
olan bir cümleydi ve bütün seçim çalışmalarında veya halkın arasına girdiğimiz
zaman halk bunları bize sık sık tekrarlıyordu.
Peki, biz bir halkın vatandaşı olarak
veya bir doktor olarak AK PARTİ’nin, iktidarın bu yapmış olduklarını nasıl
karşıladık? Ne yapıldı ki halk bu denli memnun ve mutlu oldu sağlıktaki bu
dönüşüm projesinden? Bir kere, o hastaneden o hastaneye gitme ortadan kalktı. Öncelikle
altyapıyı düzeltti ve dedi ki: “Benim vatandaşım müracaat ettiği yerde tedavi
olmalı.” Peki, bunu yapabildi mi? Evet, çok güzel bir biçimde yaptı ve
BAĞ-KUR’u, Emekli Sandığını ve bütün bunları aynı çatı altında birleştirdi,
artık hiçbir vatandaş oradan oraya gezmemeye başladı. Sağlıkta dönüşüm
rüzgârıyla bunların bütün hepsi halkımıza bir hizmet olarak sunuldu. 
Peki, bütün vatandaşlar, hastaneye
gidemeyen, evde bakıma ihtiyacı olan vatandaşlar ne oldu? Yani çekçekli
arabayla hastaneye mi gitti? Hayır. Doktor ve hemşire, sağlık hizmetleri o
insanların, o vatandaşlarımızın ayağına getirildi. Peki, bunlar için ne yaptı,
nasıl yaptı? Yani vatandaş bize geldiği zaman, ceplerini dışarıya çıkarıp
“Doktor hanım, param yok, veremiyorum; ne yapayım, ölsün mü çocuğum?” dediği
zaman, o hastalara, o babalara çocukları kucağına verilip sokak sokak hastane
aramaları öneriliyordu. Bugün artık öyle bir şey yok, bütün vatandaşlar sağlık
sigortasının içinde. Zaten, 0-18 yaş arası çocuklar daha hemen sigorta sisteminin
içine konulmuştu ama bugün ne olursa olsun bütün vatandaşlarımızın bir sağlık
sigortası var ve bundan faydalanıyor. Peki, ya yeşil kart? Yeşil kart, yatan
hastada geçer, ayaktan olanda geçmezdi. Bunların hepsi kalktı.
Değerli milletvekilleri, vatandaşlarımız
sağlık için nereye müracaat ederse etsin o müracaatları hemen yerine geliyor ve
en güzel şekilde hizmet görüyorlar. Peki, dünya bunu nasıl karşıladı? Dünya
dedi ki: “Bu, ders kitabı olmalı, bütün dünya bundan örnek almalı.” Şimdi,
2015’te iktidarın bir görevi daha var, bu ne? Muhteşem şehir hastaneleri kurmak
ve bu şehir hastanelerini halkın hizmetine sunmak. Peki, bütün bunların
yanında, dünyanın memnuniyeti, doktorların halka yapmış oldukları hizmetlerden
dolayı memnuniyet ve halkın memnuniyeti, tabii ki hepsi bir araya geldiği zaman
AK PARTİ’nin oyları da yükseliyor, halk da mutlu, herkes mutlu oluyor.
Hepinizi saygıyla selamlıyorum. (AK
PARTİ ve CHP sıralarından alkışlar)
BAŞKAN – Teşekkür ederim.
Kütahya Milletvekili Sayın Vural
Kavuncu... 
Buyurunuz. (AK PARTİ sıralarından
alkışlar)
AK PARTİ GRUBU ADINA VURAL KAVUNCU
(Kütahya) – Sayın Başkan, değerli milletvekilleri; Sağlık Bakanlığımızın 2015
yılı bütçesi üzerinde söz almış bulunuyorum. Yüce heyeti saygıyla selamlıyorum.
Ben bugün Türkiye Hudut ve Sahiller
Sağlık Genel Müdürlüğü bütçesiyle ilgili konuşurken kurumu da tanıtmak
istiyorum. Aslında, 1838’li yıllara dayanan kuruluş iki asırlık tarihî
özelliğiyle ülkemizin en köklü sağlık kuruluşlarından birisidir. Urla’da bir
karantina adası o dönemlerde kurulmuş, özellikle deniz yoluyla gelen ve
bulaşları olabilen hastaların tedavi edildikleri yer olarak hepimizin bildiği
bir yerdir.
Bu kurum günümüzde ise 663 sayılı
Sağlık Bakanlığı ve Bağlı Kuruluşlarının Teşkilat Ve Görevleri Hakkında Kanun
Hükmünde Kararname’de şekillenen tanımıyla uluslararası önemi haiz halk sağlığı
risklerinin ülkemize girmesini önlemek amacıyla uluslararası giriş noktaları
olan kara, hava, deniz ve hudut kapılarında ve Türk boğazlarında gerekli her
türlü sağlık tedbirini almak, halk sağlığını etkileyecek etkenlere karşı
alınacak gerekli kontrol önlemlerini belirlemek ve uygulamakla görevlidir.
Şimdi, bu cümleden hareketle Genel
Müdürlük, sağlık denetimlerini, seyahat sağlığı hizmetlerini, tele sağlık
hizmetlerini ve gemi adamları sağlık hizmetlerini yürütüyor. 
Neler yapmış? 2014 yılından örnek
verelim: 36 bine yakın gemiye serbest pratika ve patentalar vermiş. Nedir
bunlar? Bunlar, o gemilerin yükleme yapması, indirmesi bindirmesi; bununla
ilgili sağlık sorunu olmadığına yönelik belgeler. 3.200 gemiye de gemi sağlık
sertifikası düzenlemiş. Aynı zamanda seyahat sağlığı kapsamında da,
vatandaşlarımıza bu hizmetin yaygınlığını artırmak amacıyla da oluşturulan
sağlık merkezi sayısı artmış, 32’den 11 tane daha ilave edilerek 43’e çıkarılmış.
Bu merkezlerde yurt dışına çıkacak olan vatandaşlarımıza aşılar yapılıyor; bu
aşılar ücretsiz yapılıyor. Aslında dünyada yurt dışına giden vatandaşlara
ücretsiz aşı yapılan hemen hemen tek ülke konumunda Türkiye olduğunu söylemem
lazım. Bu anlamda 26.700 kişi hizmet almış. Bunlardan 23.700 kişiye sarıhumma,
8.300 kişiye tifo aşısı yapılmış. Gene sıtma görülen ülkelerde de 12 bin kişiye
hastalıktan korunmak için sıtma profilaksisi uygulanmış. 
Aynı zamanda Müdürlüğümüz, bir seyahat
sağlığı el kitabı hazırlayarak bunların dağıtımını yapıyor; bunlarda
hastalıklarla ilgili bilgiler ve korunmayla ilgili bilgiler veriliyor.
Ayrıca önemli bir hat var, 444 77 34
no.lu seyahat sağlığı danışma hattı 7/24 hizmet veren bir çağrı merkezi. Burada
yurt dışına gidecek vatandaşlar oradaki sağlık sorunlarıyla ilişkili bilgi
alabilirken aynı zamanda yenilikle birlikte yurt dışında yaşayan vatandaşlar da
Türkiye’ye geldiklerinde hangi tür hizmetleri alabileceklerini, nerede
alabilecekleri konusundaki sorularını soruyorlar. Sağlık turizmine de dolaylı
olarak katkıda bulunmuş oluyor. 
Değerli milletvekilleri, biliyorsunuz
dünyada kitlesel ölümlere yol açan önemli bulaşıcı hastalıklar var. Bunlarla
ilişkili de Genel Müdürlük önemli başarılar elde etmiş durumda. Bunlardan geçtiğimiz
senelerde Ebola virüsünün dünyada 18 bine yakın hastalık vakası, 6 bini de
geçen ölüm vakası olduğunu biliyoruz. Bunlara karşılık, Genel Müdürlüğümüz,
bunlara yerinde önlemler alarak, gelenlere kontrollerini yaparak, bu gelen
vasıtaların dezenfeksiyonunu yaparak ve gelen kişilerin de aynı zamanda bütün
T.C. kimlik numaralarını aile hekimlerine vererek, Kamu Hastaneleri Birliğine,
üç hafta süreyle izlenmelerini sağlayarak sonuçta bugüne kadar bir tane bile
Türkiye’de Ebola vakası görülmemiştir. 
Gene bir diğer önemli bulaşıcı hastalık
MERS virüsü hastalığıdır. Bunlarla ilgili etkin tedbirler alınmış, özellikle
hacca giden hemşirelerimiz, vatandaşlarımızla ilgili önlemler yoğunlaşmıştır.
Bu noktada da 61 bin yurttaşımıza bu şekilde broşürlerle bilgilendirmeler
yapılmış, gelince sorgulamaları yapılmış. Dönüşlerinde yaklaşık bine yakın bu
noktada bazı şikâyetleri olan hastalar testlerden geçirilmiş ve sonuçta gene
şükürler olsun MERS vakasına Türkiye’de o anlamda rastlanmamıştır. 
Gene önemli bir hizmet, tele sağlık
hizmetidir. 7/24 hizmet veren bu hizmetle de ulusal alanda ve uluslararası
sularda seyahat eden gemilerdeki vatandaşlara acil hizmet sunulmakta, bu
hizmetlerin yönlendirmeleri yapılmakta, gerekli sağlık tesisleriyle irtibatları
sunulmaktadır. Gene beraberinde, gemi adamlarının muayeneleri, bu muayene
olacak kişileri muayene edecek doktorların sertifikasyonu yapılmakta,
gemilerden elde edilen önemli gelirlerle de kamu hastanelerimizde ciddi anlamda
birtakım tıbbi tesisat ve dokümanlar yapılmaktadır. 
Bu anlamda, ben, bütçemizin hayırlı
olmasını temenni ediyorum, saygılar sunuyorum. (AK PARTİ sıralarından alkışlar)

BAŞKAN – Teşekkür ederim. 
İstanbul Milletvekili Sayın Mehmet
Domaç…
Buyurunuz. (AK PARTİ sıralarından
alkışlar)
AK PARTİ GRUBU ADINA MEHMET DOMAÇ
(İstanbul) – Sayın Başkan, değerli milletvekilleri; Türkiye İlaç ve Tıbbi Cihaz
Kurumu Bütçesi üzerine söz almış bulunuyor, sizleri saygıyla selamlıyorum. 
Sağlık Bakanlığı İlaç ve Eczacılık
Genel Müdürlüğü, Kasım 2011'de 663 sayılı Kanun Hükmünde Kararname’yle Sağlık
Bakanlığına bağlı, özel bütçeli Türkiye İlaç ve Tıbbi Cihaz Kurumuyla İlaç ve
Eczacılık Genel Müdürlüğü yeniden dönüştürülerek bugünkü kurum hâline
getirilmiştir. Amerika'da FDA, Fransa'da Agence De Medicament, İtalya'da
Agenzia Italiana Del Farmaco gibi dünya ülkelerindeki örneklerine benzer kurum
olarak dizayn edilmiştir; AB ülkelerindeki benzerleriyle uyumlaştırılmıştır.
Kurum, ilaçların ve alanına giren diğer
ürünlerin ruhsatlandırılması, üretimi, depolanması, kullanılmasıyla ilgili
kural ve standartları belirler, klinik araştırmalara izin verir, denetler.
Ruhsat başvurusunda, piyasa denetimlerinde ilaç analizlerini yapar, denetim
sonuçlarına göre yaptırım uygular. İlaç ve tıbbi cihazların reklam ve
tanıtımıyla ilgili kuralları koyar. Türk Farmakopesini hazırlar. İlaçların
piyasada bulunması için önlemler alır, ilaç fiyatlarının belirlenmesi için
farmakoekonomik değerlendirmeler yapar.
Değerli milletvekilleri, Türkiye
dünyada ilk kez karebarkod üzerinden ilaç takip sistemi kurarak ilacın üretim
hattından başlayarak eczaneden hastaya ulaşana kadar tüm süreçte takibini
sağlamıştır. Bu yolla ilaç güvenliği sağlanırken kaçak ve sahte ilaçların önüne
geçilmiştir. E-reçeteye geçilerek reçete güvenliği sağlanmış, takibi
kolaylaşmış ve reçete yönlendirme sorunu ortadan kalkmıştır. Tıbbi cihazlarla ilgili
mevzuat düzenlemesi yapılmış, veri tabanı oluşturulmaya başlanmıştır. Eczacılar
ve Eczaneler Hakkında Kanun değiştirilerek sürdürülebilir eczacılık hizmeti
sağlanmıştır. Kanunla ilgili geniş, kapsamlı bir yönetmelik yürürlüğe
konulmuştur. Beşeri tıbbi ürünler için iyi dağıtım uygulamaları kılavuzu
hazırlanmıştır. 2014 yılında kurumda 8.187 dosya incelenmiş, yurt dışında 115
tesis ve 310 ürün için GMP sertifikası hazırlanmıştır. Bu yıl içerisinde 5 adet
üretim tesisi, 1 ham madde üretim tesisi, 5 mümessil depo, 5 medikal gaz
üretim-dolum tesisi, 2 adet kök hücre merkezi açılmış, bunların işlemleri
tamamlanmıştır. Yurt dışından ilaç temin ve kullanım kılavuzu hazırlanmış,
45.859 endikasyon dışı kullanım talebinin 39.787’sine olumlu yanıt verilmiştir.
Sayın milletvekilleri, Akılcı İlaç
Kullanımı Ulusal Eylem Planı hazırlanmış, yapılan çok sayıda toplantı ve
hazırlanan kılavuzların sağlık çalışanlarına dağıtımıyla bilgilendirme
sağlanmış, farkındalık yaratılmıştır. Türkiye Farmakovijilans Merkezi
bünyesinde, advers etkilerin toplanması, izlenmesi, değerlendirmesi çalışmaları
yapılmaktadır.
Değerli milletvekilleri, ülkemizin ilaç
ve tıbbi cihaz alanlarında küresel AR-GE ve üretim merkezi olması, rekabetçi
konuma ulaşması, Sağlık Bakanlığımız ve Türkiye İlaç ve Tıbbi Cihaz Kurumunun
yoğun çabalarıyla olanaklıdır. 
Bu alanda 2014-2018 dönemi için
hedeflerimiz; yurt içi tıbbi cihaz ve tıbbi malzemenin değer olarak yüzde
20'sini yerli üretimle karşılamak, yurt içi ilaç ihtiyacının değer olarak yüzde
60'ının yerli üretimle karşılanması, global klinik araştırma yatırımlarından
Türkiye'nin aldığı payın ve araştırma sayısının yıl başında yüzde 25
artırılmasıdır. Bu hedeflere ancak AK PARTİ iktidarının oluşturduğu güven ve
istikrar ortamında ulaşılabilir. Plazma fraksiyonasyon tesisi kurmak,
rekombinant teknolojisiyle faktör üretmek, yerli insülin aşı üretimini
desteklemek gelişmiş ülkeler arasına adım atmak demektir. Bunlar önemli bir
vizyondur ve Hükûmetimiz tarafından hayata geçirilecektir.
Sayın Bakanım, kurumda bunca önemli
işleri yapan nitelikli çalışanlarımızın özlük haklarını düzeltmeliyiz. Sizin bu
konuya olumlu baktığınızı biliyoruz. En azından, üniversitelerde çalışan
araştırma görevlilerinin maaşlarına yaptığımız katkıyı yapabilmeliyiz.
Sağlık Bakanlığımızın, Türkiye İlaç ve
Tıbbi Cihaz Kurumu bütçesinin insanımıza yararlı ve hayırlı olmasını diliyor,
sizleri saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim. 
Kayseri Milletvekili Sayın İsmail
Tamer…
Buyurunuz. (AK PARTİ sıralarından
alkışlar) 
AK PARTİ GRUBU ADINA İSMAİL TAMER
(Kayseri) – Sayın Başkan, değerli milletvekilleri; 2015 yılı Sağlık Bakanlığı
bütçesi üzerinde grubum adına söz almış bulunuyorum. Hepinizi saygı ve sevgiyle
selamlıyorum. 
663 sayılı Kanun Hükmünde Kararname’yle
kamu hastanelerini kurduk. Amacımız, ikinci ve üçüncü basamaktaki hastaneleri
bir araya toplamak, hastaneleri, ağız ve diş sağlığı merkezlerini ve buna bağlı
olan merkezlerin işletmelerini, faaliyetlerini izlemek, değerlendirmek, daha
etkin bir şekilde bunların faaliyetlerini sağlamak amacını güttük. Yine, kamu
hastaneleri tarafından kaynakların daha verimli ve etkili bir şekilde
kullanılması amacına gittik. 
Pek çok şey
yaptık değerli arkadaşlar bu zaman zarfında. Kişi başı hekim müracaatı 2002
yılında 3,2 iken 2014’te 8,2’ye kadar yükseldi. Bunun anlamı şuydu: Daha iyi
hizmet alabilmek, daha iyi tedavi olmak amacıyla bu şekle çıkmıştı. 
Nitelikli yatak
oranını 2002’de yüzde 6’lardan bugün artık yüzde 43’lere kadar yükseltebildik.
Yoğun bakım sayılarını 2002’de 869’dan yine 2014’te 1.672’ye kadar yükselttik.
Palyatif bakım merkezleri kuruyoruz. Yanık yatak sayısı 35’ten 2002’de şimdi
392’ye yükseldi. Tıbbi teknolojide MR sayılarında, BT’de, LINAK’ta,
“CyberKnife” da yeni bir dönem başladı, sayıları kat kat artmış durumda. 
Ağız ve dış
sağlığı merkezlerini de 2014’de 14’ten 137’ye kadar yükselttik. Organ naklinde
önemli bir yere geldik; 745 sayısını 4.312’lere kadar yükselttik. Daha pek çok
şey yaptık. Hekim seçme hakkı, merkezî randevu sistemi, hasta hakları birimi,
beyaz kod uygulaması, ilaçta takip sistemleri, her şeyden önemlisi hava
ambulansı.
ENGİN ALTAY
(Sinop) – El arabası da var!
İSMAİL TAMER
(Devamla) - Değerli arkadaşlar, en son olarak da Türkiye Sağlık Enstitülerini
kurduk. Artık, kendi aşımızı kendimiz yapabilecek hâle gelmiş oluyoruz. 
Tabii, kamuda bu
hastanelerle devam ederken, kamuda iş yoğunluğunun fazla olması, eski
hastanelerin fiziki yapılarının yetersiz olması bizi yeni hastanelerin yapımına
yönlendirdi. İşte, bir grafikte mesela size şunu göstereyim: Burada, Amerika’da
10 bin kişiye düşen yatak sayısı 83 iken Türkiye’de bu rakam 26; OECD
ülkelerinde bu 49 civarında. İşte bu rakamı yani 26’yı 83’e yükseltebilmemiz
için 2023 vizyonunda ortaya koyduğumuz şehir hastanelerini ortaya getirdik.
Şehir hastaneleriyle ilgili bugün için 41 projeyi hazırladık; 17’sinin
ihalesini yaptık, şu anda da o ihalesi yapılan hastanelerde, Kayseri dâhil
olmak üzere, Kayseri Şehir Hastanesi dâhil olmak üzere devam ediyoruz. Eskiden
koğuş sistemi vardı, yani şu sistem vardı değerli arkadaşlar, bakın… 
ADNAN KESKİN (Denizli) – O tarafa
gösterme, buraya göster. Sizinkiler kızıyor, bu tarafa göster.
İSMAİL TAMER (Devamla) – Bakın, bu
sistemden bugün artık 5 yıldızlı otel konforundaki odalara geçmiş oluyoruz. Ne
var burada bakın… (AK PARTİ sıralarından alkışlar) Televizyon var, hasta
refakatçi yatağı var, 5 yıldızlı otel konforu var, lavabosu var, tuvaleti var
ve bir hasta için, insan için ne gerekiyorsa onu yapmaya çalışıyoruz değerli
arkadaşlar.
ENGİN ALTAY (Sinop) – Cerrahpaşaya git
bir, Cerrahpaşaya. Yüksek İhtisasa git bir bak.
ALİ ÖZ (Mersin) – Cerrahpaşa ne oldu
Hocam? Cerrahpaşa yıkılıyor.
İSMAİL TAMER (Devamla) – Tabii, ben
size yeni bir şey göstereceğim, şehir hastaneleri. Nedir biliyor musunuz?
ALİ ÖZ (Mersin) – Ankara Tıp’ın yeni
yapılan yerinin damları akıyor Hocam.
İSMAİL TAMER (Devamla) – Kayseri’deki
şehir hastanesinin ben bakın, şeylerini gösteriyorum size. Bu, saray
niteliğinde saray, dikkat edin buna, unutmayın.
ADNAN KESKİN (Denizli) – Orası Kayseri
Dedeman. Dedeman değil mi orası?
İSMAİL TAMER (Devamla) – Daha sizin
vizyonunuz yetişmeyecek bunları yapmaya. Bakın, Kayseri Hastanesinin artık
genel hastane anlamında, 400 bin metrekarelik bir alan içerisinde genel
hastane, kalp hastanesi, çocuk hastanesi, kadın doğum hastanesi ve yüksek
güvenlikli psikiyatri hastanesi, fizik tedavi hastanesi yine psikiyatri
hastanesiyle 1.584 yataklı, tek yataklı hastane konumuna geldik. 
Bizim amacımız hastalarımıza en iyi
ortamı nasıl sağlamaksa onu yapmak istiyoruz. Bundan sonra, bu zaman zarfında,
2002’deki geçmiş dönemi burada hatırlatmayacağım. Hastaların bebek ölüm
hızlarını binde 34’lerden 7,3’e çektik. Siz “7,4’e yükselttiniz.” diyorsunuz.
Bu bir özellik değildir. Siz binde 34’lerden nasıl 7,3’e çektiğimizi, muasır
medeniyetler seviyesine nasıl geldiğimizi onu önce bir kendi şöyle kafanızda
şey yapın, sonra bu şekilde ifade edin. 
Tek amacımız hastalarımıza en iyi
hizmeti sağlayabilmek. Bu anlamda 2015 yılı bütçesinin hayırlar getirmesini
temenni ediyor, hepinize saygılar sunuyorum.
Teşekkür ediyorum. (AK PARTİ
sıralarından alkışlar)
BAŞKAN – Teşekkür ederim.
ENGİN ALTAY (Sinop) – Sayın Başkanım,
sayın hatip konuşmasında yapılan hizmetleri anlatırken -biz de teşekkür
ediyoruz bir kısmına- grubumuzu işaret ederek “Sizin bunlara vizyonunuz
yetmez.” demek suretiyle grubumuza açık bir sataşmada bulundu. Sayın Aytuğ
Atıcı cevap verecek.
BAŞKAN - Sayın Atıcı buyurun.
Sayın Tamer, güzel güzel övseydiniz de
bitireydiniz şu işi. Bak, en az on dakikamız gitti.
ADNAN KESKİN (Denizli) – Kopya çekmiş,
kopya.
BAŞKAN - Buyurunuz.
V.- SATAŞMALARA İLİŞKİN
KONUŞMALAR (Devam)
3.- Mersin Milletvekili
Aytuğ Atıcı'nın, Kayseri Milletvekili İsmail Tamer’in 656 ve 656’ya 1’inci Ek
sıra sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın sekizinci tur görüşmelerinde AK PARTİ Grubu adına yaptığı
konuşması sırasında CHP Grubuna sataşması nedeniyle konuşması
AYTUĞ ATICI (Mersin) – Teşekkür ederim
Sayın Başkan.
Değerli arkadaşlarım, sağlıkta yapılan
iyi şeyleri buradan çıkıp söylemenizi anlayışla karşılarız, biz de çıkarız
yapamadıklarınızı anlatırız. Fakat milletin kürsüsünden doğruları söylememek
gerçekten hem bir hekime hem bir milletvekiline yakışmaz. Halkımızı yanıltmaya
hakkınız yoktur. Örneğin “Yatak sayısını artırmak için şehir hastaneleri
yapıyoruz.” diyerek halkımızı yanıltıyorsunuz. Yüksek Planlama Kurulu sizin bu
önerinize net bir şekilde hiçbir yatak sayısı artırmamak koşuluyla izin
vermiştir ve siz bu şehir hastanelerini yaparken halkımızın en az yirmi beş
bazen otuz yıllık geleceğini ipotek altına alarak bu hastaneleri yapmaya
kalkıyorsunuz. Hastane yapalım, hastaneleri birinci sınıf yataklı konuma
getirelim, hiç itirazımız yok ancak kalkıp da bu hastaneleri yapıp milleti otuz
yıl borç içerisine sürüklemeniz asla kabul edilemez. Defalarca söyledik, sizin
yaptığınız Kayseri Hastanesini biz devlet bütçesiyle dörtte 1 fiyatına
yaptırırız. Ne çabuk unuttunuz, Kayseri’deki hastaneyi yaparken yerin bataklık
olduğunu ve fore kazıklar çakılarak millete bu şekilde yeni bir yük
getirdiğinizi ve birilerini kazıkladığınızı ne çabuk unuttunuz. Bunları buradan
defalarca söyledik.
Bakın, bebek ölüm hızı bizim
konumuzdur, bebek ölüm hızı çocuk hekimlerinin konusudur. Bebek ölüm hızı
1945’li yıllardan beri düşmektedir. Burada bütün hükûmetlerin payı vardır,
bütün sağlık çalışanlarının payı vardır. Hepsine teşekkür ediyoruz. Ama altmış
dokuz yıldır ilk defa sizin Hûkümetiniz döneminde bebek ölüm hızı ve anne ölüm
hızı yükselmiştir. Gelin, oturalım, buna çözüm bulalım. Ben sizi uyarıyorum, bu
çok daha büyük tehlikeleri beraberinde getirecektir. (CHP sıralarından
alkışlar) 
İSMAİL TAMER (Kayseri) – Sataşmadan… 
BAŞKAN – Buyurunuz.
“Kazık attınız.” denildi. Kazık attığınız
sebebiyle veriyorum sözü. 
Hadi buyurunuz.
4.- Kayseri Milletvekili
İsmail Tamer'in, Mersin Milletvekili Aytuğ Atıcı’nın sataşma nedeniyle yaptığı
konuşması sırasında şahsına ve Adalet ve Kalkınma Partisine sataşması nedeniyle
konuşması
İSMAİL TAMER (Kayseri) – Sayın Başkan,
değerli milletvekilleri; Kayseri’de yapılan hastane hiçbir zaman devlete 1
kuruşluk yük getirmemiştir; 700 milyon TL’ye ihale edilmiştir. 400 bin
metrekare kapalı alanı olan bir hastane konumundadır. Dolayısıyla, tabii ki siz
depreme dayanaklılık yönünden kazıkları çakacaksınız. Bu, devlete kazık atmak
değildir; bu, hastaneyi sağlam hâle getirmektir. (AK PARTİ sıralarından
alkışlar) Onun için dikkat edin, sözlerinize dikkat edin. 
AYTUĞ ATICI (Mersin) – Niye daha önce
tespit etmediniz? Bataklığa hastane yapılır mı?
İSMAİL TAMER (Devamla) – 20 milyar
dolara yapılacak 41 hastaneyi yirmi beş yıllık bir zamana yayıyoruz biz. Hiçbir
zaman insanları, hiçbir zaman devleti… Üstelik bu yaydığımız şey de sadece özel
şirkete ait olacak, kamu 1 kuruş zarar etmeyecek. Bunu böyle bilmenizi
istiyorum.
Teşekkür ediyorum. (AK PARTİ
sıralarından alkışlar)
BAŞKAN – Birleşime on dakika ara
veriyorum. 
Kapanma Saati:
15.26
BEŞİNCİ OTURUM
Açılma Saati: 15.39
BAŞKAN: Başkan Vekili Meral AKŞENER
KÂTİP ÜYELER: İsmail KAŞDEMİR (Çanakkale), Muharrem IŞIK (Erzincan)
----0----
BAŞKAN – Sayın milletvekilleri, Türkiye Büyük Millet Meclisinin 33’üncü
Birleşiminin Beşinci Oturumunu açıyorum.
2015 Yılı Merkezi Yönetim Bütçe Kanunu Tasarısı ile 2013 Yılı Merkezi
Yönetim Kesin Hesap Kanunu Tasarısı üzerindeki sekizinci tur görüşmelerine
devam edeceğiz. 
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî
Yönetim Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel
Müdürlüğü 2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI
(Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri Geliştirme
ve Destekleme İdaresi Başkanlığı 2013 Yılı Merkezî Yönetim Kesin Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî
Yönetim Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı
2015 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı
BAŞKAN - Komisyon ve Hükûmet burada.
Şimdi, grupları adına İstanbul Milletvekili Sayın Sevim Savaşer,
buyurunuz. (AK PARTİ sıralarından alkışlar) 
AK PARTİ GRUBU ADINA SEVİM SAVAŞER
(İstanbul) – Sayın Başkan, değerli milletvekilleri; 2015 yılı Sağlık Bakanlığı
bütçesi üzerine grubum adına söz almış bulunuyorum. Yüce heyetinizi saygıyla
selamlarım. 
İnsan merkezli yaklaşımla birey ve
toplum sağlığını korumak ve geliştirmek, sağlık için risk oluşturan faktörlerle
mücadele etmek, halkın yaşam kalitesini yükseltmek, halk sağlığını tehdit eden
konularda gerekli tüm önlemleri almak amacıyla 19 Mart 2012 tarihinde Türkiye
Halk Sağlığı Kurumu kurulmuştur. Bu yapılanmayla, 112 Acil Sağlık Hizmetleri
haricindeki tüm birinci basamak ve koruyucu sağlık hizmetleri tek elde
toplanmış olup hizmetler daha hızlı ve etkin sunulmaktadır. 
Halk Sağlığı Kurumu birinci basamak
sağlık hizmetlerini aile hekimliği uygulamasıyla yürütmektedir. 22 binin
üzerinde aile hekimi, 7 bine yaklaşan hizmet noktasında yurdun her köşesinde
vatandaşlarımıza en yakın noktada hizmet vermektedir. 
2015 yılında bütçeden koruyucu ve temel
sağlık hizmetleri için ayrılan pay 2014’e göre yüzde 9 oranında artarak 9
milyar TL’yi aşmıştır. 
Sağlık Bakanlığımız hükûmetlerimiz
döneminde koruyucu sağlık hizmetlerine özel önem vermiştir. Özel önem verdiğini
birtakım göstergelerde de görmekteyiz. Şöyle ki: Son on yılda, doğumda beklenen
yaşam süresinin beş yıl uzaması, bebek ölüm hızının binde 35’ten 7,8’e, anne
ölüm hızının yüz binde 64’ten 15,9’a düşmesi bunlara örnek verilebilir. Yine
aynı süreçte anne-bebek sağlığı açısından önemli olan doğum öncesi bakım alma
ve doğumun bir sağlık kuruluşunda yapılmasına ilişkin yürütülen çalışmaların
etkisiyle ciddi iyileşmeler sağlanmıştır. 
Dünyada ve gelişmiş ülkelerde
uygulandığı gibi, ülkemizde de 13 farklı antijen içeren ve yüzde 98 oranında
uygulanan bağışıklama faaliyetlerinin katkısıyla bulaşıcı hastalıklarla
mücadelede de çarpıcı başarılar elde edilmiştir. Ayrıca, Demir Gibi Türkiye
Projesi, D Vitamini Yetersizliğinin Önlenmesi ve Kemik Sağlığının Korunması
Projesi’yle anne ve bebeklere ücretsiz demir ve D vitamini sağlanması yine
yapılan uygulamalardan birkaçıdır. 
Sayın Başkan, değerli vekiller;
anne-bebek ölümleri ile bulaşıcı hastalıklarla mücadelede elde edilen
başarılar, ortalama yaşam süresinin uzamasına, yaşlı nüfusun ve bulaşıcı
olmayan hastalıkların artmasına yol açmıştır. Bunlara yönelik olarak da
obeziteyle mücadele, tütünle mücadele, bağımlılıkla mücadele, diyabeti önleme
ve kontrol, kalp damar hastalıklarını önleme ve kontrol, sağlıklı beslenme ve
hareketli hayat, tuzla mücadele ve ruh sağlığı kontrol programları uygulamaya
konmuştur. 
Aynı şekilde, kanser çalışmaları da
devam etmektedir. 81 ilimizde aktif kanser kayıtçılığı başlamıştır. Yine, 134
kanser erken teşhis, tarama ve eğitim merkezinde toplumda en sık görülen meme,
rahim ağzı ve kalın bağırsak kanserlerine karşı tarama hizmetleri ücretsiz
olarak verilmektedir.
Yine, önemli bir uygulama, halk sağlığı
tehditlerini izlemek ve yönetmek üzere 7/24 esaslı çalışan Erken Uyarı-Cevap
Sistemi hayata geçirilmiştir. Böylece, halk sağlığı tehdidi erken tespit
edilerek kaynağı kontrol edilecektir. 
Kurumun faaliyetleri bunlarla da
bitmemektedir. Kurum kapsamında akredite referans laboratuvarlar bulunmaktadır.
Laboratuvarlarla, başta tüketicinin korunması olmak üzere, bulaşıcı
hastalıkların kontrolü, içme ve kullanma suları ile diğer çevre sağlığı
hizmetlerinin kontrolü yürütülmektedir. 
Sayın Başkan, değerli milletvekilleri;
sağlığımız elden gitmeden gerekli önlemleri alan, almamıza katkı sağlayan
Türkiye Halk Sağlığı Kurumunun 2015 yılı bütçesinin hayırlı olmasını diliyor,
yüce Meclisi saygıyla selamlıyorum. (AK PARTİ ve CHP sıralarından alkışlar) 
BAŞKAN – Teşekkür ederim.
Gaziantep Milletvekili Sayın Abdullah
Nejat Koçer, buyurunuz. (AK PARTİ sıralarından alkışlar) 
AK PARTİ GRUBU ADINA ABDULLAH NEJAT
KOÇER (Gaziantep) – Sayın Başkan, değerli milletvekilleri; Bilim, Sanayi ve
Teknoloji Bakanlığı 2015 yılı bütçesi üzerine grubum adına söz almış
bulunuyorum. Yüce heyetinizi saygıyla selamlıyorum. 
Değerli milletvekilleri, güven ve
istikrar ekonomik güç getirir. Bu da güçlü siyasetle ve istikrarla oluşur.
Dünyada ve özellikle Avrupa’da yaşanan ekonomik buhran, Türkiye'nin sahip
olduğu üretim becerisiyle oluşturduğu rekabet gücünün değerini ve önemini çok
net olarak ortaya koymuştur. Türkiye'nin bilim ve teknoloji kapasitesini
artırmak için hazırlanan ve yol haritası niteliğindeki sektörel strateji
belgeleriyle âdeta yeni bir dönemin başladığını, Türk sanayisinin katettiği
mesafeyi bugün çok daha iyi görebiliyoruz. 
Sanayi Stratejisi Belgesi ve Eylem
Planı Türk sanayisini düşük teknoloji seviyesinden çıkartarak orta teknoloji
seviyesine getirmiş, sanayimizin hedefi artık ileri teknoloji olmuştur.
Türkiye'nin marka tescilinde son üç senedir 100 binin üzerindeki başvurusuyla
Avrupa’da 1’inci sırada yer alması, AR-GE harcamalarının millî gelire oranının
son on yılda 2 kat artarak yüzde 1 seviyesine yaklaşmış olması ve 2023 yılına
kadar yüzde 3 seviyesine çıkartma hedefimizle “AR-GE merkezi belgesi” alan
işletme sayısının 165’e ulaşmış olması, patent başvurusu artış oranında Çin ile
birlikte dünyanın en başarılı ülkesi olmamız, tasarımda 43 bin başvuruyla
Avrupa’da 2’nci, dünyada 4’üncü sırada olmamız hedeflerimize ulaşma arzumuzun
açık bir ifadesidir.
Değerli milletvekilleri, son yıllarda
Türkiye'de markalaşmayı, inovasyonu, nanoteknolojiyi ve akıllı sanayiyi
konuşuyoruz. Anadolu şehirlerimiz bir bir markalaşmaya ve inovasyon yapmaya
başladılar. Bakanlığımızın destekleriyle Gaziantep, Denizli, Kayseri, Adana,
Konya gibi birçok Anadolu şehirlerinde sanayi cazibe merkezleri oluştu,
oluşmaya devam ediyor. Türkiye'nin geleceği için sanayi stratejisi bakımından
büyük önem arz eden Bilişim Vadisi Projesi ile kamu, sanayi ve üniversite iş
birliğini sağlayan SAN-TEZ proje destekleriyle bilginin ticarileştirilmesi,
katma değerli ürünler ortaya çıkarılması ve bununla ilgili sonuçları son derece
önemli bulduğumu belirtmek istiyorum.
2002’de 2 teknoloji geliştirme bölgemiz
varken bugün 41 tanesi faal olmak üzere 59 teknoparkımızın olması gelecek için
umut veriyor. Yeni teşvik sistemiyle birlikte organize sanayi bölgelerimize
sağlanan arsa tahsisiyle verilen destekler artırıldı. Altyapı sorunu gibi
önemli temel sorunlar azaldı. Yeni kurulacak OSB’ler için istihdam artışı
sağlanmasına Sanayi Bakanlığımız çok önemli destekler veriyor. 
Değerli milletvekilleri, Türk
sanayisinin ulaştığı seviye, elde ettiği başarılı sonuçlar, ülkemizin geleceği
bakımından çok önem arz ediyor. Dünyanın en önemli coğrafyasında en büyük
üretim merkeziyiz ve yüksek kaliteli Türk malı algısını ihraç ettiğimiz her
sanayi ürününde tüm dünyaya gösteriyor ve bununla iftihar ediyoruz. Daha fazla
Türk malı kullanıp dünyaya daha fazla Türk malı ihraç etmeliyiz. Bugün Türkiye
seramik ve çelik üretiminde dünyada ilk 10 arasında, hazır giyimde ve
televizyon ihracatında Avrupa 2’ncisi, Avrupa’nın en büyük otobüs üreticisi, en
büyük çimento ve buzdolabı üreticisi. Türkiye’de artık SAN-TEZ ve teknopark
girişimleriyle insansız hava araçları, çeşitli yazılımlar, kızılötesi kameralar,
yeni nesil zırhlı araçlar, yerli navigasyon, RASAT ve GÖKTÜRK-2 devreye
alınırken GÖKTÜRK-3 ise millî gözlem uydusu olarak çalışmaya başlamıştır. 
Bütün bunlarla birlikte markalaşmanın,
inovasyonun ve AR-GE’nin daha çok arttığı bir Türkiye arzusuyla Bakanlığımızın
2015 bütçesinin hayırlı ve uğurlu olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ederim.
Çankırı Milletvekili Sayın Hüseyin
Filiz, buyurun. (AK PARTİ sıralarından alkışlar) 
AK PARTİ GRUBU ADINA HÜSEYİN FİLİZ
(Çankırı) – Değerli Başkan, sayın milletvekili arkadaşlarım; 2015 Merkezi
Yönetim Bütçe Kanunu Tasarısı’nın Bilim, Sanayi ve Teknoloji Bakanlığının
bütçesi üzerinde AK PARTİ Çankırı Milletvekili olarak söz almış bulunmaktayım; Milletin
Meclisini saygıyla selamlıyorum.
Değerli arkadaşlar, ülkemizin geleceği
üretimdedir. Sanayileşmiş, bütün kalkınmış ülkelere baktığımız zaman, bunlar
üretimle gelişmiş, üretimle büyümüş ülkelerdir. Tabii ki üretimle büyümenin
yolu, yatırım yapmanın yolu güven ortamından geçer, istikrardan geçer. Bununla
ilgili söyleyecek çok kelimelerimiz var. Bu ülkede güveni sarsmanın, huzuru
bozmanın ülkeye en büyük kötülük olduğunu hepimiz biliyoruz.
Değerli kardeşlerim, 2023 hedeflerimize
adım adım ilerliyoruz. Bir zamanlar bir cıvatayı bile ithal ederken, şimdi,
Allah’ın yardımıyla, yerli otomobil ve uydu projelerimizi hayata geçiriyoruz.
Kendi silahımızı, uçağımızı, helikopterimizi, gemimizi yapıyoruz.
“Üretim” deyince, bakın, size birkaç
tane çarpıcı rakamlar bilgi vereceğim. 2002 yılında köylümüzün kullanmış olduğu
traktör adedi 10.840 idi, 2013 yılında 56.407, 2014’ün ilk sekiz ayında 54.306.
Otomobil adedi 2002 yılında 346.565, 2013 yılında 1 milyon 125 bin adet,
2014’ün ilk on bir ayında 1 milyon 49 bin adet. Beyaz eşya adedi 2002 yılında 6
milyon 659 bin, 2013 yılında 22 milyon adede yakın beyaz eşya üretmişiz.
Nereden nereye…
Değerli milletvekili arkadaşlarım, 155
adet organize sanayi bölgesinin 90 tanesi bizim dönemimize rastlıyor. Tabii ki,
bu 90 tane organize sanayi bölgesinde 685 bin kişi çalışmaktadır. Bunlardan bir
tanesi Çankırı’mıza kurmuş olduğumuz Yakınkent Organize Sanayi Bölgesi. Bu
organize sanayi bölgesi… Çankırı’mız tabii kalkınmada öncelikli beşinci bölge
olduğu için, organize sanayimiz altıncı bölge teşviklerinden yararlanmaktadır.
Tabii, bu organize sanayimiz, havaalanına yarım saat uzaklıkta ve içerisinden
demir yolunun geçtiği, Ankara’ya kırk beş dakika mesafede, ancak kalkınmada
altıncı bölge imkânlarından yararlanan, Türkiye’deki en avantajlı organize
sanayidir. 
Tabii, burada, Meclisimiz vasıtasıyla,
avantajlı olduğumuzu bildiğimiz organize sanayiye yatırımcılarımızı davet
ediyoruz. Biz “Sıfır kilometre bir organize sanayisi yaratalım.” dediğimiz
zaman, gerçekten çok şüpheli bakışlar vardı. Hayal denen bir projeyi
gerçekleştirdik, 3 tane yatırımcıya yer verdik. Tabii ki bunlardan en büyük
yatırımcımız Japon lastik devi Sumitomo firması. Yaklaşık, yılda 10-12 milyon
adet lastik üretecek ve 2.000-2.500 kişi burada istihdam edecek. Eski parayla,
1 katrilyona yakın bir yatırım getirecek. Dolayısıyla, biz göreve geldiğimiz
zaman, değerli milletvekili arkadaşlarım, işsizlik Çankırı’da yüzde 10’du, şu
anda yüzde 5’e düştü. Arazisini tahsis ettiğimiz bu 3 fabrika 2015 yılında,
altı ay sonra açıldığı zaman işsizliği sıfır yapıyoruz. Doğduğumuz topraklara
olan borcumuzu ödüyoruz. 
Değerli kardeşlerim, tabii ki, bu
yatırımlarımızı yaparken her sıkıştığımız noktada bize yardımlarını esirgemeyen
başta Sayın Cumhurbaşkanımıza, Bilim, Sanayi ve Teknoloji Bakanımıza yer
tahsisinde Tarım Bakanımıza, dere ıslahlarında yardımcı olan Orman ve Su İşleri
Bakanımıza, doğal gaz boru hattının döşenmesi için yardımlarını esirgemeyen
Enerji Bakanımıza, Hükûmetimizin tüm bakanlarına huzurunuzda teşekkür ediyorum.

Bu vesileyle, 2015 Yılı Merkezi Yönetim
Bütçe Kanunu’nun hayırlara vesile olmasını diliyorum, hepinize saygılar
sunuyorum. (AK PARTİ sıralarından alkışlar) 
BAŞKAN – Batman Milletvekili Sayın
Ziver Özdemir, Buyurunuz. (AK PARTİ sıralarından alkışlar)
AK PARTİ GRUBU ADINA ZİVER ÖZDEMİR
(Batman) – Sayın Başkanım, değerli milletvekilleri; Küçük ve Orta Ölçekli
İşletmeleri Geliştirme ve Destekleme İdaresi Başkanlığının yani kısaca
KOSGEB’in bütçesi üzerine grubumuz adına söz almış bulunmaktayım. Hepinizi
saygıyla selamlıyorum.
AK PARTİ hükûmetleri olarak 2023
vizyonumuz çerçevesinde ekonomideki başlıca hedefimiz, Türkiye’yi gayrisafi
yurt içi hasıla büyüklüğü bakımından dünyanın ilk 10 büyük ekonomisi içerisine
sokmaktır. Bunu yaparken reel ekonomiyi ve ihracatı esas alan, istihdam dostu
büyüme konusundaki kararlılığımız da sürecektir.
Bugün, Türkiye, içinde bulunduğu
bölgenin en büyük ekonomisi ve en etkin siyasi aktörüdür. Ekonomik ve siyasi
olarak yeniden şekillenen dünyamızda Türkiye’nin önemi, ağırlığı ve etkinliği
kuşkusuz günden güne artmakta ve daha da artacaktır. Yeni dönemde de temel
amacımız, istikrarlı ve sürdürülebilir bir büyüme performansı ile insanımızın
refah seviyesini artırmaktır. İnsanımızın refah seviyesini artırırken ve
ekonomimizi de bu yönde inşa ederken, ekmeğimizi alın terimiz kadar akıl
terimizle de büyütüp adil bir şekilde paylaşacağız. 
Değerli milletvekilleri, işte, bu
ekonomik hedeflerimizi ekonomimizin temel taşı olan KOBİ’lerimizle birlikte
gerçekleştiriyoruz. KOBİ'ler, bölgeler ve iller arasındaki geri kalmışlığı
telafi etmek, dengeli büyüme, işsizliğin azaltılması ve yeni iş alanları
açılmasındaki katkıları gibi bir dizi olumlu özellikleri nedeniyle ülkemizin
ekonomik ve sosyal kalkınmasının temel taşlarıdır.
KOBİ’lerimiz ekonomimizde toplam
işletmelerin yüzde 99’unu, toplam istihdamın yüzde 75’ini, toplam katma değerin
yüzde 54’ünü, toplam satışların yüzde 63’ünü, toplam yatırımların yüzde 53’ünü
karşılamaktadır. Yine, toplam ihracatın yüzde 59’unu ve toplam ithalatın yüzde
40 civarını da gerçekleştirmektedir.
İşte, ekonomimizin en önemli
unsurlarından birini oluşturan KOBİ’lerimizin yanında olmak ve daha fazla
destek vermek için kurulan KOSGEB, KOBİ’lerimize destek ve katkısını günden
güne artırmaktadır. 
1990 yılında 3624 sayılı Kanun ile
kurulmuş olan KOSGEB, bu tarihten 2009 yılına kadar sadece imalat sanayisine
hizmet etmiştir. 2009 yılında yapılan kanun değişikliğiyle hizmet ve ticaret
sektörlerindeki KOBİ’leri de destekler konuma gelmiş ve hedef kitlesi 8 kat
artmıştır.
2002 yılı sonu itibarıyla veri tabanına
kayıtlı işletme sayısı yaklaşık 4 bin iken, bu rakam 2014 yılı itibarıyla 767
bine ulaşmıştır. 2002 yılında 24 ilde KOSGEB hizmet merkezi bulunurken, 2014
yılı itibarıyla 81 ilin hepsinde hizmet verilmektedir. KOSGEB 1990-2002
döneminde KOBİ’lerimize 14,5 milyon kredi sağlamışken, 2014 sonu itibarıyla
yaklaşık 2,5 milyar TL destek sağlamıştır.
KOSGEB, yeni destek mevzuatıyla, 7
farklı programıyla KOBİ’lere katkı sunmaktadır. Bunlar AR-GE, İnovasyon ve
Endüstriyel Uygulama Destek Programı, İşbirliği Güçbirliği Destek Programı,
Genel Destek Programı, Girişimcilik Destek Programı, Gelişen İşletmeler
Piyasası KOBİ Destek Programı, Tematik Proje Destek Programı ve Kredi Faiz
Desteği Programı’dır.
Destek programlarının yanı sıra, Kredi
Garanti Fonu AŞ’yle de imzalanacak protokolle bundan sonra işletmelerimize
müteselsil kefalet mektubuyla teminat sağlanacaktır.
Bir yıl geçti, 17-25 Aralık darbe
operasyonundan sonra. Bu bir yıl içinde şu kürsülerde ve değişik platformlarda
muhalefetin bu darbe operasyonunu destekler mahiyetteki söylemlerinden artık
gına getirdi, bu toplum da getirdi ve bu Parlamento çatısı altındaki iktidar
milletvekilleri de artık bıktık. Sizin inandırıcı olmanız için, kamuoyuna bunu
anlattığınız zaman bir kere pratiğinizin ve teorinizin birbirine uyması
gerekiyor. Biz halka gittiğimizde 30 Martta da halk bunun onayını verdi, 10
Ağustosta da Sayın Cumhurbaşkanımızı devlet başkanı olarak seçtiğinde de bunun
onayını verdi. Onun için, halka bir şey anlatıyorsanız, bir kere, siretinizin
suretinize uyması lazım. 
Bütçemizin hayırlara vesile olmasını
dileyerek saygılar sunuyorum. (AK PARTİ sıralarından alkışlar) 
BAŞKAN – Teşekkür ederim.
Kilis Milletvekili Sayın Fuat Karakuş,
buyurunuz. (AK PARTİ sıralarından alkışlar) 
AK PARTİ GRUBU ADINA FUAT KARAKUŞ
(Kilis) – Sayın Başkan, değerli milletvekilleri; Bilim, Sanayi ve Teknoloji
Bakanlığımıza bağlı Türk Standartları Enstitüsünün 2015 yılı bütçesi üzerinde
AK PARTİ Gurubu adına söz almış bulunuyorum. Bu vesileyle aziz milletimizi ve
yüce heyetinizi saygıyla selamlıyorum. 
Sayın Başkan, değerli milletvekilleri;
AK PARTİ iktidarlarıyla birlikte, diğer kurumlarımızda olduğu gibi TSE’nin de
hizmet standardı sürekli yükseltilmiştir. 1954 yılında sadece uluslararası
standartların takibini yapmak üzere küçük bir birim olarak kurulan TSE, bugün
uluslararası kuruluşlarda aktif görevler üstlenen, yurt içinde ve yurt dışında
yaygın teşkilatlanmasıyla göz dolduran ve iş dünyamızın ihtiyaç duyduğu bütün
alanlarda test, muayene, belgelendirme hizmetlerini veren bir kurum hâline
gelmiştir. Düne kadar Avrupa Standardizasyon Komitesi ve Avrupa Elektronik
Standardizasyon Komitesinde oy hakkı bulunmayan TSE, tam üyeliğin
gerçekleşmesiyle en fazla oy oranına sahip 5 standart kuruluştan biri olmuştur,
bunlara ek olarak 13 uluslararası kuruluşun da tam üyesi konumundadır. Bu
durum, Avrupa standartlarının hazırlanmasında ve kabulünde Türk sanayicisine
söz hakkı veren çok önemli bir gelişmedir. 
TSE, ülke sanayisinin daha az
maliyetle, yüksek kalitede, uluslararası standartlara uygun mal ve hizmet
üretmesinin anahtarı hâline gelmiş bir kurumdur. Sadece ülkemizde değil, başta
komşu ve çevre ülkeler olmak üzere, uluslararası pazarlarda da aranan, tercih
edilen, itibar gösterilen bir marka değerine kavuşmuştur. 
İslam Ülkeleri Standardizasyon ve
Metroloji Enstitüsünün kurulmasına öncülük eden, Türk cumhuriyetlerinde de
standardizasyon teşkilatlarının tek çatı altında toplanmasını sağlayan TSE, 72
ülke ve 98 kuruluşla iş birliği anlaşması imzalamıştır, uygunluk değerlendirme
alanında yerel kaynakları kullanarak 27 farklı ülkede 38 çözüm ortaklığı ofisi
açmıştır. Özellikle İslam ülkeleri ve Afrika Kıtası’ndaki ülkelerle ikili
anlaşmalar imzalayarak ihracatçımızın bu ülkelerin gümrüklerinde
yaşayabilecekleri muhtemel sorunları ortadan kaldırmaktadır. 
Bugün itibarıyla 11 ayrı yerleşkede
uluslararası akreditasyona sahip 19 deney ve 3 kalibrasyon laboratuvarıyla
sanayicilere hizmet veren enstitü, öz kaynaklarıyla yaklaşık 400 milyon liralık
yeni laboratuvar yatırımı yapmayı planlamaktadır. Bu laboratuvar yatırımlarının
anlamı şudur: Sanayicilerimiz, milyon dolarlar ödeyerek yurt dışında yaptırmak
zorunda kaldıkları testleri artık Türkiye’de yaptırabilecek. Böylece hem millî
kaynakların yabancı belgelendirme kuruluşlarına transferinin önüne geçilecek
hem de yerli üreticilerimize zaman ve kaynak tasarrufu sağlayacaktır. Bu
laboratuvarlar, aynı zamanda, komşu ve çevre ülkelerden gelen test taleplerini
karşılayabilecek kapasite ve teknik donanımıyla ülkemize prestij sağlayacak,
döviz kazandıracak yatırımlardır. 
TSE’nin ülkemize prestij kazandıran
adımlarından birisini de Avrupa’nın kalite alanındaki lider kuruluşu Avrupa
Kalite Teşkilatının aldığı kararda görüyoruz. Avrupa Kalite Teşkilatı, TSE’nin
getirdiği kalite belgelendirme modelini üye ülkelerde uygulama kararı aldı.
Böylece Türkiye, ilk kez Avrupa ülkelerine bir kalite belgelendirme modelini
ihraç etmiş oldu. Bu ülkelerin yapacağı her belgelendirmeden TSE’nin de belge
başına ücret alması söz konusu olacaktır. 
Özetlersek şöyle: Geçmiş yıllarda
üzerinde yeterince durulmayan ancak ülke ekonomileri için çok büyük önem
taşıyan bir konu var ki o da standardizasyondur. OECD raporlarına göre,
standartlar ve teknik düzenlemelerin dünya ticaretine etkisi yüzde 80’ler
düzeyindedir. Dolayısıyla, standart ve teknik düzenlemenin belirlenmesi
sürecinde etkin olan ülkeler dünya ticaretine de yön veren ülkeler olmaktadır.
Dünyadaki ekonomik savaşın bir standartlar savaşına dönüştüğü bilinciyle,
Türkiye’nin sadece standartlara uyum sağlayan ülke değil, standartları
belirleyen ülke konumuna gelmesi yönünde atılan yeni adımlar sayesinde
enstitünün uluslararası ve bölgesel standardizasyon kuruluşlarının karar
mekanizmalarındaki etkinliği artırılmıştır. TSE, ulusal ve uluslararası alanda
faaliyetlerin artmasıyla birlikte gelen talepleri karşılayabilmek için hem
istihdama katkı sağlayacak hem de üstüne, hizmet alan firmalar için maliyetleri
azaltacak önemli bir adım atmıştır. 2012 yılında başlatılan uygulamayla, çok
geniş bir yelpazede mühendislerimiz dış inceleme uzmanı olarak TSE’de istihdam
edilmeye başlanmış olup önümüzdeki yıllarda da istihdam edilmeye devam
edecektir.
(Mikrofon otomatik cihaz tarafından
kapatıldı)
FUAT KARAKUŞ (Devamla) - Sayın Başkan,
saygıdeğer milletvekilleri; sözlerime son verirken 2015 yılı bütçesinin hayırlı
hikmetlere vesile olmasını temenni eder, TSE çalışanlarına da teşekkür ederim.
(AK PARTİ sıralarından alkışlar)
BAŞKAN – Teşekkür ederim.
Niğde Milletvekili Sayın Ömer Selvi.
(AK PARTİ sıralarından alkışlar)
Buyurunuz.
AK PARTİ GRUBU ADINA ÖMER SELVİ (Niğde)
– Sayın Başkan, değerli milletvekilleri; Türk Patent Enstitüsü Başkanlığının
2015 yılı bütçesi üzerine AK PARTİ Grubu adına söz almış bulunmaktayım. Yüce
heyetinizi saygıyla selamlarım.
Ülkemizde sınai mülkiyet alanında
hukuki düzenlemeler 1870’li yıllara kadar uzanmakta. 1871 tarihli Alâmet-i
Fârika Nizamnamesi ve 1879 tarihli İhtira Beratı Kanunu, marka ve patent
konularında ülkemizdeki yasal korumanın temelini teşkil etmekte. Bu
düzenlemelerle Türkiye, sınai mülkiyet haklarının korunmasını sağlayan ülkeler
arasında ilk sıralarda yer almakta. Yine, cumhuriyetimizin ilk yıllarında sınai
mülkiyetin korunması için uluslararası bir birlik oluşturulmasına zemin
sağlayan ve sınai mülkiyet hukukunda anayasa olarak görülen Paris Sözleşmesi’ne
1925 yılında taraf olduk. 1965 yılında 551 sayılı Marka Kanunu’nun yürürlüğe
girmesi ve 1976 yılında Dünya Fikrî Mülkiyet Teşkilatı Kuruluş Anlaşması’na
katılım, ülkemizin sınai mülkiyet haklarının korunması alanındaki diğer önemli
adımlarıdır ve en son olarak da bugün bütçesini konuştuğumuz Türk Patent
Enstitüsü 1994 yılında kuruldu ve hizmete başladı.
Bilim, Sanayi ve Teknoloji Bakanlığına
bağlı olarak özel bütçeli bir kuruluş olarak faaliyetlerini sürdüren Türk
Patent Enstitüsü, görev ve sorumlulukları itibarıyla sınai mülkiyet sisteminin
merkezinde yer almakta. TPE’nin, 2012-2016 Strateji Planı çerçevesinde sınai
mülkiyet haklarına ilişkin hizmetleri hızlı ve kaliteli yürütme, sınai mülkiyet
kültürünü toplumun bütün kesimlerine yayma ve sınai mülkiyetin ekonomik faydaya
dönüşmesini sağlama, sınai mülkiyet alanında ulusal ve uluslararası
platformlarda yönlendirici olma ve son olarak kurumsal kapasiteyi sistematik
olarak güçlendirme konularında çok önemli başarılar elde ettiği yadsınamaz bir
gerçektir.
İktidarımızla sağlanan siyasi istikrar
ve gelişen ekonomimizin neticesi olarak marka, patent ve tasarımda oluşan sınai
mülkiyet başvurularında meydana gelen artışlar, söz konusu başarının bir
göstergesidir. Yoğun bir küresel rekabetin yaşandığı dünyada ülkemiz, sınai
mülkiyet alanında 2002 yılından bu yana çok büyük atılımlar gerçekleştirmiştir.
Müsaade ederseniz güncel rakamları sizinle paylaşmak istiyorum, geçmiş dönemle
karşılaştırmalı olarak:
Bir parametre olarak baktığımızda
patent başvurusu sayısına, ülkemizde mevcut sınai mülkiyet mevzuatının
yürürlüğe girdiği yıl olan 1995 yılından iktidara geldiğimiz 2002 yılına kadar
olan geçen dönemde toplam patent başvurusu sayısı, sadece 2014 yılı içerisinde
ilk on bir ayda yapılan toplam patent başvuru sayısının yarısı kadar. Yine,
1995-2000 yıllarını kapsayan sekiz yıllık dönemde tescil edilen patent sayısı
yalnızca 325 iken 2014 yılının sadece ilk üç ayında 332 patent tescil
edilmiştir. Bir başka deyişle, 2014 yılının ilk üç ayındaki tescil edilen
patent sayısı, ilk sekiz yıllık dönemde tescil edilen patent sayısının daha
üstündedir. Faydalı modele baktığımız zaman, yine 1995-2002 yılları arasındaki
dönemi incelediğimizde, toplam faydalı model başvuru sayısı 3.050’yken bu
sayıya 2014 yılının on bir ayı dolmadan ülkemizde ulaşılmıştır. Yine, bizden
önceki sekiz yıllık dönemde tescilli faydalı model sayısı 1.192’yken bizim
dönemimizde bu sayıya 2014 yılının sadece ilk altı ayında ulaşılmıştır.
Görüleceği üzere, gerek patentte gerekse faydalı modelde tescil sayılarımız
başvuru sayılarımıza göre çok daha fazla katlanarak artmıştır. Bu durum, geçmiş
dönemlere göre, sadece nicelik artışını değil, nitelik olarak da büyük
gelişmeler kaydedildiğini göstermektedir. 
Marka başvurularına baktığımız zaman da
Türkiye, marka başvurularında son yıllarda ortaya koyduğu performansla Fransa
ve Almanya’yı geçerek 2011 yılında Avrupa’nın zirvesine yerleşmiştir. 2011
yılından itibaren, 100 binin üzerinde başvuruyla Türkiye, her yıl Avrupa’da en
fazla marka başvurusunun yapıldığı ülke konumundadır. 2014 yılı sonunda da,
aynı şekilde, Türkiye, marka başvurularında Avrupa’da 1’inci olacaktır, bu
böyle görülmektedir.
Tasarım başvuruları noktasında
baktığımızda da 2002 yılında 20 bin civarında olan tasarım başvurumuz, 2014
yılı itibarıyla 45 bin rakamına ulaşmıştır ve ülkemiz, 2014 yılında da
Avrupa’da 2’nci sıradaki yerini bu alanda koruyacaktır.
Son söz olarak da bütçemizin hayırlara
vesile olmasını temenni ediyorum. Hepinizi saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederim.
Giresun Milletvekili Sayın Adem Tatlı,
buyurunuz. (AK PARTİ sıralarından alkışlar)
AK PARTİ GRUBU ADINA ADEM TATLI
(Giresun) – Sayın Başkan, değerli milletvekilleri; Türkiye Bilimsel ve
Teknolojik Araştırma Kurumunun 2015 yılı bütçesi üzerine AK PARTİ Grubu adına
söz almış bulunmaktayım. Hepinizi saygıyla selamlıyorum.
Sayın Başkan, değerli milletvekilleri;
TÜBİTAK, AR-GE ve yenilik alanında ülkemizin en önemli kuruluşudur. TÜBİTAK
bünyesinde 2002’den bu zamana kadar AK PARTİ hükûmetleri dönemlerinde yapılan
hizmetleri ve destekleri, zamanımızın yettiği ölçüde anlatmak istiyorum. 
TÜBİTAK bünyesinde 2005 yılında
başlatılan Türkiye araştırma alanı destek programlarına ilk yılında 345 milyon
TL ödenek ayrılmışken 2015 yılında ise 977 milyon TL ödenek ayrılmasını
öngörmekteyiz. TÜBİTAK’ın akademik AR-GE destek programlarıyla araştırma
camiamıza son dokuz yılda, kırk bir yılda verilen destekten daha fazla destek
sağladık; yıl sonuna kadar 340 milyon TL harcama öngörmekteyiz. 
TÜBİTAK’ın özel
sektöre yönelik AR-GE ve yenilik faaliyetlerini teşvik ettiği programlar
kapsamında da hükûmetlerimiz döneminde büyük artış sağladık. 1995-2002 yılları
arasında 1.146 proje için toplam 364 milyon TL destek sağlanırken 2003-2013
yılları arasında sağlanan destek miktarı yaklaşık 9 katına çıkmış ve 8.661
proje için 3,4 milyar TL ödeme yapılmıştır. Ocak-Kasım 2014 itibarıyla, özel
sektöre yönelik destek programları kapsamında 1.700 firmanın 2.280 projesine
toplam 360 milyon TL hibe destek sağladık, yıl sonuna kadar ise yaklaşık 425
milyon TL hibe destek ödemesini öngörmekteyiz. 
Bunların yanı
sıra, TÜBİTAK, gençleri girişimciliğe ve araştırmaya yöneltecek destek
programları da yürütmektedir. 2012 ve 2013 yıllarında iş planları uygun bulunan
toplam 2.239 girişimcinin her birine 100 bin TL olmak üzere firmalarını
kurmaları için 2013 yılında toplam 6,55 milyon TL, Ocak-Kasım 2014 döneminde 14
milyon TL yani toplamda yaklaşık 21 milyon TL sermaye desteği sağladık. 
2012 yılında
başlatılan Teknoloji Transfer Ofisleri Destekleme Programı’yla Ocak-Kasım 2014
döneminde 20 üniversiteye yaklaşık 18 milyon TL hibe destek verdik. Yeni
paradigmamız, eğitim ve AR-GE temelli bir bilgi ekonomisi olmaktır. 
TÜBİTAK
tarafından bilim insanları ile araştırmacıların yetiştirilmeleri ve
geliştirilmeleri için doğrudan aktarılan kaynak miktarını 2003 yılında 5,5
milyon TL’den 2013 yılında 18 katına çıkararak yaklaşık 102 milyon TL’ye
yükselttik. 
Sayın Başkan,
değerli milletvekilleri; Destek ve Ödül Programı’na 2014 yılı için 5 milyon TL
bütçe tahsis etmiş olup 2015 yılı için ise 15 milyon TL bütçe tahsisi
öngörmekteyiz. 
TÜBİTAK Savunma Sanayii Araştırma ve
Geliştirme Enstitüsünde Hassas Güdüm Kiti-1’in mühimmatı geliştirilmiş olup
seri üretime başlanmıştır. Ayrıca, F16 savaş uçakları için Hassas Güdüm
Kiti-3’ü ve Hassas Güdüm Kiti-4’ü geliştirme çalışmaları sürdürülmekte olup bu
çalışmaların tamamlanmasıyla hem F4 hem de F16 uçaklarımıza hassas vuruş
yeteneği kazandırılacak ve bu alandaki kısıtlamalardan ülkemiz kurtulacaktır.
Sayın Başkan, değerli milletvekilleri;
bir diğer önemli projelerimizden olan Yüksek Gerilim Doğru Akım Sistemi
Geliştirilmesi Projemiz Türkiye’yi enerji koridoru hâline getirecektir. 2014
yılında, TÜBİTAK ilk defa yurt dışına teknoloji transferini yapmıştır. Bu
kapsamda, Suudi Arabistan’a TÜBİTAK Enerji Enstitüsünün geliştirdiği STATCOM
gerilim düzenleyici sistemleri kurulmuştur.
Bunun yanında, G ÖKTÜRK 2 uydusuyla
dünyanın farklı bölgelerinden 5 binden fazla görüntü alınarak toplam 7 milyon
kilometrekarelik alan görüntülenmiştir. Haberleşme uydusu TÜRKSAT 6A Projesi’ni
de gelecek ay başlatıyoruz.
Her alanda olduğu gibi bilim ve
teknoloji alanında da AK PARTİ iktidarları döneminde geldiğimiz noktanın ortada
olduğunu belirterek 2015 yılı bütçesinin hayırlı uğurlu olmasını diliyor, yüce
heyeti saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim.
İstanbul Milletvekili Sayın Gülay
Dalyan, buyurunuz. (AK PARTİ sıralarından alkışlar)
AK PARTİ GRUBU ADINA GÜLAY DALYAN
(İstanbul) – Sayın Başkan, değerli milletvekilleri; Türkiye Bilimler Akademisi
bütçesi üzerine AK PARTİ Grubu adına söz almış bulunmaktayım. Bu vesileyle yüce
heyetinizi ve aziz milletimizi sevgiyle, saygıyla selamlıyorum.
Sayın Başkan, değerli milletvekilleri;
Gazi Mustafa Kemal Atatürk, bilime verdiği önemi şu sözleriyle ifade etmiştir:
“Dünyada her şey için, maneviyat için, maddiyat için, muvaffakiyet için,
medeniyet için en hakiki mürşit ilimdir, fendir.”
Bilimin, bilim insanlarının ve bilimsel
çalışmaların her zaman uygarlık, toplumsal gelişme, refah açısından belirleyici
bir etkiye sahip olduğu hepimizin kabul ettiği bir gerçektir. Türkiye'nin
ulusal akademisi olan TÜBA, ülkemizde bilimi toplumun odak noktası hâline
getirmek, bilim insanlığını ve bilimsel araştırmaları özendirmek,
ödüllendirmek, bilim temelli danışmanlık, program, proje gibi faaliyetleri
gerçekleştirmektedir. 
Türkiye Bilimler Akademisi,
kuruluşundan bu yana, destek, ödül ve burs programları, bilimsel program,
projeler ve çalışma grupları, yayınlar, uluslararası ilişkiler başlıkları
altında faaliyetlerini yürütmektedir. TÜBA’nın bu görevlerinin yanı sıra devam
etmekte olan faaliyetleri -Kök Hücre Çalışma Grubu, Kanser Çalışma Grubu- ile
sempozyumlar, çalıştaylar ve bilimsel toplantılar yaparak ülkemizin bilim ve
kültür için büyük önem taşıyan etkinlikleri hayata geçirmektedir. Ayrıca
destek, ödül ve burs programları kapsamında, 2001 yılından bugüne kadar
yürüttüğü Üstün Başarılı Genç Bilim İnsanlarını Ödüllendirme Programı’yla
(GEBİP) 335 genç bilim insanı ödüllendirilmiş ve desteklenmiştir. Bu başarılı
genç bilim insanlarımızın örgütlenmesi için ulusal genç akademisi oluşturularak
ulusal ve uluslararası düzeyde desteklenmeleri de planlanmaktadır. TÜBA,
bilimsel gelişme için gerek duyulan araştırmacı insan gücünü nicelik ve nitelik
açısından yükseltmekte, ülkemizde genç araştırmacıların bağımsız ve yetkin
bilim insanı olmaları yönünde teşvik etmektedir. Bu nedenle, seçiciliği
bilimsel açıdan yüksek olan bütünleştirilmiş doktora programı ve doktora sonrası
araştırma programıyla bugüne kadar toplam 30 araştırmacıyı yurt içi ve
yurt dışında desteklemiştir. Akademi konferansları, üniversite konferansları ve
TÜBA’nın gerçekleştirdiği bilimsel toplantılar olmak üzere toplam 216 akademik,
535 üniversite konferansı düzenlenmiştir. 
Ulusal bir bilim akademisi olan
TÜBA’nın dünya bilim camiasında varlık göstermesi ve ülkemizi temsil etmesi
büyük önem taşımaktadır. Akademi -Yönetim ve Yürütme Kurulları olmak üzere- 23
uluslararası protokol, 11 üyelikle uluslararası camiada varlığını sürdürmekte,
ayrıca 2015 yılından itibaren uluslararası Türk bilim ödüllerini vermeyi
planlamaktadır.
Sayın Başkan, değerli milletvekilleri;
bilim dünyası baş döndürücü bir hızla ilerliyor. AK PARTİ olarak bilimi,
teknolojiyi ve yeniliği kalkınmanın lokomotifi yapmayı hedefleyen yol
haritamızda, Türkiye’nin müreffeh yarınlara ulaşması için çalışmalarımızı
yürütüyoruz. Bilim güneşi parlamayan devletler, geriliğe, yoksulluğa kendi
kendilerini mahkûm etmişlerdir. Günümüzde ülkelerin gelişmişliğini oluşturan,
üstünde parlayan bilim güneşidir.
Sayın Başkan, değerli milletvekilleri;
sözlerime son verirken Peygamber Efendimiz (SAV) “İlim tahsil ediniz çünkü
maarif, bizim düşmanlarımıza karşı silahımızdır.” diye buyurmuştur.
Bu vesileyle, Türkiye Bilimler
Akademisi bütçesinin hayırlı olmasını temenni eder, yüce heyetinizi saygıyla
selamlarım. (AK PARTİ sıralarından alkışlar) 
BAŞKAN – Teşekkür ederim.
Adıyaman Milletvekili Sayın Mehmet
Erdoğan…
Buyurun. (AK PARTİ sıralarından
alkışlar) 
AK PARTİ GRUBU ADINA MEHMET ERDOĞAN
(Adıyaman) – Sayın Başkan, sayın milletvekilleri; Tarım Bakanlığı bütçesi
üzerine AK PARTİ Grubu adına söz almış bulunmaktayım, sizleri saygıyla
selamlarım.
AK PARTİ döneminde tarım -sosyal
olmakla beraber- stratejik ve rekabete dayalı, iktisadi bir sektör olarak ele
alındı, gündelik bakıştan stratejik planlamaya geçildi. Tarım Kanunu da dâhil,
sektörle ilgili 15 önemli kanun çıktı. Bu yaklaşım ve politikalar tarımda
büyümeyi beraberinde getirdi. 36 milyardan devraldığımız tarımsal millî gelir
116 milyar liraya ulaştı. Tarımsal hasılada Avrupa’da 4’üncü sıradan 1’inci
sıraya yükseldik. Sektörün geliştirilmesi için altyapının çok ciddi bir reforma
ihtiyacı vardı. Tarımsal üretim havzaları belirlendi, Tarım Strateji Belgesi,
Ulusal Kırsal Kalkınma Stratejisi, tarım master planları hazırlandı. Çiftçinin
daha verimli bir araziye sahip olması ve üretim yapması için arazi
toplulaştırma çalışmalarına önem verildi. 1961-2002 arası, kırk bir yılda, 450
bin hektar arazi toplulaştırması yapılmışken on iki yılda 4,5 milyon hektar
toplulaştırma yapıldı. 
Seçim bölgem olan Adıyaman’da Samsat 1
ve Çamgazi Barajı sulamalarının yapıldığı alandaki toplulaştırma çalışmaları
bitmek üzere. Yıllardır dile getirilen projeler AK PARTİ’yle birer birer hayata
geçiyor. Çetintepe Barajı’nda inşaat çalışmaları devam ediyor, Koçali
Barajı’nda yer teslimiyle beraber 2015’te ilk kazmayı vuruyoruz. Gömükan
Barajı’nın 2015’te ihalesi yapılıyor, Büyükçay ve Besni barajlarında projeler
devam ediyor. Çelikhan sulamasının birinci kısmının ihalesi 21 Ocakta. Bebek 2,
Durak, Aslanoğlu, Samsat 2 projeleri devam ediyor. Balkar, Çelik göletlerinin
ihalesi yapıldı. Gölbaşı-Çınarlıgöl, Çelikhan-Yeşiltepe, Besni-Akpınar,
Sincik-Arıkonak, Gerger-Çifthisar ve Kesertaş, Tut-Öğütlü, Merkez Akçalı 1,
Akçalı 2, Pınaryayla ve Kuşakkaya göletlerinin projesi tamamlanmak üzere. Suya
hasret topraklarımız cazibeli suya kavuşuyor. Çiftçimizin enerji maliyeti
azalacak. Adıyaman’da 800 bin dönüm arazimiz bu çalışmaların bitmesiyle
üretimle, bereketle buluşacak. 
Tarım arazilerinde bölünmeye son veren
düzenlemeler yapıldı. Tarımsal verimliliği ve kaliteyi artırmaya yönelik
çalışmaların bir parçası olarak girdilere önem verildi, tohumculuk sektörü
geliştirildi. 
Tarımsal destekler verimlilikle,
kaliteyle, sağlıkla ve kırsal kalkınmayı esas alacak şekilde düzenlendi. 53
yeni destek başlatıldı. 2002 yılında 1,8 milyar TL olan tarım desteği bu yıl
9,7 milyar TL oldu. On iki yılda çiftçimize 70 milyar TL karşılıksız nakit hibe
desteği sağlandı. 2015 yılında 10 milyar TL nakit destek ödemesi yapılacak. 
Önümüzdeki yıl yeni projeler var; 42
vilayette IPARD dediğimiz Avrupa Birliği Katılım Öncesi Kırsal Kalkınma
Programı vardı ama diğer illerde yoktu, ulusal kaynaklarımızla 39 ilde de bu
proje uygulanacak. Su ürünleri, hayvansal, bitkisel ürün işleme, paketleme,
depolamaya yönelik tesislere yüzde 50 hibeli 3 milyon TL’ye kadar destek
verilecek. 
Sayın Başkan, değerli milletvekilleri;
bundan tam on iki yıl önce, 2002 yılı bütçesinin toplam yatırım miktarı 9 milyar
lira iken 2014 yılında sadece çiftçimize 9,7 milyar TL ödedik. (AK PARTİ
sıralarından “Bravo” sesleri ve alkışlar) 2015’te 10 milyar TL destek daha
ödeyeceğiz. “Türkiye on iki yılda nereden nereye gelmiş?” diyenlere sormak
lazım.
İLHAN DEMİRÖZ
(Bursa) – Çiftçilere soralım Erdoğan!
MEHMET ERDOĞAN
(Devamla) - Bu Meclis AK PARTİ öncesi bütçeleri de gördü; bütçe tahminleri
sanki zar atılarak belirlenmiş gibiydi, ekonomideki çöküntü maskelenmeye
çalışılıyordu. 
GÜRKUT ACAR
(Antalya) – Trakya’nın 2 misli toprağı köylüler terk etti, ekilmiyor.
MEHMET ERDOĞAN
(Devamla) - AK PARTİ on iki yıl boyunca enflasyon, faiz, karşılıksız para
basmak yoluyla milletimizin emeğine ve ekmeğine göz diken politikalara prim
vermedi. 
GÜRKUT ACAR
(Antalya) – Hangi tarım politikasından bahsediyorsun? İnsanlar açlıktan
madenlere girip ölüyor, tarımı terk ediyor, aç bıraktınız!
MEHMET ERDOĞAN
(Devamla) - İktidara gelmek için pervasızca laf atıp tutanlar, Kaf dağının
ardındakini vadedenler, her yolu mübah görenler, ilkeleri rafa kaldıranlar
aynada kendilerine baktıklarında yüzleri kızarmasa da milletin aynasında mahcup
olurlar. 
GÜRKUT ACAR
(Antalya) – Senin yüzün kızarsın! 301 madenci öldü, hiç kimsenin yüzü
kızarmadı.
MEHMET ERDOĞAN
(Devamla) - Millî iradeyi hiçe sayanlar, milletin tercihlerini sıkıntı olarak
görenler, vesayet özlemi içerisinde olanlar, milletin değerleriyle dalga
geçenler, ülkenin geleceğine, milletin adamlarına kumpas kuranlar…
GÜRKUT ACAR
(Antalya) – 301 insan öldü bir tek siyasi sorumlu istifa etmedi, esas sizin
yüzünüz kızarmalıdır.
MEHMET ERDOĞAN
(Devamla) - …en ağır cevabı milletten aldılar, almaya da devam edecekler. Biz
bu topraklarda barış ve kardeşlik tohumları ekerken birileri rüzgâr ekmeye
devam ediyor ama bilmeliler ki rüzgâr eken fırtına biçer.
GÜRKUT ACAR (Antalya)
– Aç bıraktınız köylüleri, aç bıraktınız! 
MEHMET ERDOĞAN
(Devamla) - Şeyh Edebali’nin, Hazreti Mevlâna’nın, Yunus’un, Hacı Bektaş’ın,
Bediüzzaman’ın mayasını attığı, hamurunu yoğurduğu bu coğrafyada…
ALİM IŞIK
(Kütahya) – Ruhlarını incitirsin, ruhlarını. Onlardan bahsetme, yolsuzluklardan
bahset!
MEHMET ERDOĞAN
(Devamla) - …fitne, fesat, şer odaklarına geçit vermeyeceğiz; barış ve
kardeşlik şarkılarını birlikte söyleyeceğiz. 
(Mikrofon
otomatik cihaz tarafından kapatıldı)
MEHMET ERDOĞAN
(Devamla) – Çünkü biz, öz kardeşler arasında ihanet tohumları ekmek isteyenlere
fırsat vermeyecek büyük bir milletiz.
Bütçemizin
hayırlı olmasını diliyor, sizleri saygıyla selamlıyorum. (AK PARTİ sıralarından
“Bravo” sesleri ve alkışlar)
BAŞKAN –
Teşekkür ederim.
İLHAN DEMİRÖZ
(Bursa) – Sayın Başkanım, bizi göstererek yüz kızartacak… “AK PARTİ
sıralarından gürültüler)
BAŞKAN – Sayın
Demiröz, buyurun.
İLHAN DEMİRÖZ
(Bursa) – Bizim grubu işaret ederek sayın hatip…
ÖNDER MATLI
(Bursa) – Ne kadar alıngansınız!
İLHAN DEMİRÖZ
(Bursa) - …“Yüzleri kızarması gerekir.” diye ifade etti. Biz yüz kızartacak bir
şey yapmadık ki…
BAŞKAN – Ben bir
şey söylemiyorum… 
İLHAN DEMİRÖZ
(Bursa) - Ben iki dakika konuşmak istiyorum.
BAŞKAN – Şimdi,
bir saniye… 
Parmağıyla,
aslında herkese şöyle yaptı. Yani, parmak işareti şu şekilde…
İLHAN DEMİRÖZ
(Bursa) – Hayır efendim.
BAŞKAN – Bir
saniye… Ben çok dikkatle izledim.
İLHAN DEMİRÖZ
(Bursa) – Tamam.
BAŞKAN – Hiçbir
grubu… Yani, isimlendirerek hiçbir gruba söz söylemedi. 
ALİM IŞIK
(Kütahya) – Tüm grupları.
BÜLENT BELEN (Tekirdağ) – Sayın Başkan,
kendi gruplarını mı suçladı yani? Kendi gruplarına mı sataştı yani? 
BAŞKAN – Parmağıyla herkese işaret
etti.
İLHAN DEMİRÖZ (Bursa) – Sayın Başkan,
ben söyleyeyim, tamam, söz vermeyin. “Yüzleri kızaracak hâle getirdi, yüzleri
kızarmıyor.” şeklinde bizi itham etti. Böyle bir ithama gerek yok. 
BAŞKAN – Hayır, bakın, şimdi siz
üzerinize…
İLHAN DEMİRÖZ (Bursa) – Tutanakları
getirtin bakalım. 
BAŞKAN – Bakın, ben…
İLHAN DEMİRÖZ (Bursa) – Yakışmadı
hatibe! 
BAŞKAN – Sayın Demiröz…
İLHAN DEMİRÖZ (Bursa) – Biz ona
herhangi bir şey söylemedik, tarımla ilgili konuşuyoruz, o bize “Yüzlerinin
kızarması gerekir.” diye hitap etti. Yani, bizler onun gibi mi konuşalım?
Bakalım…
MEHMET CEMAL ÖZTAYLAN (Balıkesir) –
Öyle konuş İlhan ağabey, serbest sana, serbest!
BAŞKAN – Sayın Demiröz, yani ben
arkadaşımızı dikkatle izledim, dinledim, Cumhuriyet Halk Partisinden,
Milliyetçi Hareket Partisinden, Halkların Demokratik Partisinden bahseden,
birebir özne kullandığı bir cümlesi olmadı. Bu arada, Meclisin her bir grubuna
da parmağını salladı, bu da ayrı. Diğer taraftan, siz bütün bu yüz kızarma
işlemlerinin kendi grubunuz üzerine söylendiğini kabul ediyorsanız… Ben şimdi
bu ilgili arkadaşa soracağım.
Siz Cumhuriyet Halk Partisini mi
kastettiniz Sayın Erdoğan?
MEHMET CEMAL ÖZTAYLAN (Balıkesir) –
Bursalı İlhan Bey’i kastetti!
BAŞKAN – Şimdi bakın, ben bir soru
soruyorum, siz ne karışıyorsunuz? 
BÜLENT BELEN (Tekirdağ) – O karışır,
her şeye maydanoz o!
BAŞKAN – Bir soru soruyorum, Cumhuriyet
Halk Partisini mi kastettiniz?
MEHMET ERDOĞAN (Adıyaman) – Sayın
Başkanım, ben ortaya konuştum, kimseye konuşmadım.
ALİM IŞIK (Kütahya) – O zaman hepimizi
kastetmiş!
BAŞKAN – Ya ortaya karışık konuştunuz
da ben şimdi ona göre söz vereceğim kardeşim. “Kastettim.” veya “Kastetmedim.”
diyeceksiniz.
MEHMET ERDOĞAN (Adıyaman) –
Kastetmedim.
BAŞKAN – “Kastetmedim.” Diyor, tutanağa
da geçti.
BÜLENT BELEN (Tekirdağ) – Kendi grubunu
mu kastetti acaba?
BAŞKAN – Onu bilemem. Kastetmediğini
söyledi.
Bursa Milletvekili Sayın Önder Matlı,
buyurun. (AK PARTİ sıralarından alkışlar) 
AK PARTİ GRUBU ADINA ÖNDER MATLI
(Bursa) – Sayın Başkan, çok değerli milletvekilleri; Gıda, Tarım ve Hayvancılık
Bakanlığının 2015 yılı bütçesi hakkında söz almış bulunmaktayım. Öncelikle,
yüce heyetinizi, Türkiye’nin dört bir yanında el emeği ve alın teriyle büyük
Türkiye için üreten çiftçilerimizi saygıyla, sevgiyle selamlıyorum.
Değerli milletvekilleri, son yıllarda
tarım dünyada stratejik önemi olan bir konu hâline gelmiştir. Artan nüfusun
yanı sıra gelir seviyesinin artmasıyla tarım ürünlerine, gıdaya olan taleplerde
de çok ciddi artışlar olmuştur. Bununla birlikte, tarım sadece gıdayla ilgili
olmaktan çıkmış, artan enerji fiyatlarıyla, enerji sektörüyle entegre hâle
gelmiştir. Yağlı tohumlardan biyodizel, tahıl ürünlerinden biyoetanol
üretilmesine kadar birçok farklı alana genişletilmiş bulunmaktadır. Her gün
büyüyen ve çeşitlenen tarım sektörü, Hükûmetimiz tarafından yönetilen stratejik
bakış açısı ve etkin yapısal dönüşüm politikaları sayesinde ekonomimize önemli
katkı sağlayan sektör konumuna gelmiştir.
Bazıları gibi hamasi nutuklarla
oturduğu yerden siyasi söylemlerde bulunanlar gibi konuşmak istemiyorum, somut
gerçekleri ortaya çıkaran rakamları konuşmak istiyorum. Bitkisel üretimden
hayvancılığa kadar, kırsal kalkınmadan güvenilir gıdaya kadar birçok alanda
kaynak aktarılan tarım sektörü, 2002 yılında 23 milyar dolar gayrisafi millî
hasılaya sahipken 2013’te 61 milyar dolar gayrisafi millî hasılaya ulaşmıştır
ve bu rakamla da Avrupa’nın lider ülkesi konumuna geldik.
Evet, standart uluslararası ticaret
sınıflamasına göre 2002 yılında 4 milyar dolar olan tarımsal ürün ihracatımız,
yıllık ortalama yüzde 13 oranında büyüme göstererek 2013 yılında 18 milyar
dolara yükselmiştir.
Dış ticaret dengesine baktığımız zaman
da tarım sektörü 2013 yılı sonunda 6 milyar dolar ticaret fazlası vermektedir.
Üretim ve ihracat artışları sonucunda, tarım sektörüyle uğraşan
üreticilerimizin geliri, muhalefetin söylediği gibi “Çiftçi battı, çiftçi
bitti.” söylemlerinin tersine, dönem içerisinde 3,5 kat artmıştır. 2013 yılında
192 ülkeye 1.681 çeşit tarım ürünü ihraç eden Türkiye, hayvansal ürün ve su
ürünleri ihracatında da cumhuriyet tarihinin rekorlarını kırmıştır. Hayvansal
ürünlerde 2002 yılında 143 milyon dolar olan ihracatımız 2013 yılında 1,4
milyar dolara ulaşmıştır. 
Değerli milletvekilleri…
ALİM IŞIK (Kütahya) – İthalatlara da
bir baksan iyi olur. İthalat rakamları… Öyle hemen ihracatı söyleyip geçme.
ÖNDER MATLI (Devamla) – İthalatlar da
var, ithalatlar da var. Biz net dış ticaret fazlası veriyoruz. 
GÖKHAN GÜNAYDIN (Ankara) – Şu dış
ticaret fazlasından bir bahsetsene, bir rakam söylesene ya, bir rakam söyle!
Hep aynı yalanlar. Bir tane rakam söyle. Utanmaz adamlar ya!
ÖNDER MATLI (Devamla) – Evet, değerli
milletvekilleri, makroekonomik alanda ilklere imza atan tarım sektörümüzde
Hükûmetimiz tarafından birçok tarımsal kredi imkânı sağlanmıştır.
BAŞKAN – Sayın milletvekilleri, rica
ediyorum, yerinizden bağırmayın. Herkes birbirine parmağını sallıyor ya!
ÖNDER MATLI (Devamla) – Tarımsal
kredilerde, 2014 yılında, faaliyete göre değişmekle birlikte yüzde 25 ila yüzde
100 faiz indirimi sağlanmıştır. Bu indirimle sübvansiyonlu tarımsal kredilerde
cari faiz oranı yüzde sıfır ila yüzde 8,25 arasında gerçekleşmiştir. 
GÜRKUT ACAR
(Antalya) - Saman ithalatınızı anlat. Ne kadar saman ithal ettiniz?
ÖNDER MATLI (Devamla) - 2014 yılı
itibarıyla çiftçilerimize kullandırılan tarımsal kredi miktarı 14,3 milyar
liraya ulaşmıştır. Tarımsal kredilerde yaşanan bu artış hiç kuşkusuz
Hükûmetimizin tarım sektörüne verdiği desteğin ve çiftçilerimizin, üreticilerin
tarım sektörü ve ekonomik istikrara duyduğu güven duygusunun en büyük
göstergesidir. 
ALİM IŞIK (Kütahya) - Borcu olmayan
çiftçi kredi alır mı?
ÖNDER MATLI (Devamla) - Bununla
birlikte, Hükûmetimiz bu bağlılık ve güven temelinde sektörün gelişmesi ve
verimliliği noktasında tarımsal desteklemede de üreticinin yanında yer aldığını
göstermiştir. 2002’de 1,8 milyar TL olan tarımsal destekler bugün 9,7 milyar
liraya ulaşmıştır ve AK PARTİ iktidarı döneminde toplam 70 milyar liralık
tarımsal destek sağlanmıştır.
GÜRKUT ACAR (Antalya) - Çiftçiler onun
için mi terk ettiler köyleri? 
ÖNDER MATLI (Devamla) - Mazot ve gübre
diyoruz. Mazot ve gübrede de, on bir yılda çiftçimize mazot desteği olarak 5,3
milyar TL destek sağlanmıştır.
GÖKHAN GÜNAYDIN (Ankara) – Yılda 9
milyar lira vergi alıyorsun, bir yılda 9 milyar lira vergi alıyorsun, bir
yılda!
ÖNDER MATLI (Devamla) - Bunun yanı sıra
da 5 milyar liraya ulaşan rakamda gübre desteği sağlanmıştır. 
GÜRKUT ACAR (Antalya) – Madenlerde kim
çalışıyor?
ÖNDER MATLI (Devamla) - Evet, değerli
milletvekilleri, tarımda anlatacak çok şey var ama bu kısa sürede bunu anlatmak
mümkün değil.
İLHAN DEMİRÖZ (Bursa) – Ama senin
anlatacağın bir şey yok, senin anlatacağın bir şey yok!
ÖNDER MATLI (Devamla) - Fakat tarım
sektörümüz, gıda sektörümüz…
ALİM IŞIK (Kütahya) – İthalattan
bahsetmedin, girdi fiyatlarındaki artıştan bahsetmedin!
BAŞKAN – Alim Hoca…
ÖNDER MATLI (Devamla) - …Gıda, Tarım ve
Hayvancılık Bakanlığımızın yürüttüğü proje ve faaliyetlerle Türkiye, 7 bölgesi
ve 81 ilindeki çiftçilerimizle, üreticilerimizle el ele vererek muhalefetin
kara tablolarına inat güçlü Türkiye ve kendine öz güveni yüksek
çiftçilerimizle…
GÖKHAN GÜNAYDIN (Ankara) – Çiftçi
kalmadı, çiftçi!
ÖNDER MATLI (Devamla) - …2023 yılında
150 milyar dolar tarımsal hasılaya ulaşacak ve dünyanın en büyük 5’inci
tarımsal ekonomisi hâline gelecektir.
Bu vesileyle, 2015 yılı bütçemiz
memleketimize, milletimize, çiftçimize, üreticimize hayırlı uğurlu olsun
diyorum. (AK PARTİ sıralarından “Bravo!” sesleri, alkışlar)
BAŞKAN – Teşekkür ederim.
Diyarbakır Milletvekili Sayın Oya
Eronat, buyurunuz. (AK PARTİ sıralarından alkışlar; AK PARTİ ve CHP
sıralarından karşılıklı laf atmalar)
Muhteremler, muhteremler, Sayın Oya
Hanım’ı izleyelim.
Buyurunuz. 
AK PARTİ GRUBU
ADINA OYA ERONAT (Diyarbakır) – Sayın Başkan, değerli milletvekilleri; Tütün ve
Alkol Piyasası Düzenleme Kurumunun 2015 yılı bütçesi üzerine AK PARTİ Grubumuz
adına söz almış bulunmaktayım. Yüce heyetinizi saygıyla selamlıyorum. 
4733 sayılı
Kanun’la idari ve mali özerkliğe sahip olarak 2002 yılında kurulan bu kurumun
misyonunu şöyle özetleyebiliriz: 
1) Piyasaların
düzenlenmesi ve denetlenmesi. Örnek olarak tütün ekiminin düzenlenmesi, tütün
ve tütün ürünlerinin imalatıyla birlikte iç ve dış satışının düzenlenmesi
konusunda gerekli mevzuatları hazırlamak, yine bu mevzuatlarla ilgili
uygulamaların sahada gözetim ve denetimini sağlamak, aksaklıklarla ilgili
yaptırımları izlemek ve uygulamak. 
2) Toplumun ve
halkın sağlığını, refahını koruyucu önlemler almak. Buna örnek olarak da 18
yaşından küçüklere alkol ve sigara satışının yasaklanması ve tütün mamullerinin
her türlü reklamının yapılmasının önüne geçilmesi verilebilir. 
Yine, metanol
kullanılarak üretilen sahte alkollü içkilerin üretiminin önüne geçebilmek için
metanolün kokulandırma ve tat bozma uygulaması da kurumca 2011 yılında mevzuat
hâline getirilmiştir.
Ülkemizde tütün
üretimi 6 coğrafi bölgede yapılmakta olup özellikle güneşte kurutulan ve farklı
aromaya sahip oryantal tip tütün üretimi ve ihracatında dünya liderliği
sürdürülmektedir. Tütün ihracatımızın 2013 yılında ekonomiye katkısı 423 milyon
dolar olup 2014 yılı Haziran ayı sonu itibarıyla 298,8 milyon dolar olarak
gerçekleşmiştir. 2014 yılında da 68.375 üreticiyle 83,6 bin ton tütün
ürettirmek için sözleşme yapılmış olup bu tütünler 2015 yılının Ocak ve Şubat
aylarında üretici tarafından tütün tüccarlarına satılacaktır. 
Alkollü içkiler
piyasasının da işlem hacmi 8 milyar dolar civarındadır. Ülkemizde alkollü içki
piyasasında 5’i hem üretici hem ithalatçı olmak üzere 179 firma, 116 ithalatçı
firma olmak üzere toplam 301 firma faaliyet göstermektedir. 
Öte yandan, alkol kullanımından
kaynaklanan kamusal, toplumsal ve tıbbi nitelikteki her türlü zararları önlemek
amacıyla alkollü içki ambalajları üzerine konulacak sağlık uyarılarına ilişkin
düzenleme yapılmış olup 10/8/2013 tarihli Resmî Gazete’de yayımlanarak yürürlüğe
girmiştir. 
Yine, ülkemizde uygulanmakta olan tütün
mamullerinde paketleme ve etiketleme tedbirleri de Dünya Sağlık Örgütü
tarafından Avrupa bölgesinde en iyi uygulama seçilmiştir.
Sayın Başkan, değerli milletvekilleri;
tütün ve alkolün zararlarıyla ilgili her yıl Dünya Sağlık Örgütü çeşitli
veriler hazırlamaktadır. Kanser nedenleri sıralandığında yüzde 5 oranıyla
alkolün de bu sıralamada yer aldığını görürüz. Yine, Sayın Cumhurbaşkanımız
Recep Tayyip Erdoğan’ın savaş açtığı sigaranın da akciğer kanserinde yüzde
70’le zirvede olduğunu biliyoruz. 19 Temmuz 2009 tarihinde Türkiye’deki tüm
kapalı alanların dumansız hava sahası hâline getirilmesiyle sigara içme
oranında ciddi düşüşler görülmüş olup 2008 yılına göre 2 milyondan fazla insan
sigarayı bırakmıştır. Yine, yasak olmamasına rağmen evlerde sigara içenlerin
oranı yüzde 35 oranında azalmıştır. Tütünle mücadelede ülkemiz dünyada başarılı
ilk 4 ülke arasında yer almıştır.
Sayın Başkan, değerli milletvekilleri;
genel bütçeden pay almayan Tütün ve Alkol Piyasası Düzenleme Kurumunun 2015
bütçe tahmini 96 milyon liradır. Gelirlerin yaklaşık yüzde 98’i faaliyet
gelirlerinden, yüzde 2’si ise diğer gelirlerden oluşmaktadır. Kurum, kurulduğu
tarihten itibaren -2014 yılı da dâhil olmak üzere- yaklaşık 366 milyon lira
hazineye aktarmıştır. 
2015 yılı bütçesinin hayırlara vesile
olması temennisiyle hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim.
Şimdi, Milliyetçi Hareket Partisi Grubu adına Mersin
Milletvekili Sayın Ali Öz.
Buyurunuz. (MHP sıralarından alkışlar)
Süreniz on üç dakikadır.
MHP GRUBU ADINA ALİ ÖZ (Mersin) – Teşekkür ediyorum Sayın
Başkanım.
Sayın Başkanım, değerli milletvekilleri; Sağlık Bakanlığının
bütçesi üzerine Milliyetçi Hareket Partisi Grubu adına söz almış bulunuyorum.
BÜLENT BELEN (Tekirdağ) – Sağlık Bakanı yok.
ALİ ÖZ (Devamla) - Bu vesileyle yüce Meclisi, ekranları
başında bizleri izleyen aziz milletimizi, tabii ki sağlık çalışanlarını da
saygılarımla selamlamak istiyorum.
Adalet ve Kalkınma Partisinin on iki yıllık iktidarı
döneminde sağlık alanı öncelikli ve ana ilgi alanlarından biri olmuştur. Adalet
ve Kalkınma Partisinin on bir yıllık sağlık uygulamalarına bakıldığında, sağlık
hizmetinin özelleştirildiğini, sağlığın metalaştırıldığını, alınıp satılan,
devredilebilen ticaret hâline getirildiğini açıkça görmekteyiz.
Adalet ve Kalkınma Partisinin on iki yıllık iktidarı
döneminde sözde reformist sağlık politikaları, resmî olarak maliyetleri düşürme
ve verimliliği artırma amacını taşısa da pratikte hem hastalar hem de sağlık
çalışanları, sağlık emekçileri arasında ciddi adaletsizlikler ve eşitsizlikler
meydana getirmiştir. Bu anlayışla sağlığın kamusal karakteri aşındırılarak
serbest piyasacı ortama hizmet eden bir anlayış hâkim olmuştur. Sağlık Bakanlığının
bütçesini bu anlamda değerlendirmekte fayda vardır. 
Ülkemizde merkezî bütçeden ayrılan paya baktığımız zaman,
gelişmiş ülkelere göre Türkiye’de sağlık alanına ayrılan bütçenin oldukça
gerilerde olduğunu ve yetersiz olduğunu görmekteyiz. Bütçenin kendi
içerisindeki dengesine baktığımızda, bütçede esas olarak “Önleme, hasta et,
ondan sonra nasıl olsa biz tedavi etmek için bütçeden size yeterli parayı
ayırırız.” anlayışının hâkim kılındığını yani on iki yıl öncesinde dayatılan
Sağlıkta Dönüşüm Programı ve neoliberal ekonominin bir yansıması olarak
karşımıza çıktığını görürüz. 
Kişiye özgü koruyucu sağlık hizmetlerinin verilmesinden Halk
Sağlığı Kurumu sorumludur. Fakat Halk Sağlığı Kurumunun… Sizleri rakamlara
boğmak istemiyorum ama Türkiye’de koruyucu sağlık hizmetleri için kişi başı
yaklaşık 20 TL’ye kadar bir paranın düştüğünü hepinizin bilmesini isterim. Koruyucu sağlık
hizmetlerinde bir model olarak sunulan, bir sertifikayla tıp fakültesi mezunu
pratisyen hekim arkadaşlarımızı bir anda aile hekimliği uygulamasına geçiren,
aile hekimliği uygulamasında başta iktidarın vermiş olduğu sözleri tutmayarak
onları sokağa döken, onlara daha önce yapmamaları gereken işler konusunda yeni
iş yükleri getirerek onları çileden çıkaran bir anlayışın hâkim olduğunu da görüyoruz.
Aile hekimlerinin, maalesef, başlangıçta imzalamış olduğu sözleşmelerin dışına
çıkılarak yükleri gün geçtikçe artırılmıştır. 
Türkiye
İstatistik Kurumunun sağlık harcamaları istatistiki verilerine göre 2013
yılında Türkiye'nin sağlık harcamaları bir önceki yıla göre yüzde 13,8 artarak
84 milyar 390 milyon TL’ye ulaşmıştır. 
Aslında
Türkiye’deki sistemin en önemli sorunlarından bir tanesi şudur: Bizim 2 tane
bakanlığımız var: İnsanların sağlığından birinci derecede sorumlu olan Sağlık
Bakanlığı, onun karşılığında da insanların sağlığının önleyici ve tedavi edici
kısımlarında onun finansmanını gerçekleştirecek olan Çalışma ve Sosyal Güvenlik
Bakanlığı. Türkiye'nin içler acısı manzarası şu: Davul Sağlık Bakanının
sırtındadır, tokmak da Çalışma Bakanının elindedir. Dolayısıyla, hepiniz
bilirsiniz klasik bir deyimi; davul bir yerde, tokmak bir yerde olursa elbette
ki çıkan ses de düzgün ve hoşa giden bir ses olmayacaktır. 
Elbette ki
sağlık harcamalarının bütçeye getirmiş olduğu yükün düne göre fazla olduğunu
her defasında ifade ediyoruz. Mesele sağlığa ne kadar para ayırdığınız değil;
mesele sağlığa ayırmış olduğunuz bu paranın gerçekten kaliteli hizmete dönüşüp
dönüşmemesi, sizin çok övgüyle bahsettiğiniz sağlık alanındaki o reformları
yapan sağlık çalışanlarının bu konuda bu sisteme yapmış olduğu katkıdan dolayı
kendilerine hak ettiklerini verip vermemenizdir. Maalesef, Adalet ve Kalkınma
Partisi, sağlık çalışanlarını, sağlık emekçilerini, başta hekimler olmak üzere
on iki yıldır göz ardı etmiş, onları görmezden gelmiş, onların özlük haklarını
iyileştirme anlamında hiçbir adım atmamıştır; söz vermiştir, yerine
getirmemiştir. Vermiş olduğu sözleri özellikle seçim öncesi dönemde daha da
yoğun bir hâle getirmiş, hep bundan siyasi bir rant elde etmiştir.
Ben buradan, Sağlık Bakanından,
inşallah 24’üncü Yasama Yılı tamamlanmadan sağlık çalışanlarının tamamının
beklediği, şimdiki Cumhurbaşkanımızın da söz verdiği, Sağlık Bakanının da
sorumluluktan kaçmayarak, Çalışma Bakanlığını mazeret göstermeyerek...
BÜLENT BELEN (Tekirdağ) – Sağlık Bakanı
buradan kaçtı, buradan, baksana yok!
ALİ ÖZ (Devamla) - ...Maliye ve mali
disiplin engeline takıldığını ifade etmeksizin sağlık çalışanlarının tamamının
hak etmiş olduğu fiilî hizmet zammını, yıpranma payını vermesini bir an önce
kendisinden, Meclisteki siz değerli milletvekilleri huzurunda, sağlık
çalışanları adına talep ediyorum. 
Sosyal Güvenlik Kurumu, Türkiye’de
âdeta sağlığın finansmanı hâline getirilmiştir. Bakınız, biz, Adalet ve
Kalkınma Partisinin on iki yıllık iktidarı döneminde sağlık alanında hiçbir şey
yapılmadı diye bir iddiada bulunmuyoruz. Türkiye’de günümüzde dünyadaki
teknolojik gelişmelere uygun olarak bazı iyileştirmelerin yapıldığını, bunların
vatandaşın hizmetine sunulduğunu, onları memnun ettiğini memnuniyetle
karşılayarak ve bu hizmetlerden dolayı da size her defasında teşekkür ederek
konuşmalarımıza devam ediyoruz. 
Evet, bunları yaptınız ama tabii ki
bunları yaparken sağlık alanında çok beklenen ve hiç yapmadığınız şeyler de
var. Tıp fakültelerinde sağlıktaki eğitimin kalitesini maalesef bitirdiniz.
Belki bugünlerde, bu zaman zarfı içerisinde fark etmeyebilirsiniz ancak
üniversitelerde yaratmış olduğunuz mağduriyetler, tam gün yasası uygulamasıyla
oradaki öğretim görevlilerinin üniversitelerden adım adım kaçmalarına vesile
olmanız, ülkenin hem hekim hem de sağlık çalışanı eksiği varken gerçek manada
nitelikli ve yetişmiş olan tıp fakültesi mezunu hekimleri yetiştirmemiş olmanız
bu ülkenin, bu sistemin, sonunda hepimize vereceği, dolayısıyla 76 milyon Türk
milletine vereceği bir zarar olarak, kocaman bir sorun olarak karşımızda
durmakta. Bunu ne kadar gizlemeye çalışırsanız çalışın, tıpkı “Güneş balçıkla
sıvanmaz.” misali bundan kaçış yok. Onun için, özellikle sağlık çalışanları ve
tıp fakültesindeki eğitimler, Hükûmetiyle iktidarıyla muhalefetiyle mutlaka
kısa sürede gözden geçirilmeli, doğru düzgün tıp fakülteleri açılmalı;
altyapısı tamamlanmadan, eğitim ve öğretim kadroları tamamen gerçek eğitimi
verecek düzeye getirilmeden bu fakültelerin sayısını artırmakla övünülmemeli. 
Sağlıkta tabii en büyük sorunlarımızdan
bir tanesi cepten yapılan harcamalar. Cepten yapılan harcamalar gün geçtikçe
artıyor çünkü -biz biliyoruz ki- hep şunu ifade ediyorsunuz: “2002 yılında
insanlar polikliniklere ortalama 2,3 düzeyinde müracaat ederken şimdi bu oran 8
oldu, 9 oldu, 10 oldu.” Değerli milletvekilleri, bu ortalama Avrupa ülkelerinde
ne kadar? Bu bir gelişmişlik endeksi değil; bu, insanları daha fazla
hastalandırdığınızın veya insanların hekime gittiği zaman sonuç alamamasından
dolayı tekrar tekrar gitme mecburiyetinde kalmasının bir göstergesi.
Dolayısıyla, burada “Daha rahat gidebiliyorlar.”, “Daha çok ulaşıyorlar.”,
“Daha çok muayene oluyorlar.” ifadeleriyle övünmenin hiçbir anlamı yok.
Sağlıkta aslolan şey kaliteli sağlık hizmeti sunumunun ve bu hizmetin ülkenin
her tarafına eşit bir şekilde yansıyıp yansımamasıdır. 
Bakınız, performans uygulaması denilen
bir garabetle hâlâ boğuşuyoruz. Bu performans sistemi başladı başlayalı
gerçekten, hekimler -tabii ki itham etmek anlamında ifade etmiyorum- âdeta
gelir edebilmek adına neredeyse kapısının önünden geçen herkesi içeriye alıp,
çok kısa bir süre içerisinde reçete yazıp, gönderip hanesine bir performans
puanı ilave etmekle meşgul. Hekimleri lütfen bunlarla meşgul etmeyiniz. Bu
performans belasından, performans sisteminden vazgeçiniz. Eğer bu performans
sistemini ısrarla uygulamak istiyorsanız performansa yönelik en azından bir
kısmını sabit tutup geriye kalan kısmını performans olarak değerlendiriniz. 
Anadolu’nun çoğu yerinde hekim,
hemşire, sağlık çalışanı istihdamı yapamayışınızın en önemli sebeplerinden bir
tanesi, büyük illerdeki, metropollerdeki performansların daha yüksek bir
şekilde sağlık çalışanına yansımasıdır. Maalesef, ilçelerde ve beldelerde
çalışan sağlık çalışanları aynı düzeyde ekonomik gelir elde edemiyorlar, onun
için de herkes merkezde yığılma arzusu içerisinde. Eğer bu düzenlemeyi gözden
geçirmezseniz sağlıktaki personelin dağıtımını, istihdamını düzenlemenizin de
asla mümkünatı olmayacak. 
Burada, son on iki yıllık süre
içerisinde sağlık hizmetlerindeki taşeronlaşmanın giderek yaygınlaştığı ve
taşeronlaşmanın, artık sağlığın neredeyse ana tedavi modeli hâline geldiğini de
ifade etmek istiyorum. Taşeronlaşma sağlıkta büyük sorunlara yol açıyor, aynı
zamanda da ücret adaletsizliği ortaya çıkarıyor. Devletin kendisinin yapması
gereken, asli görevi olan işlerde, sağlık alanındaki taşeronlaşmaya son
vermenizin gerektiğini ifade etmek istiyorum.
Tabii ki sağlıkta aslında liyakate önem
veren bir anlayış hâkim olmalı. Bunun ne iktidarı olur ne muhalefeti olur;
bunun partisi de olmaz, ideolojisi de olmaz çünkü eğer konumuz gerçekten insan
ve insan sağlığıysa hiçbirimiz burada siyasi bir tavır içerisinde olmamalıyız.
Ama, maalesef, üzülerek ifade etmek isterim ki özellikle, bu yeni
yapılanmanızdan sonra hastanelerdeki atamalarınızda siyasi kadrolaşmaya çok
büyük önem veriyorsunuz. Bu doğru bir yaklaşım değildir, bundan bu ülke -kim
iktidar olursa olsun- mutlak surette zarar görür. Özellikle, sağlık alanında
ehemmiyet verilmesi gereken şeylerden bir tanesi liyakattir ama bu liyakatten
ısrarla uzaklaşıyorsunuz. 
Bugün, Sosyal Güvenlik Kurumunun yapmış
olduğu ödemelerdeki kısıtlamalardan dolayı çok sayıda insanın acil ve ciddi
durumlarda hastanelerden istifade edemediğini görüyoruz. Onun için, Sosyal
Güvenlik Kurumu artan yükü sürekli olarak vatandaşın cebine saplamak zorunda.
Siz çok övünerek, tam gün yasasını getirirken diyordunuz ki: “Artık hekim ile
hastanın arasında para ilişkisi olmayacak, hekimin elini hastanın cebinden
çekeceğiz.” Doğru, bunu başardınız ve üstelik muhalefet olarak tam gün yasasına
biz de sizinle beraber katıldık. Ama ne yaptınız? Sağlık harcamalarında
vatandaşa binen yükü giderek artırarak hekimin elini vatandaşın cebinden
çıkardınız ama elinize bir kasatura aldınız, kasaturayı da vatandaşın böğrüne
sapladınız; manzara bu. Eğer bu hoşunuza gidiyorsa sağlıktaki dönüşüm
programınıza gerçekten çok başarılı demek lazım.
Sağlıktaki artan iş yükü özellikle
sağlık çalışanları arasında büyük sorun. Sağlıkta iş yükü arttıkça ister
istemez komplikasyon diyemeyeceğimiz “malpractice”ler çok fazla olmaya başlar,
yanlış tedaviler olmaya başlar. Dolayısıyla, bunların faturasını, bunların
sorumluluğunu da siz, iş yükünü artırdığınız, emek sömürüsü yaptığınız sağlık
çalışanlarının üzerine yıkmaya çalışmayın. 
Sağlıkçılar sizden çok şey beklemekte.
Özellikle özlük haklarının iyileştirilmesi, yıpranma payının tüm sağlık
çalışanlarına verilmesi, döner sermaye gelirlerinin mutlaka emekliliğe
yansıtılması lazım. Yani bunlar çok zor şeyler değil ama kararlı olursak,
istikrarlı olursak, sağlık çalışanlarının 14 Mart Tıp Bayramları dışında başka
günlerde de ülkenin çok çalışkan, cefakâr, zor şartlarda hizmet veren insanları
olduğunu samimiyetle hatırlarsak bunları mutlaka gerçekleştirebileceğimiz
kanaatinde olduğumu ifade ediyorum.
Bu vesileyle bütçenin hayırlı olmasını
temenni ediyorum, saygılar sunuyorum. (MHP sıralarından alkışlar)
BAŞKAN – Teşekkür ederim Sayın Öz.
Samsun Milletvekili Sayın Cemalettin
Şimşek. 
Süreniz on üç dakika.
Buyurunuz. (MHP sıralarından alkışlar)
MHP GRUBU ADINA CEMALETTİN ŞİMŞEK
(Samsun) – Sayın Başkan, değerli milletvekilleri; görüşmekte olduğumuz Sağlık
Bakanlığı bütçesi hakkında Milliyetçi Hareket Partisinin görüşünü arz etmek
üzere huzurunuzdayım. Bu vesileyle yüce heyetinizi ve ekranları başında bizleri
izleyen aziz milletimizi saygılarımla selamlarım.
Değerli milletvekilleri, siyaset asla
tamamıyla bir hamaset yeri değildir, olmamalıdır. Hele bazı konular vardır ki
bu gibi konularda hamasete hiç yer yoktur. Bunların başında insan sağlığı gelir
çünkü biz inanıyoruz ki insan, Cenab-ı Allah’ın yeryüzünde yarattığı en değerli
varlıktır, yeryüzündeki tüm nimetler insanlığın hizmetine sunulmuştur. Esas
mesele, bu nimetlerin etkili ve verimli bir şekilde nasıl kullanılacağıdır.
İnsan sağlığını içine alan ve etkileyen her konu bu bakımdan çok önemlidir;
yapılan her hizmette, her iş ve eylemde öncelikle ele alınması gereken bir
meseledir. İnsan ve insan sağlığının içinde olmadığı her iş ve eylemin esasen bizim
için bir önemi de yoktur. 
Ancak, üzülerek ifade etmem gerekirse
on iki yıllık AKP iktidarı döneminde ülkeyi iyi yönetmek iddiası bir algı
yönetimi olarak alınan oy çokluğuyla izah edilmeye çalışılmış, her şey buna
bağlanmıştır. Dolayısıyla, yapılan icraatlar, Meclis çalışmaları muhataplarla
hiç paylaşılmadan “Ben yaptım, oldu.” mantığıyla yapılmış, hâl böyle olunca
yapılan işler hiç sorgulanmamış, eksikliklerini ve hatalarını da görme imkânı
olmamıştır. 
Değerli milletvekilleri, bu körlük öyle
bir hâl almıştır ki ülke demokratik hukuk devletinden hızla uzaklaşırken
içeride vatan bölünme noktasına gelmiş, dışarıda ise itibarsızlaşmıştır. Dış
ülkeler ve uluslararası demokratik kuruluşlar ülkemizi sürekli eleştirir
olmuşlardır. “Biz geliştik, değiştik.” diyerek ileri demokrasi adına
vatandaşlarımızdan on iki yıl evvel oy talep edenler, gelinen noktada ülkemizi
her yönüyle kaos ve karmaşaya sürüklemişlerdir. Bugün ülkemizin bir bölgesinde
devlet hâkimiyetini maalesef kaybetmiştir. Bu zaman zaman yetkili ağızlar
tarafından da dile getirilmektedir. Ayrıca, bu dönemde yolsuzluk, rüşvet ve
adam kayırma had safhaya varmış, 17-25 Aralık sürecinde ise artık mızrağın
çuvala sığmadığı bir dönem yaşanmıştır. Bu süreçte hukuk ayaklar altına
alınmıştır. Bu hırsızlık soruşturmasının önünü kesmek için hukuka aykırı her
türlü olayda yasama organı çoğunluk iradesine dayalı olarak kullanılmış,
yapılan bir yasa değişikliğiyle 77 milyon önce makul şüpheli sayılmış, buna
bağlı olarak 14 Aralıkta Cumhurbaşkanı tarafından sürekli hedef olarak
gösterilen bir kesime karşı haksız ve hukuksuz operasyon başlatılmış, evdeki
paralar belki sıfırlanamamış ama Meclisin itibarı maalesef sıfırlanmıştır. 
Değerli milletvekilleri, Sayın
Cumhurbaşkanı, Cumhurbaşkanı seçildiğinden beri bir siyasi parti mensubu gibi
konuşmalar yaparak Cumhurbaşkanlığı makamına yakışmayan davranışlarını ısrarla
sürdürmektedir. Sayın Genel Başkanımız Devlet Bahçeli’nin “Recep Tayyip
Erdoğan’dan Cumhurbaşkanı olmaz.” derken ne kadar haklı olduğu da böylece
ortaya çıkmıştır. 
Değerli milletvekilleri, esasen biz bu
zihniyeti 1970’li yıllardan beri tanırız. Bu zihniyet 6 Eylül 1980 yılında
Konya’da yapılan bir açık hava toplantısında İstiklal Marşı okunurken sırtını
dönen bir zihniyetin temsilcileridir. Bu zihniyetle ülkeye demokrasi, hele
ileri demokrasi gelmesi mümkün değildir. Halk kandırılmış, iktidar ele
geçirilmiştir. Türkiye’de demokrasi esaret altındadır ancak Victor Hugo’nun
söylediği gibi “Gecenin en karanlık anı sabahın habercisidir.” Biz, Milliyetçi
Hareket Partisi olarak ülkemiz için aydınlık günlerin yakın olduğuna
inanıyoruz. 
Değerli milletvekilleri, ben hakikaten
merak ediyorum; Bu süreçte yaşananlarla ilgili olarak Mecliste çoğunluk
iradesine sahip AKP milletvekilleri rahatlar mı, bu kaçak saray konusunda ne
düşünüyorlar, başlarını yastığa rahat koyabiliyorlar mı? Bakınız, hepimiz bu
dünyada faniyiz, önemli olan huzur içerisinde yaşamak ve bu dünyada hoş bir
sada bırakmaktır. 
Değerli milletvekilleri, bu dönemde
ülkemizdeki gelişmelere bağlı olarak sağlık alanında önemli değişiklikler
yapılmıştır ancak her alanda olduğu gibi bu alanda da algı yönetimi olarak
sanal bir hasta memnuniyeti üzerinden “Ben yaptım, oldu.” mantığıyla hareket
edildiğinden, geçen süre içerisinde üzerine hiçbir şey konulamamıştır. Hâlbuki,
gelinen noktada, sağlıktaki gelişmelerin tüm yönleriyle sorgulanmaya ihtiyacı
vardır. 
Gerçekte sistemin hastayı doğru
yönlendirmesi ve hastanın doğru hekimi sistem içerisinde bulabilmesi gerekirken
bugün hastalar hekimlerini mahalle sohbetlerinden, arkadaş tavsiyeleriyle
seçmekte, sonuçta hastane hastane dolaşarak derdine derman aramakta, bu arada
devletin kıt olan kaynakları da maalesef boşa harcanmaktadır.
Kurulan Kamu Hastane Birlikleri de
sistemin mantığı içerisinde hastaya nitelikli bir sağlık hizmeti ortaya
koyamamıştır. Kamu hastanelerinde ihaleyle alınan ve en ucuzu tercih edilen
hastane ihtiyaçlarının temininde kaliteli malzeme alma imkânı maalesef yoktur.
Kamu hastanelerinde nicelik sürekli artarken -AKP bununla iftihar ediyor-
nitelik ise son derece kötüye gitmektedir.
Ayrıca, Hükûmet, gelişmiş ülkelerde
genel sağlığın bir parçası olarak küçük yaşlardan itibaren gerek koruyucu
hekimlikte gerekse tedavi edici hekimlikte büyük önem verdiği ve olağanüstü
programlarla desteklediği ağız ve diş sağlığı hizmetlerini tam bir çağ dışı
anlayışla sadece bir külfet olarak görmekte, kamu ağız ve diş sağlığı
merkezlerinde nüfusun ancak yüzde 9-10’una ulaşarak vatandaş üzerinde sözde bir
algı yaratmak istemektedir. Diğer ülkelerle kıyaslandığında ağız ve diş sağlığı
konusunda çok geride olduğumuz ortaya çıkmaktadır. Dünyadaki sağlık sistemleri
incelendiğinde, ülkelerin halk sağlığı ve koruyucu hekimliği öne çıkararak daha
çok bu konulara önem verdiğini, hastalıkları daha baştan önleyerek sağlık
harcamalarını azaltmayı hedeflediğini görmekteyiz. Tedavi edici hekimlik de ise
devletin daha çok koordine edici ve denetleyici olarak görev aldığını, ödeme
gücü olmayan veya sigorta dışı ödemelerde vatandaşlarına sosyal yardımlarla
destek olduğunu görmekteyiz. 
Değerli milletvekilleri, Hükûmetin
Sağlıkta Dönüşüm Programı’yla sağlık hizmetlerine erişim kolaylaşmış fakat
sağlık hizmetlerinde kalite iyice düşmüştür. Bu dönemde sağlık hizmetlerine
yapılan harcamalar artmış ancak fayda-maliyet oranı ise iyice düşmüştür. Türkiye’de
kişi başına düşen sağlık harcamaları, doktor, hemşire ve hasta yatak sayısı
AB’nin 28 ülkesinin ortalamasının çok altında iken hasta müracaatının fazla
olması sistemin çarpıklığını ortaya koyması bakımından önemlidir. 
Dünya Sağlık Örgütü raporlarına göre,
Türkiye’de antibiyotikler artık fayda etmemektedir. Bu, bize Türkiye’de
gereksiz ilaç kullanımının hangi boyutlarda olduğunu göstermesi bakımından
önemlidir. 
Sağlıkta ülkelerin gelişmişliklerinin
bir göstergesi, yüksek hizmet kalitesinin sağlanması ve buna paralel
finansmanının sürdürülebilir olmasıdır. Hâlbuki ülkemizde bu sağlık
politikalarıyla ne hizmet kalitesinin artacağı ne de finansmanının
sürdürülebilir olabileceği öngörülmektedir. Bu durum gerçekten sorgulanmalıdır.

Ayrıca, sorgulanması gereken önemli
konulardan bir tanesi de sağlıkta uygulanan performans sistemidir. Bizim
dilimizde tüy bitti, hem eski Sağlık Bakanımıza hem de şimdiki Sağlık
Bakanımıza defalarca söyledik: Bu sistem -adına “sistem” denilebiliyorsa-
kaliteli bir sağlık hizmeti sunumu adına sürdürülebilir değildir Sayın Bakanım.
Sistemle hekimler çok hasta bakmaya zorlanmakta dolayısıyla bu, hem nitelikli
sağlık hizmeti vermeyi engellemekte hem de sağlıkta gereksiz harcamaları
artırmaktadır. 
Sağlıkta hizmet kalitesinin artırılması
için önemli etkenlerden birisi de, sağlık hizmeti sunucularının rahat ve
huzurlu bir ortamda çalışmalarıdır. Sistemde sağlık hizmeti sunucuları rahat ve
huzur içerisinde çalışamadıkları gibi gelecekleriyle ilgili bir öngörüye de
sahip olamamaktadırlar. Aynı işi yapmalarına rağmen, hastanenden hastaneye,
branştan branşa, aydan aya değişen performans ücretleri de sağlık hizmetlerini
bir kaos ve karmaşaya sürüklemektedir.
Ayrıca, aynı zihniyet önce özel
hastanelerin açılmasını teşvik etmiş, ancak daha sonra gerek Sağlık Bakanlığı
politikaları gerekse SGK uygulamalarıyla özel hastanelere, hekim kadroları,
bakılan hasta sayıları, özel bölümlerde istenen şartlar, katkı payları gibi
daha birçok uygulamalarla kamu hastanelerinden istenmeyen şeyler istenerek hastaneler
açısından haksız rekabet uygulamaları yapılmıştır. Bu, hakikaten anlaşılabilir
değildir. Asıl amacının vatandaşına kaliteli sağlık hizmeti sunmak olması
gereken devlet, uygulamalarıyla âdeta bu amacından uzaklaşmaktadır.
Değerli milletvekilleri, dolayısıyla
sağlık sistemimizde gelinen noktada kamu nezdinde şeffaf sağlık politikalarının
etkin bir diyalog ortamında tüm paydaşlarıyla paylaşılarak kaliteli bir sağlık
hizmeti sunumunun ve finansmanının planlanmasına ihtiyaç vardır. Bunun için
öncelikle hizmet kullanımındaki kontrol mekanizmaları ve planlama için veri
kullanılması konusunda öncelikli olarak hastalıkların insidans ve prevalans
bilgileri gibi verilere ulaşılarak toplum sağlığında karşılaşılan sorunların
doğru bir şekilde tespit edilmesi, mevzuatın yeniden düzenlenerek sağlık
açısından, mali açıdan sürdürülebilirliğin sağlanması ve yatırımların teşvik
edilmesi gerekmektedir. 
Ayrıca, Sağlık Bakanlığı hizmet
sunumundan çok anayasal görevi olan denetleyen ve koordine eden konumuna
getirilmelidir. Hizmeti sunan ile denetleyen, koordine eden ile rekabet edenin
aynı olması, hizmetin kalitesini maalesef olumsuz etkileyeceği ortadadır. 
Sayın Başkan, değerli milletvekilleri;
bugün burada Sağlık Bakanlığı bütçesi hakkında görüşlerimizi arz etmek üzere
huzurunuza geldik. ancak konuyla ilgili olarak şöyle bir değerlendirme
yaptığımızda, Sayıştay raporunda da ifade edildiği gibi, Sağlık Bakanlığı genel
bütçeli bir kamu idaresi olmasına rağmen kurum bünyesinde döner sermayeli
işletme bütçelerinin aynı kamu idaresi içinde farklı bir bütçe yapısını
oluşturduğunu görmekteyiz. Dolayısıyla Türkiye Büyük Millet Meclisi tarafından
verilen bütçe yetkisi ve raporlanan bütçe uygulama sonuçları genel bütçeye
ilişkin olup döner sermaye gelirleri Parlamento bilgisi ve kabulü dışında
gerçekleşmektedir. Tahsis edilen bütçe ve uygulama sonuçları Bakanlığın tüm
faaliyetlerini içermediğinden Türkiye Büyük Millet Meclisinin Bakanlık
faaliyetleri hakkında doğru bilgilendirilmesinin mümkün olmadığı
anlaşılmaktadır. 
Yine Sayıştay raporunda ifade edildiği
gibi, değerlendirilebilecek mal ve hizmet üretim ve satışı gerçekleşmediği için
Bakanlık merkez döner sermayesinin bir döner sermaye işletmesi olmadığı da
ayrıca ifade edilmektedir. Ondan dolayı bizce bu bütçeyi başka konularda eleştirmenin
hiçbir anlamı yoktur. Esasen şeffaf ve hesap verebilir olmayan bu bütçenin
Türkiye Büyük Millet Meclisinde görüşülmesi abesle iştigaldir diyorum. 
Hepinize saygılar sunuyorum tekrar.
(MHP sıralarından alkışlar) 
BAŞKAN- Teşekkür ederim. 
Kocaeli Milletvekili Sayın Lütfü
Türkkan, buyurunuz. (MHP sıralarından alkışlar) 
MHP GRUBU ADINA LÜTFÜ TÜRKKAN (Kocaeli)
– Keşke Sayın Bakan burada olsaydı! 
Sayın Başkan, değerli milletvekilleri;
Bilim, Sanayi ve Teknoloji Bakanlığı bütçesi hakkında söz almış bulunmaktayım.
Yüce heyetinizi saygıyla selamlıyorum! 
Sözlerimin başında Adalet ve Kalkınma
Partisi iktidarı döneminde sanayinin nasıl gerilediğini, Türk sanayisinin
şampiyonlar liginden amatör kümeye nasıl düştüğünü anlatmak istiyorum size.
Türkiye, 1990 yılında yani, o, şimdi
çok rahmetle anmadığımız o kötü yıllarda imalat sanayisinde 15 ülke arasında
13’üncü sıradaydı. 2010’da kaçıncı sırada? Liste dışı, yok. Böyle giderse bir
daha o listeye girmesi imkânsız gözüküyor. Sanayi ve ihracatımızın ithalata bağımlılığı
kaygı verici boyutlara ulaştı. Bugün, 100 dolarlık ihracat için 62 dolarlık
ithalat yapılmaktadır. Türkiye, sanayide rekabet ettiği ülkeler arasında en
pahalı elektriği, akaryakıtı, suyu kullanan ülke. Aranızda sanayici
arkadaşlarımız var, benim ne demek istediğimi daha iyi anlayacaklardır. Zaman
zaman “Yabancı ülkelerle rekabet edin.” diye sanayicileri zorlarlar ya, yabancı
ülkenin sanayicisinin aldığı akaryakıtı, elektriği aynı fiyata ver rekabet
edelim, yok, ondan 3 misli pahalı ver, sonra git onunla rekabet et, böyle bir
şansı var mı Türkiye’nin; asla ve kata yok. Hele istihdam üzerindeki vergi
yükünün o kadar çok fazla olduğu bir ülkede sanayiciler ayakta durmaya
çalışıyor. İktidarda olduğunuz on iki yılda sanayi tabanı eridi Türkiye’de. Türkiye’nin
eline su dökemeyecek ülkeler adım adım büyürken Türkiye küçüldü. Dünya Bankası
rakamlarına göre son yıllarda Endonezya’da, Meksika’da, Çin’de, Hindistan’da
büyüme oldu, Türkiye’de ise sanayide küçülme meydana geldi. Küçülme oranı yüzde
10’lara doğru gitmeye başladı. Yani Türkiye sanayi konusunda üçüncü dünya
ülkelerinin bile gerisine düşmüş durumda. Maalesef artık sanayimizin elle
tutulur bir yanı kalmamıştır. Çok uzağa gitmeye de gerek yok, geçen hafta ekim
ayı sanayi verileri açıklandı. TÜİK’in açıkladığı verilere göre üretim ekim
ayında yüzde 1,8 azaldı, yaklaşık yüzde 2’lik bu düşüş son bir yılın en sert
düşüşü oldu. Bir önceki Sanayi Bakanımız döneminde Türkiye Sanayi Strateji
Belgesi açıklandı. Kolay kolay uzun vadeli strateji üretmeyen bir ülke olan
Türkiye’de, Türkiye Sanayi Strateji Belgesi’nin açıklanması -samimiyetle
söylüyorum- beni hem şaşırttı hem de heyecanlandırdı. Umutlandım. 2011-2014
yıllarını kapsayan bu Strateji Belgesi’yle ilgili bir arpa boyu yol
katedilemedi şu ana kadar. Daha sanayi envanteri olmayan, hangi alanda kaç
makinesinin olduğu bilinmeyen, üretim kapasitesi meçhul, verilerin anketlerden
ibaret olduğu bir ülkede bu anlamda çok fazla bir şey de beklenemezdi zaten. 
Strateji Belgesi’yle, orta ve yüksek
teknolojili ürünlerde Avrasya’nın üretim üssü olma hedefi konulmuştu. Hem de
Türk sanayinin toplam üretiminin sadece yüzde 3,7’si yüksek teknolojiye
dayalıyken konuldu bu hedef. Bu hedefin açıklanmasının üzerinden dört yıl geçti
arkadaşlar. Bu üs kuruldu mu, bilen var mı, bana bir söylesin. Benim bu yönde
kulağıma gelen herhangi bir bilgi yok. Sadece açıklamalar var, arkasında bir
şey yok, her şeyde olduğu gibi. Adanalı var mı aranızda bilmiyorum, Adanalılar
“fıs” derler böyle bir şeyde. Gerçekten öyle. Bu dönemde de iktidar “fıs”
çıktı! 
Bugün imalat sanayisinde her 100
fabrikadan 26’sı kapalı. Kendi seçim bölgem olan, Sayın Bakanın da bölgesi olan
Kocaeli’nden örnek vermek istiyorum. Kocaeli sanayinin başkenti ama korkarım ki
bu gidişle bu sıfatı yakın zamanda yok olacak. Kocaeli’ndeki sanayiciler kan
ağlıyor. Bakın, Kocaeli’nde sanayinin nasıl kan ağladığını anlatmak istiyorum.
2011-2014 yılları arasında Kocaeli’nde üretim yapan 243 fabrika kapısına kilit
vurdu. Beyler, 243 fabrikadan bahsediyorum. Yani, 10’ar tane adam çalıştırsa
-Kocaeli’ndeki fabrikalar çok KOBİ ölçeğinde de değildir, ciddi fabrikalardır-
243’ü kapısına kilit vurdu. 2011’de 97 tane, 2012’de 57 tane, 2013 yılında 89
fabrika kapandı Kocaeli’nde, Sayın Bakanın seçim bölgesinde, benim de seçim
bölgemde. Bu ne demek? İstihdamın azalması demek. Bu ne demek? İnsanların işsiz
kalması demek. Bu ne demek? Sanayi şehri Kocaeli’nde sanayinin erimesi demek. 
Kocaeli Büyükşehir Belediyesinin 2005
yılında bazı sanayi kuruluşlarının bulunduğu bölgeleri imara açma kararı alması
ve imara açılan alanlardaki sanayi kuruluşlarına da bulundukları yerleri terk
etmeleri için on yıllık sürenin dolmasına da çok az bir zaman kaldı. 20 sanayi
kuruluşu kapanacak. İleriki dönemde 200’e yakın fabrika daha yıkılmak
isteniyor. Şu anda 20 fabrika için alınan yıkım kararının çerçevesinin
genişletilerek diğer 200 sanayi kuruluşu hakkında da uygulanması durumunda
Kocaeli’nde ciddi anlamda bir işsizlik yaşanacak. Şimdiden uyarıyorum: Bu
karardan bir an önce geri dönülmesi gerekmektedir Sayın Bakanım. Bugün
itibarıyla Türkiye genelinde kapanan iş yeri sayısına bakarsanız 100 binleri
buluyor. Kocaeli de bundan fazlasıyla nasipleniyor. 
Elinizi vicdanınıza koyup iki saniye
düşünün bu iş yerleri niye kapanıyor diye. Herhâlde insanlar keyif olsun diye fabrikayı
kapatmazlar, asla ve kata, bir sanayici için ölüm demektir fabrikasını
kapatmak. “Elinizi vicdanınıza koyup düşünün.” dedim ama özür diliyorum,
vicdanın olmadığını unutmuşum. 
Sanayi kan kaybettikçe işsiz sayısı
artıyor. 2003’te kayıtlı işsiz sayısı yaklaşık 600 bin iken bugün bu sayı 3
milyonu geçmiş, 4 milyona yaklaşmış durumdadır. Yüzdeye vurursanız Türkiye’nin
yaklaşık yüzde 13’ü işsiz. Korkunç bir rakam bu. İşsizlik bu kadar çok olunca
huzur da olmuyor ailelerde. Dikkat edin çevrenize, ayrılan ailelerin çoğunda
sorun, mesele, işsizlik, ekonomik sıkıntı. Huzur olmayınca tabii ki aileler de
dağılıyor, cinnetler artıyor, katliamlar çoğalıyor, gazetelerin üçüncü
sayfaları dolup taşıyor. 
Türkiye’de bugün mahkemelerde 20 milyon
kredi kartı ve çek senet dosyası var. Türkiye’de yaklaşık 20 milyon aile
olduğunu düşündüğümüzde her eve bir icra dosyası düşüyor. Herkes icralık. 
Dün cumhuriyet tarihinin en büyük
yolsuzluk ve hırsızlık olayının ortaya çıkmasının seneyidevriyesiydi. Bu önemli
haftanın arifesinde, hisleri, malum, çok kuvvetli olan Sanayi Bakanımız tarihe
geçecek laflar etti. Bakan Bey’in ifadesiyle söylüyorum, “Varsa ufak tefek
hırsızlıkları falan filan, onu da büyütüp şey yapmaya çalışıyorlar.” diyor.
Bakan Bey’in sarf ettiği bu sözleri oldukça manidar karşılıyorum. 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Devamını da söyle; madem söyledin, devamını da oku. 
LÜTFÜ TÜRKKAN (Devamla) – Sayın Bakana
buradan sormak istiyorum: Ayakkabı kutularından çıkan paralar, evlerde insan
boyu kasaların içinde bulunan dolarlar “ufak tefek hırsızlık” mıdır Sayın
Bakan?
ÖZCAN YENİÇERİ (Ankara) – Montaj olma
ihtimali var! 
LÜTFÜ TÜRKKAN (Devamla) – Diyelim ki bu
sizin ve Hükûmetiniz için ufak tefek hırsızlık, bu ufak tefek hırsızlıksa eğer,
sizin büyük hırsızlık kavramınız nedir Sayın Bakan? Ne kadardır? Size göre
hırsızlık hangi miktarda olursa büyük hırsızlık olur?
HAYDAR AKAR (Kocaeli) – Ya da günah
olmaz onlara göre?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Haydar, ayıp ediyorsun, çok ayıp. Bu insani değil!
LÜTFÜ TÜRKKAN (Devamla) - Hırsızlığı
meşrulaştırmak isteyen bir Hükûmetle karşı karşıyayız. Bu, ayıptır, her şeyden
önce de günahtır. Bu yüzden Sayın Bakan, sözlerinizi kınıyorum ve sizi önce
Allah’a, sonra da halkımıza havale ediyorum. 
Sanayi bakımından çok vahim bir
durumdayız. Peki, bilim ne âlemde? Hayvanat bahçesinden TÜBİTAK’a müdür atanan
bir ülkede bilim adına konuşacak hiçbir şey olduğunu düşünmüyorum. 
ALİM IŞIK (Kütahya) – Sadece montaj
yapıyor!
LÜTFÜ TÜRKKAN (Devamla) – Bilim yuvası
olarak adlandırılan üniversitelerimizin durumu da ortada, dünya sıralamasında
500’üncü sıralarda. 
Sayın Bakan, değerli milletvekilleri,
Sayın Başkan; Sanayi Bakanlığı bütçesinin görüşmelerinde sanayinin başkenti
Kocaeli’ne ayrı bir pencere açılması gerektiğini düşünüyorum. 
Bakın, size şimdi bazı fotoğraflar
göstereceğim. Tabeladan da anlayacağınız gibi burası Cengiz Topel Havalimanı;
acınacak hâlde. 
HAYDAR AKAR (Kocaeli) – Şov yapıyorlar!
İnekler otluyor orada. 
LÜTFÜ TÜRKKAN (Devamla) - Sahipsiz
köpeklerin bırakıldığı yer. Belediyelerin sahipsiz köpekleri bıraktığı yer şu
anda Cengiz Topel Havalimanı. Acınacak hâlde mostralık olarak Kartepe ilçemizde
duruyor bu. Kapısında birkaç güvenlik görevlisi.
ALİM IŞIK (Kütahya) – Bonzai merkezi mi
oldu orası? 
LÜTFÜ TÜRKKAN (Devamla) – İlgili
müdürler de görevlerinin başında ama bu insanlar mesleklerini yapmıyorlar,
unuttular. Cengiz Topel Havalimanı’na ne gelen var ne giden; kuş uçmaz, kervan
geçmez bir vaziyette bekliyor. Cengiz Topel Havalimanı şimdilerde kargalara ve
sahipsiz köpeklere ev sahipliği yapıyor, sivil uçuşlar olmuyor. Ben Kocaelili
hemşehrilerimin kendi illerindeki havaalanını kullanamamalarından dolayı
utanıyorum. Kimse bana ve hemşehrilerime maval okumasın “Tüm şehirlerimizde havalimanı
var.” diye. İşte görüyoruz, var ama bir işe yaramıyor. Kargalar var orada
sadece, başka bir şey yok. 
HAYDAR AKAR (Kocaeli) – Sabiha Gökçen’e
kim servis yapıyor Kocaeli’nden; onu söyle!
LÜFTÜ TÜRKKAN (Devamla) – Yazık bu
milletin parasına. Milyonlarca lira harcanarak yapılan havaalanının durumu bu;
in cin top oynuyor. Dünyada havaalanı olan, uçağı inen ama yolcusu olmayan tek
havalimanı Cengiz Topel Havalimanı. 
Tabii bu duruma da çok fazla şaşırmamak
lazım çünkü benzer bir durum daha var Kocaeli’nde. Nasıl havalimanı olup da
yolcusu olmayan bir kentse, aynı şekilde tramvayı var ama tramvay hattı yok
Kocaeli’nin. 
Bakın, size bir resim göstereceğim. Bu
tramvay 30 Mart seçimlerinin öncesinde Kocaeli merkezine getirildi, konuldu.
HAYDAR AKAR (Kocaeli) – Bakanın resmi
olan tramvay var, onu koysaydın oraya.
ALİM IŞIK (Kütahya) – Sayın Bakan da
görsün, Sayın Bakan da görsün. Sayın Bakan, bakın bir. 
LÜTFÜ TÜRKKAN (Devamla) – Bu tramvay da
sergilendi. Sayın Bakan bilir, bu tramvayı Sayın Bakan getirtti. Şaka gibi
değil mi? Yani Karadeniz fıkrası gibi, komedi filmi gibi. Sayın Bakan,
Kocaeli’ne tramvayı getirdi ama Sayın Bakan içine de girdi, gördüğünüz gibi
milletimize de el salladı içinden. (MHP sıralarından alkışlar) Tramvayın
içinden el sallayan bir Bakan var burada. Peki, ne oldu bu tramvaya? Öyle bir
anlattılar ki zannedersiniz ki uzay mekiğiyle Kocaelilileri uzaya
gönderecekler. 
HAYDAR AKAR (Kocaeli) – Nasıl
aydınlattılar, onu da söyle. 
LÜTFÜ TÜRKKAN (Devamla) – Yahu, şu anda
o tramvayın yerinde ne var biliyor musunuz? Şu var… 
ALİM IŞIK (Kütahya) – Sayın Bakan
görsün.
ÖZCAN YENİÇERİ (Ankara) – Tabanvaya
dönmüş!
LÜTFÜ TÜRKKAN (Devamla) – Tramvay var
mı? Yok. 
Dün Büyükşehir Belediyesi açıklamış,
“Ocak ayında ihale yapacağız, nisan ayında da kazmayı vuracağız.” Yani seçim
geliyor, bir tramvay şova daha hazırlanın Kocaelililer demiş. Yani seçimle
ilgili yapılan bu meseleler Kocaelililerle dalga geçmek demektir. Kocaeliler
bunu hak etmiyor Sayın Bakan.
Şimdi de 2015 seçimlerinden önce seçim
tanıtım projeleriyle ilgili bana da göndermişler. Tramvayı yemez. Siz
tramvaydan önce ne yapın biliyor musunuz? Durağı olup da otobüs gitmeyen
köylere otobüs gönderin, bırakın milleti tramvayla kandırmayı ya, otobüs
gönderin. Köyde otobüs yok, insanlar yandaki köye yürümek zorunda kalıyor.
Biraz beytülmalden elini çeksin bu insanlar. İnsanlara hizmet edin.
Bakın, 2000 yılında Türkiye’nin en
zengin yüzde 1’i Türkiye'deki servetin yüzde 35,3’üne sahipti. Sene 2014, “en
zengin” dediğimiz yüzde 1 Türkiye’deki servetin yüzde 55’ine sahip. Yani birkaç
zengini zenginleştirmekten öte hiçbir şey yapmadınız ve bunu da insanlarımıza
“Türkiye zenginleşiyor.” diye sundunuz. Fakir fukara çoluğunu çocuğunu
doyurmanın peşinde, çöpten ekmek aramanın peşinde.
Hepinize saygılar sunuyorum. Sağ olun,
var olun. (MHP ve CHP sıralarından alkışlar) 
HAYDAR AKAR (Kocaeli) – Ara kabloyu
söylemedin.
BAŞKAN – Teşekkür ederim.
İstanbul Milletvekili Sayın Celal Adan.

Buyurunuz. (MHP sıralarından alkışlar)
MHP GRUBU ADINA CELAL ADAN (İstanbul) –
Sayın Başkan, değerli milletvekilleri; özellikle İstanbul’da İkitelli Organize
Sanayi Bölgesi, Dudullu Organize Sanayi Bölgesi, küçük sanayi sitelerinin
yöneticileriyle birlikte geçen hafta toplantı yaptık ve bir değerlendirmeyi
Türkiye Büyük Millet Meclisinde paylaşmak üzere huzurunuzdayım.
KOBİ’ler, tüm dünyada olduğu gibi,
Türkiye ekonomisinin de dinamik ve sürükleyici unsurlarından biri olup
ülkemizin sosyoekonomik gelişmesi açısından çok büyük öneme sahiptirler.
KOBİ’lerin tanımı konusunda yaşanan karmaşa, sağlıklı bir envanter çalışmasının
yapılmasına da engel teşkil etmektedir. 
 Küreselleşme sürecinde, korumacılık
ortadan kalkmakta, yabancı sermaye akışına serbestlik sağlanmakta, ülkelerin
dış ticaret kanalları yoluyla birbirlerinden etkileşimi kolaylaşmakta ve
rekabetin yüksek olduğu bir ortamla karşılaşılmaktadır. Bu süreçte
korumacılığın ortadan kalkmasıyla birlikte devletin ekonomideki rolünün ve
desteklerinin azaldığı, özelleştirmenin daha ciddi olarak gündeme geldiği bir
piyasa yapısı söz konusudur. Bu açıdan bakıldığında küreselleşme sürecinin ülke
ekonomilerine ve bu ekonomilerin aktörleri olan firmalara etkileri
kaçınılmazdır. Ülkelerin kendilerini korumak amacıyla koymuş olduğu kotalar,
gümrük duvarları küreselleşmenin karşısında bir eğilimin ya da küreselleşememenin
bir göstergesidir. Bu nedenle, küreselleşmeyle çelişkili bir eğilim olan
bölgeselleşme ve bölgesel entegrasyonlar karşımıza çıkmaktadır.
Bölgeselleşmenin küreselleşmeyi engelleyici mi, yoksa kolaylaştırıcı mı olduğu
konusunda değişik görüşler bulunmakla birlikte, bölgeselleşmeyle sağlanan
birlikte hareket eğilimi ve ekonomik entegrasyonların küreselleşme için iyi bir
zemin hazırladığı ağırlıklı olan görüştür. Nitekim son yıllardaki özellikle
Avrupa’daki bölgesel oluşumlar ve sonrasındaki gelişmeler bunu işaret
etmektedir.
Türkiye’de KOBİ’lerin büyük ölçüde
fason üretime yöneldikleri, kendi markalarını yaratmakta ve kendi ürünlerini
pazarlamakta güçlük çektikleri görülmektedir. Ülke imajının ve markanın
olmaması bu işletmelerin rekabet gücünü büyük ölçüde zayıflatmaktadır. Bu
açıdan bakıldığında globalleşme sürecinde Türkiye’ye biçilen rol, büyük ölçüde
ucuz, fason üretim yapan ülke konumudur.
Firmalar kendi markasını yaratamadığı
ve kaliteli üretime önem vermediği sürece bu gelişmeler karşısında rekabet
avantajını kaybetmektedir. Öte yandan, KOBİ’lerin küçük olmalarından
kaynaklanan karar almada ve uygulamadaki esnekliklerinin onlara yeni
gelişmelere uyum sağlama konusunda kolaylık sağladığını da göz ardı etmemek
gerekir. Önemli nokta, rekabetçi bir piyasayla karşı karşıya kalan fakat
rekabet yeteneği zayıf küçük ya da orta ölçekli işletmelerin ne şekilde bir
strateji izlemeleri gerektiğinin belirlenerek finansal ve diğer gerekli
desteklerin zamanında sağlanabilmesidir.
Üretim maliyetleri konusunda KOBİ’lerin
yaşadığı temel sorunlar var. Bütün işletmelerin en temel amacı müşterilerine
kaliteyi ucuza sunabilmektir. Bunu yapabilmek için de üretim maliyetlerini
minimuma indirmeleri gerekmektedir. KOBİ’lerin maliyetlerini düşürmelerini
sağlayacak bir uygulama takas ya da barter faaliyetidir. Takas
organizasyonlarının kurulmasıyla KOBİ’ler -organizasyon içindeki- para
alışverişinde bulunmadan birbirleriyle mal ve hizmet değiş tokuşu
yapabilmektedirler. Böylece işletmeler atıl kapasitelerini kullanabilmekte ve
ham madde tedarikinde indirimlerden yararlanabilmektedir. Üyeleri, pazarlama
bilgi sistemlerinden faydalanarak dış pazarlarda pazar paylarını daha rahat
arttırabilmektedirler. 
Ayrıca, firmalar kendi aralarında iş
birliğine giderek büyük işletmeler gibi ölçek ekonomilerinden faydalanabilmekte
ve böylece maliyetlerini düşürmektedirler. KOSGEB ve KOBİ’lerin üretim
maliyetlerini düşürmek ve teknolojiyi kullanmalarını sağlamak için yazılım
programlarına destek verilmesi gerekmektedir. 
 Modern pazarlama kavramı, her şeyin
pazarla başladığını kabul etmektedir. Bu nedenle, KOBİ’lerin başarılarında
pazar üzerinde yoğunlaşma önem kazanmaktadır. 
 KOBİ’lerde pazarlama konusunda uzman
kişilerin istihdam edildiği ayrı bir pazarlama bölümü yoktur. Bu açıdan, KOBİ’lerde
“az gelişmiş bir pazarlama” anlayışından söz etmek mümkündür. KOBİ’ler
pazarlama araçlarından yeterince yararlanamamaktadır. KOBİ’lerde düzenli bir
pazarlama araştırması yapılmamaktadır. Genel olarak KOBİ’lere ihracat pazarları
kapalıdır veya bu işletmelerin ihracat pazarlarına girmeleri çok zordur.
KOBİ’ler genellikle ürünlerinin pazarlamasında pahalı ve karmaşık satış
kanalları ve satış örgütleri kullanamamaktadırlar. Büyük işletmeler kitle
üretiminin avantajlarından yararlanmakta, KOBİ’ler yararlanamamaktadır.
KOBİ’ler daha çok yerel pazarlara hitap etmektedir. KOBİ’ler genellikle sınırlı
bir pazar payına sahiptir.
KOBİ’lerin ülke düzeyinde ciddi
sorunları bulunmaktadır. KOBİ’leri ihracata yöneltmek veya ihracatlarını
geliştirmek için planlı bir strateji izlenmemektedir.  Küçük
sanayi sektörünü geliştirmeyi ve bu sektörün ihracata katkısını artırmayı
hedefleyen amaçların açıkça ortaya konulmadığını görmekteyiz.  Mevcut amaçların
küçük sanayi sektörünün ihracatının gerçekleştirilmesine yönelik olmadığını
görmekteyiz. KOBİ’leri desteklemek için belirlenmiş bir hedef olsa dahi alınan
önlem ve uygulamaların bu amaca uygun olmadığını görmekteyiz. KOBİ’ler için
talep piyasasını koordine edecek bir kuruluş henüz mevcut değildir. İç piyasa
şartlarının dış piyasaya göre daha cazip olması, her türlü şarta göre
düzenlenmesi söz konusu değildir.  İhracatta mevcut uygulamaların KOBİ’lerin
aleyhine işlemesi, bürokratik engeller, teşvik tedbirlerinin yetersizliği
KOBİ’lerin organize olmamalarını ortaya çıkarmaktadır. 
KOBİ’lerin finansal yönetimle ilgili
çok ciddi sorunları bulunmaktadır.  Türkiye’de KOBİ’lerin sorunlarıyla ilgili
olarak yapılan uygulamalı çalışmalarda finansal sorunlar listenin en başında
yer almaktadır. Ülkemizdeki KOBİ’ler, diğer ülkelerdekilere göre kredi
hacminden daha az yararlanmaktadır. 
KOBİ’lerin bankacılık sisteminden
kullandıkları kredilerin, toplam kredi içindeki payı çok fazla değildir.
Uzmanlar, KOBİ’lere “esnek garanti anlaşmaları” adı altında, uygun oranlarla
orta ve uzun vadeli kredilerin verilmesi amacıyla özel, kamu ve yarı kamu
finans kurumlarının oluşturulmasını önermektedir.
Farklı bir anlatımla KOBİ’lerin
sorunlarını sıralamak istiyorum: Girişimcilik, yöneticilik ve mülkiyetin
işletme sahibinde bütünleşmesi; fizibilite çalışmalarının yetersizliği; ortak
girişimlerde çekingenlik; işletmeler arası iş birliği eksikliği; kuruluş yeri
seçimi ile ilgili sorunlar; idari sorunlar; yönetim ve yönetici sorunları;
nitelikli personel bulunamaması; işletme sahiplerinin teknik kökenli olması;
örgüt ve örgütlenme sorunları; uzmanlaşma ve formasyon eksikliği; idari,
teknik, danışmanlık ve rehberlik hizmetlerindeki eksiklik; üretim ve teknoloji
sorunları; teknolojik yetersizlik; üretim kapasitesi eksikliği; pazar
araştırması yapılmaması; AR-GE faaliyetlerinin eksikliği; kapasite
belirlenmesinde yanlışlıklar; ham madde, işletme malzemesi ve sağlanmasında
yaşanan sorunlar; uluslararası kalite normlarında ürün üretememe; fason üretim
planında karşılaşılan sorunlar; stoklama sorunları; pazarlama sorunları; pazar,
çevre analizi ve erken uyarı sistemlerinden yoksunluk; yeni pazar kanallarının
hazırlanamaması; dağıtım sorunları; potansiyel iç pazarların bulunması,
araştırılması ve değerlendirilmesindeki güçlükler; pazar bilgisi eksikliği;
ihracat pazarlama sorunları; dış pazarlardaki yoğun rekabet; dış pazarda
potansiyel belirleme güçlükleri; dış pazarlama giderlerinin yüksekliği;
istenilen standartlara uyamama; finansman sorunları; işletme sermayesi ve öz
kaynak yetersizliği; yabancı kaynak sağlamada güçlükler ve maliyetlerin
yüksekliği, kredibilitenin düşüklüğü; yatırım zamanlamasında yapılan hatalar;
işletme sahiplerinin finansal yönetim açısından bilgi noksanlığı ve profesyonel
yönetici çalıştırılmaması; teşviklerden yeterince yararlanılamaması; yasal
sınırlamalar; destekleyici ve yönlendirici politikaların eksikliği; mevzuatın
ve yeni gelişmelerin yeterince izlenememesi; yasal hakların savunulamaması;
bürokratik işlemler, engeller ve gecikmeler; üniversite-küçük sanayi iş
birliğinin geliştirilememesi.
Değerli milletvekilleri, OSB’lerin de
çok ciddi problemleri var. Sanayicilerin kalifiye eleman ihtiyacının
karşılanması için OSB’lerde kurulan meslek liseleri sevindiricidir ancak
yeterli değildir. Çalışanların eğitimi, OSB’de çalışanların eğitim ayağının
tamamlanması, OSBÜK ve OSB Akademisi gibi kurumların çoğaltılmasına ihtiyaç
vardır. OSB’lerin başka kapılara gitmesine gerek kalmadan aile içerisinde
kamulaştırma işlemlerinin yapılmasına fırsat verilmelidir. 
 OSB’ler yönünden doğal gaz fiyatı
içerisindeki özel tüketim vergisi; elektrik fiyatı içerisinde yüzde 1 enerji
fonu, yüzde 2 TRT payı, yüzde 1 belediye payı, OSB’lerde sanayi parseli satış
bedelleri üzerindeki yüzde 1 oranındaki KOSGEB’e yapılan ödemeler sanayicinin
üretim ve yatırım maliyetlerinin yükselmesine yol açmaktadır. 
KOBİ’lerin finansman sorunlarının
çözülebilmesi amacıyla KOBİ’lere kredi kullandıran bankaların kullandırdıkları
kredi miktarının munzam karşılıktan mahsup edilmesi yoluyla KOBİ’lere kredi
kullandırılması desteklenmelidir.
 OSB’lere doğal gazda yüzde 10 indirim
vardı, enerjide tarife indirimi vardı. Üretimde enerji maliyetleri yüksek.
Sanayi üretiminde kullanılan enerjide sanayicinin elini rahatlatacak indirimler
yapılmalıdır.
 OSB’lerin ihtiyaçları çerçevesinde
özellikle yol, su, enerji, telekomünikasyon, kanalizasyon ve altyapı
hizmetlerinde OSB’lerin sınırlarına kadar hizmetlerin getirilmesi zorunludur.
Değerli milletvekilleri, bunlar küçük,
orta boy işletmelerin organize sanayi bölgelerindeki kanaat önderlerinin bizim
dile getirmemizi istedikleri ana konuların başlıkları; Sayın Bakan burada,
söyledik. Ancak, son günlerde gelişen süreçle ilgili de bir iki şey söylemek
istiyorum.
Bugün, Türkiye ahlaki ve manevi bir
çöküş, bir çürümeye mahkûm ediliyor. Güvenilir hiçbir değer, hiçbir kurum
bırakılmadı. Bunun öncüsü Adalet ve Kalkınma Partisi iktidarıdır. Milletimizin
zengin kültür mirasından biri, dindar insanların dürüst olduğu, güvenilir
olduğu… Bunun sarsıldığı günlerden geçiyoruz. 
Cumhuriyet Halk Partisi, Milliyetçi
Hareket Partisi ve sizin adınıza konuşuyorum ben, itiraz etmeyeceğiniz bir şey
konuşacağım şimdi. 2001 yılında, inceledim, Adalet ve Kalkınma Partisinin
programında 2.2 no.lu bölümde aynen şu taahhüt yer alıyor: “Milletvekili ve
bakanların yargılanmaları önündeki anayasal engeller kaldırılacak;
dokunulmazlık, tüm kamu görevlilerinin yargılanabilmeleri önündeki engeller ve
ayrıcalıklarla birlikte ele alınacak ve dokunulmazlıklar kaldırılacak.”
ifadesini söylüyor. 
Şimdi, Cumhurbaşkanını, Başbakanı…
Bakın, sokaklarda olup bitenleri bir izlediğimiz zaman utanılacak bir süreçle
karşı karşıyayız. Adalet ve Kalkınma Partisi onurlu davranmalıdır. Başbakanın
programına koyduğu, Cumhurbaşkanının programına koyduğu bu taahhüde sadık
kalmalıdır. CHP buna oy verir, Milliyetçi Hareket Partisi sonuna kadar oy
verir. 
Bir şey daha görüyorum ben şu anda
yaşanan süreçle ilgili. Bizim bir feryadımız var: Siyasetteki ahlaki çürüme
toplumu zehirlemektedir. Şimdi, “17-25 Aralıkta yolsuzluk var.” diyor
Cumhuriyet Halk Partisi, Milliyetçi Hareket Partisinden bazı milletvekili
arkadaşlar, AKP’liler saldırıyor. Beyler, bu yolsuzluğa bulaşmış bakanların…
(Mikrofon otomatik cihaz tarafından
kapatıldı) 
CELAL ADAN (Devamla) –
…dokunulmazlıkları kalkmadığı müddetçe bu Meclisin haysiyetini koruma şansımız
olmayacaktır. 
Bu vesileyle hepinize saygılarımı
sunuyorum. (MHP sıralarından alkışlar) 
BAŞKAN – Teşekkür ederim.
Ankara Milletvekili Sayın Özcan
Yeniçeri.
Buyurunuz. (MHP sıralarından alkışlar)
MHP GRUBU ADINA ÖZCAN YENİÇERİ (Ankara)
– Sayın Başkan, değerli milletvekilleri; 2015 Yılı Merkezi Yönetim Bütçe Kanunu
Tasarısı bağlamında TÜBA ve TÜBİTAK üzerinde Milliyetçi Hareket Partisi Grubu
adına söz almış bulunuyorum, bu vesileyle yüce Meclisi saygıyla selamlıyorum. 
Sayın Başkan, değerli milletvekilleri;
TÜBİTAK ve Türkiye Bilimler Akademisi beyin gücü, üretim ve yaratıcılıkla
doğrudan ilişkili bir kurumdur. Bilindiği gibi beşerî ya da entelektüel
sermaye, daha doğrusu insan faktörü ulusların en stratejik kaynağıdır.
Değersizi değerli, değerliyi de daha değerli hâle getirmek ancak insan
zekâsını, bilgiyi ve bilimi kullanan toplumların başarabileceği bir iştir.
TÜBİTAK tam da bunu yapmakla görevlidir. Ülkenin potansiyeline uygun
gelişmesini engelleyen hemen her faktörün arkasından yetersizlikler, yeteneksizlikler
ve keyfîlikler vardır. Beyin gücünü kullanamayanlar, bilgiyi üretime
dönüştüremeyenler, yaratıcılığı harekete geçiremeyenler gerçekte ülkenin
geleceğini çalanlardır. Kurumlarda yetersizi yeterlinin, yeteneksizi
yeteneklinin, beceriksizi beceriklinin başına musallat edenler beşerî
kaynaklarını heba etmek suretiyle üretime, yönetime ve ülkeye en büyük kötülüğü
yapmaktadırlar
Türkiye'de bugün bilgiler öksüz,
bilginler köksüz, değerler sahipsizdir ve Türkiye giderek yetenek, kabiliyet,
liyakat ve değerler mezarlığına dönüşmektedir. Bu manzarayı değiştirmek de
bilimi, teknolojiyi ve aklı örgütlemekle mümkündür. TÜBİTAK gibi kurumların
öncelikli amacı da budur.
Değerli milletvekilleri, kuruluş
yasasında Türkiye'nin rekabet gücünü ve refahını artırmak ve sürekli kılmak
amacıyla TÜBİTAK ilgili kurumlarla iş birliği içinde olacak, bilim ve teknoloji
politikaları geliştirecek, araştırma ve geliştirme faaliyetlerini özendirecek,
destekleyecek, koordine edecek ve yürütecek; bilim ve teknoloji kültürünün geliştirilmesinde
de öncülük yapacaktır. İsabet ve itinayla belirlenmiş bu amaçlar doğrultusunda
TÜBİTAK'ın faaliyet gösterdiğini bugün söylemek mümkün değildir.
TÜBİTAK, kuruluşundan bu yana önemli
işler başarmış, ciddi çalışmaları desteklemiş, bilim ve teknoloji alanında
yapılan gelişmelerine katkı sağlamış bir kurumumuzdur. Öncelikle bunu ifade
edelim. Ancak TÜBİTAK amacına uygun faaliyet göstermiş olsaydı kurumun da
ülkenin de bugün bulunduğu yerden çok daha ileri bir noktada olacağının da
özellikle altını çizmek istiyorum.
İktidar bugün, TÜBİTAK üzerinden siyasi
muhaliflerine güç gösterisi yapmaktadır. AKP iktidarı, TÜBİTAK'ı siyasi
kamplaşmanın ve hesaplaşmanın aracı hâline getirmiştir. AKP, âdeta, bilimi
kendi zihniyetine göre TÜBİTAK üzerinden yeniden inşa etme gafilliği içerisine
düşmüştür.
Herkes bilmelidir ki, bilim eğer
hükûmetin, siyasetçilerin etkisi ve kontrolü altındaysa orada bilim değil ancak
şarlatanlık yapılır. Bilim emir kaldırmaz.
Cumhuriyetin kurucusu Mustafa Kemal
Atatürk "İlim ve özellikle sosyal bilimler dalındaki işlerde ben emir
vermem. Bu alanda isterim ki beni bilim adamları aydınlatsınlar. Sosyal
ilimcilerin yapıcı yönlerini gösteriniz, ben takip edeyim.” derken, TÜBİTAK’ta
âdeta siyaset, bilime emir vermektedir. 
Değerli milletvekilleri, herhangi bir
ülkenin bilim ve teknolojiye verdiği önem bir ölçüde araştırma geliştirmeye
ayırdığı kaynaklarla ölçülür. Türkiye 2000 yılında ulusal gelirinin ancak binde
48’ini araştırma geliştirme faaliyetlerine ayırırken, Kore ulusal gelirinin yüzde
2,3’ünü, Japonya yüzde 3,04’ünü ayırmaktaydı. 2000 yılını izleyen yıllarda
Türkiye'nin ulusal gelirden AR-GE’ye ayırdığı pay, tüm yıllarda yüzde 1’in
altında kalmıştır. Bu düşük bir rakamdır.
AR-GE harcamalarının millî gelire oranı
2012 yılı itibarıyla binde 92’ye yükselmiş olmakla birlikte, aynı yılın Avrupa
Birliği ortalaması 2,06’dır ve Türkiye’de ayrılan para bu seviyenin çok
altındadır. 
Yine, AR-GE personelinin toplam
istihdam içerisindeki oranı binde 7 olup, bu oran da Avrupa Birliği ortalaması
olan yüzde 1,07’den çok düşüktür. 
472 milyar Türk lirası büyüklüğündeki
2015 bütçesinde TÜBİTAK için ayrılan toplam ödenek sadece 977 milyon TL’dir.
Biz “TÜBİTAK’a az ya da araştırma geliştirmeye az para ayrıldı.” diyoruz, fakat
TÜBİTAK Başkanı diyor ki: “Para sıkıntımız yok. Nereye koyacağımızı
şaşırıyoruz.”
BÜLENT BELEN (Tekirdağ) – Ayakkabı
kutusuna! Ayakkabı kutusuna!
ÖZCAN YENİÇERİ (Devamla) – Bu durum
gösteriyor ki… Mevcut ayrılan paranın da uygun proje ve uygun programlara
kullanılamadığını ve bunun milletin ve toplumun geleceğini inşa edecek
sonuçların elde edilmesinde sıkıntı ürettiğini buradan özellikle ifade etmek
istiyorum.
“Geçmiş dönemlere göre AR-GE payı
arttı.” diye konuyu kapatamazsınız. Gelişmiş ülkelerin AR-GE’ye ayırdıkları
seviye mutlaka yakalanmalıdır. Günümüzde AR-GE’ye ayrılan payın artırılması,
teknoloji üretimi ve bilgi ekonomisine geçişin ön şartlarından birisidir. 
AR-GE harcamalarının artması aynı
zamanda bilginin, rekabetin, büyümenin ve istihdamın ülkenin politik
öncelikleri içine girmesi anlamını da taşımaktadır.
Diğer yandan, TÜBİTAK'ın bol miktarda
proje ve programı var ancak bu projelerin etki analizinin ne olduğu orta yerde
yok. Projeyle yapılan iş, proje için yapılan masrafı karşılıyor mu? Halk
tabiriyle, yaptığınız iş, ürküttüğünüz kurbağaya değiyor mu? Öncelikle bunun
üzerinde yoğunlaşmak gerekiyor. TÜBİTAK'ın programları amaçlarını ne ölçüde
gerçekleştiriyor? Bu da yeterince açık değil.
Değerli milletvekilleri, Bilim ve
Teknoloji Bakanlığı aklın, bilginin, araştırmanın ve sorgulamanın egemen olduğu
bir bakanlıktır. Bu bakanlık ve çalışmalarında her alandan daha çok hissin yani
duygunun, hurafenin yeri yoktur. Aklın, araştırmanın, incelemenin yeri vardır
ama hissin ve duygunun yeri yoktur. Sayın Bakan rüşvet ve yolsuzlukla ilgili
ses kayıtlarına yönelik olarak yaptığı açıklamada "Ben o kayıtları ilk
dinlediğimde çok açık bir montaj olduğunu hissettim." diyor. Bu yaklaşım
ön yargılı ve dogmatiktir. Bilim ve akıl dünyasında hissetmenin yerinin
olmadığını biraz önce ifade ettim. Bakanın bu tavrı, ona bağlı olarak faaliyet
gösteren TÜBİTAK'ı da etkilemiştir. TÜBİTAK da tamamen Bakanın hislerine uygun
bir şekilde, bilimden uzak hissî bir rapor vererek “Evet, Bakanın söyledikleri
doğrudur.” anlamına gelen bir rapor ortaya koymuştur. 
Adli Tıp Kurumu da aynı olayla ilgili
tam da aksi yönde bir karar açıklamıştır. Adli Tıp 2.593 ayrı ses kaydında
uygunluk incelemesi yapmış, Türkçe 2.483 kaydın çözümünde, cümle eklemesi veya
cümle çıkartması sonucu anlam bütünlüğünü bozacak değişikliğin tespit
edilmediğini açıklamıştır.
Başbakan Erdoğan ile oğlu arasında
geçen konuşmaların içinde olduğu ses kayıtlarını uluslararası bir kuruluş olan
Londra merkezli bir şirket de incelemiştir ve bu da, sonuçta seslerin olduğu
kaydın birden fazla gün içinde yapılan görüşmelerin birleşmesiyle
oluşturulduğu, ortada bir montajın, dublajın bulunmadığını açık bir şekilde
ifade etmiştir. 
Yolsuzları yollu göstermeye TÜBİTAK'ı
alet etmek bu kuruma yapılan en büyük kötülüktür.
Sayın Bakan diyor ki: "Yolla
yolsuzluk bir arada olmaz. Eğer bir yerde yolsuzluk yapılıyorsa yola kaynak
bulunmaz. Eğer bir yerde yol varsa demek ki kaynaklar yolsuzluğa değil, yola
gidiyor." Bu da tamamen yanlış kurgulanan bir Aristo mantığıdır. Tam
tersi, sorun, yola ya da yatırıma ayrılan paranın ne kadarının yola, ne
kadarının birilerine aktarılarak yolsuzluğa kurban gittiği sorunudur. 
Bakanın söylediğinin tam tersine, bir
yerde yol varsa orada yolsuzluk da var demektir. Yolsuzluklara açık olan
yollardan gidilir. Hiçbir şeyin olmadığı yerde yolsuzluk da olmaz. Yokta
yolsuzluk olmaz, varda yolsuzluk olur. Türkiye’de her zaman yol, baraj, köprü,
fabrika oldu ama yolsuzluk da oldu. Ancak, AKP döneminde yolsuzluk tavana
vurdu. Bu anlamda, AKP iktidarı ahlaken meşruiyetini yitirmiştir. Bu iktidar
siyaseti ahlakileştiremediği için ahlakını siyasileştirerek işin içinden
sıyrılmaya çalışıyor. Yok, yok böyle bir şey!
Sayın Bakanın ayrıca "Varsa ufak
tefek hırsızlıklar falan onu da büyütüp şey yapmaya çalışıyorlar." sözleri
de vahim ötesi vahimdir. Hırsızlığın küçüğü büyüğü değil, varlığı ya da yokluğu
önemlidir. Bir bakan “Tamam da az çalıyorlar.” diyerek hırsızlığa meşruiyet
tayin edemez.
Değerli milletvekilleri, 2008'den sonra
TÜBİTAK Hükûmete bağlandı ve saygınlığı da bu bağlılıkla birlikte ortadan kalktı.
Gelinen noktada TÜBİTAK'ın bugün geldiği yer ne Türkiye açısından ne de
bilimsel faaliyetler yönünden kendisine yakışan bir yer değildir. 
TÜBİTAK, AKP döneminde yolsuzluklara
dolaylı olarak bilimsel destek veren kurum hâline getirilmiştir. Cenab-ı
Allah’ın bildiği, kulların da şahit olduğu yolsuzluklarla ilgili konuşma ve
görüntüleri montaj, dublaj bağlamına sokmak için TÜBİTAK'ın kullanılmaya
çalışılması kurumun itibar ve güvenine büyük bir darbe vurmuştur.
Bugün içi boşaltılmış bir TÜBİTAK'la
biz karşı karşıyayız. TÜBİTAK son zamanlarda yapılan tartışmalı atamalar ve
yapılan müdahalelerle de gündeme gelmiştir. Bu durum TÜBİTAK'ın saygınlığını
ciddi bir biçimde rencide etmiştir.
Değerli milletvekilleri, TÜBİTAK
araştırma geliştirme, icat, buluş, inovasyon gibi bilimsel konularla gündeme
geleceği yerde, paralel yapı ve dinleme gibi kriminal vakalarla gündeme
gelmektedir. “TÜBİTAK’ta Operasyon” başlığıyla verilen haberde Sayın Bakan
Işık’ın “Amirden değil ağabeyden emir alan yaklaşımı kabullenemeyiz.” diyerek 5
kişinin, çalıştıkları mekânla ilişkilerinin kesildiğini ifade ediyor. Söylenen
gerçekse AKP, etkisi ve denetimi altındaki bu kurumu amaçları doğrultusunda
yönetememiş demektir. 
En stratejik kurumlara paralel
dinleyici casuslar sızıyor, AKP Hükûmetinin haberi olmuyor. Bu nasıl bir
gafillik, bu nasıl bir saflık, bu nasıl bir basiretsizliktir, anlaşılır gibi
değil. Paralel yapı yargıya, TÜBİTAK’a, Emniyete, her önüne gelen yere sızıyor,
AKP’li yetkili yetkisizler de bu durumdan sızlanıyor. Beyler, söyledikleriniz
doğruysa bırakınız yakınmayı da hesap verin, hesap. Devleti ve kurumlarını
ağzına kadar casus, ajan, istihbaratçıyla dolduran bir iktidarın bu ülkeye
yapacağı en büyük iyilik özür dileyip istifa etmektir. 
AKP iktidarı on iki yıldır devleti iki
paralel yapı arasında paylaşmıştır. Birisi güneydoğuda KCK adlı paralel yapı,
yargı yapıp vergi topluyor, özerklik ilan ediyor. Ankara’daki paralel yapı ise
Hükûmeti izleyip şantaj yapıyor. Bu ne hâldir ey AKP, ey iktidar, ey Hükûmet?
Şu anda kimse kurumlarda paralelin yerine hangi geometrik yapının geçtiğini ya
da geçmediğini bilmiyor. 
Umarız bu eleştirilerimizden iktidarın
kudret elitleri yararlanır ve yine umarız ki bu bütçe Türk milletine hayırlı
olur. 
Hepinize saygılar sunuyorum. (MHP
sıralarından alkışlar) 
BAŞKAN – Hocam, bir saniye. 
Sayın Yeniçeri, şimdi, bir argo, ben mi
yanlış anladım, bir cümle geçti, yani tekrarlamıyorum, onu mu kastettiniz,
yoksa şey mi? “Yolsuzluğu yolluya çevirmek.” diye. 
ÖZCAN YENİÇERİ (Devamla) – Evet. 
BAŞKAN – Yani aynısını…
ÖZCAN YENİÇERİ (Devamla) – “Yolsuzluğu
yoluyla çevirmek” dedim. 
BAŞKAN – Ha, “yoluyla”, anladım, tamam.

ÖZCAN YENİÇERİ (Devamla) – Bizim
literatürümüzde öyle argo margo yoktur.
BAŞKAN – Yani ben kayıtlara geçsin diye
düzelttirdim, bana ne bağırıyorsunuz? Hayret bir şey ya!
Tamam, buyurun, hadi bakalım. 
ALİM IŞIK (Kütahya) – Sizin anladığınız
anlamda “yollu” değil Sayın Başkan. 
BAŞKAN – Tamam canım, düzeltti işte.
Yani yakışmaz zaten hocaya, onun için düzelttirdik. 
YUSUF HALAÇOĞLU (Kayseri) – Üslubu öyle
Yeniçeri’nin.
BAŞKAN – Zaten normal konuşması bağırır
gibi. 
Sayın milletvekilleri, şimdi söz sırası
Milliyetçi Hareket Partisi Grubu adına Yozgat Milletvekili Sayın Sadir
Durmaz’dadır.
Sayın Durmaz’ın aynı zamanda şahsı
adına aleyhte söz talebi de bulunmaktadır. Bu iki söz talebi birleştirilerek
kullandırılacaktır.
Konuşma süresi yirmi dakikadır.
Buyurunuz Sayın Durmaz. (MHP
sıralarından alkışlar)
ALİM IŞIK (Kütahya) – “Lehte” mi
dediniz?
YUSUF HALAÇOĞLU (Kayseri) – Aleyhte,
aleyhte.
BAŞKAN – “Aleyhte” dedim canım.
ALİM IŞIK (Kütahya) – “Lehte” anlaşıldı
da Sayın Başkan.
BAŞKAN – Hızlı mı söyledim?
Hoca, bugün ters tarafından kalkmışsın.
Şöyle, besmele çek.
Buyurunuz Sayın Durmaz.
Benim kafamı karıştırdınız.
MHP GRUBU ADINA SADİR DURMAZ (Yozgat) –
Sayın Başkan, değerli milletvekilleri; Gıda, Tarım ve Hayvancılık Bakanlığı
bütçesi üzerine Milliyetçi Hareket Partisi Grubu adına söz almış bulunuyorum.
Bu vesileyle yüce heyeti saygılarımla selamlıyorum.
Tarım, gelişmişlik düzeyi ne olursa
olsun her ülke için hayati öneme sahip stratejik bir sektördür. Tarımın
stratejik öneminin ve bütün insanlık için vazgeçilmezliğinin idrakinde olan
gelişmiş ülkeler tarım sektörlerini sosyal ve ekonomik açıdan ayrı bir gözle
değerlendirmekte ve desteklemektedirler. Türkiye tarımının önemli yapısal
sorunları bulunmaktadır. Bu sorunlara çözüm bulmadan tarımın ekonomiye olan
katkılarını artırmak ya da ekonominin üzerine getirdiği yükleri azaltmak mümkün
değildir. AKP döneminde ihmal edilen ve tutarlı tarım politikalarıyla
desteklenmeyen tarım, gelir dağılımında en kötü durumda olan sektör hâline
gelmiştir. Toplumun diğer kesimlerinde olduğu gibi, borç içinde yüzen,
icraların hızla arttığı, iflasların nefes aldırmadığı tarım kesimindeki
problemler çığ gibi büyürken AKP Hükûmetinin duyarsızlığı da büyümüş ve
çiftçiler Hükûmetin erzak yardımına muhtaç hâle gelmiştir.
Değerli milletvekilleri, on iki yıllık
AKP iktidarında ülkemiz tarımının en temel sorunlarına çözüm getirilememiş,
aksine sorunlar daha da derinleşmiş ve büyümüştür. Tarımsal girdi
maliyetlerinin dünya fiyatlarının üzerinde seyretmesi en önemli sorun olarak
durmaya devam etmektedir. Tarımsal üretimde verim ve kalite son derece
düşüktür. Sulanabilir arazi miktarı yetersiz ve mevcut su kaynakları da etkin
kullanılamamaktadır. Tarım arazilerinin parçalı ve dağınık yapısının
iyileştirilmesine yönelik çabalar yetersizdir. Çiftçi eğitimi ve örgütlenmesi,
pazarlama ve teşvik konularındaki zafiyetler derinleşmiştir. Ülkemiz
çiftçisinin en büyük problemi yüksek girdi fiyatlarıdır. Türk çiftçisi dünyanın
en yüksek fiyatlı mazotunu, gübresini, tohumunu ve ilacını kullanmakta, buna
karşın ürününe hak ettiği değer verilmemektedir. 
2002 yılında ortalama 35 kuruş olan
buğday fiyatını dikkate aldığımızda yaklaşık 3 kilogram buğdayla 1 litre mazot
alabilen çiftçimiz, bugün aradan geçen on iki yıl sonra 6 kilogram buğdayla 1
litre mazotu zor almaktadır. AKP Genel Başkanı sıfatıyla on iki yıl önce meydan
meydan gezerek “Çiftçinin mazotunu yarı yarıya ucuzlatacağız.” diyen Sayın Recep
Tayyip Erdoğan ve AKP’den bu sözünü tutmasını bekleyen çiftçimiz on iki yıldır
hayal kırıklığı yaşamaktadır. Gemiciklerin, lüks yatların mazotunu düşüren AKP,
çiftçinin kullandığı mazottan aldığı verginin onda 1’ini destek olarak
vermektedir. Her fırsatta tarıma verdiği desteği artırdığını söyleyerek övünen
AKP’nin tarıma ayırdığı toplam destek, çiftçinin kullandığı mazottan aldığı
vergi kadardır. AKP kendi çıkardığı Tarım Kanunu’nun gereği olan destekleme
tutarına on iki yılda ulaşamamış ve bu kanuna uymamasının sonucunda çiftçimize
eksik ödenen destek miktarı 44 katrilyon liraya ulaşmıştır. Yine, on iki yıllık
AKP iktidarı döneminde çiftçimiz enflasyona ezdirilmiş, ürün fiyatlarındaki
artış enflasyonun gerisinde kalmış, sadece buğday üreticilerinin bu nedenle
kaybı 15 katrilyon lirayı bulmuştur.
Değerli milletvekilleri, Sayın Bakan
sunumunda her zaman olduğu gibi rakamlarla oynayarak tarımda pembe tablolar
çizmektedir, hâlbuki gerçekler hiç de iç açıcı değildir. AKP iktidarları
döneminde tarımın gayrisafi yurt içi hasılaya olan katkısı düşmüştür. Tarımsal
ham madde ihracatımız tarımsal ham madde ithalatını karşılayamaz durumdadır.
Ekilen biçilen tarımsal alanlar azalmış, tarım toprakları terk edilmiştir.
Tarımda çalışan insan sayısı düşmüş, köylerimiz boşalmış, çiftçimizin geliri
her geçen yıl azalmış, tarımsal girdi fiyatları her yıl katlanarak artmış,
çiftçimiz borç batağına sürüklenmiştir.
Değerli milletvekilleri, kamu
kurumlarının istatistiklerinden derlenmiş verileri sizlerle paylaşmak
istiyorum: AKP iktidarları süresince tarımın temel göstergelerinde ciddi
düşüşler yaşanmıştır. 2002 yılında tarımda istihdam yüzde 35’ken bugün yüzde
22’lere kadar gerilemiştir. Yaklaşık 1 milyon 400 bin çalışan, yanlış
politikalar nedeniyle tarımdan koparak kentlerin varoşlarına sığınmıştır.
Tarımda çalışan kişi başına yaratılan katma değer 14.500 dolar civarındadır.
Ekonomik olarak iflas etmiş olan Yunanistan’da bile bu rakam 19 bin dolardır.
2002 yılında tarımsal desteklerin gayrisafi yurt içi hasıla içerisindeki payı yüzde
0,65’ken bu oran giderek düşmüş ve 2014 yılında yüzde 0,55’e gerilemiştir.
Bitkisel Üretim Genel Müdürlüğü verilerine göre 2002 yılında toplam işlenen
tarım alanı ve uzun ömürlü bitkilerin alanı 26,6 milyon hektarken 2013 yılında
23,8 milyon hektara düşmüştür. Bitkisel Üretim Genel Müdürlüğü verilerine göre
2002 yılında Çiftçi Kayıt Sistemi’ndeki çiftçi sayısı 2 milyon 589 binken 2013
yılında bu rakam 2 milyon 183 bine düşmüştür. Bitkisel Üretim Genel Müdürlüğü
verilerine göre 2002 yılında ekilen alan 18 milyon hektarken 2013 yılında 15,6
milyon hektara düşmüştür. 2002 yılında çiftçinin toplam 530 milyon lira borcu
varken bu tutar 2014 yılı itibarıyla 40 milyar lirayı aşmıştır. Ülkemizde kişi
başına millî gelir 10.500 dolar olarak ifade edilmekte. Tarım kesiminde bu
rakam 3.500 dolar civarında yani ülke ortalamasının ancak üçte 1’i
mertebesindedir. Türkiye, kişi başına çiftçi geliri açısından dünyada 22’nci
sıradadır. AKP hükûmetleri döneminde tarımsal ithalat ihracat dengesi 15 milyar
dolar açık vermiştir. 
Değerli milletvekilleri, AKP’nin tarıma
bakışındaki sakatlığın kaçınılmaz sonucu olan ve tarımı yakın gelecekte de
tehdit eden birkaç hususa daha değinmek istiyorum. AKP döneminde tarım, üretim
yerine ithalata dayalı bir yapıya dönüşmüştür. AKP hükûmetleri döneminde
yaklaşık 60 milyar dolarlık tarım ürünleri ithalatı yapılarak, üreticimizin
cebine girmesi gereken millî kaynaklarımız ithalat yoluyla yabancı ülkelerin
refahına aktarılmıştır. Çok önemli bir doğal kaynağımız olan tarım arazilerinin
korunması için 2005 yılında çıkarılan kanuna rağmen, 2005 yılından 2013 yılı
sonuna kadar sekiz yılda 2 milyon 795 bin hektar tarım arazisi tarım dışına
çıkmıştır. Yani, kırk üç yılda kaybedilen tarım arazisinin yüzde 79’u, kanunun
çıktığı 2005-2013 yıllarını kapsayan son sekiz yılda, Sayın Bakanın döneminde
kaybolmuştur. Sadece bu durum bile, Sayın Bakanın, Tarım Bakanı mı rant bakanı
mı olduğu şeklindeki bir tartışmayı açmaya yeterli bir sebeptir.
Değerli milletvekilleri, yakın zamanda
tarım kesimini başka büyük bir tehlike daha beklemektedir. 6360 sayılı
Büyükşehir Belediyesi Kanunu gereğince, 30 Mart tarihinden itibaren 16 bin köy
bir çırpıda mahalleye dönüştürüldü ve bu köy tüzel kişiliklerine ait yaylaklar,
otlaklar, meralar imara açıldı. 
FARUK BAL (Konya) – Satılıyor...
Satılıyor...
SADİR DURMAZ (Devamla) – Bu, hakikaten,
zaten kıt kanaat geçinen, zaten tarımdan, çiftçilikten kazanç sağlayamayan
çiftçilerimizin, ellerindeki araziyi satıp üretimden çekilmeleri anlamına
gelecektir.
Soma faciasından sonra iş güvenliği ve
işçi sağlığının iyileştirilmesine dönük olarak yapılan düzenlemeye, ne hikmetse
Mera Kanunu’nu ilgilendiren bir bent eklendi. Orada da, meraların amaç dışı
kullanımına onay verecek, amaç dışı kullanımına, betonlaşmaya yol açacak bir
düzenleme yapıldı. Hayvancılığını geliştirmek isteyen bir ülkenin, meralarını
kentsel ranta açması değil, meralarını ıslah edip ot kalitesini yükseltmesi
gerekir. 
Hayvancılık konusuna değinmişken bir
iki hususu daha arz etmek isterim. 2013 yılında tarımsal destekleme bütçesinden
hayvancılığa ayrılan pay Bakanlığın verilerine göre yüzde 31,7; bu oran 2014
yılında yüzde 30,5’e gerilemiş, 2015 yılında da öngörülen rakam yüzde 29,5
olarak belirlenmiştir. Hayvancılık sektörünün tarımsal üretimdeki payını
gelişmiş ülkeler düzeyine çıkarmak isteyen bir Hükûmetin bu oranı giderek
aşağıya düşürmesi izahı zor bir çelişki olarak durmaktadır. Destekleme
bütçesinden hayvancılığa ayrılan payın azaltılması, hayvan hastalıkları
konusunda yıllardır yaşanan zafiyetin daha da artması sonucunu doğuracaktır.
Mevcut
hayvancılık işletmelerinin çoğu küçük çaplı aile işletmeciliği şeklindedir.
Verim kontrolleri, kayıt işlemleri ve hayvan ıslah faaliyetleri
yapılamamaktadır. Kaliteli kaba yem üretiminde de ciddi açığımız söz konusudur.

Değerli milletvekilleri,
2014 yılı Birleşmiş Milletler tarafından Aile Çiftçiliği Yılı ilan edildi.
Sayın Bakan da bu konuda yapılan bir çalıştayda küçük çiftçileri
destekleyeceklerini ifade etmiştir. Sayın milletvekilleri, Sayın Bakan burada
da çok büyük bir çelişki içerisindedir. On iki yılın sonunda, kırsal kesimde
nüfus yaklaşık 6 milyon azalmış, bir gecede 16 bin köy mahalleye dönüşmüş,
yoksulluk artmış, genç nüfus köyleri terk etmiş, Sayın Bakanın aklına aile
çiftçiliğini desteklemek yeni düşmüştür. 
Değerli milletvekilleri,
Sayın Bakan katıldığı bir toplantıda “Dünyada 1 milyar aç insan var yani
yerküredeki her 7 kişiden 1’i aç ve buralarda gıda güvenliği yok. Gıda
güvenliğinin olmadığı yerde küresel güvenlikten ve küresel barıştan da söz
etmek mümkün değil.” diyor. Doğru söylüyor Sayın Bakan. Ama buradan söylemek
lazım: Sayın Bakan, trafolara kedilerin girdiği, antrepolara farelerin
dadandığı; her gün yeni bir domuz eti, at eti, eşek eti veya GDO’lu ürün
vakasının yaşandığı, tüberkülozlu, brusellalı hayvanların sınırlarda cirit
attığı bir Türkiye’de gıda güvenliğinden bahsedebilir misiniz? 
Her ne kadar geç de olsa Sayın Bakanın
meselenin öneminin farkında olması bile bir kazanımdır. Dünyada 1 milyar aç
insan var, doğru. Sayın Bakan, dünyadaki açlık konusunda doğru söylüyorsunuz
ama şu vebal de sizin boynunuzda: Sizin Hükûmetinizin sayesinde Yozgat’ta kalan
her 4 kişiden 1’i yardıma muhtaç, devletten aldığı yardımla geçiniyor. Yozgat
son on yılda 200 bin göç verdi. 2013 yılı itibarıyla Yozgat’ta yardım yapılan aile
sayısı 30.141. Toplam 110 bin civarında aile var. Bence bu durum memleketi
idare edenler açısından utanç verici bir durumdur.
Sayın Bakanım, “Yozgat” demişken şu
konunun da açıklığa kavuşturulmasında hemşehrilerim adına yarar olduğunu
düşünüyorum: Türkiye İstatistik Kurumu verilerine göre Yozgat’ın 2002-2013
yılları arasında kaybettiği tarım arazisi miktarı 2 milyon 296 bin 558
dekardır. Değerli milletvekilleri, dikkatinizi çekerim, yaklaşık 2 milyon 300
bin dekar alan. Tarım dışında kayda değer hiçbir geçim kaynağı olmayan Yozgat,
coğrafi büyüklükleri göz önüne aldığınızda bu konuda da maalesef en ön
sıralarda yer almaktadır.
Sayın Bakanım, Yozgat’ın 2 milyon 296
bin dekar tarım arazisi ne oldu? Sanayi tesisi yapıldı da biz mi görmedik yoksa
Yozgat’ı yeni baştan inşa edecek kadar konut yaptınız da biz mi duymadık? Bu
konu mutlaka açıklığa kavuşturulmalıdır.
Değerli milletvekilleri, Bakanlar
Kurulunun 4 Haziran 2014 tarihli Resmî Gazete’de yayımlanan kararına göre DAP,
GAP, KOP ve DOKAP kapsamındaki illerde yani 35 ilde damızlık koç, boğa ve teke
alımında yüzde 80, yeni kurulacak hayvancılık işletmelerinde yüzde 50 hibe
desteği verileceği ve uygulamanın 2018 yılına kadar devam edeceği
belirtilmiştir.
Tarım ve hayvancılık dışında hiçbir
gelir ve geçimi olmayan, bütün istatistiklerden de anlaşılacağı üzere sayenizde
geri kalmış bir il olan Yozgat’ın bu uygulamaya dâhil edilmemesi iyi niyetli
değildir, doğru değildir. Yozgat seçmeninin on iki yıldır verdiği tüm desteğe
rağmen AKP iktidarları döneminde Yozgat ilimize yeterince yatırım yapılmamış,
istihdam sağlanamamış, gereken ilgi gösterilmemiş ve Yozgat AKP tarafından
âdeta cezalandırılmıştır.
Değerli milletvekilleri, önceki bütçe
konuşmalarımızda da ifade ettiğimiz bir hususa tekrar dikkati çekmekte yarar görüyorum.
Sayın Bakan, bu yıl da telefonlarımızın
mesaj kutusu, “mail”lerimiz, atanamayan üniversite mezunlarının mesajlarıyla
dolu. Ziraat mühendisleri, gıda mühendisleri, su ürünleri mühendisleri,
balıkçılık teknolojisi mühendisleri, veterinerler ve teknikerler sizden atama
bekliyor. Ne özel sektörü geliştirdiniz, istihdam yarattınız ne de kamuda kadro
açıp istihdam sağlıyorsunuz. Bölüm açıp mezun vermek marifet değil, istihdam
yaratan bir ekonomik yapıyı oluşturmaktır marifet. Bu arkadaşlar evlenemiyor, yuva
kuramıyorlar, evli olanlar evlerini geçindiremiyor, çocuklarına mama alamıyor;
bunalımın, intiharın eşiğindeler. 
Sayın Bakan, bu vebal sizin ve
Hükûmetinizin boynundadır. Bugün buradan bu kardeşlerimize hayırlı bir müjde
vermenizi bekliyoruz. Bu konuda yapacağınız her türlü düzenlemeye,
iyileştirmeye Milliyetçi Hareket Partisi Grubu olarak sonuna kadar destek
vereceğimizi bilmenizi istiyorum. Ayrıca, bu arkadaşlarımızın geçtiğimiz hafta
içerisinde Abdi İpekçi Parkı’nda düzenlemiş oldukları, bu konuları dile
getirdikleri toplantıya da grubumuz adına 4 arkadaşımız iştirak etmiş ve bu
konudaki kararlılığımızı orada da ifade etmişlerdir. Bu konuda bir müjde
vermenizi bütün samimiyetimizle bekliyoruz.
Sayın Başkan, değerli milletvekilleri;
Sayın Bakan görev yaptığı sürece Türk tarımında başardığı bazı ilklerle
anılacaktır. Saman ithal eden ilk Bakan, kurbanlık ithal eden ilk Bakan,
makamında yedikleri yemekle milletvekillerinin zehirlendiği Bakan. Demin
onlardan bir tanesi burada Bakanının icraatlarını övüyordu, herhâlde bir şükran
konuşmasıydı o, “Sayın Bakan, zehirlendim ama iyi ki ölmedim.” demek istiyordu
herhâlde, o arkadaşımız dışarıda. 
Tarım arazilerini amaç dışı kullanıma
en çok açan Bakan, sıfır faizli kredi verip hayvancılık yapanları batıran
Bakan. Ne oldu sıfır faizli krediler, sonuçları ne oldu? Birisi çıksın burada
anlatsın.
FARUK BAL (Konya) – 4 bin liralık dana
7 bin liraya satıldı.
SADİR DURMAZ (Devamla) - Elektrik
şirketlerinin -bakın, bu da önemli- çiftçiden alacağını tahsil eden Bakan. Bir kararnameyle,
biliyorsunuz, elektrik şirketleri adına çiftçinin prim desteğine el koydular,
sonra gelen tepkiler üzerine geri adım atmak zorunda kaldılar. 
Sırbistan’ın satamadığı hayvanları
aldığı için teşekkür alan Bakan, Fransız tarımına katkılarından dolayı şövalye
olan Bakan.
FARUK BAL (Konya) – Arjantin’in Angus’u
da var, Arjantin’in Angus’u.
SADİR DURMAZ (Devamla) - Evet, Sayın
Bakan başardığı, bazılarını saydığım bu ilklerle anılacaktır.
Değerli milletvekilleri, daha önce de
ifade etmiştim, Sayın Bakan hiç tartışmasız gelmiş geçmiş en başarısız Tarım
Bakanıdır yani burada rakamları artırarak…
Bugün de Sayın Başbakan yeni bir
ekonomik program açıkladı. Şimdi, aynı mantıkla sormak lazım. İkide bir de
gelip buraya 2002 yılında sizin rakamlarınız böyleydi, biz böyle yaptık filan
diyorlar ya, 2002 yılındaki Hükûmet toplam üç yıl iş başında kalmış, üç yılın
sonunda o rakamları siz gelip burada söyleyip duruyorsunuz. Bu arada, sizin 4
tane üç yılınız olmuş, üst üste Hükûmette olduğunuz 4 tane üç yıl. İkide bir de
niye yeni ekonomik program açıklıyorsunuz? 
MEHMET NACİ BOSTANCI (Amasya) – Yeni
hamleler… 
SADİR DURMAZ (Devamla) – Öyle mi? 
Geçmişteki hükûmetler zamanında
yapılanları niye hamle olarak değerlendirmiyorsunuz? Yani eksikleriniz var,
yapamadıklarınız var. Oysa, ben diyorum ki: Cenab-ı Allah nasip ederse sizin bu
rakamlarınızı sizin sürenizin yarısında realize etmezsek biz siyaseti
bırakırız. (MHP sıralarından alkışlar) 
Şükürler olsun ki Türk tarımının, Türk
çiftçisinin Sayın Bakandan kurtulmasına yaklaşık altı ay kaldı. Altı ay sonra
dönüm noktası olacak, yeni bir sayfa açılacak çünkü Milliyetçi Hareket
Partisinin iktidarında çiftçilerimiz derin bir nefes alacak. Mazotun, gübrenin,
ilacın, tohumun üzerindeki vergileri kaldıracağız. 
Sayın Genel Müdür, size de geleceğim. 
Destekleri 2 katına çıkaracak, inadına
ürettireceğiz, inadına Türk çiftçisini destekleyeceğiz arkadaşlar. (MHP
sıralarından alkışlar) 
Bu duygu ve düşüncelerle bütçenin
ülkemize, milletimize hayırlara vesile olmasını Cenab-ı Allah’tan niyaz ediyor,
yüce heyetinizi bir kez daha saygılarımla selamlıyorum. (MHP sıralarından
alkışlar) 
BAŞKAN – Teşekkür ederim Sayın Durmaz. 
FARUK BAL (Konya) – Sayın Başkan,
60’ıncı maddeye göre bir dakika söz istiyorum. 
BAŞKAN –
Buyurun.
IV.- AÇIKLAMALAR (Devam)
4.- Konya Milletvekili Faruk
Bal'ın, Gıda, Tarım ve Hayvancılık Bakanlığındaki mühendis ve tekniker
kadrolarının azaltılmasını ve bu kadrolara atama yapılmamasını kınadığına
ilişkin açıklaması
FARUK BAL
(Konya) – Teşekkür ederim Sayın Başkan.
Ziraat
mühendisleri, su ürünü ve gıda mühendisleri, veteriner hekimler ve bunların
teknikerleri iş için, aş için, kadro ve atama için Abdi İpekçi’de buluştu. Ve
bunlar okumuş gençler, iş bulamadıkları için babalarından harçlık almaktan
utanmakta, aile huzurları bozulmaktadır. Sorun ciddidir, boşanma ve intiharlar
olmaktadır. Bunlara sebep olan Tarım Bakanının 2013’te 20 bin olan kadrosunu 4
bine düşürmesini ve boş kadrolara atama yapmamasını kınıyorum.
20 bin kadro
verilerek bu sorunun çözülmesi ve bu kadrolara atama yapılarak bu gençlerin
hayallerine kavuşmalarını temenni ediyor, talep ediyorum.
Teşekkür
ediyorum Sayın Başkan.
KAMER GENÇ
(Tunceli) – Sayın Başkan, aynı konuda bize de çok mesaj geliyor, bu gıda
mühendisleri konusunda. Burada çıksın söylesin yani tabii, arkadaşlarımız dile
getirdi ama, gerçekten 20 bin kadroyu nasıl 4 bine indirdi? Bize sayısız
mesajlar var. Lütfen çıksın burada Hükûmet varsa cevap versin.
BAŞKAN – Siz de
söylediniz, kayıtlara geçti.
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu Tasarısı,
2013 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2013 Yılı Genel Uygunluk Bildiriminin Sunulduğuna İlişkin Sayıştay
Başkanlığı Tezkeresi, Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 157 Adet Denetim
Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî
Yönetim Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel
Müdürlüğü 2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI
(Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2013 Yılı Merkezî Yönetim Kesin
Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî Yönetim
Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı
2015 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı

BAŞKAN – Şimdi,
Hükûmet konuşacak.
Bu arada, ben
Sayın Muhammed Murtaza Yetiş’e teşekkür ediyorum ricamı kırmadığı için.
Hükûmet adına
ilk söz, yirmi beş dakikayla, Gıda, Tarım ve Hayvancılık Bakanı Sayın Mehmet
Mehdi Eker’e aittir.
Buyurunuz. (AK
PARTİ sıralarından alkışlar)
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Teşekkür ediyorum Sayın
Başkan.
Sayın Başkan,
yüce Meclisin değerli üyeleri; hepinizi saygıyla selamlıyorum.
2015 bütçemizin
hayırlara vesile olmasını diliyorum.
Tabii, tarım
sektörü, en son, değerli konuşmacının da ifade ettiği gibi, aslında önemli
yapısal sorunları olan bir sektör. Biz de zaten bu yapısal önemli sorunları
dikkate aldığımızdan ötürü de bu meseleyi bizden öncekinden çok daha farklı bir
şekilde stratejik bir mesele olarak ele aldık ve aslında işe bu şekilde
başladık. Yani, bu yapısal sorunlar çözülmeden tarım sektörünü günlük
politikalarla ileriye götürmenin ve sorunlarını çözmenin mümkün olmayacağını
biz de tespit ettiğimizden ve bunu bildiğimizden ötürü yaptık.
Şimdi, ne yaptık? Bugün, gerçekte, bu
stratejiyi oluştururken en başta bütün sektör paydaşlarıyla, 35 bin kişiden
oluşan sektör paydaşıyla yüz yüze veya anketler yoluyla görüşmeler yapmak
suretiyle onların da bakış açısını, onların da önerilerini aldık ve buna göre,
bu çözüm yolunu aslında biraz da onlarla birlikte oluşturduk. 
Önce tabii şunu yaptık: Biliyorsunuz,
Türkiye’nin ilk tarım çerçeve kanunu 2006 yılında çıktı. Bugüne kadar
Türkiye’de, seksen üç yılda, tarımın bazı konularla ilgili kanunları var ama
bir tarım çerçeve kanunu olmamıştı, biz işe oradan başladık, bunu yaptık. Ama,
ondan hemen sonra da şu süreci başlattık: Tarımla ilgili altyapı meselelerini
çözmemiz gerekiyordu. Nelerdi bunlar? Toprakla ilgili, araziyle ilgili,
işletmeyle ilgili temel meselelerin çözülmesi gerekiyordu. 
Bakın burada neler yaptık? Önce, tarım
envanterinin belirlenmesi ve tarım arazilerinde bölünmenin önlenmesine yönelik
çalışmalar yaptık. Tarım havzalarını, üretim havzalarını belirledik 2009
yılında. Burada toplamda en yüksek verimlilikte hangi ürün, hangi bölgede
yetişir, Türkiye’nin bütün tarım arazilerini otuz havza içerisinde taksim etmek
suretiyle bunların bilgisini, belgesini ortaya çıkardık. Sonra, 32,5 milyona
ulaşmış olan tarım parsellerinin her birine kimlik numarası vermek suretiyle,
bunları dijital ortama aktarmak suretiyle 32,5 milyon tarım parselinin her
birinin topoğrafyası, iklim verileri, toprak verileri, ekili mi, dikili mi,
Burada ne, nasıl olur; nereye bakıyor, verimliliği; sulu mu, kuru mu; hangi
ürün yetişebilir şu anda, biz bu bilgiye de sahibiz. Bunu da yine biz çıkardık
ve desteklemelerin… Orada hangi ürün var, gerçekte verimliliği nedir? Düzenli
bir şekilde aldığımız uydu fotoğraflarıyla da bunları tespit edebiliyoruz.
İLHAN DEMİRÖZ (Bursa) – Ekilmeyen
ürünlere destek verdik Sayın Bakanım, mesela Güney Marmara’da pamuk ve kanolada
olduğu gibi.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bakın, tarım bilgi sistemi oluşturuldu. Artık bu
sistemle, parsel bazında hem üretimi hem destekleri izliyor ve kontrol
ediyoruz. Tarımda neredeyse yüz yılı bulan, tarım arazilerindeki miras yoluyla
bölünme sorununa, biliyorsunuz, kanun çıkarmak suretiyle 2014 yılında, buna da
el attık ve bunun da yönetmeliği şu anda yayımlanıyor.
Tarımsal envanterimizi anlık olarak
tespit eden bir sistem oluşturduk. Şu anda sahada 10 bin tane veteriner hekim
ve ziraat mühendisi çiftlik çiftlik, bahçe bahçe, ahır, ağıl, her ne varsa
buralardaki verileri anlık olarak kaydediyor ve anlık olarak Bakanlık
merkezindeki bir Türkiye haritası üzerine bunların tamamı işleniyor.
Şimdi, bakın, bütün bu saydığım 4 tane
konunun her biri başlı başına çok büyük bir reform, her birisi başlı başına önemli,
gerçekte devrim niteliğinde birer adım. Sonra, mevcutta bölünmüş olan yapıyı…
Şimdi, herkes şundan bahsediyor, ben de
katılıyorum: Elbette ki tarımda çalışan insanların gelirleri düşük. Dünyanın
her yerinde böyle, sadece bize mahsus bir şey değil.
İLHAN DEMİRÖZ (Bursa) – Bizde düşük
efendim, biz dünyada 23’üncü sıradayız, Yeni Zelanda’nın altındayız Sayın
Bakan.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Dünyanın bütün ülkelerinde, sanayi sektörüne
göre, hizmet sektörüne göre tarımda çalışanın geliri her zaman düşüktür.
Dünyanın bütün ülkelerinde böyledir.
FARUK BAL (Konya) – Tarım
şirketlerininki de düşük mü, tarım şirketlerinin, holdinglerin, teşvik alan
şirketlerin, yandaşların?
GIDA, TARIM VE HAYVANCILIK BAKANI
MEHMET MEHDİ EKER (Devamla) – Avrupa’da da böyle, Amerika’da da böyle.
ÖZCAN YENİÇERİ (Ankara) – Sübvansiyon
diye bir şey vardır ama.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Ama orada, tarımda çalışan nüfus yüzde 1,5’lara
düşmüş, yüzde 1’lere düşmüş.
İLHAN DEMİRÖZ (Bursa) – Nüfusla ne
alakası var? Gelir önemli Sayın Bakan.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bizde hâlâ yüzde 22-23. 
İLHAN DEMİRÖZ (Bursa) – Hayır, bir
gecede yüzde 8’e düşürdünüz.
BAŞKAN – Sayın Demiröz, lütfen, lütfen…
GIDA, TARIM VE HAYVANCILIK BAKANI
MEHMET MEHDİ EKER (Devamla) – Yüzde 22-23 oranında insanın çalıştığı bir
sektörde, dolayısıyla, bu, bu şekilde olmak zorunda.
Şimdi, bölünmüş arazinin
toplulaştırılması çalışmasına da biz hız verdik. Nasıl? 1961 yılından 2002
yılına kadar bütün Türkiye’de 450 bin hektar alanda ancak toplulaştırma
yapılmışken 2003’ten 2014’e kadarki on iki yılda 4,5 milyon hektar arazinin
toplulaştırılmasını tamamladık. 2 milyon hektarı da bitmek üzere, 2015 yılında
da bu bitecek. Yani, 2015 yılı itibarıyla da 6 milyon hektarın üzerinde,
yaklaşık 6,5 milyon hektar arazi toplulaştırılmış olacak. Yani, bölünmüş
yapının durdurulması, bölünme sürecinin durdurulması, sonra bölünmüş yapının da
toplulaştırılması temel altyapı konularından bir tanesi.
Yine, bu çalışmalarla birlikte
arazilerimizde üretimi artırmak için yer altı ve yer üstü su kaynaklarımızın
etkin kullanıldığı projeler geliştirdik. Damla ve yağmurlama sulama
sistemlerine sıfır faizli kredi uygulamasını ve bunların alet, ekipmanına yüzde
50 hibe destek uygulamasını biz başlattık. Bizden önce, Türkiye Cumhuriyeti’nde
hiçbir hükûmet döneminde hiç kimse böyle bir adım atmadı. Niye? Çünkü su kıt ve
bu suyu iyi kullanmak, verimli kullanmak, araziyi de bununla bu şekilde değerlendirmek
gerekiyordu.
Bakın, ikinci alanımız şu: Tarımsal
altyapı meselesi, esas bahsettiğimiz önemli yapısal sorunların bir tanesi de
üretimde verimliliği ve kaliteyi artırmaktı. Üretimde verimliliği, kaliteyi
nasıl artırırız? Birinci önceliğimiz tohumdur, tohum. Çünkü, tek başına,
bitkisel üretimde kaliteli bir tohumluk yüzde 25 oranına kadar verimi
etkileyebiliyor. Biz tohumu destek kapsamına alan ilk Hükûmetiz. Tohumculukla
ilgili çıkardığımız kanunlar ve o kanunlarla birlikte Türkiye’de nitelikli, yüksek
kaliteli sebze tohumluğunun da, hububat tohumluğunun da üretilmesinin önü
açıldı. Türkiye bugün tohum üreten bir ülke hâline geldi. 
Bakın, Anadolu birçok bitki bakımından
çok zengin. 12 bin tane bitki var, bunun 4.200 tanesi endemik. Bütün buralarda
yetiştirilmiş olan tohumlukların -gerek yabanileri gerek geliştirilmiş ıslah
edilmiş olanları- bunların tamamının kayıt altına alındığı bir sistem kurduk,
hepsini kayıt altına aldık ve dünyanın 3’üncü büyük tohum gen bankasını biz
kurduk. Niye? Bu mevcut tohumları muhafaza edelim, muhafaza altına alalım…
İLHAN DEMİRÖZ (Bursa) – Tohum kalmadı
ki tohum, Sayın Bakan. Tohum kanunuyla tohum kalmadı. 
GIDA, TARIM VE HAYVANCILIK BAKANI
MEHMET MEHDİ EKER (Devamla) – …bunlarda herhangi bir problem gelişmesin.
Tohumculuğu geliştirmeden, tohumculuğu destekleme kapsamına almadan… 
İLHAN DEMİRÖZ (Bursa) – Tohum kanunuyla
tohum kalmadı efendim. 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Niye daha önce sertifikalı tohum kullanımı
destekleme kapsamına hiç alınmamıştı? Niye sertifikalı tohum üretimi destekleme
kapsamına alınmamıştı ve neden Türkiye’de sadece 145 bin ton sertifikalı tohum
vardı? Bugün bu 743 bin tona çıktı. Bu, şu demektir: Türkiye, yılda -bir yıl
için- ilave 600 bin ton sertifikalı tohum üretir hâle geldi. 
TANJU ÖZCAN (Bolu) – Sayın Bakan, bu
sene Fransa’dan madalya aldınız mı? 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Yılda 600 bin ton, 150 binden 750 bin tona
çıkardık. 
Şimdi, fidan, fide… Meyve üreteceksek,
sebze üreteceksek kaliteli, sertifikalı fide üreteceğiz, fidan üreteceğiz.
Bunlar üretilmeden olmaz. Şimdi, dünyanın bu alanda bütün önemli ülkelerini,
gelişmelerini, araştırmalarını, hepsini izledik. Sertifikalı fidan ve fide
üretimimiz 2002 yılında 4 milyon, 2013 yılında 114 milyon arkadaşlar, 110
milyon fide ve fidan, sertifikalı olmak kaydıyla, ilave yapıldı. 
TANJU ÖZCAN (Bolu) – Madalya var mı
madalya? 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bunun geofit bahçesi… Bakın, yarın ben geofit
bahçesinin Allah izin verirse açılışını yapacağım. Dünyanın en büyük geofit
bahçesi, bizim ülkemizde, Anadolu’daki 800 çeşit yumrulu, soğanlı süs bitkisi,
200 çeşidi ıslah edilmiş, bin çeşitten ibaret. 
TANJU ÖZCAN (Bolu) – Nereden ithal
edildi bunlar? 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bunların üretildiği, muhafaza edildiği, kayıt
altına alındığı, sergilendiği ve gelecek nesiller için de, araştırmacılar için
de, üreticiler için de kaynak teşkil edecek bir hâle getirdik. Şimdi, dünya
standartlarındaki ilk millî botanik bahçesinin de temelini yine biz attık.
İnşallah 2015 yılı içerisinde de bu katılacak. 
Bunlar üretimde verimlilik ve kaliteyi
artırmaya dönük çok temel ve çok önemli meseleler. Bakın, çevreye duyarlı
üretimi de biz destekledik. Organik tarım alanını 90 bin hektardan devraldık,
şu anda yaklaşık 800 bin hektar. Tarımda yenilenebilir enerjinin kullanımında
2006 yılından bugüne destek sağladık. 907 projeye 154 milyon TL hibe verdik.
Toprak analizini destekleme kapsamına biz aldık çünkü topraklarımızın tahlili
yapılmadan kullanılacak olan gübre toprağa bereket yerine felaket getirebilir.
Bunu destekleme kapsamına almak suretiyle de topraklarımızın analizini yapıp
ona göre gübre verilmesini teminat altına aldık. Nitrat kirliliğiyle ilgili
aynı şekilde mücadele ediyoruz. Türkiye'nin bütün tarım arazilerinde 20 tane
seyyar laboratuvar, onlar dolaşıyor sürekli, sulardan, topraklardan nitrat
vesaire alıyor, bunların araştırmasını yapıyor. 
Bakın, ÇATAK Projesi’ni biz başlattık,
2006 yılında başladık. 43 ildeydi, bu sene 7 il daha ilave ediyoruz. 50 ilde
biz çevre amaçlı tarımsal arazilerin korunmasına dönük tarımsal faaliyeti ayrı
bir proje altında destekliyoruz. Doğal afet tarımın en problemli, dünyanın her
yerinde en önemli sorunlarından bir tanesidir çünkü dolu da, don da, kuraklık
da, sel de bütün bunların hepsi tarımın ciddi şekilde zarar gördüğü doğal
afetler ve risklerdir. Tarım Sigortası Kanunu’nu biz başlattık, biz çıkardık,
biz uyguladık, 2006 yılından bu yana da bu uygulanıyor. Dünyanın 3’üncü büyük
Tohum Kuraklık Test Merkezini Konya ilimizde yine biz açtık. 
Şimdi üçüncü sahamız şu, verimliliği,
kaliteyi arttırmaya, çevre amaçlı faaliyetleri yapmaya dönük ilave bir üçüncü
nokta şu: Tarım desteklerimizin yeniden yapılandırılması. Hepimiz biliyoruz,
biz geldiğimizde desteklerin neredeyse tamamı kaldırılmış, bir tane destek
kalmıştı. O da doğrudan gelir desteğiydi. Arazi sahibi, tapusunu gösteren
devletten dekar başına, dönüm başına o zamanın parasıyla 10 milyon lira,
bugünün parasıyla 10 lira para alıyor, devlet hiçbir şeyine karışmıyor. 
BÜLENT BELEN (Tekirdağ) – 16 lira
alıyordu, 16 lira.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Ekti ekmedi, kaliteli ekti kalitesiz ekti, yaptı
yapmadı, kimse ne sorar
ne eder. Zaten bu modeli önerenler de o tarihte Türkiye’nin ekonomik kriz
ortamından istifade edip Türkiye’ye bunu dayattılar, dediler ki: “Siz
verimliliği artırmayın, siz verimliği artırmak için destek politikası yapmayın.
Bütün destekleri kaldırın.” O gün o desteklerin kaldırıldığına dair o günkü
Hükûmetin de Dünya Bankasına taahhüdü var. 
TANJU ÖZCAN (Bolu) – Ne yaptınız siz?
GIDA, TARIM VE HAYVANCILIK BAKANI MEHMET MEHDİ EKER
(Devamla) – O belgeler benim elinde, burada gösterdim daha önce, tamam mı. 
BÜLENT BELEN (Tekirdağ) – Belgeler nerede elinde? Rakamı
bile doğru bilmiyorsun Sayın Bakan.
GIDA, TARIM VE HAYVANCILIK BAKANI MEHMET MEHDİ EKER
(Devamla) – Dolayısıyla, bunların hepsini burada gösteririm tekrar. (CHP ve MHP
sıralarından gürültüler)
BÜLENT BELEN (Tekirdağ) – 16 liraydı, 10 lira diye
söylüyorsun.
İLHAN DEMİRÖZ (Bursa) – Sayın Bakan, siz de mezar taşlarına
destek verdiniz. 
BAŞKAN – Sayın milletvekilleri, rica ediyorum... Ben
duymuyorum sayın milletvekilleri, Sayın Bakanı ben işitmiyorum.
BÜLENT BELEN (Tekirdağ) – Doğru rakamı versin Sayın Başkan.
BAŞKAN – Ben işitmiyorum diyorum size.
İLHAN DEMİRÖZ (Bursa) – Sayın Bakan, siz de mezar taşlarına
destek verdiniz.
BAŞKAN – Sayın Demiröz… Ya, anladım ama konuşmasını yapıyor,
ne yapalım. (CHP sıralarından gürültüler) Olmaz ki böyle bir şey!
GIDA, TARIM VE HAYVANCILIK BAKANI MEHMET MEHDİ EKER
(Devamla) – Sayın Demiröz, ben sizi de, zatıalinizi de, diğer bütün
arkadaşlarımı da saygıyla dinledim.
İLHAN DEMİRÖZ (Bursa) – Biz de saygıyla dinliyoruz ama
lütfen bunları çarpıtmayın.
GIDA, TARIM VE HAYVANCILIK BAKANI MEHMET MEHDİ EKER
(Devamla) – Sizden de beni saygıyla dinlemenizi istirham ediyorum. Lütfen
bırakın konuşayım.
BAŞKAN – Sayın Bakan, lütfen… Sayın Bakan, siz buyurun,
Genel Kurula hitap edin.
GIDA, TARIM VE HAYVANCILIK BAKANI MEHMET MEHDİ EKER
(Devamla) – Şimdi, bakın, destekleme modelini tamamen değiştirdik. (CHP
sıralarından gürültüler)
BAŞKAN – Rica ediyorum hepinizden, kendi aranızda
konuşuyorsunuz. Rica ediyorum, yapmayın.
Buyurunuz.
GIDA, TARIM VE HAYVANCILIK BAKANI MEHMET MEHDİ EKER
(Devamla) – Kaldırılmış olan destekleri… Birçoğu da ilk defa olmak üzere 52
tane yeni destek başlattık. Organik tarımdan tutun tarım sigortası desteğine,
kırsal kalkınmadan tutun bütün ürünlerle… Özellikle 17 çeşit üründe, Türkiye
için stratejik önemi, değeri olan, halkın beslenmesi için önemli olan hububata,
bakliyata, yağlı tohumlara, bunların tamamına prim uygulaması getirdik ve
birçoğu ilk kez verilen girdi desteklerini de biz başlattık. 
Bakın, biz geldiğimizde bir mazot desteği yoktu. 
TANJU ÖZCAN (Bolu) – Dünyanın en pahalı mazotunu kullanıyor
köylü.
GIDA, TARIM VE HAYVANCILIK BAKANI MEHMET MEHDİ EKER
(Devamla) – Bugüne kadar Hükûmetimiz döneminde 5,3 milyar TL mazot desteği
ödedik. 5 milyar TL kimyevi gübre desteği ödedik. 450 milyon TL toprak analiz
desteği verdik. 940 milyon TL sertifikalı tohum, fidan, fide desteği verdik.
Sadece tarımın temel girdileriyle ilgili verdiğimiz destek miktarı 11,7 milyar.
Nakit hibe desteği 5 kat artırıldı. 1,8 milyardan bu yıl sonu itibarıyla 9
milyar -yani bugün Aralığın 18’i- ödenmiş oluyor, 2010 yılında da inşallah 10
milyar ödenmiş olacak. Bugüne kadar yaklaşık 70 milyar TL karşılıksız nakdî
hibe vermiş durumdayız. Burada Türkiye OECD’nin üyesi. OECD ülkeleri içerisinde
-30 küsur ülke var biliyorsunuz- bunlarda tarıma en yüksek destek verilen
ülkeyiz ve burada gayrisafi yurt içi hasılaya göre oranı en fazla, en yüksek
olan 2’nci ülke durumundayız. 
MALİK ECDER
ÖZDEMİR (Sivas) – Sayın Bakan, bu destekler çıktıktan sonra mazot kaça mal
oluyor, bunu bir söyleyin.
GIDA, TARIM VE
HAYVANCILIK BAKANI MEHMET MEHDİ EKER (Devamla) - Şimdi, bilgi ve sermayeyi
toprakla buluşturduk. TAR-GEL kapsamında başlattığımız 10 bin ziraat
mühendisini ve veteriner hekimi köylerde çiftçimizin hizmetine sunduk. 
O rakamları
biraz sonra ayrıntılarıyla söyleyeceğim, arkadaşlarımız hani bizim zamanımızda
Bakanlığa ne kadar alındı, ne kadar alınmadı… En son Tarım Bakanlığına 1989
yılında toplu eleman alınmıştı, teknik eleman, 250 kişi. 2003 yılına kadar
-esas bunu sorgulamak lazım- neden Tarım Bakanlığına hiç toplu eleman alımı
yapılmadı? Bunu da özellikle vurgulamam gerekiyor. 
ALİM IŞIK
(Kütahya) – Bakın, on iki yıl geçti, on iki yılın hesabı verin!
GIDA, TARIM VE
HAYVANCILIK BAKANI MEHMET MEHDİ EKER (Devamla) - Bakın, burada, bizim sadece
merkez kuruluşlarımıza aldığımız, sadece Bakanlığın genel bütçeli kuruluşlarına
aldığımız teknik eleman sayısı 20 bin, bağlı kuruluşlarımız 11 bin aldı, 11
bin, bunlar sadece teknik eleman. Ama, bizim getirdiğimiz yeni projelerle, iş
sahası açtığımızla ve bizim iş yerlerini zorunlu kılmak suretiyle istihdamına
imkân sağladıklarımızla birlikte 60 binin üzerinde Tarım Bakanlığına bizim
Hükûmetimiz döneminde yeni eleman alındı. 
MEHMET ÖNTÜRK
(Hatay) – Bizden önce ziraat mühendislerini öğretmen olarak atıyorlardı.
GIDA, TARIM VE
HAYVANCILIK BAKANI MEHMET MEHDİ EKER (Devamla) - Tamam, bizden önce… Bakın, 89
yılından 2003 yılına kadar hiç toplu eleman alınmamış Tarım Bakanlığına.
Şimdi, bir başka
husus şu: Uygun finansmanın sağlanması. Bakın, 530 milyon zirai kredi
kullandırılırken şimdi 17 milyar lira kullanılabiliyor. Yüzde 69 idi tarım
kredi kooperatiflerinin faiz oranı, şu anda sıfır ve 8. 
BÜLENT BELEN (Tekirdağ) - Vatandaşın
borcunun artmasıyla övünen Bakan sizsiniz herhâlde! Bravo!
GIDA, TARIM VE HAYVANCILIK BAKANI
MEHMET MEHDİ EKER (Devamla) - Bu borç değil, bu kredi. Onun için, onu, öyle o
şekilde yapmayın. 
ALİM IŞIK (Kütahya) – Bedava mı
verdiniz? 
GIDA, TARIM VE HAYVANCILIK BAKANI
MEHMET MEHDİ EKER (Devamla) - Tarımsal kredilerin geri dönüş oranı yüzde 38
idi, Ziraat Bankasında, şu anda yüzde 98. Yani 17 milyar lira kredi kullanıyor,
yüzde 98’i de geri geliyor.
Özel sektörün de yüzünü toprağa
dönmesini sağladık. 2003-2013 döneminde özel sektör tarafından tarıma yapılan
toplam 51 milyar lira sabit sermaye yatırımı var. 
HAYDAR AKAR (Kocaeli) – Sayın Bakan,
ithal samanla beslenen hayvanların etini yemek haram mıdır, helal midir? 
BAŞKAN – Sayın Akar, rica ediyorum, bir
taraftan burada iş hallediyoruz bir taraftan siz gürültü yapıyorsunuz. Ben her
şeye hayır diyeceğim ha. 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Aynı dönemde sektöre toplam 6,6 milyar dolar
doğrudan yabancı sermaye girişi oldu. Şimdi desteklerden mahrum bırakılan
hayvancılığa, değerli arkadaşlar, biz sahip çıktık. Yüzde 4 idi biz
geldiğimizde tarımın içerisinde hayvancılığa ayrılan desteğin payı, yüzde 4.
Yüzde 30’lara çıkaran biziz ama neyin 4’ü?
ALİM IŞIK (Kütahya) – 3 milyon hektar
tarım arazisi onun için mi ekilmiyor Sayın Bakan?
GIDA, TARIM VE HAYVANCILIK BAKANI
MEHMET MEHDİ EKER (Devamla) - 1 milyar 800 milyon liranın yüzde 4’üydü. Ne
kadar tutuyordu? 83 milyon lira. Bugün neyin yüzde 30’u? 9 milyarın yüzde 30’u.
9 milyarın yüzde 30’u 3 milyar yapar, 3 milyar. (AK PARTİ sıralarından
alkışlar) 
BÜLENT BELEN (Tekirdağ) - Hayvan
ithalatçılarına 3 milyar dolar verdin Sayın Bakan. 
HAYDAR AKAR (Kocaeli) – Konya kadar
Hollanda olamadın ya!
GIDA, TARIM VE HAYVANCILIK BAKANI
MEHMET MEHDİ EKER (Devamla) - Şimdi bunu kalkıp da hayvancılığa destek
verilmedi falan demek insan...
BAŞKAN – Sayın Belen...
Sayın Akar...
Bir kelime duymuyorum ya, inanın
duymuyorum, ben duymuyorum ya. Yapmayın. 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Şimdi, GAP, DAP, DOKAP, KOP bölgesel kalkınma
planlarına uygun hayvancılık desteklemeleri başlattık.
HAYDAR AKAR (Kocaeli) – Sayın Bakan,
bak, bak, büyüme hızına bak. 
BAŞKAN – Sayın Akar...
GIDA, TARIM VE HAYVANCILIK BAKANI
MEHMET MEHDİ EKER (Devamla) – Dolayısıyla, demin, sayın bir vekilimiz dedi ki:
“Neden Yozgat buradan mahrum edildi?” Yozgat da diğerleri de... Bu bölgesel
kalkınma projeleri içerisinde yer alanlara yaptık değerli vekilim. Yoksa Yozgat
başımızın üstünde, Yozgat’a hiçbir laf kimse söyleyemez.
SADİR DURMAZ (Yozgat) – Yozgat’ı
cezalandırdınız, 200 bin insan göçtü Yozgat’tan. 
GIDA, TARIM VE HAYVANCILIK BAKANI
MEHMET MEHDİ EKER (Devamla) - Biz bu sene başka bir şey yapıyoruz. Bakın 42
tane vilayette IPARD desteği veriyorduk. 
BAŞKAN – Fikri Bey çıktığı zaman
konuşacak.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bu sene yeni bir uygulama getiriyoruz. Kalan 39
tane vilayete de benzer koşullarda, onun miktarı kadar, aynı olmasa da, benzer
kolaylıklar onlar için de getiriyoruz, onları da destekliyoruz.
HAYDAR AKAR (Kocaeli) – Sayın Bakan,
Fikri Bey size inanmamış, bak diş gösteriyor oradan.
ADNAN YILMAZ (Erzurum) – Var mı böyle
bir usul?
BAŞKAN – Sayın Akar, yeteri kadar laf
attınız ya, yapmayın!
GIDA, TARIM VE HAYVANCILIK BAKANI
MEHMET MEHDİ EKER (Devamla) – Şimdi, canlı hayvan ve hayvansal ürün dış
ticaretinde Türkiye net ihracatçıdır. 
BÜLENT BELEN (Tekirdağ) –hayvan
ithalatçılarına 3 milyar dolar para verdiniz.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bakın, cumhuriyet tarihinde burada 8 kat arttı,
246 milyon dolardan 2013 yılında 1,9 milyar dolara çıktı hayvansal ürün, canlı
hayvan ihracatı. Burada Türkiye’ye haksızlık yapmayalım. Türkiye burada net
ihracatçıdır, asla ithalatçı değildir. Bunu da özellikle söyleyeyim.
HAYDAR AKAR (Kocaeli) – Ara ürün imal
edip mi satıyorsunuz, ne yapıyorsunuz? 
ALİ RIZA ÖZTÜRK (Mersin) – Damızlıklar
kaça gitti?
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bütün o övündüğünüz ülkelerin tamamı aynı şeyi
yapıyor. Hollanda aynı şeyi yapıyor. Hollanda 80 milyar dolara yakın ithalat
yapıyor. 
İLHAN DEMİRÖZ (Bursa) – Sayın Bakan,
biz de yapalım. 
GIDA, TARIM VE HAYVANCILIK BAKANI
MEHMET MEHDİ EKER (Devamla) – Kendi ürettiğinin tamamı 11 milyar dolar, üstüne
80 milyar dolar ithalat yapıyor. Bunu işliyor, satıyor.
HAYDAR AKAR (Kocaeli) – Siz de yapın,
siz de.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Biz yaptığımızda bizi tenkit ediyorsunuz. 
İLHAN DEMİRÖZ (Bursa) – Hayır, neyini
tenkit ediyoruz? 21 milyon ton buğday ithali…
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bakın, ne diyorsunuz…
HAYDAR AKAR (Kocaeli) – Daha
Hollanda’yı yakalayamamışsın.
ADNAN YILMAZ (Erzurum) – Ya dinle,
dinle!
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bakın, demin ne dediler? Dediler ki: “Cumhuriyet
tarihinde ilk defa saman ithal eden bakan sizsiniz.” 
İLHAN DEMİRÖZ (Bursa) – Evet, doğru.
TANJU ÖZCAN (Bolu) – Saman ithal
edildi, doğru bu. Yalan mı?
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bakın, arkadaşlar, artık bir ülkenin gelişmişliği
ithal ettiği, yaptığı ticaretle ölçülmez. Bakın, bu sene Türkiye’nin ihraç
ettiği saman, ithal ettiğinin tam 9 katı fazla. 
HAYDAR AKAR (Kocaeli) – Günah mı, değil
mi?
GIDA, TARIM VE HAYVANCILIK BAKANI
MEHMET MEHDİ EKER (Devamla) – 9 kat daha fazla ihraç ediyor. Siz şimdi
ihracatını söylemiyorsunuz, ithalatını söylüyorsunuz. Bir şey daha söyleyeyim…
HAYDAR AKAR (Kocaeli) – Benim soruma
cevap vermediniz. 
ÖZCAN YENİÇERİ (Ankara) – Samanla
kafayı bozmuş Bakan.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bir şey daha söyleyeyim. Bakın, değerli
arkadaşlar, bir ülkede eğer bir malın bir sebeple –bu, doğal afet olur, başka
bir şey olur, bir problem olur- eksiği varsa önemli olan onu tedarik etmektir,
insanları karaborsaya mahkûm etmemektir. Önemli olan bu. (AK PARTİ sıralarından
alkışlar) 
ADNAN YILMAZ (Erzurum) – Kuraklık
vardı.
HAYDAR AKAR (Kocaeli) – Doğru, samanda
karaborsa vardı ya!
GIDA, TARIM VE HAYVANCILIK BAKANI
MEHMET MEHDİ EKER (Devamla) – Yani bak, karaborsaya… Biz geçmişte bunları
yaşadık. Biz bunları geçmişte yaşadık. 
HAYDAR AKAR (Kocaeli) – Ne zaman? Ne
zaman? Söylesene ne zaman?
GIDA, TARIM VE HAYVANCILIK BAKANI
MEHMET MEHDİ EKER (Devamla) – Türkiye’de insanların Sana yağı kuyruklarında,
karaborsalarda, bilmem nerelerde…
HAYDAR AKAR (Kocaeli) – Tarih ver,
tarih… Ne zaman?
GIDA, TARIM VE HAYVANCILIK BAKANI
MEHMET MEHDİ EKER (Devamla) – 1978-1979… 
HAYDAR AKAR (Kocaeli) – Ne vardı orada?
GIDA, TARIM VE HAYVANCILIK BAKANI
MEHMET MEHDİ EKER (Devamla) - Cumhuriyet Halk Partisinin tek başına iktidar
olduğu yıllarda! (AK PARTİ sıralarından alkışlar) 
HAYDAR AKAR (Kocaeli) – Ne vardı orada,
onu da söyle!
GIDA, TARIM VE HAYVANCILIK BAKANI
MEHMET MEHDİ EKER (Devamla) – Dolayısıyla geçin bunları.
Şimdi, değerli arkadaşlar, en büyük
kırsal kalkınma hamlesi… 
HAYDAR AKAR (Kocaeli) – Böyle
borçlanmadı bu ülke! Saman ithal etmedi orada!
GIDA, TARIM VE HAYVANCILIK BAKANI
MEHMET MEHDİ EKER (Devamla) – Yani ihracatımız ithalatımızdan 9 kat fazla
samanda. Siz dönüyorsunuz dolaşıyorsunuz “Türkiye saman ithal etti…” 
HAYDAR AKAR (Kocaeli) – Ya bir Hollanda
olamamışsın 76 milyon Türkiye’yle. Neyi anlatıyorsun Sayın Bakan?
GIDA, TARIM VE HAYVANCILIK BAKANI
MEHMET MEHDİ EKER (Devamla) – Yahu arkadaş, lazım olursa, gerekirse yaparız.
Bunun hiçbir şeyi yok. Kimse buna bir şey diyemez.
HAYDAR AKAR (Kocaeli) – Köylü kalmadı,
çiftçi kalmadı. 
ZİVER ÖZDEMİR (Batman) – Sayın
Başkanım, Haydar’ı susturun.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Şimdi, bakın, kırsal kalkınma projeleri
başlattık.
HAYDAR AKAR (Kocaeli) – Angus’u,
Şavrole’yi, senin sayende öğrendik Sayın Bakan. Şavrole’yi ben araba markası
bilirdim.
GIDA, TARIM VE HAYVANCILIK BAKANI
MEHMET MEHDİ EKER (Devamla) – Sayın Başkan, değerli milletvekilleri; AK PARTİ
iktidarıyla Türkiye ilk defa kırsal kalkınma yatırımlarının desteklenmesi
projesiyle karşılaştı. 
HALUK EYİDOĞAN (İstanbul) – Kırsalda
nüfus yüzde 20’ye düştü, yüzde 20’ye…
GIDA, TARIM VE HAYVANCILIK BAKANI
MEHMET MEHDİ EKER (Devamla) – Bakın, size bir şey söyleyeyim: 5.450 tane tarıma
dayalı küçük orta ölçekli sanayi tesisi bitti, artı, IPARD’dan 6.128 tane tesis
bitti. Toplam 11.578 tane gıdayla, tarımla, hayvancılıkla ilgili işleme,
paketleme, ambalajlama tesisi tamamlandı, bitti. 
TANJU ÖZCAN (Bolu) – Köylü hayvancılık
kredilerini ödeyebiliyor mu?
GIDA, TARIM VE HAYVANCILIK BAKANI
MEHMET MEHDİ EKER (Devamla) - Şu anda buralarda on binlerce insan çalışıyor. 
HAYDAR AKAR (Kocaeli) – “On”u var da
“bin”i yok Sayın Bakan!
GIDA, TARIM VE HAYVANCILIK BAKANI
MEHMET MEHDİ EKER (Devamla) - Bunlar tarımın hem mekanizasyonunu hem
sanayileşmesini sağladı. Bunları da biz getirdik. Bunlar devam ediyor.
Bakın, güvenilir gıdayla ilgili gerek
zirai mücadele ilaçlarında gerekse süneyle etkili mücadelede gerekse biyolojik
ve teknik mücadeleyi hayata geçirmek suretiyle seracılıkta verimi artırmak
suretiyle birçok biyolojik yöntemler, sistemler geliştirdik.
(Mikrofon otomatik cihaz tarafından
kapatıldı)
GIDA, TARIM VE HAYVANCILIK BAKANI
MEHMET MEHDİ EKER (Devamla) - Bu alanda halkımızın daha sağlıklı gıda
tüketmesine dönük önemli tedbirler aldık. (AK PARTİ sıralarından alkışlar) 
BAŞKAN – Teşekkür ederim.
Birleşime on dakika ara veriyorum. 
Kapanma Saati:
18.34
ALTINCI OTURUM
Açılma Saati: 18.49
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye Büyük Millet Meclisinin 33’üncü
Birleşiminin Altıncı Oturumunu açıyorum.
2015 Yılı Merkezi Yönetim Bütçe Kanunu Tasarısı ile 2013 Yılı Merkezi
Yönetim Kesin Hesap Kanunu Tasarısı üzerindeki sekizinci tur görüşmelerine
devam edeceğiz. 
Komisyon ve Hükûmet burada.
Şimdi, Hükûmet adına…
İLHAN DEMİRÖZ (Bursa) – Sayın Başkan,
az önceki oturumda bir bilgilendirme yanlışlığı var. Sayın Tarım Bakanı…
BAŞKAN – Yani olabilir de, şimdi
bilgilendirme yanlışlığını, her bir bilgilendirmeyi nasıl düzelteceğiz Sayın
Demiröz?
İLHAN DEMİRÖZ (Bursa) – Kayıtlara
geçsin anlamında iki dakika…
ADNAN KESKİN (Denizli) – 60’ıncı
maddeye göre...
BAŞKAN – Hadi geçirin bakalım
kayıtlara.
Buyurunuz.
İLHAN DEMİRÖZ (Bursa) – Teşekkür
ediyorum.
BAŞKAN – Ha, yok, buradan geçirin, öyle
yok.
ADNAN KESKİN (Denizli) – Oradan olsun
ya, oradan olsun.
BAŞKAN – Yok, aaa, Sayın Keskin, benden
daha tecrübelisiniz, yapmayın Allah aşkına.
İLHAN DEMİRÖZ (Bursa) – Buradan mı
söylüyorum?
BAŞKAN – Buradan söyleyin; hanımlar,
beyler yazar.
Buyurunuz.
İLHAN DEMİRÖZ (Bursa) – Şimdi, Sayın
Bakan yapısal devrimlerden bahsetti ama Bakanlığın kanun hükmünde kararnameyle
idare edildiğini söylemek istiyorum, bir.
İki: Hep tarımsal destekleri ifade
etti. Konuşmamda da belirtmiştim, mezar taşlarına destek verdiler ama bugünkü
bu destekleri anlatmadı. 
OECD rakamını alırken, yüzde 2’yi
söylerken o zaman 2002’deki 3,6’yı da söylemesi gerekirdi.
Son olarak da kendi kendine yeten bu
ülkemizde 2013’te 37 milyar TL ithalat yapılmıştır. Ortalama bu Hükûmetin, AKP
Hükûmeti döneminin bir yılında 25 milyar TL’lik ithalat yapıldığını ifade
ediyorum. (CHP sıralarından alkışlar) 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – İhracat ne kadar?
BAŞKAN – Teşekkür ederim, sağ olasınız.
Şimdi, Sayın Demiröz, bütün bu
söylediklerinizi laf atarak anlattınız zaten siz, ben bile duydum o zaman, yaa.
İkinci kere oldu, hadi bakalım.
HAYDAR AKAR (Kocaeli) – Teşekkür
ederiz.
BAŞKAN – Şimdi, yalnız, şöyle bir durum
var: Yani muhalefet eleştirecek, iktidar kendi kendini övecek; ha bire
bilgilendirmeyle bu işin sonu gelmiyor. Ben de böyle güzel güzel getirdik, şu
soru-cevabı da hayırlısıyla atlattıktan sonra oylamayı, siz sağ ben selamet
olmayı arzu ettiğim için öyle öyle gidiyoruz.
Evet, şimdi, Bilim ve…
SAĞLIK BAKANI MEHMET MÜEZZİNOĞLU
(Edirne) – Sayın Başkana bir alkış.
BAŞKAN – Yok, sakın alkışlamayın.
Bilim, Sanayi ve Teknoloji Bakanı Sayın
Fikri Işık.
Süreniz yirmi beş dakika. (AK PARTİ
sıralarından alkışlar) 
Kocaeli milletvekillerinin tamamı da
burada galiba. Hadi bakalım, hayırlı olsun.
Buyurunuz.
RECEP ÖZEL (Isparta) – O seslenmez
artık saygısından.
BAŞKAN – Yok, Sayın Akar’dan özellikle
sessizlik istiyorum.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Sayın Başkan, değerli milletvekili arkadaşlarım; 2015 Yılı
Merkezi Yönetim Bütçe Kanunu Tasarısı ve 2013 Yılı Merkezi Yönetim Kesinhesap
Kanunu Tasarısı’nın görüşülmesi münasebetiyle Bakanlığımız ile bağlı, ilgili ve
ilişkili kurumlarımızın bütçe ve faaliyetlerini sizlerle paylaşmak üzere
huzurlarınızda bulunuyorum. Bu vesileyle yüce Meclisi saygıyla selamlıyorum.
Bu görüşmeler esnasında görüşleri,
düşünceleri, eleştirileri ve önerileriyle katkı yapan bütün milletvekili
arkadaşlarıma teşekkür ediyor, konuşmamın içerisinde arkadaşlarımızın
eleştirilerine özellikle cevap vereceğimi de ifade etmek istiyorum. 
Konuşmamın başında, hem bir faaliyet
raporu olması açısından hem de bir konuşma bütünlüğü sağlaması açısından
hazırladığımız bu kitapçığı milletvekili arkadaşlarımıza sunuyoruz, takdim
ediyoruz. Burada olmayan arkadaşlarımızın da odasına göndererek bu 2014 yılında
yapılan çalışmalarla ilgili de bir bilgilendirme yapmayı arzu ettik. 
Çok değerli milletvekili arkadaşlarım,
ekonomimiz 2002 yılından itibaren her yıl, sadece kriz yılı hariç, büyümeye
devam etti. Son on iki yıllık büyüme performansı hem Avrupa Birliği ülkelerinin
hem de OECD ülkelerinin ortalamasının fevkalade üzerinde gerçekleşti. 
Gelinen noktada, yapısal reformları
önemli ölçüde tamamladık, kamu mali dengelerini oturttuk, bütçe açıklarını
kontrol altına aldık ve güvenle yolumuza devam etmekteyiz. Ayrıca, bankacılık
sektörünü disiplin altına aldık, finansal sektör ve tüm ekonomimiz aslında,
2008 küresel krizi dâhil, pek çok testi başarıyla geçti. 
2008-2009 yıllarında küresel
piyasalarda yaşanan krizden en az hasarla çıkmamızın en önemli sebebi,
Türkiye’deki sanayi sektörüdür. Bakın, ekonomimiz üretime dayalı olmasaydı
2008’de bu ülke 2001 krizinden çok daha büyük bir krizi yaşardı. Eğer
ekonomimizdeki imalat sanayisinin gücü olmasaydı, 2008 krizi, Türkiye için de
maalesef pek çok komşumuzda olduğu gibi bir kabusa dönebilirdi. 
2003-2013 yılları arasındaki on bir yıllık
dönem incelendiğinde, sanayi sektörü, özellikle imalat sanayisi, ülke
büyümesinden daha hızlı bir büyüme yakaladı. Bakın, özellikle imalat sanayisi
büyümeye âdeta yön verdi. Geçen on bir yıllık zamanda Türkiye ortalama, kriz de
dâhil, yüzde 5 büyürken imalat sanayimiz yüzde 5,8 büyüdü. “Sanayi mahvoldu,
perişan oldu, küçüldü.” sözlerinin hiçbir tutarlılığı yok. Bu arada, özellikle
bu yıl beklentimizin altında gerçekleşen ülke büyümesi 2,8 ama imalat
sanayisinin büyümesi yine 3,5. Yani imalat sanayisi aslında bizim toplam
büyümemizi de sağlayan önemli bir faktör.
Sayın Başkan, değerli milletvekilleri;
ülkemizin AR-GE, yenilik ve teknoloji geliştirme politikalarında ihracat
odaklı, stratejik ve öncelikli bir yaklaşım benimseyerek bir paradigma
değişikliği yapmış bulunuyoruz. AR-GE, yenilik ve girişimcilik faaliyetlerini
teşvik etmek üzere ciddi destekler veriyoruz ancak bu destekleri verirken kamu
kaynağının etkin ve verimli kullanılmasını sağlamak için etki değerlendirme
çalışmalarını da önemsiyoruz. Sayın Yeniçeri burada… Bu nedenle Bakanlığımız
ile bağlı, ilgili ve ilişkili kuruluşlarımız tarafından verilen AR-GE, yenilik
ve girişimcilik desteklerinin firma, sektör ve ülke bazında değerlendirme
analizlerini yapacak bir daire başkanlığını kurduk.
Sayın Başkan, değerli milletvekilleri;
Bakanlık olarak amacımız sanayisiyle dünya ihracatından daha fazla pay alan,
özgün tasarımlı, yüksek katma değerli ürünleri çoğaltmak ve çevreye duyarlı bir
sanayi anlayışına geçişi hızlandırmaktır. Bu amaçla “3Y” olarak özetlediğimiz
yerli, yenilikçi ve yeşil üretim anlayışını tüm sanayimizin en önemli önceliği
hâline getirmek gayreti içerisindeyiz. Yerli, yenilikçi ve yeşil üretimin
artırılması için kamu alımlarını kaldıraç olarak kullanmak istiyoruz. Bunun
için de 3 yeni mekanizmayı Meclisimizin tasvibiyle, oluruyla hayata geçirdik.
Bunlardan birincisi, kamu mal alımlarında yerli malına fiyat avantajı
sağlanması. Eğer bu alım teknolojik ürünse kamu otoritesinin insafına
bırakmıyoruz, yüzde 15 pahalı dahi olsa yerli ürünü alacak. İkincisi: Kamu
ihalelerine girmek için en önemli engel olarak görülen iş bitirme belgesi
yerine teknolojik ürün deneyim belgesini veriliyoruz. Bu belge işi olana artık
iş bitirme belgesi istemiyoruz. Türkiye’nin üretemediği, ithal etmek zorunda
olduğu alanlarda da savunma sanayisinde başarıyla uygulanan “Offset” anlaşması
yani sanayi iş birliği anlaşmasını devreye koyuyoruz, en az yüzde 50’sini
Türkiye içinden temin etmek şartını getirdik. Bununla ilgili pek çok ikincil
düzenlemeyi de hayata geçiriyoruz. 
Bakanlık olarak sanayi sektörlerinin
rekabet gücünü artırmaya katkı sağlayacak sektörel istişare toplantıları ve
strateji oluşturma faaliyetlerini sürdürüyoruz. Bu bağlamda, demir çelik, ilaç,
kimya, plastik ve kauçuk, makine ve otomotiv sektörlerinin çatı kuruluşları ve
temsilcileriyle yapılan toplantılarda sektörlerin mevcut durumları, gelecek
vizyonu, atılması gereken adımları tartışıyor, kararları alıyor ve gerekli
uygulamaları yapıyoruz. Bu cumartesi günü de inşallah Bursa’da otomotiv yan
sanayisi ve tekstil sektörü zirvesini yapacağız, sektörümüzü her yönüyle masaya
yatıracağız. 
2015-2018 yıllarını kapsayacak yeni
Sanayi Strateji Belgesi’ni hazırladık, önümüzdeki günlerde kamuoyuyla
paylaşacağız. Bu arada bir arkadaşımız “Sanayi Strateji Belgesi hazırlandı ama
ne oldu?” dedi, 2011-2014 dönemindeki gerçekleşme oranımız yüzde 84. Bir
strateji belgesi hazırlamışız, oradaki eylemlerin yüzde 84’ünü başarıyla hayata
geçirmişiz, şimdi yeni bir strateji belgesini 2015-2018 dönemi için özellikle
yürürlüğe koyacağız.
Sayın Başkan, değerli milletvekilleri;
Türkiye’yi 2023 hedeflerine ulaştıracak en önemli unsur reel sektörün
göstereceği performans. Bu kapsamda –hani “Sanayi envanteri yok.” diyorlar ama-
Türkiye’nin şu anda mükemmel bir Girişimci Bilgi Sistemi var. Girişimci Bilgi
Sistemi sayesinde 3 milyona yakın girişimin ekonomik faaliyet bilgilerinin
toplulaştırılmış analizlerini yapabiliyoruz. 
Reel sektörün Girişimci Bilgi
Sistemi’yle yaptığımız analizleri sonucunda birkaç tane temel tespiti sizinle
paylaşmayı arzu ediyorum. Sanayi sektörünün diğer sektörlere göre kârlılığa ve
istihdama daha fazla katkı sağladığını görüyoruz. Ölçek büyümesinin, üretimde
teknoloji düzeyinin yükselmesinin, AR-GE, tasarım ve ihracat yapmanın,
kârlılığı anlamlı şekilde artırdığını görüyoruz. İmalat sanayisinin faaliyet
kârlılığı, yüzde 5,9 ortalamayla tüm sektörlerin faaliyet kârlılığı ortalaması
olan yüzde 3,9’un üzerinde. Ayrıca, 2007-2012 dönemi için AB ülkeleriyle
mukayese ettiğimizde kârlılıkta birçok AB üyesi ülkeden daha iyi durumda
olduğumuzu özellikle tespit ettik. 
Burada, özellikle şirketlerimizin
borçluluğuna yönelik endişe edecek bir durumun olmadığını ifade etmek
istiyorum. Bunun iki temel sebebi var: Birincisi, döviz borcu olan
şirketlerimiz, yine döviz cinsinden ihracat yapan şirketlerimiz. Şu anda
Türkiye’de kısa vadeli borçlar azalırken şirketlere duyulan güvenin sonucu uzun
vadeli borçlarda bir artış var. Şirketlerin borçluluğu, elbette ki borçluluğu
çok arzu etmeyiz ama eğer Türkiye’nin şirketlerine güvenerek çok düşük
faizlerle dünya piyasası şirketlere kredi veriyorsa, bu, şirketlerin gücünü
gösteriyor. Bu açıdan da endişelenecek bir durumun olmadığını özellikle
vurgulamak istiyorum. “Şu anda şirketlerimiz neden borçlanıyor?” derseniz de
şirketlerin borçlanmasının en temel sebebi yatırım. Şirketler paralarını alıp
çarçur etmiyorlar. Şirketler daha fazla yatırım, daha fazla üretim ve daha
fazla istihdam için borçlanıyorlar. Bunu da herhâlde “Aman borçlanmayalım da
yatırım yapmayalım.” gibi bir anlayışımız olamaz.
Sayın Başkan, değerli milletvekilleri;
Hükûmetimizce açıklanmakta olan dönüşüm programlarının önemli bir bölümünde
Bakanlığımız kritik rol üstlenmiştir. Bilimi, AR-GE’yi, yenilik ve
girişimciliği, sanayinin nitelikli üretime yönelik yapısal dönüşümünü, teknoloji
üretimini ve verimliliği esas alan bu eylemlerle Bakanlığımız önemli görevler
ifa etmektedir ve edecektir. 
Otomotiv sanayisinde araç hafifletme,
çevre ve tüketici dostu araçlar, yeni malzemeler ve yeni teknolojiler konusunda
çalışmalar her geçen gün daha da yoğunlaşmaktadır. Tamamını kendimizin yaptığı,
patenti, lisansı ve markası Türkiye’ye ait olan yerli bir marka aracın 2020
yılından önce yollarımızda olmasını hedefliyoruz yani yerli otomobili 2020’den
önce Allah’ın izniyle yapacağız.
AYTUN ÇIRAY (İzmir) – O yapılmıştı
çoktan.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Sektörün gelişimine katkı sağlayacağına inandığımız otomotiv
test merkezi çalışmalarımız sürmektedir.
AR-GE ve yenilikte gelişmiş ülkeler
seviyesini yakalamak için 2023 vizyonu çerçevesinde önemli hedefler belirlemiş
durumdayız. Ülkemizin AR-GE harcaması 2013 yılında bir yıl öncesine göre yüzde
13,4 artarak 14 milyar 807 milyon olarak gerçekleşti. Bunda da yüzde 50’den
fazlası şu anda kamu AR-GE harcaması. Bu, 2002 yılında gayrisafi yurt içi
hasılanın yüzde 0,53’ü olan AR-GE harcaması, 2013 yılında yüzde 0,95’e
yükseldi. 
Değerli arkadaşlarım, buna dudak bükmek
öyle kolay değil, niye kolay değil? Şu anda bu rakamın nominal artışı 9 kat
demek, 9 kat. Bunun şimdi rakamları... Şu anda sürem ona müsait değil ama
lütfen biraz bir bakın, göreceksiniz. Bunu yeterli görmüyoruz ülkemiz için.
2023 yılında bu hedefimiz yüzde 3’e AR-GE harcamasını çıkarmak. 
HAYDAR AKAR (Kocaeli) – Keşke
yapılsaydı da alkışlasaydık burada.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bakın, Sayın Kılıçdaroğlu bütçe açış konuşmasında da ifade
etti, bugün de Sayın Susam ifade etti. 2013 yılında tam zaman eş değer AR-GE
personel sayısı 38 binden 113 bine çıktı, tam zaman eş değer araştırmacı sayısı
ise 33 binden 89 bine yükseldi yani binden alıp düşürmedik.
HAYDAR AKAR (Kocaeli) – Bu kamuda mı
Sayın Bakan?
KAMER GENÇ (Tunceli) – Patent var mı?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Var, var, onları da söyleyeceğim. Merakınıza sevindim doğrusu,
onları söyleyeceğim.
HAYDAR AKAR (Kocaeli) – Merak ettim,
kamuda mı?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – 2023 hedefimiz araştırmacı sayısını 300 bine çıkarmak.
ALİM IŞIK (Kütahya) – Biz biliyoruz da
millet de bilsin Sayın Bakan neyin ne olduğunu.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Değerli arkadaşlar, Türkiye'de şu anda ekonomide 2002’de
aldığımız hiçbir değeri geriye götürmedik, Türkiye'yi büyüttük. Türkiye'yi
büyütmeye devam ediyoruz. İnşallah, Türkiye'yi büyüterek 2023’te dünyanın en
güçlü 10 ülkesi arasına sokacağız. (AK PARTİ sıralarından alkışlar)
Sayın Başkan, değerli milletvekilleri;
yüksek teknolojili sektörlerimizin üretim içindeki payının artırılması, hiç
şüphesiz, sahip olduğumuz bilginin sanayiye aktarılmasıyla mümkün olacak.
Sayın Başkan, değerli arkadaşlar;
şimdi, burada muhalefet konuşurken iktidardaki arkadaşlarımız sabırla dinliyor
ama iktidar veya Hükûmet konuşmaya başladı mı muhalefetin laf atmadığı bir
dakika, bir saniye yok. Sayın Başkan, bu hakkaniyete ve adalete uymuyor. Bu
noktada gerekli ikazı yapmanız bizi sevindirecek. 
Değerli
arkadaşlarım, kamu-sanayi-üniversite iş birliğinin sürdürülebilir hâle gelmesi
ve bu konuda önümüzdeki dönemde yol haritası belirlenmesi açısından KÜSİ
Strateji Belgesi’ni hazırladık. Yeni bir hazırlığı da inşallah başlatıyoruz.
Üniversite-sanayi iş birliğini Türkiye’de sonuç odaklı AR-GE açısından çok daha
etkin hâle getirecek hazırlıkları da yürütüyoruz. 
Üniversite-sanayi
iş birliğini geliştirmede önemli işlevi olan teknoloji geliştirme bölgesi
sayısı 2002 yılında sadece 2’ydi, bugün sayı 59’a çıktı. Bu bölgelerin 41’i şu
anda faal ve bu bölgeleri OSB’ler içerisinde açmaya da özel önem veriyoruz.
2014 yılı içerisinde 7 tane yeni teknoloji geliştirme bölgesi kurduk. Bugün
teknoloji geliştirme bölgelerindeki firma sayısı 3 bine, biten proje sayısı 14
bine, üzerinde çalışılan proje sayısı 7 bine, ihracat 1,7 milyar dolara ve
istihdam nitelikli personel sayısı 30 bine yükseldi. Bunlar rakamlar arkadaşlar,
bunlar rakamlar. İyi veya kötü değil, bunlar rakam. (AK PARTİ sıralarından
alkışlar) 
HAYDAR AKAR
(Kocaeli) – E ben şimdi rakam söyleyeceğim, laf atıyorsun diyeceksin Sayın
Bakan. Yüzde 6’dan yüzde 3,5’a düşmüşsünüz. Onu niye söylemiyorsun?
BİLİM SANAYİ VE
TEKNOLOJİ BAKANI FİKRİ IŞIK (Devamla) – AR-GE ve yenilik faaliyetlerini kendi
bünyesinde yapmak isteyen özel sektör firmalarımıza Bakanlığımız tarafından
AR-GE merkezi belgesi verilmektedir. Bu kapsamda 186 firmaya AR-GE merkezi
belgesi verdik. Şu anda 165 firma faal, 21 bin kişilik istihdam var, 4 bine
yakın AR-GE projesi yürütülmüş, 952 tane bu AR-GE merkezlerinden dolayı patent
alınmış. 
Özellikle orta
ölçekli firmalarımızın da AR-GE merkezi kurabilmesini sağlamak için geçtiğimiz
aylarda yasal sınır olan 50 AR-GE personeli sayısını Meclis irademizle 30’a
indiren düzenlemeyi de yapmış bulunuyoruz. Şimdi, tasarım ofislerinin de AR-GE
merkezi gibi desteklenmesine yönelik kanun taslağını hazırladık, inşallah
Meclisimize takdim edeceğiz. 
Ayrıca, AR-GE merkezi
ve Teknoloji Geliştirme Bölgeli Performans Endeksi’nin hazırlanması, teknoloji
geliştirme bölgelerindeki firmaların AR-GE faaliyetlerinin ve teknoloji
transfer ofislerinin etkinliğinin analiz edilmesi gibi çalışmalar başlatıldı,
sonuçlar kamuoyuyla paylaşılıyor. 
Sayın Başkan, değerli üyeler; özellikle
gençlerimizi ve girişimcilerimizi desteklemekle ilgili son derece önemli
programları, projeleri yürütüyoruz. Bunların detayına girmeye kalkarsam,
zannediyorum yirmi beş dakika değil iki yüz elli dakika konuşmamız gerekir ama
burada bir sayın milletvekilimizin söylediği bir konu benim de içimi acıttığı
için vurgu yapmak istiyorum.
Bakın, biz, TÜBİTAK’ın “Teknogirişim
Sermaye Desteği” diye 550 gencimize 100 bin lira verelim diye program başlattık
ve çağrıya çıktık. Mekanizmada TÜBİTAK belirleyici değil. Milletvekili
arkadaşlarımızın belki bilmediği yön bu. Bir proje geldiği zaman TÜBİTAK
projeyi usul açısından inceler, şekil açısından inceler, daha sonra 5 kişiden
oluşan üniversite hocalarının oluşturduğu panele gönderir. Maalesef buradan
hocalarımıza çağrı yapıyorum: Bu kadar kıt not vermeyin.
ALİ SERİNDAĞ (Gaziantep) – O hocaları
kim belirliyor?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ya, o hocaları bu ülke yetiştirdi canım. Allah Allah… Hocaları
kim yetiştirdi yani? Allah’ınızı severseniz…
ALİ SERİNDAĞ (Gaziantep) – Hocaları kim
belirliyor?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Hocalar, bilim dalına göre, tamamen objektif kriterlere göre
on sene önce, on beşe sene önce, yirmi sene önce nasıl belirleniyorsa aynen,
aynı belirleniyor. İçerisinde her türlü siyasi görüşten, şeyden insan var ama
hocalık başka bir şey.
Şimdi bakın, değerli arkadaşlar, yani
bizim 100 bin lirayı esirgediğimiz yavrumuz maalesef bu 5 tane hocamız not
vermediği için bu parayı esirgemişiz, bu gitmiş dünya birincisi olmuş. 
Burada, bakın, hepimizin iğneyi
kendimize batırmamız lazım. Yazık, günah ve biz bu sene sadece 284 gencimizi
destekleyebildik. Paramız var, hazır ama gençlerimizi destekleyemiyoruz. Niye? 
KAMER GENÇ (Tunceli) – Kendi
düşüncenizden olmayana para vermiyorsunuz.
BİLİM, SANAYİ VE TEKNOLOJİ BAKANI FİKRİ
IŞIK (Devamla) - Biraz proje kalitesi, biraz da hocalarımızın bu noktadaki,
âdeta, not verirken sıfırcı hoca mantığı. Bu doğru değil. Ülke için bunu
birlikte çözmek durumundayız. Bunlar hepimizin ortak sorunu.
Değerli arkadaşlarım, pek çok programı
burada sizlerle paylaşmayı arzu ederdim ancak biraz zaman darlığı sebebiyle
bazı konuları hızlı geçmek durumundayım. 
TÜBİTAK’la ilgili pek çok destek
programını yürütüyoruz. Bakın, bir tek örnek vereyim: 1995-2002 yılları
arasında TÜBİTAK 1.146 proje için 364 milyon lira -bu rakamları bugüne
çevirerek söylüyorum, 2013 rakamlarıyla- destek sağlarken, 2003-2013 yılları
arasındaki on bir yıllık dönemde sağlanan destek miktarı 9 katına çıktı, 8.661
proje için 3,4 milyar ödeme yapıldı yani 3 milyar 400 milyon ödeme yapıldı, 10
katına çıktı bugünkü rakamlarla, enflasyonu falan dâhil ettiğim zaman. Bunlar,
TÜBİTAK’ın bu noktada ne kadar önemli işler yaptığının bir göstergesi. 
Savunma sanayisi ülkemiz için en önemli
öncelik alanlarından. Bununla ilgili pek çok projeyi -burada sayma imkânım yok-
hayata geçirdik. Ama, değerli arkadaşlarım, savunma sanayisine yapılan yatırımı
militarist bir yatırım olarak nitelendirmek haksızlıktır. Bu ülkeye kendisini
ait hisseden her bir vatandaşımız savunma sanayisine yapılan yatırımı övünçle
karşılar, her bir arkadaşımız Türkiye’nin savunma sanayisinde dışa
bağımlılığını azaltan her projeye en azından “Helal olsun.” der, en azından,
alkışlamasa bile, “Doğrudur.” der. Ama savunma sanayisine Türkiye yatırım
yapmazsa şu Orta Doğu coğrafyasında Türkiye güvenliğini nasıl sağlar? Bu açıdan
bu konudaki haksızlığa bir vurgu yapmayı özellikle istiyorum.
Bu arada TÜRKSAT 6A projesi resmen
başlamış oldu. Sayın Cumhurbaşkanımızın önderliğinde pazartesi günü imzayı
attık ve fiilen -inşallah- TÜRKSAT 6A başladı. Artık Türkiye kendi haberleşme
uydusunu da yapan dünyadaki 10 ülkeden biri oluyor; hayırlı olsun, uğurlu
olsun. (AK PARTİ sıralarından alkışlar) 
Değerli arkadaşlarım, burada TÜBİTAK’la
ilgili birkaç konuyu açıklama ihtiyacım var. Şu anda, bakın… Sayın Toprak büyük
bir talihsizlikle, eminim ki yanlış bilgilendirme sonucunda TÜBİTAK’ın Gebze
arazisinde bir talandan bahsetti. Değerli arkadaşlarım, TÜBİTAK’ta hiçbir
şekilde ranta, talana müsaade etmeyiz. (CHP sıralarından “Ooo” sesleri,
gürültüler) 
ALİM IŞIK (Kütahya) – Sahte rapordan
bahset Sayın Bakan, sahte rapordan!
MALİK ECDER ÖZDEMİR (Sivas) – Yani,
söylediğine kendin inanıyor musun Sayın Bakan? Talan etmediğiniz yer kalmadı
ya! 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bizim, TÜBİTAK’ta bu paralel yapıyla ilgili her attığımız
adımda karşımıza böyle bir şey geliyor. 
ALİM IŞIK (Kütahya) – Sahte raporu
açıkla, listeleri açıkla.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ben size işin doğrusunu söyleyeyim, siz ondan sonra ne
diyorsanız deyin. 
MALİK ECDER ÖZDEMİR (Sivas) – Genelleme
yapma. 
ALİM IŞIK (Kütahya) – Sayın Bakan,
sahte raporu açıkla. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bakın, dinleyin, dinleyin. 
BAŞKAN – Sayın milletvekilleri, lütfen,
rica ediyorum… 
ALİM IŞIK (Kütahya) – Sahte raporda ne
yaptınız? Oraya imza atanlara ne yaptınız bugüne kadar, o sahte raporu imzalayanlara?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Onu da söyleyeceğim, neyin sahte olduğunu, neyin olmadığını. O
sahte raporları o Balyoz davasında, o diğer davalarda amirinden değil de
ağabeyinden talimat alarak yanlış rapor verenleri kovduk TÜBİTAK’tan, attık
onları. 
ALİM IŞIK (Kütahya) – Sahte rapora imza
atanlara ne yaptın, onu açıkla. 
BAŞKAN – Sayın milletvekilleri, rica
ediyorum. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Onları attık arkadaşlar, niye rahatsız oluyorsunuz? Bunları
atıyoruz buradan. (AK PARTİ sıralarından alkışlar)
ALİM IŞIK (Kütahya) – Olmuyorum, sizin
Bakan olarak müsaade etmemeniz lazımdı. 
ADNAN KESKİN (Denizli) – Kim getirdi
onları oraya?
ALİ SERİNDAĞ (Gaziantep) – O davaların
savcısı kim?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bakın, söylüyorum size Sayın Toprak…
ALİM IŞIK (Kütahya) – TÜBİTAK’tan sahte
rapor aldılarsa neyi konuşuyoruz?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ben Sayın Toprak’ın bilimsel kişiliğine saygı duyanlardanım.
Söylüyorum, TÜBİTAK’ın kenarından bir yol geçti. Fiilen TÜBİTAK arazisinin
dışında kalan bir alanda Gebze Belediyemiz bizden talepte bulundu, TÜBİTAK’ın
alanının dışında kaldı.
HAYDAR AKAR (Kocaeli) – Kaç metrekare?
ALİ SERİNDAĞ (Gaziantep) – O davanın
savcısını söyle, davanın savcısını.
BİNNAZ TOPRAK (İstanbul) – Dışı değil. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Dışında. O zaman yanlış bilgi verilmiş, hiç sorun yok. 
HAYDAR AKAR (Kocaeli) – Kaç metrekare?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bakın, şu anda hiçbir şekilde bir yeşillik özelliği
kaybolmayacak. Bir tek ağaç kesilmemek şartıyla TÜBİTAK Bilim Kurulu bu
arazinin belediyeye devredilmesine razı oldu. 
HAYDAR AKAR (Kocaeli) – Kaç metrekare?
MALİK ECDER ÖZDEMİR (Sivas) – Koca
arazi TÜBİTAK’ın özel arazisi mi?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bakın, buradan söylüyorum, buradan açık söylüyorum, eğer
oradan bir ağaç kesilirse ve yeşil alan olma özelliği kalkarsa o zaman ben de
sizinle beraber o gerekeni yapacağım. Orada rahat olun. 
MALİK ECDER ÖZDEMİR (Sivas) – Ya, Sayın
Bakan, arazi TÜBİTAK’ın mı, değil mi? Arazi kimin arazisi?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bir başka konu, Sayın Binnaz Toprak “4.500 kişi çalışıyor.”
dedi. 
HAYDAR AKAR (Kocaeli) – Kaç metrekare
dedin?
ALİ HAYDAR ÖNER (Isparta) – Özel
idarenin mallarını devrediyor.
BAŞKAN – Sayın milletvekilleri, rica
ediyorum…
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ya, arkadaşlar, yani bu kadar, Hükûmete yüklenecekseniz,
Hükûmet kürsüye çıkınca da lafa boğup ondan sonra Bakanı konuşturmadan süreyi
dolduracaksınız. Bu kadar uyanıklık olmaz ki. Olmaz bu, biraz müsaade edin
anlatalım. 
MALİK ECDER ÖZDEMİR (Sivas) – Ya, öyle
bir niyetimiz yok ama doğru bilgi ver. 
ALİM IŞIK (Kütahya) – Doğruları söyle. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Şimdi, bakın, TÜBİTAK’ta, Gebze’de 4.500 kişi çalışmıyor,
Gebze’de 2.500 kişi çalışıyor, bir. 
HAYDAR AKAR (Kocaeli) – Kaç metrekare
devrettiniz?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – İki, TÜBİTAK’ta hayvanat bahçesinden gelen müdür yardımcısı…
Önce TÜBİTAK Başkanıydı hayvanat bahçesinden gelen, çok şükür TÜBİTAK Başkanı
biliniyor, o tutmadı. Sonra, başkan yardımcısı, merkez müdürü, şimdi en son bir
ULAKBİM’in Müdür Yardımcılığına kadar indiler. Nedir bu arkadaşımızın özelliği?
İki yıl hayvanat bahçesi şube müdürlüğü yapmak, yirmi yıl da şu anda çalıştığı
alanda dergicilik yapmak. 
BİNNAZ TOPRAK (İstanbul) – Hangi dergi?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Şimdi, bir insana bu kadar büyük haksızlık yapılabilir mi?
ALİM IŞIK (Kütahya) – Ya, niye hayvanat
bahçesine müdür yaptınız zamanında?
MALİK ECDER ÖZDEMİR (Sivas) – Ya,
hayvanat bahçesinde, orada ne işi vardı?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Allah’tan korkar insan ya, Allah’tan korkar. 
Diğer bir arkadaşımız idari işlere… 
MALİK ECDER ÖZDEMİR (Sivas) – Demek ki
yalan değil, vekilin söylediği doğru o zaman.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ben de siyasetten geldim. Bir partide ilçe başkan yardımcısı
olmak ayıp mı? Siyaseti bu kadar horlamak… Benim bildiğim, bu arkadaşımız,
İstanbul Teknik Üniversitesi metalürji mühendisliği bölümü mezunu, özel sektör
tecrübesi bulunan arkadaşımız, Sayın Toprak.
MALİK ECDER ÖZDEMİR (Sivas) – Hayvanat
bahçesinde ne işi vardı?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bu kadar siyasete hor bakmayın, siyaset hepimize lazım. (AK
PARTİ sıralarından alkışlar) 
Son bir buçuk dakikam var, Sayın
Müezzinoğlu eğer uygun görürse birkaç dakika almak isterim.
HAYDAR AKAR (Kocaeli) – Sayın Bakan,
nasıl aldırdın oraya?
AYTUĞ ATICI (Mersin) – Liyakat lazım,
liyakat.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ama şu son bölümde, özellikle, işte efendim, “Sanayinin yüksek
teknoloji payı azaldı.” diyor Sayın Susam. 
Değerli arkadaşlar, Türkiye, imalat
sanayisinde, ihracatta 4 kat büyüdü; yüksek teknoloji 2 kat büyüyünce oran
düştü ama aynı zamanda en düşük teknoloji düzeyi yüzde 47,2’den yüzde 30,8’e
gelmiş. Yani, Türkiye teknoloji düzeyini yükseltiyor ama bu işler boyacı küpü
değil, bir günde sokup çıkaracaksınız; bu iş zaman istiyor, sabır istiyor.
HAYDAR AKAR (Kocaeli) – Ya, rakamla
oynama! Tamam, matematikçisin, anladık, sizinkiler yiyor bunu da biz yemeyiz
ya! 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bakın, ben, Bakan olarak şu anda AR-GE bütçesini
harcayamamaktan yakınan bir insanım. Niye? AR-GE ekosistemimiz daha yeni yeni
gelişiyor. Bu işlere biz çok geç başladık. Keşke bu işleri 60’larda, 70’lerde
yapsaydık çok daha iyi olurdu, bugün çok daha iyi rakamları konuşurduk. 
ADNAN KESKİN (Denizli) – Biraz daha
geriye git istersen. Ya, on iki yıl yetmedi mi de elli yıl…
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Son olarak şunu ifade edeyim değerli arkadaşlar, şu hırsızlık
meselesini, aynen konuştuğum cümleyi yüce Meclisimizin huzurunda okuyorum: “Yol
ile yolsuzluk bir arada olmaz. Bir yerde yolsuzluk yapılıyorsa yola kaynak bulamazsınız,
yol yapmaya para kalmaz, bütün kaynaklar yolsuzluğa gider.”
HAYDAR AKAR (Kocaeli) – Ben sana 50
tane yol hikâyesi anlatayım, milletin anasına küfredenlerin nasıl yolsuzluk
yaptığını söyleyeyim. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – “Eğer bir yerde yol varsa demek ki kaynaklar yolsuzluğa değil
yola gidiyordur.”
HAYDAR AKAR (Kocaeli) – Boşuna
konuşuyorsun!
BAŞKAN – Sayın milletvekilleri, lütfen…
BİLİM, SANAYİ VE TEKNOLOJİ BAKANI FİKRİ
IŞIK (Devamla) – “AK PARTİ hükûmetleri döneminde 17.500 kilometrelik duble yol
yapıldı, tüm partiler biliyor.”
HAYDAR AKAR (Kocaeli) – Her biri bir
yolsuzluk hikâyesi.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – “Cumhuriyet tarihi boyunca yapılan duble yol 6.100 kilometre.”
(Mikrofon otomatik cihaz tarafından
kapatıldı) 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – “Neredeyse yüz yıllık bir dönemde…”
BAŞKAN – Şimdi, ben size iki dakika söz
veriyorum, buyurun.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – “…6.100 kilometre duble yol yapan ülke on iki yılda 17.500
kilometre yol yaptıysa, demek ki yol var, yolsuzluk yok.” 
HAYDAR AKAR (Kocaeli) – Hepsinde bir
yolsuzluk hikâyesi de var, merak etme.
ALİ HAYDAR ÖNER (Isparta) – Hepsinde
pay var, hile var. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – “Bazıları, ufak tefek hırsızlıkları falan yolsuzluk diye
büyütüp şey yapmaya çalışıyor. Ona da karşıyız, onunla ilgili de her türlü
mücadeleyi veriyoruz. Önümüzdeki dönemde, inşallah yolsuzluklarla mücadelede
çok daha etkin tedbirleri yürürlüğe koyacağız.” Bugün de bu konuşmanın altına
imzayı atıyorum, aynen, aynı kanaatteyim. (AK PARTİ sıralarından alkışlar) 
Bırakın, bizim abdestimizden şüphemiz
yok.
MALİK ECDER ÖZDEMİR (Sivas) – Bravo
Sayın Bakan! 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Değerli arkadaşlarım, şu hissetmek meselesine bir geleyim. 
Evet, Recep Tayyip Erdoğan’ı çok
yakından tanıyan, birlikte çalışmış bir arkadaşı olarak ilk bunu hissettiğimde
“Bu açık bir montaj” dedim ve ondan sonra TÜBİTAK raporu bunun açık montaj
olduğunu gösterdi. 
ALİ SERİNDAĞ (Gaziantep) – Tam tersi. 
HAYDAR AKAR (Kocaeli) – Görmeden
“montaj” diyen kim?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Buraya kadar tartışın.
ALİ HAYDAR ÖNER (Isparta) – Hâlâ yalan
söylüyorsun! 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Buraya kadar tartışın, bundan sonrasını söyleyeyim. (CHP
sıralarından gürültüler) Dinleyin… 
ADNAN KESKİN (Denizli) – Hâlâ yalan
söylüyorsunuz! 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Dinleyin, söyleyeyim. 
Bundan sonrasına… 
MALİK ECDER ÖZDEMİR (Sivas) – Doğruyu
söyle! 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Değerli arkadaşlar, bakın, o gün bugün, bu bir video paylaşım
sitesinde olan bir ses kaydı. 
ALİ HAYDAR ÖNER (Isparta) – “Paraları
sıfırla.” dedi mi demedi mi? 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – O günden bugüne kadar “Bu video montaj değildir.” diyen bir
tek rapor yazılmadı, yazılamadı çünkü açıkça montaj. 
ADNAN KESKİN (Denizli) – Yazdırmadın
ki!
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Bugün hâlâ çağrımı sürdürüyorum. Plan ve Bütçe Komisyonunda
açıkça çağrıda bulundum, arkadaşlarım oradaydı.
HAYDAR AKAR (Kocaeli) – Kime yaptın o
çağrıyı? Hangi üniversite verecek!
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Dedim ki: “Madem ben montaj değil diye iddia ettim, TÜBİTAK
montaj olmadığını bütün belgeleriyle bilimsel olarak ortaya koydu. Eğer
montajdı, montajdı... Bir tane, dünyanın bilimsel kurumundan bunun montaj
olmadığına dair bir belgeyi getirseydiniz, önümüze koysaydınız da biz de mahcup
olsaydık, yüzümüz kızarsaydı.”
HAYDAR AKAR (Kocaeli) – Amerika’dan
gelmedi mi o belge? Geldi. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Yok ortada, hâlâ yok, olamaz çünkü açıkça montaj. (AK PARTİ
sıralarından alkışlar) 
HAYDAR AKAR (Kocaeli) – Geldi. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Arkadaşlar, bu ülkede bu kadar reformu yapan insan yolsuzluk
yapsaydı yüz kere ipini çekerlerdi. O açıdan… 
(Mikrofon otomatik cihaz tarafından
kapatıldı) 
BAŞKAN – Sayın Bakan, bir dakika daha
söz vereyim mi size? 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – İki dakika verin Sayın Başkan. 
AYTUĞ ATICI (Mersin) – Sayın Başkan,
iki dakika verin. 
BAŞKAN - Tamam, iki dakika vereyim. 
Buyurunuz. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Şimdi, bakın sayın milletvekilleri… 
HAYDAR AKAR (Kocaeli) – Eğer o
yolsuzluk yapılmasaydı kamera görüntülerini naklen yayınlardınız “Biri bizi
gözetliyor evi” gibi, yirmi dört saat yayınlardınız o görüntüleri.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Sayın milletvekilleri, çok açık ve net. Efendim, Adli Tıp
Kurumu bizi yalanlamış. Hayır kardeşim, Adli Tıp Kurumunun bizim yaptığımız
forensik analizle hiç uzaktan yakından alakalı bir cümlesi yok
HAYDAR AKAR (Kocaeli) – Doğru, bizi
yalanladı sizi değil!
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Yani bir şeyleri getirip birbirine karıştırıp da…
ALİ HAYDAR ÖNER  (Isparta) – “Montaj”
diyen kimse var mı Sayın Bakan? 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – …vatandaşta bir algı operasyonu yapmaya hiç kimsenin hakkı
yok.
Bakın, getirin,
koyun ortaya…
ALİM IŞIK (Kütahya) – O sizin işiniz.
MALİK ECDER ÖZDEMİR (Sivas) – Algıyı
siz yapıyorsunuz, siz.
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ya, madem, bu kadar iddialısınız… Ha, sizin tek yaptığınız AK
PARTİ Hükûmetine yönelik bir algı operasyonu, bunu kabul etmeyiz.
HAYDAR AKAR (Kocaeli) – Ne algısı ya?
Ortada paralar var, vaatler var, “tape”ler var. Ne algısından bahsediyorsun?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Şu net olarak ortada… (CHP sıralarından gürültüler) 
HAYDAR AKAR (Kocaeli) – Adam itiraf
ediyor, itiraf. 
BAŞKAN – Sayın milletvekilleri, lütfen.
BİLİM, SANAYİ VE TEKNOLOJİ BAKANI FİKRİ
IŞIK (Devamla) - Bakın, arkadaşlar, herkes kanun karşısında…
HAYDAR AKAR (Kocaeli) – Kol saati, kol
saati…
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ya, bir dinleyiver ya, bir dinle.
BAŞKAN – Lütfen sayın milletvekilleri,
rica ediyorum…
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Ya işte, zaten… Şunu söylüyorum: Bakın, yolsuzluklara AK PARTİ
olarak karşıyız. Yolsuzluklara yönelik büyük mücadele verdik. 
HAYDAR AKAR (Kocaeli) – Adam itiraf
ediyor, bu “Yok.” diyor ya.
BİLİM, SANAYİ VE TEKNOLOJİ BAKANI FİKRİ
IŞIK (Devamla) - Eğer bir kişi yolsuzluğa bulaştıysa onu hem lanetleriz hem de
hukuk önünde gerekli cezayı alması için her türlü çalışmayı yaparız. (CHP
sıralarından alkışlar!) Bundan dolayı da haklarında iddia olan arkadaşlarımız…
Ki, bizim evrensel bir hukuk kuralımız var, der ki, kişinin suçu ispat edilene
kadar suçsuzdur. Ama sizin yaptığınız, kişileri peşinen mahkûm etmek.
HAYDAR AKAR (Kocaeli) – Onun için mi
hâkimleri, savcıları değiştirdiniz? Ya niye hâkimleri, savcıları, emniyet
müdürünü değiştirdiniz?
ALİM IŞIK (Kütahya) – Kural nerede
kural?
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Türkiye Büyük Millet Meclisi Soruşturma Komisyonu kurdu mu?
Kurdu. Eğer milletvekillerimizin kanaati, bu Komisyonda arkadaşlarımızın suçlu
olduğuna yönelik bir kanaat olursa Yüce Divana gönderir mi? Gönderir. Bu süreç
tamamlandı mı? Tamamlanmadı.
HAYDAR AKAR (Kocaeli) – Her şeyi
değiştir, kırk beş gün sonra oğlunu ifadeye yolla, savcıyı ayağına getir, sonra
hukuktan bahset!
BİLİM, SANAYİ VE TEKNOLOJİ BAKANI FİKRİ
IŞIK (Devamla) - Peki, bu süreç tamamlanmadan sanki her şey olmuş bitmiş gibi
sunmanın hakla, hakkaniyetle, hukukla, insanlıkla uzaktan yakından alakası var
mı? 
HAYDAR AKAR (Kocaeli) – Doğru, doğru,
devleti soyanların insanlıkla alakası yok, devleti soyanların insanlıkla
alakası yok. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Değerli arkadaşlarım, 2015 bütçesinin ülkemiz için, milletimiz
için hayırlı olmasını diliyor, hepinizi en içten saygıyla, sevgiyle
selamlıyorum. (AK PARTİ sıralarından alkışlar)
BAŞKAN – Teşekkür ederiz.
BİNNAZ TOPRAK (İstanbul) – Sayın
Başkan…
LÜTFÜ TÜRKKAN (Kocaeli) – Sayın
Başkanım, Sayın Bakan inmeden bir soru tevdi etmek istiyorum.
BAŞKAN – Sayın Bakan otursun.
LÜTFÜ TÜRKKAN (Kocaeli) – Sayın Bakan
inmeden, müsaade ederseniz bir soru tevdi etmek istiyorum. Müsaade eder
misiniz?
Benim sözlerime istinaden, Sayın Bakan
sarf ettiği sözlerin altına imza attığını beyan ederek sözlerimi doğruladı. Ben
buradan Sayın Bakana tekrar sormak istiyorum: Sayın Bakan, sizin nezdinizde
büyük hırsızlığın miktarı ne kadar, onu da bir açıklarsanız.
Teşekkür ediyorum.
BİNNAZ TOPRAK (İstanbul) – Sayın
Başkan…
BAŞKAN – Sayın Toprak…
BİNNAZ TOPRAK (İstanbul) – Sayın Bakan
benim de ismimi zikrederek…
BAŞKAN – Sizin isminizi zikretti,
yanlış bilgilendirdiğinizi söyledi, siz doğru bilgilendirdiğinizi
söylüyorsunuz. 
Buyurun. (CHP sıralarından alkışlar)
HAYDAR AKAR
(Kocaeli) – Bir de kaç metrekare verildiğini sorar mısın?
MEHMET ALİ SUSAM
(İzmir) – Sayın Başkan…
BAŞKAN – Henüz
açmadım Hocam, bir saniye.
Sayın Susam…
MEHMET ALİ SUSAM
(İzmir) – Aynı gerekçeyle…
BAŞKAN – Hayır,
anladım ama şimdi, bir saniye. 
Ben çok dikkatle
izledim, sizin söylediklerinize ilişkin bir cevap verdi fakat “Yanlış
bilgilendirdiniz, yanlış söylüyorsunuz.” gibi bir cümle sarf etmedi sizinle
ilgili. “Sayın Susam şöyle söyledi, bu böyledir.” dedi ama Hocayla ilgili böyle
bir cümlesi var… Bakacağım ona.
Buyurunuz Sayın
Toprak.
V.- SATAŞMALARA İLİŞKİN
KONUŞMALAR (Devam)
5.- İstanbul Milletvekili
Binnaz Toprak'ın, Bilim, Sanayi ve Teknoloji Bakanı Fikri Işık’ın 656 ve 656’ya
1’inci Ek sıra sayılı Bütçe Kanunu Tasarısı ile 657 sıra sayılı Kesin Hesap
Kanunu Tasarısı’nın sekizinci tur görüşmelerinde Hükûmet adına yaptığı
konuşması sırasında şahsına sataşması nedeniyle konuşması
BİNNAZ TOPRAK
(İstanbul) – Teşekkür ederim Sayın Başkan.
Sevgili
arkadaşlar, şimdi, ben burada konuştuktan sonra kuliste Sayın Bakana rastladım ve
Sayın Bakan dediler ki: “O sizin öyle söylediğiniz gibi değil, bu araziyle biz
hiçbir şey yapmayacağız.” “Bunu garanti ediyor ve Mecliste de söyleyecek
misiniz?” dedim, “Söyleyeceğim, söyleyeceğim.” dedi. 
Şimdi, burada
anlattığı aslında benim söylediğim meselenin doğru olduğunu gösteriyor. (CHP
sıralarından alkışlar) Şu açıdan doğru olduğunu gösteriyor: O yolun ayrıldığını
ben de biliyorum fakat bu arazi, TÜBİTAK’a 1973 sonrası verilen arazi denize
kadar inen bir arazi. Anlaşılan oradan önce bir yol geçirmişler, deniz kısmını…
Orası TÜBİTAK’ın malı Sayın Başkan, şimdi villalar, AVM’ler ve rezidanslar için
kullanılacaklar; bu bir.
İkincisi de, bu,
TÜBİTAK’taki Cahit Arf Merkezine atanan şahısla ilgili, hayvanat bahçesi
görevinden buraya atanan kişi. Şimdi, bakın, oradaki bölüm, adı üstünde Cahit
Arf Merkezi. Cahit Arf bu ülkenin yetiştirdiği en önemli fizikçilerden
birisidir, belki de en önemlisidir, Sayın Erdal İnönü’nün yanı sıra. Ve
kendisinin, benim bildiğim kadarıyla, zamanında başında bulunduğu bir merkez
bu. Hangi liyakat esaslarına göre bu şahıs buraya atanmıştır?
ADNAN KESKİN
(Denizli) – Liyakat aramıyoruz zaten, yandaşlık arıyoruz!
BİNNAZ TOPRAK
(Devamla) - Hangi derginin editörüdür? Ben bunu Sayın Bakana zaten sordum.
Aradım taradım, hangi derginin editörü olduğunu bulamadığım gibi öz geçmişi
hakkında da hiçbir şey bulamadım. Neden TÜBİTAK’ın sayfasında bu kişinin öz
geçmişi yok? Bunu, vatandaş olarak bizim bilmek hakkımızdır. Bunun liyakat
esaslarına uyup uymadığını anlamak için aslına bakarsanız bütün bu atamaların
açık olması gerekir. Bu tür görevlere atanan kişilerin öz geçmişlerine
ulaşabilmemiz gerekir ki atamalar hakkaniyetle mi yapılmış, liyakat esasına
uyularak mı yapılmış, yoksa sadece yandaş insanlar nezdinde mi yapılmış?
Teşekkür ederim. (CHP sıralarından
alkışlar) 
BAŞKAN – Teşekkür ederim.
BİLİM, SANAYİ VE TEKNLOJİ BAKANI FİKRİ
IŞIK (Kocaeli) – Sayın Başkanım, müsaade ederseniz…
BAŞKAN – Tabii, tabii, bir saniye.
Sayın Susam, buyurunuz.
Sizin yalnız o, teknolojideki…
MEHMET ALİ SUSAM (İzmir) – 6,2’nin…
BAŞKAN – …aktarılan kaynakları söyledi,
ona göre rica edeyim. 
Yeni bir sataşma olmasın.
Buyurunuz. (CHP sıralarından alkışlar)
6.- İzmir Milletvekili
Mehmet Ali Susam'ın, Bilim, Sanayi ve Teknoloji Bakanı Fikri Işık’ın 656 ve
656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın sekizinci tur görüşmelerinde Hükûmet adına yaptığı
konuşması sırasında şahsına sataşması nedeniyle konuşması
MEHMET ALİ SUSAM (İzmir) – Sayın
Başkanım, ben şu kürsüde konuştuğum hiçbir konuşmada sataşma yapmadım, gene de
yapmam.
BAŞKAN – Biliyorum da ben hatırlattım,
sağ olasınız.
MEHMET ALİ SUSAM (Devamla) – Sayın
Bakana söylediklerinin bilimsel olarak doğru olmadığını bir kez daha hatırlatma
gereği için buraya çıktım.
Sayın Bakan AR-GE’yle ilgili kendi
desteklerinin yakında yüzde 3’e çıkacağını söyledi. Şu Mecliste üç dönemdir
bulunanlar var, ben iki dönemdir buradayım. Ben bu kürsüden Sanayi Bakanı Zafer
Çağlayan’ın 2007 yılında, 2009’da AR-GE’ye bütçeden ayrılan payın 1,5’e
çıkacağı sözünü dinledim. Ben Nihat Ergün’den 2011’de bu rakama çıkacağını
dinledim. Sizden şimdi yüzde 3’e çıkacağı vaadini dinliyorum. Gelen rakam bu
kadar yıl içerisinde, sekiz yılda binde 7’den binde 9’a çıktı, olay bu,
AR-GE’ye ayırdığınız pay bu kadar. Bu payla bu işler olmaz diyorum, bu kadar
basit. (CHP sıralarından alkışlar)
İkincisi, AR-GE’de bizim
söylediklerimizi dinleseydiniz… AR-GE kanununu çıkarırken “50 kişilik AR-GE
elemanı olanlara destek vereceğiz.” dediniz. Burada öneri getirdim, dedim ki
AR-GE desteğini daha az sayıda elemana verin. Dediğime tam olarak gelmediniz
ama 25’e düşürerek geldiniz. Doğru söylediğim orada çıkıyor. 
Üçüncüsü, ben bugün hem Adalet ve
Kalkınma Partili arkadaşlar hem Milliyetçi Hareket Partili hem de Cumhuriyet
Halk Partili arkadaşlarla birlikte Ankara Sanayi Odasındaydım.
(Mikrofon otomatik cihaz tarafından
kapatıldı)
MEHMET ALİ SUSAM (Devamla) – Sektör
toplantısından geliyoruz. Sektör toplantısında sizin gibi düşünmüyorlar Sayın
Bakan.
BAŞKAN – Teşekkür ederim.
MEHMET ALİ SUSAM (Devamla) – Biraz
sektörü dinleyin, orada durumun ne olduğunu göreceksiniz. Biz doğru söylüyoruz.
Siz konuyu iyi bilmiyorsunuz. (CHP sıralarından alkışlar)
BAŞKAN – Teşekkür ederim, sağ olun.
Şimdi, sıraya aldık. Sonra da size cevap
hakkı tanıyacağım.
ENGİN ALTAY (Sinop) – Sayın Başkan…
BAŞKAN – Buyurunuz Sayın Altay.
ENGİN ALTAY (Sinop) – Sayın Başkan,
Sayın Bakan konuşmasında grubumuza yönelik olarak, çok genel bir hukuk ilkesi
olan masumiyet karinesini ihlal ettiğimizi ve kişileri peşinen mahkûm
ettiğimizi ifade ederek…
BAŞKAN – Buyurunuz. (CHP sıralarından
alkışlar)
7.- Sinop Milletvekili Engin
Altay'ın, Bilim, Sanayi ve Teknoloji Bakanı Fikri Işık’ın 656 ve 656’ya 1’inci
Ek sıra sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın sekizinci tur görüşmelerinde Hükûmet adına yaptığı konuşması
sırasında CHP Grubuna sataşması nedeniyle konuşması
ENGİN ALTAY (Sinop) – Teşekkür ederim
Sayın Başkan.
Sayın Bakan, evet, doğru söylediniz. 17
ve 25 Aralık süreciyle ilgili, dönemin Başbakanı özel uçağıyla İstanbul’a vali
taşıyıp koltuğa oturtmasaydı, Emniyet Genel Müdürlüğünde bini aşkın emniyet
mensubu görevinden alınmasa, sağa sola sürülmeseydi; Merkez Bankası dâhil
birçok kamu kurumunda -TÜBİTAK dâhil- değişik insanlar görevden alınmasa idi;
HSYK Kanunu, MİT Kanunu ve İnternet kanununda apar topar değişiklikler
yapılarak Türkiye Büyük Millet Meclisi çamaşır makinesine çevrilmeseydi biz
17-25 Aralık sanıklarıyla ilgili hüküm vermezdik ama bütün bunlar olduktan sonra
17-25 Aralık sanıklarıyla ilgili “Bunlar masumdur, masumiyet karinesi bunlar
için de geçerlidir.” deme şansımızı elimizden aldınız.
Gelelim 14 Aralığa. Şimdi, işinize
gelince masumiyet karinesi… 14 Aralık, üç gün önce başlayan soruşturmayla
ilgili, gözaltına alınanlarla ilgili söylemediğiniz kalmadı. Üstelik 14
Aralıktan sonra vali değişmedi, Emniyetteki görevliler alınmadı, yargıdaki
hâkimler, savcıların yerleri değiştirilmedi. İşlem orada yürüyor. Siz yürütme
organısınız ve yürütme organı olarak daha üçüncü gününde söylemediğinizi
bırakmadınız. “Amirinden değil ağabeyinden talimat alanlar” diyorsunuz. Bu
ülkede gittiği her kongreye “’Ağabeyimden selam getirdim size.’ deyip
ağabeyinden kim talimat alıyor?” diye 77 milyona sorsak, 77 milyon insan da “Ahmet
Davutoğlu.” der. 
Selamlar,
saygılar. (CHP sıralarından “Bravo!” sesleri, alkışlar)
BAŞKAN – İki
dakikanız var biliyorsunuz. Sataşmaya göre veriyorum ben size, sonra sorularda
da cevap verirsiniz.
Buyurunuz.
8.- Bilim, Sanayi ve
Teknoloji Bakanı Fikri Işık'ın, İstanbul Milletvekili Binnaz Toprak, İzmir
Milletvekili Mehmet Ali Susam ve Sinop Milletvekili Engin Altay’ın sataşma
nedeniyle yaptıkları konuşmaları sırasında şahsına ve Hükûmete sataşmaları
nedeniyle konuşması
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Değerli arkadaşlar, Sayın Toprak’a çok
açık, net bir daha söylüyorum: TÜBİTAK’ın içinde hiçbir şekilde ranta yönelik
bir adım atılmadı, bundan sonra da atılmayacak.
MALİK ECDER
ÖZDEMİR (Sivas) – Arazi kimin Sayın Bakan, arazi kimin?
BİLİM, SANAYİ VE
TEKNOLOJİ BAKANI FİKRİ IŞIK (Devamla) – O arazi küçük bir arazi zaten. 
LÜTFÜ TÜRKKAN
(Kocaeli) – Sayın Bakan, kaç metrekare? 
MALİK ECDER
ÖZDEMİR (Sivas) – Kimin, kimin, kimin?
BİLİM, SANAYİ VE
TEKNOLOJİ BAKANI FİKRİ IŞIK (Devamla) – Küçük bir arazi; ne AVM yapılabilir ne
bir şey yapılabilir. Ya, bilip bilmeden…
LÜTFÜ TÜRKKAN
(Kocaeli) – Ya, hırsızlık ufak tefek, arazi küçük… Nedir senin bu şeyin ya? Ne
söylediğimizi anlamıyorsunuz. 
MALİK ECDER
ÖZDEMİR (Sivas) – Ya, kimin, kimin, arazi kimin?
BİLİM, SANAYİ VE
TEKNOLOJİ BAKANI FİKRİ IŞIK (Devamla) – …bilip bilmeden konuşursanız böyle
mahcup olursunuz; bir. (CHP ve MHP sıralarından gürültüler) İkincisi, ikincisi…
MALİK ECDER
ÖZDEMİR (Sivas) – Ayıp ya! Meclisi kandırma be kardeşim, Meclisi yanıltma!
BİLİM, SANAYİ VE
TEKNOLOJİ BAKANI FİKRİ IŞIK (Devamla) – İkincisi: Bir insan eğer hayatının
yirmi yılında dergicilik yaptığı bir yerde dergicilikle ilgili bir göreve
getiriliyorsa…
LÜTFÜ TÜRKKAN
(Kocaeli) – Sayın Bakan, kaç metrekaredir bu?
HAYDAR AKAR
(Kocaeli) - Kaç metrekare bu ya?
ALİ HAYDAR ÖNER
(Isparta) – “Küçük.” dediğin ne kadar küçük?
BİLİM, SANAYİ VE
TEKNOLOJİ BAKANI FİKRİ IŞIK (Devamla) – …bu insan iki yıl hayvanat bahçesi şube
müdürlüğü yaptı diye kınanması kınanacak bir durumdur. 
Üçüncüsü: Sayın
Susam ifade etti. Bakın, Türkiye'nin teknoloji düzeyi yükseliyor, hiç merak
etmeyin. 
Ben Ankara
Sanayi Odasıyla defalarca toplantı yaptım. Dün akşam Kocaeli Sanayi
Odasındaydım, evvelsi gün Türkiye'nin sanayi odası başkanlarıyla görüşme
yaptım. 
MEHMET ALİ SUSAM
(İzmir) – Size söylemekten çekiniyorlar demek ki Sayın Bakan.
BİLİM, SANAYİ VE
TEKNOLOJİ BAKANI FİKRİ IŞIK (Devamla) – Sürekli odalarımızla iç içeyiz, sürekli
odalarımızla iç içeyiz, her birinin söylediklerini tek tek not alıyoruz. 
HAYDAR AKAR
(Kocaeli) – Sadece not alıyorsunuz demek ki!
BİLİM, SANAYİ VE
TEKNOLOJİ BAKANI FİKRİ IŞIK (Devamla) – Şunu ifade edeyim: Sayın Grup Başkan
Vekili, eğer 17-25 Aralık operasyonundan sonra o vali değişimi olmasaydı, o
emniyet müdürü değişimi olmasaydı, o darbe girişimi engellenmeseydi belki de
bugün Meclis açık olmayacaktı. Bugün… (CHP ve MHP sıralarından “Yaa, tabii,
tabii!” sesleri, gürültüler) Tabii, tabii…
HAYDAR AKAR
(Kocaeli) – Bırak Allah aşkına ya! 
BİLİM, SANAYİ VE
TEKNOLOJİ BAKANI FİKRİ IŞIK (Devamla) – Bakın, gerçeklerle yüzleşin,
gerçeklerle yüzleşin! (CHP ve MHP sıralarından gürültüler) 
BAŞKAN –
Milletvekilleri, lütfen, sayın milletvekilleri, lütfen…
BİLİM, SANAYİ VE
TEKNOLOJİ BAKANI FİKRİ IŞIK (Devamla) – Eğer bu ülkede kökü dışarıda bir yapı…
(CHP sıralarından gürültüler) 
YUSUF HALAÇOĞLU (Kayseri) – Kökü
dışardakilerle on bir sene beraberdiniz. 
BAŞKAN – Rica ediyorum, lütfen…
BİLİM, SANAYİ VE TEKNOLOJİ BAKANI FİKRİ
IŞIK (Devamla) – …eğer ülkenin demokrasisine, iktidarına yönelik bir operasyon
yapıyorsa ve buna da iktidar karşı çıkıyorsa bu ancak ve ancak alkışlanacak bir
durumdur. (CHP sıralarından gürültüler) 
MALİK ECDER ÖZDEMİR (Sivas) – Hem suçlu
hem güçlüsünüz Sayın Bakan. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) – Eğer muhalefet olarak paralel yapıdan medet umarak, hatta -bir
milletvekilinizin ifadesiyle- paralel yapıyla iş birliği yaparak…
CEMALETTİN ŞİMŞEK (Samsun) – Onlar
sizin ifadeleriniz. 
BİLİM, SANAYİ VE TEKNOLOJİ BAKANI FİKRİ
IŞIK (Devamla) –Hükûmeti götürmek istiyorsanız yaptığınız, tarihe kara bir leke
olarak geçecektir. (AK PARTİ sıralarından “Bravo” sesleri ve alkışlar, CHP ve
MHP sıralarından gürültüler) 
LÜTFÜ TÜRKKAN (Kocaeli) – Sayın Başkan,
Sayın Bakan bir söylesin ya, Sayın Bakan hırsızlığa “ufak tefek” dedi, araziye
“küçük” dedi. Sayın Bakan, size bir şey beğendiremiyoruz ya, her şeyin büyüğünü
istiyorsunuz. 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Ne söylediğimi anlamıyorsun ki. 
BAŞKAN – Sayın Türkkan, lütfen…
ENGİN ALTAY (Sinop) – Sayın Başkan…
BAŞKAN – Sayın Altay, bir dakika, ben
size söz vereceğim, grubunuzla ilgili söz vereceğim de…
LÜTFÜ TÜRKKAN (Kocaeli) – Anlamaz olur
muyum ben, senin aklının 5 mislisi bende var. Aklınla kendini imtihan etme,
sınıfta kalırsın. 
BAŞKAN – Sayın Türkkan, rica ediyorum… 
LÜTFÜ TÜRKKAN (Kocaeli) – Senin
gittiğin yolları 4 defa geri döndüm ben, haberin olsun. 
BAŞKAN – Sayın Türkkan, rica ediyorum…
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Allah Allah! 
LÜTFÜ TÜRKKAN (Kocaeli) – Öyle, öyle.
Nuh Çimento işine benzemez bu işler, haydi! 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Bak, Allah aşkına, ukalalık yapma! 
LÜTFÜ TÜRKKAN (Kocaeli) –
Şahsileştirmedim dikkat et, farkındasın değil mi? Akıllı ol! 
BAŞKAN – Sayın Türkkan, lütfen…
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Sen akıllı ol! 
BAŞKAN – Sayın Altay, buyurunuz. 
9.- Sinop Milletvekili Engin
Altay'ın, Bilim, Sanayi ve Teknoloji Bakanı Fikri Işık’ın sataşma nedeniyle
yaptığı konuşması sırasında CHP Grubuna sataşması nedeniyle konuşması
ENGİN ALTAY (Sinop) – Teşekkür ederim
Sayın Başkan. 
Sayın Bakan, bu benim söylediğim…
“Emniyete, yargıya, Merkez Bankasına yürütme marifetiyle darbe yapılmasaydı
Parlamento olmayacaktı” dediniz. Buna herkes güler, kargalar da güler ama onlar
yapılmasaydı ne olacaktı ben söyleyeyim. Şimdiki Cumhurbaşkanı Recep Tayyip
Erdoğan’ın oğlu Bilal Erdoğan cezaevinde olacaktı. (CHP ve MHP sıralarından
“Bravo” sesleri ve alkışlar, AK PARTİ sıralarından gürültüler) 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Nereden biliyorsun?
OSMAN AŞKIN BAK (İstanbul) – Nasıl
oluyor ya!
HAMZA DAĞ (İzmir) – Sen nereden
biliyorsun bunları?
ENGİN ALTAY (Devamla) – Onlar
yapılmasaydı İçişleri Bakanının, sabık İçişleri Bakanının oğlu cezaevinde
olacaktı. (AK PARTİ sıralarından “Sen yargıç mısın?” sesi ve gürültüler) O
yargı değil mi? Ne ayıp şey ya! Bu Parlamento, bu devlet o kadar aciz mi? 
OSMAN AŞKIN BAK (İstanbul) –
Pensilvanya mı planladı?
HAMZA DAĞ (İzmir) – Sen yargıç mısın,
hâkim misin! 
ENGİN ALTAY (Devamla) – Sizin devlete
zamanında yetiştirdiğiniz üç beş bürokrat bu Parlamentoyu kapatacaksa bu
Parlamentoya zaten yazık. Böyle bir şey olabilir mi? (AK PARTİ sıralarından
gürültüler) 
OSMAN AŞKIN BAK (İstanbul) – Beraber mi
planladınız? 
HAMZA DAĞ (İzmir) – Nasıl biliyorsun
sen bunları, talimatı sen mi verdin?
ENGİN ALTAY (Devamla) – Ama ne zamanki
sizin kendi elinizle devletin ve yargının her kademesine yerleştirdiğiniz,
şimdi “paralel” diye…
OSMAN AŞKIN BAK (İstanbul) – Beraber mi
planladınız? 
HAMZA DAĞ (İzmir) – Hâkime talimat mı
verecektin? Bunun olması için talimat mı verecektin? 
ENGİN ALTAY (Devamla) –
…adlandırdığınız insanlar -sizi tenzih ediyorum- belli ki bu sıralarda oturan
kimi bakanların yaptığı yolsuzlukları daha fazla mideleri kaldırmadı…
HAMZA DAĞ (İzmir) – Sen mi talimatı
verdin hâkime?
ENGİN ALTAY (Devamla) - …vicdanları
kabul etmedi ve darbeci ilan ettiniz, darbeci ilan ettiniz. 
OSMAN AŞKIN BAK (İstanbul) – “Beraber
yaptıkları” diyorsun, beraber mi planladınız?
ENGİN ALTAY (Devamla) – Ergenekon’un
da, Balyoz’un da mimarı burasıdır, onlar taşeronudur. Olay bundan ibarettir
Sayın Bakan, korkmayın. 
HAMZA DAĞ (İzmir) – Hâkime talimatı sen
mi verecektin?
ENGİN ALTAY (Devamla) - Bu Parlamento
sonsuza dek açık kalacaktır sizin Türkiye'de yarattığınız bu kaos ortamına
rağmen.
Teşekkür ederim. (CHP sıralarından
alkışlar)
BİNNAZ TOPRAK (İstanbul) – Sayın
Başkan…
MEHMET NACİ BOSTANCI (Amasya) – Sayın
Başkan…
BAŞKAN – Şimdi Sayın Toprak’ı
dinleyeyim, sonra size sıra geliyor.
Sayın Toprak…
BİNNAZ TOPRAK (İstanbul) – Şimdi,
efendim, ben Sayın Bakana kamuoyu adına ve halkın adına bir şey sordum. Bir: Bu
arazide ne yapılacağını kendisi yanlış söylediğini söyleyip bu arazinin…
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Ya, kaç metrekare Hocam bu arazi? Madem biliyorsun söyle.
ADNAN KESKİN (Denizli) – Sen söyle, sen
söyle.
BAŞKAN – Siz gelin şöyle, buyurun.
MALİK ECDER ÖZDEMİR (Sivas) – Mülkiyet
kimin mülkiyet, ablam onu soracaksın, metrekaresi önemli değil, mülkiyeti kimin?
BAŞKAN - Sonra size söz vereceğim Sayın
Bostancı.
Buyurunuz.
10.- İstanbul Milletvekili
Binnaz Toprak'ın, Bilim, Sanayi ve Teknoloji Bakanı Fikri Işık’ın sataşma
nedeniyle yaptığı konuşması sırasında şahsına sataşması nedeniyle konuşması
BİNNAZ TOPRAK (İstanbul) – Teşekkür
ederim Sayın Başkan.
Şimdi, efendim, benim öğrenmek
istediğim şu… Bunu da öğrenmeye hakkımız var diye düşünüyorum hem burada
milletvekilleri olarak hem de halk olarak, vergimizi ödeyen insanlar olarak
bunu öğrenmeye hakkımız var. Bunu Bakandan rica ettim ama kendisi cevabını
vermiyor. 
Bir: Bu arazinin mülkiyeti, öndeki
denize yakın ve şimdi göz koydukları arazi dâhil, 1973 yılında Ecevit-Erbakan
koalisyonu döneminde TÜBİTAK’a verilmiş midir verilmemiş midir? 
MUHYETTİN AKSAK (Erzurum) - Kimin
arazisiydi bu, devletin arazisi değil mi ya?
BİNNAZ TOPRAK (Devamla) - Bu mülkiyet
iptal mi edilmiştir? İptal edilmişse hangi gerekçeyle iptal edilmiştir? Şu anda
arazinin mülkiyeti kimdedir?
MALİK ECDER ÖZDEMİR (Sivas) – Şu anda
açık ve net soru.
BİNNAZ TOPRAK (Devamla) - İki: Sayın
Bakan, bunun küçücük küçücük küçücük bir arazi olduğunu iddia ediyor. Kaç
dönümdür bu arazi? Yani, TÜBİTAK’a ait olan ve el koymak istedikleri, üzerine
AVM, rezidans ve villa yapmak istedikleri -çünkü değerli bir arazi bu- arazi
kaç dönümdür, ne kadar küçüktür?
Üç: Bu Cahit Arf Bilgi Merkezine atanan
şahıs hangi dergiyi çıkarmıştır, çıkarmaktadır, görevi nedir? 
MALİK ECDER ÖZDEMİR (Sivas) – Hâlâ
soruyor, üçüncü defa soruyor, üçüncü defa aynı soruyu…
BİNNAZ TOPRAK (Devamla) - Üçüncü defa
soruyorum.Ayrıca, kendisine tavsiyem, Cahit Arf Merkezinin görevlerini, amacını
okusun. Onun amacı dergi çıkarmak falan değildir. Elektronik…
MALİK ECDER ÖZDEMİR (Sivas) – Hocam,
kendini yorma, niyeti yok çünkü onun. 
BİNNAZ TOPRAK (Devamla) – Evet, evet.
MALİK ECDER ÖZDEMİR (Sivas) – Cesareti
yok cevap vermeye. Onun için anlamazlıktan geliyor. 
BİNNAZ TOPRAK (Devamla) – Aynen, aynen.
BAŞKAN – Karşılıklı konuşun bakalım!
BİNNAZ TOPRAK (Devamla) – Teknik ve
elektronik bilgilerle uğraşan bir merkez, gerçekten de bu bilgilere vâkıf bilim
adamlarının orada olması lazım, bilim insanlarının -pardon, düzeltiyorum- orada
olması lazım. Bu şahsın liyakati nedir? Bu da dördüncü sorum. Lütfen bu
soruların cevabını istiyorum. 
Teşekkür ederim. (CHP sıralarından
alkışlar) 
BAŞKAN – Evet.
MALİK ECDER ÖZDEMİR (Sivas) – Dört
soruyu dört defa sordun ama Sayın Bakan cevap veremiyor. Aynı soruyu dört defa
sordun. Beşinci olarak da ben soruyorum: Mülkiyeti kime ait o arsanın?
Mülkiyeti kime ait?
BAŞKAN – Sayın Bakan kendiliğinden
bütün bu konuşmalara cevap verdiği için -siz yoktunuz- bu sistem yürüdü.
MALİK ECDER ÖZDEMİR (Sivas) – Hocam
dört defa sordu, Sayın Bakan cevap vermedi. Ayıp ya!
BAŞKAN – Ama bu sistem öyle yürüdü.
Buyurunuz.
11.- Amasya Milletvekili
Mehmet Naci Bostancı'nın, Sinop Milletvekili Engin Altay’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ BOSTANCI (Amasya) – Sayın
Başkan, değerli arkadaşlar; Engin Bey zaten kalemini kırmış, cezasını kesmiş.
ENGİN ALTAY (Sinop) – Tıpkı sizin gibi.
MEHMET NACİ BOSTANCI (Devamla) –
Dolayısıyla yargılamaya da gerek yok. Engin Bey hükmünü vermiş.
ENGİN ALTAY (Sinop) – Tıpkı sizin gibi,
sizin Haşhaşilere kestiğiniz gibi.
MEHMET NACİ BOSTANCI (Devamla) – Oysaki
böyle bir yaklaşım hukuki değildir.
MUHYETTİN AKSAK (Erzurum) – İnsani de
değil.
MEHMET NACİ BOSTANCI (Devamla) – Aynı
gruptan, aynı çevreden geçmişte CHP’li arkadaşlar çok şikâyetçiydiler.
MALİK ECDER ÖZDEMİR (Sivas) – Evet,
doğru. F tipi cezaevi vardı, F tipi hâkim vardı, F tipi savcı vardı, doğru.
Sayenizde vardı zaten onlar. Bugün onlardan şikâyet etmeye hakkınız yoktur.
MEHMET NACİ BOSTANCI (Devamla) – Evet,
bugün yaşananlar dünden daha büyük, daha önemli, daha ciddi ve derin bir durumla
karşı karşıya olduğumuzu göstermiştir. 
MALİK ECDER ÖZDEMİR (Sivas) – Ama
onların yerine siz geçtiniz, farkınız yoktur. 
MEHMET NACİ BOSTANCI (Devamla) – Mesele
ilke meselesiyse burada CHP’den ilkeli bir tavır beklerdik, bunu göremedik. Bu
bir.
İkincisi, bakın, trafik kazası olur,
iki insan çıkar, iner aşağıya, bunlardan birisi, eğer biraz da hatalı ve
kusurluysa, başlar bağırmaya, bağırarak ve çağırarak kendisinin haklı olduğuna
ilişkin hegemonik bir durum yaratmak ister. 
MALİK ECDER ÖZDEMİR (Sivas) – Hoca,
kimse bağırmıyor.
MEHMET NACİ BOSTANCI (Devamla) – Şimdi
ben bakıyorum, burada CHP’li arkadaşlar konuşuyorlar, biz dinliyoruz ama ne
zaman bizim arkadaşlar konuşmaya başlıyor, o zaman yerlerinden çok müdahale
ediyorlar. Eğer söyleyeceğiniz sözler var ise burada söylersiniz…
MALİK ECDER ÖZDEMİR (Sivas) – Hoca,
dört defa sorduk, cevap vermiyor. Dört defa aynı soruyu sorduk. 
MEHMET NACİ BOSTANCI (Devamla) –
Söylersiniz, soru-cevap var, orada söylersiniz. Siz bağıra çağıra hakkaniyetin
gerçekleştiği bir zemin gördünüz mü?
MALİK ECDER ÖZDEMİR (Sivas) – Hocam,
dört defa Sayın Bakana sorduk, dört defa. Cevap vermiyor. 
MEHMET NACİ BOSTANCI (Devamla) – Kim
daha çok bağırırsa onun haklı olacağına ilişkin bir inancınız mı var?
Parlamentoda böyle mi olacak? O zaman bu taraf daha çok bağırır, merak etmeyin.
Eğer mesele oysa, öyle bir sesimiz
çıkar ki vallahi başka ses duyulmaz.
SAKİNE ÖZ (Manisa) – Siz sorulara yanıt
verin, sorulara.
MEHMET NACİ BOSTANCI (Devamla) –
Birbirimizi dinleyeceğiz arkadaşlar. Birbirimizi dinleyerek konuşacağız. Bütün
laflar yerli yerinde söylenecek.
Bir de Engin Bey’in Meclisi çamaşır
makinesine benzetmesi uygun olmadı. Zannediyorum CHP de bu durumda çamaşır
makinesinin tamburu olur, başka ne diyeyim.
Saygılar. (AK PARTİ sıralarından alkışlar)
ENGİN ALTAY (Sinop) – Sayın Başkan…
BAŞKAN – Sayın Altay, “tambur” sözünden
sonra dinlemeye bile gerek yok.
Buyurunuz.
12.- Sinop Milletvekili
Engin Altay'ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Cumhuriyet Halk Partisine sataşması nedeniyle
konuşması
ENGİN ALTAY (Sinop) – Sayın Başkan,
sayın milletvekilleri; sayın hatip bizi ilkesizlikle suçladı. 
İlke nedir biliyor musun Sayın Vekilim,
Sayın Grup Başkan Vekilim? 
MEHMET NACİ BOSTANCI (Amasya) – Biliyorum,
biliyorum…
ENGİN ALTAY (Devamla) – Sen âlim
adamsın. Âlim adamlara burada inanmadığı şeyleri söylemek yakışmaz; ilkesizlik
budur. (CHP sıralarından alkışlar) 
MEHMET NACİ BOSTANCI (Amasya) –
Söylemem… Söylemem… Asla söylemem.
ENGİN ALTAY (Devamla) – İlkelilik, önce
hukuka saygılı olmak, hukukun üstünlüğüne inanmaktır. 
İlkelilik, oğluna savcılıktan celp
kağıdı gelen bir Başbakanın oğlunu kırk beş gün arabasında taşımamasıdır. (CHP
sıralarından alkışlar) 
MEHMET NACİ BOSTANCI (Amasya) – Hangi
savcı? Hangi savcı?
ENGİN ALTAY (Devamla) – Evet, hangi
savcı? Türkiye’yi bu hâle getirdiniz. Türkiye’yi, yargıyı katlettiniz. 
OSMAN AŞKIN BAK (İstanbul) –
Pensilvanya savcısı mı?
ENGİN ALTAY (Devamla) – Şimdi, size
göre savcı mı, Pensilvanya’ya göre savcı mı? Sorun orada işte. Hukuku perişan
ettiniz. 
Şimdi, Türkiye’de “yargı” deyince
milletin kafasına şu geliyor: AKP’nin savcısı var -doğrudur- Pensilvanya’nın
savcısı var, bir de cumhuriyetin savcısı var.
OSMAN AŞKIN BAK (İstanbul) – Korsan
savcı mı? Korsan savcı mı?
AYTUĞ ATICI (Mersin) – Senin grup da
bağırıyor Hocam!
ENGİN ALTAY (Devamla) – Ama üçünün
unvanı da cumhuriyet savcısı. 
İlkesizlik, yolsuzlukların var olduğunu
bile bile -isim vermeyeceğim dün akşamki sayın bakan gibi- kulislerde “Ya olmuş
bu rüşvet. Lanet olsun.” deyip de, bu kürsüde bu pisliği, bu kepazeliği
savunmak ilkesizliktir. (CHP sıralarından alkışlar) 
MEHMET NACİ BOSTANCI (Amasya) – Asla…
Asla…
ENGİN ALTAY (Devamla) - Milletin kör
kuruşunun hesabını sormak ilkeliliktir. Bütün muhalefet partilerini,
milletvekillerini kutluyorum. Bu kör kuruşun hesabını sormaya da devam
edeceğiz. (CHP sıralarından alkışlar)
BAŞKAN – Birleşime on dakika ara
veriyorum.
Kapanma Saati:
19.43
YEDİNCİ OTURUM
Açılma Saati: 19.53
BAŞKAN: Başkan Vekili Meral AKŞENER
KÂTİP ÜYELER: İsmail KAŞDEMİR (Çanakkale), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye Büyük Millet Meclisinin 33’üncü
Birleşiminin Yedinci Oturumunu açıyorum.
2015 Yılı Merkezi Yönetim Bütçe Kanunu Tasarısı ile 2013 Yılı Merkezi Yönetim
Kesin Hesap Kanunu Tasarısı üzerindeki sekizinci tur görüşmelerine devam
edeceğiz. 
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) SAĞLIK BAKANLIĞI (Devam)
1) Sağlık Bakanlığı 2015 Yılı Merkezî
Yönetim Bütçesi
2) Sağlık Bakanlığı 2013 Yılı Merkezî
Yönetim Kesin Hesabı

B) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ (Devam)
1) Türkiye Hudut ve Sahiller Sağlık Genel
Müdürlüğü 2015 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2013 Yılı Merkezî Yönetim Kesin Hesabı

C) TÜRKİYE İLAÇ VE TIBBİ CİHAZ KURUMU
(Devam)
1) Türkiye İlaç ve Tıbbi Cihaz Kurumu 2015
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2013
Yılı Merkezî Yönetim Kesin Hesabı

Ç) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2015
Yılı Merkezî Yönetim Bütçesi
2) Türkiye Kamu Hastaneleri Kurumu 2013
Yılı Merkezî Yönetim Kesin Hesabı

D) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2015 Yılı
Merkezî Yönetim Bütçesi
2) Türkiye Halk Sağlığı Kurumu 2013 Yılı
Merkezî Yönetim Kesin Hesabı

E) BİLİM, SANAYİ VE TEKNOLOJİ BAKANLIĞI
(Devam)
1) Bilim, Sanayi ve Teknoloji Bakanlığı
2015 Yılı Merkezî Yönetim Bütçesi
2) Bilim, Sanayi ve Teknoloji Bakanlığı
2013 Yılı Merkezî yönetim Kesin Hesabı

F) KÜÇÜK VE ORTA ÖLÇEKLİ İŞLETMELERİ
GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2015 Yılı Merkezî Yönetim Bütçesi
2) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2013 Yılı Merkezî Yönetim Kesin
Hesabı

G) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2015 Yılı
Merkezî Yönetim Bütçesi
2) Türk Standartları Enstitüsü 2013 Yılı
Merkezî Yönetim Kesin Hesabı

Ğ) TÜRK PATENT ENSTİTÜSÜ (Devam)
1) Türk Patent Enstitüsü 2015 Yılı Merkezî
Yönetim Bütçesi
2) Türk Patent Enstitüsü 2013 Yılı Merkezî
Yönetim Kesin Hesabı

H) TÜRKİYE BİLİMSEL VE TEKNOLOJİK ARAŞTIRMA
KURUMU (Devam)
1) Türkiye Bilimsel ve Teknolojik Araştırma
Kurumu 2015 Yılı Merkezî Yönetim Bütçesi
2) Türkiye Bilimsel ve Teknolojik Araştırma
Kurumu 2013 Yılı Merkezî Yönetim Kesin Hesabı

I) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2015 Yılı
Merkezî Yönetim Bütçesi
2) Türkiye Bilimler Akademisi 2013 Yılı
Merkezî Yönetim Kesin Hesabı

İ) GIDA, TARIM VE HAYVANCILIK BAKANLIĞI
(Devam)
1) Gıda, Tarım ve Hayvancılık Bakanlığı
2015 Yılı Merkezî Yönetim Bütçesi
2) Gıda, Tarım ve Hayvancılık Bakanlığı
2013 Yılı Merkezî Yönetim Kesin Hesabı

J) TÜTÜN VE ALKOL PİYASASI DÜZENLEME KURUMU
(Devam)
1) Tütün ve Alkol Piyasası Düzenleme Kurumu
2015 Yılı Merkezî Yönetim Bütçesi
2) Tütün ve Alkol Piyasası Düzenleme Kurumu
2013 Yılı Merkezî Yönetim Kesin Hesabı

BAŞKAN - Komisyon ve Hükûmet burada.
Şimdi, Hükûmet adına Sağlık Bakanı
Sayın Mehmet Müezzinoğlu. 
Süreniz yirmi altı dakika. 
Buyurunuz. (AK PARTİ sıralarından
alkışlar)
SAĞLIK BAKANI MEHMET MÜEZZİNOĞLU
(Edirne) – Sayın Başkan, değerli milletvekili arkadaşlarım, yüce Meclisimizin
değerli üyeleri; hepinizi saygıyla selamlıyorum. Sağlık Bakanlığımızın 2015
yılı bütçesinin Genel Kurula sunumu için söz almış bulunuyorum.
Konuşmama Sağlıkta Dönüşüm Programı’na
on iki yıl boyunca büyük katkı sağlayan, destek veren tüm milletvekillerimize
teşekkür ederek başlamak istiyorum. Yine, bugün aramızda olmayan, ebediyete
intikal etmiş arkadaşlarımıza da Cenab-ı Allah’tan rahmet diliyorum. 
Sağlıkta Dönüşüm Programı’nın gerçek
kahramanları olan doktorlarımıza, hemşirelerimize, bütün sağlık çalışanlarına
ve büyük fedakârlıklarla hizmet bayrağını taşıyan değerli sağlık
yöneticilerimize huzurlarınızda teşekkürü bir borç biliyorum.
Hiç şüphe yok ki bu süreçte en büyük
teşekkürü halkımız hak ediyor. Bu millet, bu asil millet kendisine sunulan
hizmeti büyük bir kadirşinaslıkla destekledi; her seçimde arkamızda durarak,
bize güç vererek bu desteği her geçen gün artırarak devam ettirdi. Bu sayede
büyük dönüşümü gerçekleştirmemiz mümkün oldu. Hizmetlerin en iyisine, en
güzeline layık olan aziz milletimize de huzurlarınızda teşekkür ediyorum.
Değerli milletvekili arkadaşlarım,
“İnsan, önce insan.” diyerek yola çıktık ve devasa dönüşümü başardık. Bu devasa
dönüşümü çok sayıda rakamla anlatmak mümkün, ancak ben konu iyi anlaşılsın
diye, süremin de sınırlı olması nedeniyle size sadece bir rakam vereceğim, tek
bir rakam ama biliyorum ki bu rakama hep birlikte “Evet.” diyeceğiz. 
Dünya Sağlık Örgütü, en önemli sağlık
göstergesi olarak doğumda beklenen yaşam süresini kabul ediyor. Dünya Sağlık
Örgütü 2014 yıllığına göre, Türkiye’nin de dâhil olduğu orta üst gelir grubu
ülkelerde 2000 yılında doğumda beklenen yaşam süresi 71, üst gelir grubu
ülkelerde ise 76 idi. TÜİK, ülkemiz için bu rakamın orta üst gelir grubu
ülkelerin ortalamasıyla aynı, yani 71 olduğunu söylüyor. Dünya Sağlık Örgütü,
2014 yılında, 2012 yılı için orta üst gelir grubu ülkelerde doğumda beklenen
yaşam süresini 74’e yükseltirken, iftiharla söylememiz gerekir ki, ülkemizde bu
rakam 76,88’e, yani 77’ye yükseldi. Üst gelir grubu ülkelerin ortalaması ise
79. En önemli sağlık göstergesi açısından dün orta üst gelir grubu ülkeleriyle
aynı seviyedeydik, bugün üst gelir grubu ülkelerini yakalama sınırındayız.
Nereden nereye geldiğimize hep birlikte şahit olduk. 
Değerli milletvekili arkadaşlar, şimdi
Sağlıkta Dönüşüm Programı ile neler yaptığımızı bundan sonra neler yapmayı
planladığımızı anlatmak, kısaca özetlemek istiyorum. Elbette yürüttüğümüz bu
devasa dönüşüm programını bu kısa zaman diliminde anlatabilmem de çok mümkün
olmayacak. 
Ülke genelinde yenidoğan tarama programlarını
yaygınlaştırarak genişlettik. İşitme taramasını okul çağı çocuklarında da
yaygınlaştırıyoruz. Okul öncesi çocuklarda kırılma kusuruna yönelik görme
taramasını yine yaygın bir şekilde uyguluyoruz. Koruyucu ağız diş sağlığı
hizmetlerini geliştiriyoruz. 2014 yılında 5,6 milyon ilkokul öğrencisine ve 2
milyon yetişkine diş bakım seti dağıttık. 72 ilde 986 yatakla anne oteli
hizmetini milletimizin hizmetine sunduk. Birinci basamak sağlık tesislerini
yeniliyoruz. Bu tesislerimizi modern sağlık merkezleri hâline dönüştüreceğiz.
Aile hekimliği ile birinci basamak sağlık hizmetlerini güçlendirdik. Aile
hekimi başına düşen nüfusu 2017 yılına kadar inşallah 3 binlerin altına
indirmeyi hedefliyoruz. Aile hekimliğinde uzmanlık eğitimini teşvik ediyoruz.
Görüntüleme merkezlerini, hizmetlerini yaygınlaştırıyoruz. Aile sağlığı
merkezlerini diyetisyen, psikolog, sosyal çalışmacı, çocuk gelişimcisi gibi
personellerle desteklemeyi planladık.
Değerli milletvekili arkadaşlarım,
sağlığın korunması için kapsamlı programlar hayata geçirdik. Kalp damar
hastalıkları, kanser, diyabet, solunum yolu hastalıkları başta olmak üzere,
belirli hastalıklar için ulusal programları uygulamaya koyduk. Sağlıklı
beslenme ve obezite danışma birimleriyle 130 bin kişiye ulaştık. Daha az şeker ve
tuz tüketimini teşvik eden programları geliştiriyoruz. Özellikle tütünle
mücadelede Hükûmetimizin sergilemiş olduğu kararlılık sayesinde ülkemiz model
bir ülke hâline geldi. Önümüzdeki süreçte uyuşturucuyla mücadelede de, yine
Sağlık Bakanlığı ve diğer bakanlıkların dinamikleriyle, inanıyorum ki
uyuşturucu mücadelesinde de dünyaya örnek olacak başarıları hep birlikte
sağlamış olacağız. Ruh sağlığı hizmetlerini toplum temelli olarak geliştirmeye
devam ediyoruz. Bağımlılıkla mücadele için Hükûmet olarak uyuşturucu ve
uyuşturucu bağımlılığı merkezleri yani TUBİM’leri kurduk. Tedavi merkezlerinin
sayısını ve etkinliklerini artırıyoruz. Bu kapsamda Sayın Başbakanımızın
katılımlarıyla 1’inci Uyuşturucu ile Mücadele Şûrası’nı gerçekleştirdik. Dünya
Sağlık Örgütüyle iş birliği içinde Batı’daki uygulamaları örnek alan geleneksel
ve tamamlayıcı tıp uygulamaları altyapısını tamamladık. İçme ve kullanma
sularının kontrolünü sağlıyoruz ve bu önümüzdeki süreçte, yerel yönetimlerle
birlikte entegre bir şekilde, kamuoyunun da her musluktan akan suyun kalitesini
İnternet ortamında izleyebilecekleri noktaya taşımayı planlıyoruz. Halk sağlığı
tehditlerini Erken Uyarı ve Yanıt Sistemi’yle kaynağında kontrol ediyoruz.
Bulaşıcı hastalıkların gözetimi ve kontrolüne hız verdik. Bu kapsamda Ebola ve
MERS virüsü hastalıklarına yönelik acil eylem planları hazırlayarak gerekli
tedbirleri aldık ve ülkemiz bu anlamda risk alanında her türlü tedbiri alan
ileri ülkeler arasında.
Değerli milletvekili arkadaşlarım,
kısaca tedavi hizmetlerinden de bahsedecek olursak, vatandaşlarımızın sağlığa
erişim sorununu ortadan kaldırdık. 2002 yılında kişi başı hekime müracaat
sayısı 3,2 iken son üç yıldır bu rakam 8,2’dir. Bu rakamla bir doyum noktasına
geldiğimizi hep birlikte gözlemliyoruz. Nitelikli yatak oranımızı 2002 yılında
yüzde 6’lardan 2014 yılında yüzde 43’lere ulaştırdık. Hedefimiz 2017 yılı
sonuna kadar bu oranı yüzde 90’ların üzerine çıkarmak. Yanık yatağı sayımızı
2002 yılında 35 iken bugün 390’lara yükselttik. 29 sağlık bölgesinde en az 2 hastanede
palyatif bakım merkezi açmayı planlıyoruz. Yoğun bakım yatak sayılarımızın
yarısına kadar palyatif bakım yatağı oluşturmayı hedefliyoruz. Hastanelerimizin
hem tıbbi teknoloji kullanım kapasitesini artırmak hem de kalite ve güvenliğini
denetleyerek hizmet standardımızı yükseltmeye çalışıyoruz. Ülke genelinde,
canlı ve kadavradan gerçekleşen tüm organ nakilleriyle organ bekleyen hasta
bilgilerini içeren yeni Ulusal Organ Nakli Bilgi Sistemi’ni oluşturduk. Bu
sayede, 2002 yılında 745 olan organ nakli sayımız, 2014 yılı sonu itibarıyla
yaklaşık 4.300 rakamlarını yakalamış olacak. 
Merkezî Hekim Randevu Sistemi’ni tüm
Türkiye’de yaygınlaştırdık. Vatandaşlarımızın, 182 numaralı çağrı merkezi
üzerinden telefonla randevu almasını sağladık ve ayrıca aile hekimlerimizi de
bu hizmete dâhil ettik. Yine, İnternet ortamında randevu alabilecekleri
sistemin altyapısını oluşturduk. Bakanlığımıza bağlı tüm hastanelerde hasta
hakları birimlerini kurduk ve hekim seçme özgürlüğünden vatandaşlarımız
yararlanıyor.
Değerli milletvekili arkadaşlarım, ilaç
fiyatlarını -hepimizin malumu- dünyada örnek olacak bir şekilde ucuzlattık. Tüm
dünyada büyük takdir toplayan İlaç Takip Sistemi’ni kurduk ve bu sistem karekod
kullanılan ve izleme yapılabilen ilk yaygın uygulamadır. Reçete Bilgi
Sistemi’ni uygulamaya koyduk, Akılcı İlaç Kullanımı Ulusal Eylem Planı’nı
2014-2017’yi hazırladık. 
Yalnızca şehirlerde değil köylerimizde
de en ücra köşelere kadar 112 acil sağlık hizmetlerini sunuyoruz. İstasyon
sayısını artırıp ambulanslarımızı en son teknolojilerle donattık.
Ambulanslarımızı sürekli olarak yenilediğimizi özellikle belirtmek istiyorum.
Bakınız, sadece 2014 yılı içerisinde ambulans filomuza dâhil edilen ambulans
sayısı 798’dir. 2015 yılında ise 840 yeni ambulans almayı planlıyoruz. Sisteme
hava ve deniz ambulanslarını da ekledik, eklemeye devam ediyoruz. Hava
ambulansında gece hizmetiyle dünyada gece uçuşu yapabilen 14’üncü ülke,
Avrupa’da ise 11’inci ülke olma yolunda önümüzdeki yıl planlarımızı inşallah
gerçekleştireceğiz.
2007 yılından günümüze 4 deniz bot
ambulansla 4.026 vakanın müdahale ve naklini gerçekleştirdik, 2015 yılında 6
deniz bot ambulansla hizmet sunmaya devam edeceğiz. Avrupa’nın en büyük medikal
kurtarma ekibini kurduk. 81 ilimizde özel eğitimli 6.391 sağlık personeli
yetiştirdik. Bu ekiplerimiz ülke içinde ve dışında göğsümüzü kabartan kurtarma
operasyonları yapıyorlar.
Değerli arkadaşlarım, yardımlaşma ve
dayanışma duygusuyla, muhtaç ve mağdur durumda olanlara insani yardım
faaliyetlerimize devam ediyoruz. Bugüne kadar yaklaşık 1 milyon 800 binden
fazla kardeşimizi, misafirimizi ülkemizde kabul ettik. Bu rakamın daha iyi
anlaşılabilmesi için sadece iki örnek vermek istiyorum: Birleşmiş Milletlere
üye 193 devletten 46’sının nüfusu 1 milyon 800 binin altında. Bakınız, bu
hususta ülkemizden örneklemek gerekirse Ardahan, Artvin, Bartın, Bayburt,
Bilecik, Çankırı, Gümüşhane, Iğdır, Kilis, Sinop ve Tunceli olmak üzere 11
ilimizin toplam nüfusuna denk bir rakamdan bahsediyoruz. Gerçekten büyük bir
rakam ve bu ülke üç yıldır bu hizmeti başarıyla ve saygın bir şekilde sunuyor
ve sunmaya da devam edecek.
Kimlere yardım elimizi uzatmadık ki?
Suriyeliler, Iraklılar, Türkmenler, Kürtler, Ezidiler, Süryaniler vesaire çünkü
biz “Önce insan.” diyoruz. “Önce insan.” diyerek din, dil, ırk, renk ve mezhep
ayrımı yapmadan herkesi ülkemize kabul ediyor ve herkese ülkemizde sağlığın
saygın hizmetlerini sunuyoruz. İşte büyük devlet olmanın sorumluluğu, işte
büyük millet olmanın gereği, işte büyük Türkiye Cumhuriyeti’nin
sorumluluklarını yerine getiren güçlü bir örnek.
Değerli arkadaşlarım, insan
kaynağımızda da çok ciddi artışları sağladık. Sadece artış sağlamadık,
dağılımda da adaleti temin ettik. Bakınız, 2002 yılında hizmet alımı da dâhil
256 bin çalışanımız varken, bugün, 2014 yılında bu rakam 530 bine ulaştı. Uzman
hekim, pratisyen hekim, diş hekimi, hemşire, ebe başına düşen nüfusun en fazla
olduğu il ile en az olduğu il arasındaki farkı azalttık; 2002’de bu fark 13
katken, bugün bu fark 3’lere kadar indi. 
Sağlık yatırımlarında da çok büyük
ilerlemeler katettik. 2003-2014 yılları arasında 757’si hastane ve ek binası,
1.737’si birinci basamak sağlık kuruluşu olmak üzere toplam 2.494 sağlık
tesisini tamamladık ve milletimizin hizmetine sunduk. Geleceğin şehir
hastanelerini inşa etmeye başladık. Bu anlamda, sizlere burada, Plan Bütçede
sözünü verdiğim şehir hastaneleriyle… Yani, kamu-özel iş birliği ile kamu
olarak yapsak kıyaslaması nedir? Bu anlamda, dünya örnekleri ile Türkiye’nin
yaptıklarını ve bunun için gerek finansman gerekse yönetim anlamında Plan
Bütçeye verdiğimiz sözü tutarken siz değerli milletvekillerimize de bu
kitapçığı gönderdik. İnceleyip sonra öz eleştiri veya birlikte eleştiri
yapmamız gerekirse bunları da birlikte yapmaya hazırım. 
Bu şehir hastanelerinin Türkiye’nin
gelecekteki sağlık vizyonuna, hem 77 milyon ülke insanına sağlık hizmeti
sunumunda hem de yakın coğrafyasındaki 1 milyar nüfusa sağlık turizminde hizmet
sunabilmede Türkiye’yi bölgenin sağlık merkezi yapacağına inanıyorum. Bu
anlamda, özel sektörümüz ve üniversitemizin dinamiklerini de çok daha iyi
noktada koordine ederek, inanıyorum ki hep birlikte yeni başarılara imza atmış
olacağız. Bu çerçevede, 17 projenin sözleşmesi imzalandı ve önümüzdeki süreçte
de yeni projelerin ihale süreçlerini başlatacağız. Şehir hastaneleri dünyada bu
ölçekte ilk ve tek proje. 2023 yılında yaklaşık 170 bin yatak nitelikli hâle
gelecek ve dünyada sağlık tesisleri altyapısını yenilemiş tek ülke konumuna
ulaşmış, gelmiş olacağız. 
Şüphesiz sadece
şehir hastaneleri yapmıyoruz. Bunun dışında da ülkemizi yeni sağlık
tesisleriyle donatıyoruz. Bu kapsamda, 52 bin hasta yatağı kapasitesinin
yenilenme çalışmaları devam ediyor. Şu anda 32 bin yatak kapasiteli 216
hastanemizin inşaatları devam ediyor. Bunların bir kısmı hizmete girme
aşamasında, bir kısmı 2015’te hizmete girecek ama en geç 2016’da bunların
tamamı hizmete girmiş olacak. 
Değerli
milletvekili arkadaşlarım, bu kadar devasa dönüşümün maliyeti. Bu anlamda dönem
dönem bazı eleştiriler, “Sağlığa çok para harcanıyor.” veya “İsraf yapılıyor.”
gibi cümleler duyuyoruz ama bu anlamda isterseniz bir iki rakamla bu hususu da
birlikte paylaşalım. Bu husustaki resmî rakamları sizlerle paylaşıp kararı
sizlere ve yüce Meclisimize bırakmak istiyorum. 
Kamu sağlık
harcamalarının gayrisafi yurtiçi hasıla içindeki payı 2002 yılında yüzde 3,8
iken, 2013 yılında bu yapılan devasa dönüşüm ve yatırımlara rağmen bu rakam
sadece yüzde 4,2 oldu yani, burada 0,5’lik bir bütçe artışı var. Ülkemizde 2013
yılına kadar kişi başına kamu sağlık harcaması 793 satın alma gücü
paritesi/dolar iken, OECD ülkelerinde bu rakam yirmi beş yıl önce -yanlış
duymadınız- yani 1988 yılında 793 satın alma gücü paritesi/dolardı. Bu rakamlar
hepimize bir şeyler söylüyor, diyor ki: AK PARTİ iktidarları elindeki parayı
verimli kullanıyor ve finansal sürdürülebilirliği olan bir sağlık sistemini
kurguladı.
Şimdi, zaman zaman “Bu sistemin
sürdürülebilirliği yok.” diyen arkadaşlarım oldu. Henüz daha bütçede,
yasasında, OECD ülkelerinin ortalamasında bütçeden ayrılan payı alabilmiş bir
bütçemiz yok. Bu payın normalde yüzde 4,2’ler değil, yüzde 6’ları, 7’leri
yakalaması gerekiyor. Bütçe dinamiklerini bu noktalara taşıdığımızda esasında
daha yapılabileceklerin ne kadar daha farklı olacağına hep birlikte yine AK
PARTİ iktidarlarında birlikte şahit olacağız inşallah.
HAYDAR AKAR (Kocaeli) – Niye yapmadınız
on iki senedir Sayın Bakan ya?
SAĞLIK BAKANI MEHMET MÜEZZİNOĞLU
(Devamla) – Evet, on iki yılda yaptıklarımız bu. 
HAYDAR AKAR (Kocaeli) – Yetmedi.
SAĞLIK BAKANI MEHMET MÜEZZİNOĞLU
(Devamla) - Yani inşallah daha iyisini yine AK PARTİ yapacak.
Sayın Başkanım, değerli milletvekili
arkadaşlarım; AK PARTİ hükûmetleri olarak bugüne kadar 12 bütçe hazırladık,
başarıyla uyguladık ve bugün 13’üncü bütçenin görüşmelerini yapıyoruz.
Demokrasi tarihimizde ilk kez bir siyasi parti kesintisiz olarak on iki yıl
Hükûmet görevini üstlendi ve art arda 12 bütçe hazırladı. Böyle bir rekor süre
hizmet etme görevinin milletimiz tarafından AK PARTİ hükûmetlerine verilmiş
olması büyük bir şereftir, aynı zamanda da büyük bir sorumluluktur. Bu
sorumluluk bilinciyle hizmetlerin en iyisine ve en güzeline layık olan aziz
milletimize “Yeni Türkiye, yeni ufuklar” diyoruz ve onların hizmetinde ve
onların arzu ettikleri ve hak ettikleri hizmetlerin daha iyisini yapma gayreti
içinde olacağımızı ifade etmek istiyorum.
Değerli milletvekili arkadaşlarım,
dünyanın sağlık alanında model olduğu ülke konumuna ülkemizi taşıyabilmek ve
itibarına itibar, gücüne güç katmak ve bu kapsamda çalışmalarımızı 2023
vizyonuna taşımak bizim en büyük görevimiz ve sorumluluğumuz. Sağlık hizmeti
sunumunda yakaladığımız başarıyı bilimsel alanlara da taşıyabilmek için
sizlerin geçtiğimiz ay verdiğiniz desteklerle Türkiye Sağlık Enstitüleri
Başkanlığını yasalaştırdık. Şimdi kuruluş çalışmalarını inşallah en kısa
zamanda tamamlayacak ve bu alanda da Türkiye’nin sağlıkta bilimsel ve AR-GE
yönündeki dinamiklerini çok daha iyi noktaya taşıyabilmenin gayreti içinde
olacağız. 
Güvenli ürüne erişimi sağlamak ve kayıt
dışı ekonomiyle mücadele kapsamında ülkemizde üretilen veya ithal edilen tıbbi
cihazların ve kozmetik ürünlerin piyasaya sürülmesi denetimini, takibini ve
gözlemini yapmak üzere ürün takip sistemi kurulması çalışmalarına başladık. 
Çok paydaşlı sağlık sorumluluğu
kapsamında önümüzdeki dönemde yılbaşı itibarıyla kurallarını ve prensiplerini
deklare edeceğimiz, 1 metre bisiklet yolu yapan yerel yönetimlerimize 1
bisiklet hediye edeceğiz. Ama bu standartların Çevre ve Şehircilik Bakanlığımız
ve dünya standartlarındaki bir noktayı yakalaması lazım. 
HAYDAR AKAR (Kocaeli) – Bütçedeki para
yetmiyor Sayın Bakan.
SAĞLIK BAKANI MEHMET MÜEZZİNOĞLU
(Devamla) – Bu anlamda, bütçemizdeki para da yeter, bereketi olur. 
S. NEVZAT KORKMAZ (Isparta) – Sayın
Bakan, yol yapana da otomobil mi hediye edeceksiniz?
SAĞLIK BAKANI MEHMET MÜEZZİNOĞLU
(Devamla) - Biz bu anlamda bugüne kadar paranın ve hizmetin bereketini görerek
bugünlere geldik. Bundan sonra da inşallah hem hizmetin hem emeğin hem alın
terinin hem de beyin terinin emeğinin bereketini görerek hizmetlere devam
edeceğiz. 
Ülkemizin ihtiyaç duyacağı plazma
fraksinasyonu tesislerinin kurulmasını hedefliyoruz, ihale süreçlerini bir ay
içinde başlatmayı planlıyoruz. Onkogen projesinin altyapısını hazırladık.
Rekombinant faktör üretimi projesini hazırlıyoruz. Beş yıllık, yedi yıllık
alımlarla aşı üretimini Türkiye’de yapan ve bu anlamda yine dışarı bağımlı
olmaktan kurtaracak projelerimizi de önümüzdeki yılda hayata geçirmeyi
planlıyoruz. Yine, sağlıkta teknolojik gelişmeleri ve dünyada hızla artan
e-sağlık uygulamalarını yakından takip ediyoruz. Amacımız, Bakanlığımızın
öncülüğünde, dünyadaki diğer uygulamalardan daha gelişmiş, daha kapsamlı bir
içeriği aziz milletimize Nabız Projesi’yle sunmak. Bu projeyle sağlık kaydı
olacak. Sistemin sayesinde sağlık daha iyi takip edilen, daha iyi ölçülebilen,
daha iyi planlanan, daha hızlı ve daha başarılı sonuçlara ulaşan bir hizmet
sektörü olacak. Tabii, gerek SABİM’le gerek sağlık web TV’siyle, sağlık
turizmindeki yeni dinamiklerimizle önümüzdeki süreçte sağlık turizmi, sağlık
endüstrisi, ilaç sanayi ve tıbbi teknolojide yalnız tüketen değil, tüketirken
ciddi düzeyde üreten, hem kendisi bu üretimden istifade eden hem de dünya
tüketimine bu anlamda destek veren bir ülke olmayı hedefliyoruz. 
Tabii, burada tek bir şeye cevap olarak
değil de bir paylaşım olarak Sayın Aytuğ Atıcı’nın bebek ölümleriyle ilgili
şeyine… Sürem kalmadı, bilgileri de kendisine sonra takdim edeceğim. AK PARTİ
hükûmetleri döneminde anne ve bebek ölümlerinde kayda değer bir performans
yakaladık. Türkiye, bebek ölümlerini en fazla azaltan dünyadaki 5 ülkeden 1’i
ve bizim dışımızdaki bu 4 ülkenin de nüfusu 4,5 milyondan az yani 77 milyonluk
ülke nüfusu değil ama şunu da gayet iyi bilir ki Aytuğ Bey, belirli bir noktaya
indikten sonra bu süreç durağanlaşır. Zaman zaman çok hafif yükselme, zaman
zaman da çok hafif düşmeler olur. Almanya’da 2010’da 3,43 iken 2011’de 3,63
olmuş.
(Mikrofon otomatik cihaz tarafından
kapatıldı) 
SAĞLIK BAKANI MEHMET MÜEZZİNOĞLU
(Devamla) – Yani, bu ufak oynamaları Türkiye’nin sağlık problemi gibi… Ama bu
anlamda duyarlılığınıza teşekkür ediyorum. Daha iyi düşmesiyle ilgili, daha iyi
noktalara taşımakla ilgili hep birlikte çalışacağız. 
Katkılarınıza teşekkür ediyorum.
Sağlıklı gelecekler. (AK PARTİ sıralarından alkışlar)
BAŞKAN – Teşekkür ederim. 
AYTUĞ ATICI (Mersin) – Sayın Başkan…
BAŞKAN – “…” (x)
AYTUĞ ATICI (Mersin) – Sayın Başkan,
Sayın Sağlık Bakanı bebek ölüm hızındaki artışı tespit ettiği için kendisine
teşekkür ediyorum. Umarım milletvekili arkadaşlarım da bunu anlamıştır. Bunun
küçük ama önemli olduğunu tekrar vurgulamak istiyorum, dikkate almamız
gerektiğini vurgulamak istiyorum. 600 bebeğin ölümü demektir, acil müdahale
gerekir. Evet, iniş çıkışlar olabilir fakat çıkış olmuştur, acil tedbir
alacağız. Söylediğimiz budur, bizi teyit etmiştir.
Teşekkür ediyorum.
BAŞKAN – Tamam, iyi yani arızasız
bitirdik mi?
ÖZCAN YENİÇERİ (Ankara) – Tamam, bitti.
ADNAN KESKİN (Denizli) – Daha belli
değil.
HAYDAR AKAR (Kocaeli) – Daha yeni
başladık Sayın Başkan.
BAŞKAN - Şükür Allah’a, Allah’ım sana
çok şükür. 
Şimdi, evet, şahsı adına son söz, lehte
konuşacak, Adıyaman Milletvekili Sayın Muhammed Murtaza Yetiş...
Buyurunuz. (AK PARTİ sıralarından
alkışlar) 
BAŞKAN – Herkes alkışlasın.
Evet, çok teşekkür ederiz, sağ olun,
herkes adına.
MUHAMMED MURTAZA YETİŞ (Adıyaman) –
Efendim, biz de hitamı miskle bitirelim.
Sayın Başkan, değerli arkadaşlar;
bütçeyi sadece paradan, gelir giderden ibaret gören kapitalist felsefeyi
eleştiren AK PARTİ “İnsanı yaşat ki devlet yaşasın.” yaklaşımıyla siyasetinin
merkezine insanı koymuştur. Bugün sizlerle bütçe üzerine görüşlerimi
paylaşırken bireyden topluma, devletten uluslararası siyasete, siyasetin
hesabını kitabını, gelirini giderini yani bütçesini son günlerde bu kürsüden
adı sıkça zikredilen bir devrimci üzerinden, Ebu Zer üzerinden konuşacağım. (AK
PARTİ sıralarından alkışlar) Niçin? Çünkü, Ebu Zer Adıyaman’da makamı bulunan
bir zattır. O nedenle, herhâlde bu konu da en başta bana düşer diye düşündüm. 
Değerli arkadaşlar, tarih elbette
onurlu insanların örnek yaşamlarıyla doludur. Şahsiyetli bir duruş, toplum için
fedakârlık, her türlü bedeli ödeyerek adaleti ayakta tutma Ebu Zer için
söylenecek sözler. 
Makamı memleketim Adıyaman’da olan Ebu
Zer, her türlü haksızlığa, yoksulluğa, yolsuzluğa, israfa ve adaletsizliğe
karşı savaş açmıştır. Denge, reel politika gibi putlara aldırış etmeden
zalimlere karşı yüreğini koymuştur. Bazen bir can bir cihandır, bir vicdandır;
bazen bir fert tek başına bir toplumdur.
Değerli
arkadaşlar, Ebu Zer, bugün insanlığın arzu ettiği hürriyetin gerçek
rehberlerinden biridir. Özellikle, modernizmin, küreselleşmenin, bireyciliğin
ve hedonizmin insanlığı ve insani değerleri çürüttüğü, yok oluşa götürdüğü
günümüzde Ebu Zer’i çok daha yakından tanımalıyız. Bakın, Ebu Zer ne diyor:
“Evinde ekmeği olmayan yoksulun eline kılıcı alıp isyan etmemesine şaşarım.”
Ebu Zer’in karşı çıktığı, direndiği şey bizim de karşı çıktığımız şeydir.
Fakirliğe karşı savaş açan Ebu Zer gibi biz de AK PARTİ olarak fakirliğe savaş
açtık, ülkemizi ve insanımızı onurlu bir yaşam sürecek imkânlarla buluşturduk.
Bugün şu konuştuğumuz bütçeler yıllar öncesinde hayal bile edilemez
bütçelerdir.
Değerli
arkadaşlar, şimdi de, daha adil bir paylaşım için çalışıyoruz. Çünkü Ebu Zer
diyor ki servet biriktirenlere: “Ey servet sahipleri, fakirlerle kendinizi
eşitleyin. ‘Altın ve gümüşü biriktirip de Allah yolunda, yani insanlık için
harcamayanları elem verici bir azapla müjdele.’ ayetini hiç duymadınız mı?”
Biz, fakirin daha fakir, zenginin daha zengin olduğu bir sistemden sosyal
adaletin sağlandığı açlık ve yoksulluk sınırının altında nüfusun kalmadığı yeni
Türkiye talebinin de kaynağını yine Ebu Zer’de görüyoruz.
SAKİNE ÖZ
(Manisa) – Ama çocuklar açlıktan ölüyorlar.
MUHAMMED MURTAZA
YETİŞ (Devamla) - Değerli arkadaşlar, Ebu Zer, bize zalimlere karşı nasıl
durmamız gerektiğini de öğretti. Zalim Muaviye rejimiyle tek başına mücadele
etmiş, Şam’da kaldığı süre boyunca yapılan adaletsiz uygulamalara da yine karşı
çıkmıştır. Yeryüzünün tiranlarına, zalim diktatörlerine, darbecilerine
gözlerinin içine baka baka “Siz zalimsiniz.” demeyi biz Ebu Zer’den öğrendik.
Mısır’da darbeci Sisi’ye “Niçin darbeci dediniz?” diyenleri, Suriye’de zalim
Esed’e “Neden zalim dediniz?” diye çıkışanları, “Neden tüm dünya denge siyaseti
güderken siz adalet deyip mazlum Filistin halkının yanında oldunuz?” diyenleri
Ebu Zer’e havale ediyoruz. 
KAMER GENÇ
(Tunceli) – Bu konuşmaları AKP Grubunda yapsaydın olurdu, Mecliste yapmana
gerek yok. 
MUHAMMED MURTAZA YETİŞ (Devamla) -
Bakın, Peygamber ömrü boyunca tek başına mücadele etmiş ve tek başına karşı
koymuş olan Ebu Zer için ne diyor: “Ebu Zer, o yalnız yaşar, yalnız ölür ve
yalnız haşrolur.” Demek ki değerli yalnızlık Peygamberimizin de tavsiye ettiği
bir erdemmiş. Bedeli olsa da, tek başına kalsak da asla adaletten, mazlumun hakkını
savunmaktan vazgeçmeyeceğiz. 
Değerli arkadaşlar, Ebu Zerlerin
olmadığı bir hareket bu noktalara gelemezdi. Zalimler, darbeciler bizi
sevmiyor, tüm şer güçler açık, gizli kumpas kuruyorsa ve buna karşı yeryüzünün
bütün mazlumları, bütün mahrumları bizi anıyorsa, bize dua ediyorsa demek ki
biz Ebu Zer’in çizgisini taşıyoruz. 
AK PARTİ’nin davası, çabası ve
mücadelesi Ebu Zer’in davasıdır. Partimize açılan bütün kapatma davalarından
Gezi’ye ve paralele kadar hiçbir oyun milletin merkezinde olduğu bu yürüyüşün
önünü kesemedi ve inşallah kesemeyecektir. 
Bütçeyi de bu duygularla hüsnü kabulle
karşılıyorum. 
Teşekkür ediyorum. (AK PARTİ
sıralarından alkışlar) 
BAŞKAN- Teşekkür ederim. 
ADNAN KESKİN (Denizli) – Ebu Zer’in
kemiklerini sızlattın. 
AYTUĞ ATICI (Mersin) – Kaçak sarayı Ebu
Zer onaylar mıydı? 
BAŞKAN – Şimdi, soru-cevap işlemine
geçiyoruz. 
Ben okuyacağım. 
Sayın Şimşek… 
MEHMET ERDOĞAN (Muğla) – Sayın Başkan,
gene listede bir sapma var galiba. Önce bir listeyi okur musunuz. 
BAŞKAN – O zaman listeyi okuyayım,
insanlar birbirlerine yerini verdi. 
Sayın Şimşek, Sayın Atıcı, Sayın Işık,
Sayın Genç, Sayın Havutça, Sayın Değirmendereli, Sayın Erdoğan, Sayın Akar,
Sayın Keskin, Sayın Demiröz, Sayın Uzunırmak, Sayın Moroğlu, Sayın Halaman,
Sayın Yeniçeri, Sayın Öğüt, Sayın Bal, Sayın Canailoğlu, Sayın Kaplan, Sayın
Susam, Sayın Şafak. 
Sayın Şimşek’ten başlıyoruz. 
CEMALETTİN ŞİMŞEK (Samsun) – Teşekkür
ederim Sayın Başkanım. 
Sayın Bakan -direkt sorulara giriyorum-
sağlık personeline verilen ek ödemenin emekliliğe yansıması için bir çalışmanız
var mıdır? Laboratuvar, röntgen ve anestezi teknisyenlerine lisans tamamlama
hakkı verecek misiniz? Benim de bu konuda kanun teklifim var. Sağlık
çalışanlarına hak ettikleri yıpranma yani fiilî hizmet zammı vermeyi düşünüyor
musunuz? Lisans mezunu çalışan sağlık personeline birçok meslek grubunda olan
3600 ek gösterge vermek için bir çalışmanız var mıdır? Performans ödemelerinde
amire verilen yüzde 10-20 hakkı ve özellikli birimlerde çalışan personelin daha
fazla ek ödeme alması çalışma barışını bozmakta ve keyfî uygulamalara sebep
olmaktadır. Bunu kaldırmayı düşünüyor musunuz?
Sağlık memuru,
röntgen teknisyeni, anestezi teknisyeni gibi “yardımcı sağlık personeli” diye
tanımlanan kişilerin önündeki “yardımcı” ibaresini kaldırmayı düşünüyor
musunuz? Bu, çalışanların moral ve motivasyonu açısından önemli.
(Mikrofon otomatik cihaz tarafından
kapatıldı) 
BAŞKAN - Sayın Atıcı…
AYTUĞ ATICI (Mersin) – Teşekkür ederim
Sayın Başkan.
Öncelikle, Sayın Fikri Işık’tan Sayın
Binnaz Toprak’ın sorduğu 4 sorunun cevabını bekliyoruz, takipçisi olacağız.
BİNNAZ TOPRAK (İstanbul) – Evet.
AYTUĞ ATICI (Mersin) – Sayın
Müezzinoğlu da, şehir hastaneleriyle yatak sayısı artıyor mu artmıyor mu diye
net bir cevap verirse memnun olacağım. Çünkü, AKP milletvekilleri sürekli
“Yatak sayısı artacak.” diyorlar, buna bir açıklık getirelim.
Sayın Bakan, Sağlık Bakanlığı bütçesi
enflasyon oranından daha düşük, acaba bunu nasıl yorumluyor?
Anne Sütü Bankası Projesi ne oldu?
Açılışı iptal etmişsiniz, anlı şanlı bir açılış yapılacaktı.
Telefonla randevular ücretsiz olacak mı
Sayın Bakan? Çok övündüğünüz randevu sistemiyle… Çünkü milyonlarca lira para
kazanılıyor oradan.
Aile hekimlerinin eyleminden ne
anladınız? Bunu sadece nöbete indirgemediğinizi umarım. 20 bin aile hekimi
eylem yapmıştı.
“Sağlık yatırımında ilerledik.”
diyorsunuz ama kendi Bakanlık binanızı bile yapamıyorsunuz.
(Mikrofon otomatik cihaz tarafından
kapatıldı)
BAŞKAN – Sayın Işık…
ALİM IŞIK (Kütahya) – Teşekkür ederim
Sayın Başkan.
Sayın Eker’e soruyorum: Atama bekleyen
ziraat, gıda, balıkçılık teknolojisi ve su ürünleri mühendisleriyle veteriner
hekimler, teknisyenler ve teknikerler için 2015 yılı eleman alımı programınız
nedir detaylı bir şekilde verebilir misiniz?
İki: İki yıl önce sıfır faizli krediyle
dağıttığınız ve 2-3 kat maliyetle verdiğiniz damızlık büyükbaş hayvanlardan
dolayı kaç kişiyi mağdur ettiniz, bu konuda bir çalışmanız var mı?
Sayın Müezzinoğlu’na soruyorum: 2011
Simav depreminin ardından güçlendirme çalışmaları tamamlanan Simav Devlet
Hastanesinin bugüne kadar teslim edilememesinin sebepleri nelerdir, bu konuda
nasıl bir çalışma yapmayı düşünüyorsunuz?
İki: Kütahya’da Dumlupınar Üniversitesi
Merkez Kampüsünde bulunan Fizik Tedavi Rehabilitasyon Hastanesi ne zaman
uygulamaya geçebilecektir?
Üç: Türkiye Hudut ve Sahiller Sağlık
Genel Müdürlüğü…
(Mikrofon otomatik cihaz tarafından
kapatıldı)
BAŞKAN – Sayın Genç…
KAMER GENÇ
(Tunceli) – Teşekkür ederim.
Efendim, daha
geçenlerde de söylemiştim, Tunceli’de tek bir hastane var, orada MR ve tomografi
yok ve bunların olanları da yedi yılı doldurmuş. Bu hastalar Elâzığ’a
gönderiliyor. Evvela onu bir an önce göndermesini istiyorum.
Biraz önce bir
vatandaş telefon ediyor, diyor ki: “15-16 bin liraya bir kamyonet alıyorum, 18
bin lira K belgesi için ödüyoruz. Bu Hükûmet esnafın kanını emiyor.”
Efendim, başka
bir konu: Tayyip Erdoğan geçen gün yaptığı bir konuşmada dedi ki: “Bu cemaat
faili meçhul cinayetler işlemiştir ve çok gizli şeyler daha var.” Şimdi,
Hablemitoğlu’nun bugün 12’nci ölüm yıl dönümü, faili meçhul bir cinayete kurban
giden Hablemitoğlu’nun bugün ölümünün 12’nci yılıdır; acaba Tayyip Erdoğan bu
suçun bu cemaat tarafından işlendiğini mi biliyor? Tayyip Erdoğan’ın bu
açıklaması üzerine cemaatten bir kısım kişiler yurt dışına kaçtı…
(Mikrofon
otomatik cihaz tarafından kapatıldı)
BAŞKAN – Sayın
Havutça… Yok.
Sayın
Değirmendereli…
KEMAL
DEĞİRMENDERELİ (Edirne) – Teşekkür ederim Sayın Başkan.
Sanayi Bakanımız
Sayın Işık’a soruyorum: Bu Türk Patent Enstitüsünün bütçesi toplam 52 milyon
375 bin olarak görünüyor, burada personel giderleri 22 milyon 200 bin, oysa mal
ve hizmet bedeli 25 milyon 514 bin gibi… Yani Türk Patent Enstitüsü ne gibi mal
ve hizmetler alıyor? Yani bunun açıklanmasını rica edeceğim.
Sayın Tarım
Bakanına da… Ofisleri yazın da açmadınız Sayın Tarım Bakanı, buğday hâlâ 70
kuruş. Yani bunu siz bir Bakan olarak içinize sindirebiliyor musunuz? 
Ayrıca,
Trakya’da 200 bin dönümü aşkın arazi el değiştirdi, bu konudaki kesin bir
miktarı söylemeniz mümkün olacak mı? Bugün bunu söyleyemiyor iseniz yazılı
olarak rica edeceğim. Trakya’da son…
(Mikrofon
otomatik cihaz tarafından kapatıldı)
BAŞKAN – Sayın
Erdoğan…
MEHMET ERDOĞAN
(Muğla) – Teşekkür ediyorum Sayın Başkan.
Sayın Tarım
Bakanı, Tarım Bakanlığının yapmış olduğu süt, anaç, sığır, buzağı, koyun, keçi
ve benzeri destekleme ödemelerinde desteği ödemeden döner sermayeye Türkiye
genelinde ne kadar para topladınız? Üreticilerimiz bu sorunun cevabını
bekliyor. 
Narenciye üreticisi perişan. Portakal,
limon 25 kuruş; alan yok, satan yok. Üreticiye ne yapmasını tavsiye
ediyorsunuz?
Sayın Sağlık Bakanı, Bodrum devlet
hastanesi ihalesi yapıldı mı? Bodrum devlet hastanesi ne zaman yapılacak?
Yine, bu sabah bir TV kanalında, bazı
özel hastanelerin para ödenmeden randevu vermediğinden bahsedildi. Bu doğru
mudur?
Sayın Işık, şikâyet ettiğiniz cemaat
yapılanması hakkında şimdiye kadar “Beraber yürüdük biz bu yollarda.” şarkısını
söylüyordunuz, bundan sonra da “Kendimiz ettik kendimiz bulduk.” şarkısını
söyleyecek misiniz? 
Teşekkür ediyorum.
BAŞKAN – Sayın Akar…
HAYDAR AKAR (Kocaeli) – Sayın Başkan,
teşekkür ederim.
Şimdi, Sayın Işık’a yolsuzluğun ve
hırsızlığın limitini sormak istiyorum, bu limite cevap verirse memnun olurum?
Nedir bunun alt limiti ve üst limiti?
Sağlık Bakanına da şunu sormak istiyorum:
On iki yılda Kocaeli’ye 2 tane yeni hastane yaptınız, iki ilçeye ve 102 yatak
ilave ettiniz. Kocaeli’nin nüfusu on iki yılda yaklaşık 500 ila 600 bin büyüdü.
Sizce bu 2 yeni hastane ve 102 ilave yatak yeterli mi, değil mi? Bunu
cevaplandırmanızı istiyorum. 
Büyük törenlerle, Eylül 2013’te, yirmi
dört otuz ay vadeyle bitireceğinizi taahhüt ettiğiniz ve bugünün
Cumhurbaşkanına şov yaptırarak temellerini attırdığınız şehir hastanelerinden
birinin de İzmit’e yapılması kararlaştırılmıştı. On dört ay geçmesine rağmen, kararlaştırılan
alan çöplükten öteye gitmemiştir. İstanbul’da yaptığınız bu temel atma
törenleri sahte temel atma törenleri miydi? Çünkü, 14 ilde 15 hastaneyi tek tek
incelediğimde sadece Kayseri’de bir hastanenin…
(Mikrofon otomatik cihaz tarafından
kapatıldı)
BAŞKAN – Sayın Keskin…
ADNAN KESKİN (Denizli) – Tarım Bakanına
efendim: Amerika Birleşik Devletleri’nden ithal edilen viskiden alınan vergi
düşürüldü. Türk çiftçisinin ürettiği üzümden yapılan şarabın 1 litresinden 5 TL
vergi alınıyor. Bu çarpık tablonun diyetini üzüm üreticileri ödüyor. Şaraplarda
ÖTV ve KDV’de bir indirim düşünüyor musunuz?
Sanayi Bakanına: On iki yıllık AKP
iktidarı döneminde inovasyon, AR-GE çalışmalarına hibe yoluyla hangi kurum,
kuruluş ve kişilere ne kadar mali destek yapılmıştır? 2002-2014 yılları
arasında ileri teknoloji alanında, bilişim, iletişim, yayıncılık konularına
ilişkin, dünya ölçeğinde yenilik, buluş gerçekleştirilmiş, teknoloji üretilmiş
midir? Ülkemizde yaşayan kişi ya da kuruluşların gerçekleştirdiği yenilik,
buluşlardan Amerika Birleşik Devletleri, Almanya…
(Mikrofon otomatik cihaz tarafından
kapatıldı)
BAŞKAN – Sayın Demiröz…
İLHAN DEMİRÖZ (Bursa) – Teşekkür
ediyorum Sayın Başkanım.
Sayın Tarım Bakanına sormak istiyorum.
Konuşmamda da belirtmiştim, 2013 Sayıştay Raporu’nda, ölen 49.340 çiftçiye
tarımsal destek verildiği ifade edilmektedir. Bu konuyla ilgili ne
söyleyeceksiniz? Bunu öğrenmek istiyorum, bir.
İki: Sayın Bakan, ziraat mühendisleri,
gıda mühendisleri, su ürünleri mühendisleri ve veteriner hekimlerle ilgili
kadroya almama hususunda neden bu kadar direniyorsunuz? 20.260 boş kadronuz
var, Hükûmete de 70 bin kadro verilmiş. Buradan, bugün bu arkadaşlarımıza
hiçbir müjde vermeyecek misiniz? 
Son olarak size Maliye Bakanının… Şöyle
demiş: Tarımda…
(Mikrofon otomatik cihaz tarafından
kapatıldı)
BAŞKAN – Sayın Uzunırmak…
ALİ UZUNIRMAK (Aydın) – Teşekkür
ediyorum Sayın Başkan.
Sayın Başkan, bugün bütün sorular boş.
Türkiye Büyük Millet Meclisinde Türkiye Cumhuriyeti Hükûmetinin bir bakanı
Sakarya Kongresi’nde söylediği sözleri burada büyük bir cesaretle, cüretle
tekrarlamış: “Bazıları ufak tefek hırsızlıkları falan yolsuzluk diye büyütüp
şey yapmaya çalışıyorlar.”
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Devamını oku.
ALİ UZUNIRMAK (Aydın) – Bunun anlamı
şudur: Bu hırsızlıklar var, ben bu hırsızlıkları biliyorum ama bunlar
büyütülecek şeyler değil.
Şimdi, Türkiye Cumhuriyeti tarihinde
Türkiye Büyük Millet Meclisi böyle konuşmalara şahit oldu mu bir bakan
tarafından bilemiyorum ama hatalarıyla yüzleşmeyenler sonuçlarıyla
yüzsüzleşirler. Burada Sayın Bakana bir şey düşüyor: Ya bu hırsızlıkları hukuka
teslim edecek ya istifa edecek ya da bu hırsızlıkları bilen şaibeli birisi
olarak hayatını sürdürecek.
Teşekkür ediyorum, saygılar sunuyorum.
BAŞKAN – Evet, şimdi, sayın bakanlar,
önce 1 dakika ekleyip 10’a tamamlayacağım, sonra… Kaç, kaç bölüşüyorsunuz?
SAĞLIK BAKANI MEHMET MÜEZZİNOĞLU
(Edirne) – Üç, üç.
ADNAN KESKİN (Denizli) – Cevap versin
de biraz uzasın Sayın Başkan. Cevap versinler.
BAŞKAN – Yok, ben oylama yapacağım
Sayın Keskin.
ADNAN KESKİN (Denizli) - Cevap
vermiyorlar.
BAŞKAN – Olabilir.
Evet, üç, üç, üç mü?
SAĞLIK BAKANI MEHMET MÜEZZİNOĞLU
(Edirne) – Evet.
BAŞKAN – Tamam.
Sizden başlayalım Sayın Eker,
buyurunuz.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Evet, teşekkür ediyorum Sayın Başkan.
Ben soruların sorulma sırasına göre
cevap vereceğim.
Atama bekleyen mühendislerle ilgili iki
arkadaşımız sordu, Sayın Işık da, Sayın Demiröz de. Tabii, nisan ayında, Maliye
Bakanlığı, Devlet Personel Başkanlığı müşterek olarak bakanlıklara ne kadar
teknik eleman kadrosu verileceğine o zaman karar veriyor yani bugünden benim
verebileceğim bir rakam yok.
İLHAN DEMİRÖZ (Bursa) - Adalet Bakanı
“5 bin alacağım.” dedi. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Müsaade edin. 
BAŞKAN – Sayın Demiröz, lütfen, çok az
süremiz var. Bakın, saati tam on dakikada kapatacağım, onun için, lütfen…
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi, o başka bir şey, dolayısıyla onu
yapamıyorum. 
ALİM IŞIK (Kütahya) – Sayıyı
söyleyebilir misiniz…
BAŞKAN – Tamam Işık. 
Siz de devam edin.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Sıfır faizli krediyle ilgili olarak, yine,
söylenen soruda, burada Türk hayvancılığı çok önemli bir ivme kazandı. 8,4
milyar lira kredi kullanıldı 363 bin kişi tarafından. Türkiye’de -şunu
söyleyeyim sadece- şu hiçbir…
ALİM IŞIK (Kütahya) – İneklerin çoğu
hastalıklı çıktı Sayın Bakan, mahvoldu insanlar. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi, bakın, bütün canlılar belirli
zamanlarda hastalanabilirler, dolayısıyla onu öyle “Hepsi hastalıklı çıktı.”
falan diyemezsiniz, doğru değil. 
ALİM IŞIK (Kütahya) – 3 kat fiyatla
veriyorlar, 2 bin liralık malı 6 bin liraya veriyorlar. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Lütfen, dinlerseniz cevap alırsınız, eğer
gayeniz gerçekten öğrenmekse.
ALİM IŞIK (Kütahya) – Öğrenmek,
gerçekten öğrenmek. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Şimdi, ben size bir şey söyleyeceğim: Bundan
on sene önce biz bu sıfır faizli kredileri çıkarmadığımız zaman Türkiye’de
içinde 50’den fazla büyükbaş hayvan bulunan ahır sayısı, işletme sayısı 4.300’dü.
Şu anda 2013 rakamı 31.419. Bunun manası şu: Türkiye’de 24 binin üzerinde yeni
büyük işletme kuruldu, büyükbaş hayvan işletmesi. Bunu sayılarda da görüyoruz.
Devraldığımız noktada Türkiye'nin sığır varlığı 9,9 milyon -sığır sayısı-
2014’te 14 milyon 774 bin, yüzde 51’lik bir artış var. 
AYTUĞ ATICI (Mersin) – Hayvan olarak mı
söylüyorsunuz? 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Büyükbaş hayvan olarak söylüyorum. 
Koyun sayısında yüzde 28’lik artış var,
keçi sayısında yüzde 50’lik artış var, toplam küçükbaş hayvan sayısındaki artış
oranı da yüzde 33. 
Şimdi, üretimde 8 milyon tondan 18
milyon tona çıktı süt üretimi. Dolayısıyla, bizim bütün bu verdiğimiz sıfır
faizli…
ALİM IŞIK (Kütahya) – Mağdur olanı
sordum ben, mağdur olanı. Kaç kişi size başvurdu? 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Bakın, buradan kimse mağdur olmaz. 
ALİM IŞIK (Kütahya) – Nasıl mağdur
olmaz, ödeyemedi insanlar. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Bu, devletin verdiği kredi ve bu krediyle de
insanlar işletme kurdu. İşletme kurdu, faizsiz kredi verdik, yem desteği
veriyoruz; süt desteği, diğer hayvan desteğiyle insanlar hayvancılıkta önemli
katkı sağladı. 
BAŞKAN – Sayın Bakan, sizin süreniz
doldu, diğerlerini yazılı vereceksiniz. 
Sayın Sağlık Bakanı, buyurunuz. 
ADNAN KESKİN (Denizli) – Bizim sorular
ne oldu? 
BAŞKAN – Öyle işte, böyle laf attığınız
zaman hiçbir soruya cevap verilmez, on dakika on dakikadır. 
GIDA, TARIM VE HAYVANCILIK BAKANI MEHMET
MEHDİ EKER (Diyarbakır) – Adnan Bey, sana yazılı olarak göndereceğim. 
ADNAN KESKİN (Denizli) – Komisyonda da
cevap vermediniz.
BAŞKAN – İşte, sohbet ettiniz mi böyle
oluyor. 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Hepsini yazılı olarak vereceğim. 
BAŞKAN – Buyurunuz. 
SAĞLIK BAKANI MEHMET MÜEZZİNOĞLU
(Edirne) – Teşekkür ederim. 
Sağlık çalışanlarının ek ödemelerinin
özlük haklarına yansımasıyla ilgili çalışmamız var ama bu dönem bunun yasalaşıp
da icraata geçeceğini söyleyemem ama bu anlamda bir çalışma başlattığımızı
ifade ederim. 
Lisans tamamlamaları yasalaştırdık ve
YÖK’le de görüşmelerimizde önümüzdeki dönemde lisans tamamlamalar başlayacak ve
inşallah bu da özellikle sağlık çalışanları açısından önemli bir kazanım olacak.

“Yardımcı sağlık personelinin önündeki
‘yardımcı’ kelimesini kaldıracak mısınız?” sorusu… Hayır çünkü bizim sağlık
alanında yardımcı sağlık elemanına ihtiyacımız var. 
Sayın Atıcı “Şehir hastaneleriyle yatak
sayısı artıyor mu?” diye sordu. Planlamalarımızı 2023 vizyonuna göre
yaptığımızda bir artışın olacağını görüyoruz. Şu anda yaklaşık 170 bin
civarında yatak kapasitesine ulaşacağımızı hesaplıyoruz. 
Diğer taraftan, telefonla randevularda
bir defa İnternet ve mobil cihazlardan alınan herhangi bir ücret söz konusu
değil ama kendi servis sağlayıcılarına ücret ödediği doğrudur. Bu rakamın da
ortalama 0,85 kuruş olduğu, en fazla 1,5 lira olduğunu ifade edebilirim.
Sayın Alim Işık, Simav FTR, sizler de
biliyorsunuz, hukuksal bir süreç, bizi zorluyor, yoruyor; muayene kabul
aşamasında, ümit ederim en kısa zamanda tamamlanır. Ayrıca, Simav’da 150
yataklı hastanenin 20/1/2015 yani 1’inci ay, Ocak ayının 20’sinde ihalesi var.
Yine, Kütahya şehir hastanesinin de inşallah önümüzdeki süreçte ihale
süreçlerini başlatmış olacağız. 
Bodrum devlet hastanesinin ihalesini
nisanda bitirmeyi planlıyoruz inşallah. Diğer taraftan, Muğla devlet
hastanesinin inşaatı hızla devam ediyor.
Kocaeli yatırımlarıyla ilgili: Evet
yani Karamürsel, Gölcük 100 yataklı yeni…
HAYDAR AKAR (Kocaeli) – Yeni değil, ek
bina Sayın Bakan.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Yeni ya yeni, Allah’tan kork ya! Bu kadar, insanın, gözü kör
olur mu ya!
SAĞLIK BAKANI MEHMET MÜEZZİNOĞLU
(Edirne) – …İzmit SEKA ek, Kocaeli Devlet inşaat hâlinde; Derince Eğitim ve
Araştırma, Körfez Devlet ek,- 75- Dilovası yeni bina; şimdi, bunları vatandaş
görüyor, inşallah şehir hastaneleriyle ilgili bir şey… Buradan beraber çıkalım,
Bilkent’e bir bakalım. Yozgat’a bakalım, Elâzığ’a bakalım, Antalya’ya bakalım,
Mersin’e bakalım.
HAYDAR AKAR (Kocaeli) – Bakalım,
bakalım; bakalım vallahi. Ben varım.
SAĞLIK BAKANI MEHMET MÜEZZİNOĞLU
(Edirne) – Sıkıntılı olduğumuz Kocaeli aralıkta başlıyor, aralık ve ocakta
oradaki… 
HAYDAR AKAR (Kocaeli) – Kayseri dışında
hiçbir yerde daha doğru dürüst bir şey yapamadınız. 
SAĞLIK BAKANI MEHMET MÜEZZİNOĞLU
(Edirne) – Bilkent’e -şurada Sayın Başkan da dâhil- şimdi otobüs var, organize
edelim. Gecenin bu saatinde de her gün 60 bin ton betonun atıldığını… 
HAYDAR AKAR (Kocaeli) – 15 tane taahhüt
ettiniz, 2 taneyi söylüyorsunuz.
SAĞLIK BAKANI MEHMET MÜEZZİNOĞLU
(Edirne) – Mersin’i söylüyorum, Yozgat’ı söylüyorum. 
BAŞKAN – Evet, on bir saniye sonra
kesiyorum. 
HAYDAR AKAR (Kocaeli) – Tek tek
illerden getirttiğiniz…
SAĞLIK BAKANI MEHMET MÜEZZİNOĞLU
(Edirne) – Evet, hepsini…
Sayın Kamer Genç, sizin tomografi ve
MR’la ilgili sorunuz var. Cihazların yenilenmesiyle ilgili arkadaşlar çalışma
yapıyor. 
Yani soruların cevabını…
BAŞKAN – Şimdi Bakanları böyle
konuşturuyorsunuz, tek kişi laf atıyorsunuz, ondan sonra bir soruda iş bitiyor.
Size bir dakika da ilave ediyorum, kocaman bir dakika.
Sayın Bakan, buyurun, ekleyin.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Teşekkür ediyorum.
Sayın Toprak’ın biraz önce sorduğu
soruya özellikle net olarak cevap vereyim, arkadaşlar da lütfen dikkatle
dinlesinler. 
TÜBİTAK Gebze Yerleşkesinin girişinde
Büyükşehir Belediyesinin 2010 yılında nazım imar planına uygun olarak yaptığı
yol çalışması sonucu 3 parsel TÜBİTAK sınırları dışında kalmıştır. Ayrıca bu
parsel şahıslarla hisseli olduğu parsellerdir. Aynı şekilde 2 parsel de
Büyükşehir Belediyesinin, Bilişim Vadisine giden alanda yeni açacağı yolun imar
planı çalışmaları sonucunda TÜBİTAK sınırları dışında kalmaktadır. 
SAKİNE ÖZ (Manisa) – Yolları oradan
geçirmeyebilirsiniz.
BAŞKAN – Ama bir saniye, bitirsin
sözünü.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Toplam 5 ayrı parselden oluşan 28 bin metrekarelik alan,. 8
milyon metrekarede 28 bin metrekarelik alan, 5 parsel de yol çalışması
neticesinde TÜBİTAK sınırları dışında kalmıştır. 
BAŞKAN – 28 dönüm.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – TÜBİTAK tarafından kullanım imkânı kalmayan bu parsellerin
yeşil alan, refüj ve yol için belediyeye devri 2948 sayılı Kamulaştırma
Kanunu’nun 30’uncu maddesi çerçevesinde MAM Başkanına Bilim Kurulu tarafından
yetki verildi. Görüşmeler sürüyor. 
SAKİNE ÖZ (Manisa) – Niyetiniz bozuk!
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Ayrıca, şu anda Gebze Belediyesinin de TÜBİTAK sınırları
içerisinde 2.800 metrekare bir alanı var. Bunlar da takas edilecek. Bunların
tamamı şu anda TÜBİTAK’ın sınırları dışında kalmış küçük parseller, 5 tane
parsel; bir.
ADNAN KESKİN (Denizli) – Sınır dışında
kalmak mülkiyeti etkiliyor mu?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – İkincisi, Cahit Arf Bilgi Merkezi. Bir küçük düzeltme yapayım.
Cahit Arf fizikçi değil, iyi bir matematikçidir, onu bir düzelteyim. Cahit Arf
Bilgi Merkezinin iki temel görevi var, araştırma ve hizmet. Araştırmada da en
önemli görevlerinden biri sürekli yayınlar. Bununla ilgili de bu arkadaşımız,
Mustafa Sancar arkadaşımız Mart 2014’te göreve getirildi. Bu arkadaşın
mezuniyeti Ankara Üniversitesi İlahiyat Fakültesi, söyleyeyim.
AYTUĞ ATICI (Mersin) – Hah, dedim ben
size ya!
BİNNAZ TOPRAK (İstanbul) – Nasıl
Başkan?
SAKİNE ÖZ (Manisa) – Ne alakası var?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Ne var ya! İlahiyat deyince ne oluyor size ya! Ne oldu
ilahiyat deyince? Allah Allah! 
BAŞKAN – Evet, siz cevap verin.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Bu arkadaşımız dergilerde, İslam Dergisi, İlim Sanat
Dergisi...
HAYDAR AKAR (Kocaeli) – Tamam… Tamam…
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) - Rehber Yayıncılık, Yörünge Dergisi, Ostim Dergisi gibi
dergiler de…
HAYDAR AKAR (Kocaeli) – Altına bir de
imam ata, tamam olsun.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Bu bizim takdirimiz. 
Bu arkadaşımız yirmi yıldan fazla
zamanı yayıncılıkla geçmiş bir arkadaşımız. 
Sonra, Sayın Kemal Değirmendereli’nin
sorusuna isterseniz yazılı cevap vereyim.
BAŞKAN – Zaten süreniz doldu.
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Ve özellikle Sayın Adnan Keskin’in sorusuna da yazılı cevap
vereyim, çok detaylı bir soru.
Sayın Akar’ın sorusu cevap vermeyi
gerektirecek bir soru değil.
Uzunırmak’ın da söylediklerinin tümünü
kendisine iade ediyorum.
Teşekkür ederim.
LÜTFÜ TÜRKKAN (Kocaeli) – Uzunırmak’a
neyi iade ediyorsunuz? Uzunırmak söylemedi ki o kelimeleri, siz söylediniz.
S. NEVZAT KORKMAZ (Isparta) – Böyle
cevap mı verilir Sayın Bakan?
ALİ UZUNIRMAK (Aydın) – Sayın Başkan,
bu mektup iadeli taahhütlü değil ama ders olması için bir şey söylüyorum:
Kapıdan, bacadan her yerden kaçan tutulur, ağızdan kaçan tutulmaz. Ağzını
tutsun! 
S. NEVZAT KORKMAZ (Isparta) –
Yanınızdaki Bakanın nezaketinden utanın!
BAŞKAN – Sayın milletvekilleri,
sekizinci turdaki konuşmalar tamamlanmıştır. 
Şimdi sırasıyla sekizinci turda yer
alan bütçelerin bölümlerine geçilmesi hususunu ve bölümlerini ayrı ayrı okutup
oylarınıza sunacağım.
Sağlık Bakanlığı 2015 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
15)
SAĞLIK BAKANLIĞI
1)
Sağlık Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 86.429.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 4.390.000
BAŞKAN – Kabul edenler... Etmeyenler... Kabul edilmiştir.
 07 Sağlık
Hizmetleri 2.671.838.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 2.762.657.000
BAŞKAN – Kabul edenler... Etmeyenler... Kabul edilmiştir.
Sağlık Bakanlığı 2015 yılı merkezî yönetim bütçesinin
bölümleri kabul edilmiştir.
Sağlık Bakanlığı 2013 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)
Sağlık Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 4.776.570.378,20
Bütçe
Gideri 4.248.541.150,38
İptal
Edilen Ödenek 528.029.227,82
Ertesi
Yıla Devredilen Ödenek 436.368.274,78
BAŞKAN – (A) cetvelini kabul edenler... Etmeyenler...
Kabul edilmiştir.
Sağlık Bakanlığı 2013 yılı merkezî yönetim kesin
hesabının bölümleri kabul edilmiştir.
Türkiye Hudut ve Sahiller Sağlık Genel Müdürlüğü 2015
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.19)
TÜRKİYE HUDUT VE SAHİLLER SAĞLIK GENEL MÜDÜRLÜĞÜ
1)
Türkiye Hudut ve Sahiller Sağlık Genel Müdürlüğü 2015 Yılı Merkezî Yönetim
Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 10.183.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 21.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 1.901.000
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 118.194.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 130.299.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 01 Vergi
Gelirleri 181.500.000
BAŞKAN – Kabul edenler… Etmeyenler… Kabul edilmiştir.
 03 Teşebbüs
ve Mülkiyet Gelirleri 630.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 16.271.000
BAŞKAN – Kabul edenler… Etmeyenler… Kabul edilmiştir.
 TOPLAM 198.401.000
BAŞKAN – Kabul edenler... Etmeyenler... Kabul edilmiştir
Türkiye Hudut ve Sahiller Sağlık Genel Müdürlüğü 2015
yılı merkezî yönetim bütçesinin bölümleri kabul edilmiştir.
Türkiye Hudut ve Sahiller Sağlık Genel Müdürlüğü 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2)
Türkiye Hudut ve Sahiller Sağlık Genel Müdürlüğü 2013 Yılı Merkezî Yönetim
Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 402.869.624,05
Bütçe
Gideri 146.935.217,93
İptal
Edilen Ödenek 255.934.406,12
Ertesi
Yıla Devredilen Ödenek 109.830.930,00
BAŞKAN – (A) cetvelini kabul edenler… Etmeyenler… Kabul
edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 156.500.000,00
Tahsilat 232.603.309,59
Ret ve İadeler 116.699,44
Net Tahsilat 232.486.610,15
BAŞKAN – (B) cetvelini kabul edenler… Etmeyenler… Kabul
edilmiştir.
Türkiye Hudut ve Sahiller Sağlık Genel Müdürlüğü 2013
yılı merkezî yönetim kesin hesabının bölümleri kabul edilmiştir.
Türkiye İlaç ve Tıbbi Cihaz Kurumu 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.59)
TÜRKİYE İLAÇ VE TIBBİ CİHAZ KURUMU
1)
Türkiye İlaç ve Tıbbi Cihaz Kurumu 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 49.391.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 475.000
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 73.556.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 123.422.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 73.903.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 41.619.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 2.900.000
BAŞKAN – Kabul edenler… Etmeyenler… Kabul edilmiştir.
 TOPLAM 118.422.000
BAŞKAN – Kabul edenler... Etmeyenler... Kabul edilmiştir.
Türkiye İlaç ve Tıbbi Cihaz Kurumu 2015 yılı merkezî
yönetim bütçesinin bölümleri kabul edilmiştir.
Türkiye İlaç ve Tıbbi Cihaz Kurumu 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
2)
Türkiye İlaç ve Tıbbi Cihaz Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 72.711.001,00
Bütçe
Gideri 55.094.381,76
İptal
Edilen Ödenek 17.616.619,24
BAŞKAN – (A) cetvelini kabul edenler… Etmeyenler… Kabul
edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Gelir Tahmini 79.208.000,00
Tahsilat 66.653.247,07
Ret ve İadeler 1.917.666,90
Net Tahsilat 64.735.580,17
BAŞKAN – (B) cetvelini kabul edenler… Etmeyenler… Kabul
edilmiştir.
Türkiye İlaç ve Tıbbi Cihaz Kurumu 2013 yılı merkezî
yönetim kesin hesabının bölümleri kabul edilmiştir.
Türkiye Kamu Hastaneleri Kurumu 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
15.75)
TÜRKİYE KAMU HASTANELERİ KURUMU
1)
Türkiye Kamu Hastaneleri Kurumu 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 27.602.500
BAŞKAN – Kabul edenler… Etmeyenler… Kabul
edilmiştir. 
 03 Kamu
Düzeni ve Güvenlik Hizmetleri 941.000
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 9.844.725.500
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 9.873.269.000
BAŞKAN – Kabul edenler... Etmeyenler... Kabul edilmiştir.
Türkiye Kamu Hastaneleri Kurumu 2015 yılı merkezî yönetim
bütçesinin bölümleri kabul edilmiştir.
Türkiye Kamu Hastaneleri Kurumu 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)
Türkiye Kamu Hastaneleri Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 8.049.204.710,21
Bütçe
Gideri 8.008.653.186,97
Ödenek
Üstü Gider 856.895,11
İptal
Edilen Ödenek 41.403.771,42
Ertesi
Yıla Devredilen Ödenek 4.646,93
BAŞKAN – (A) cetvelini kabul edenler... Etmeyenler...
Kabul edilmiştir.
Türkiye Kamu Hastaneleri Kurumu 2013 yılı merkezî yönetim
kesin hesabının bölümleri kabul edilmiştir.
Türkiye Halk Sağlığı Kurumu 2015 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri okutuyorum:
15.76)
TÜRKİYE HALK SAĞLIĞI KURUMU
1)
Türkiye Halk Sağlığı Kurumu 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 112.970.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 2.171.000
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 7.373.431.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 7.488.572.000
BAŞKAN – Kabul edenler... Etmeyenler... Kabul edilmiştir.
Türkiye Halk Sağlığı Kurumu 2015 yılı merkezî yönetim
bütçesinin bölümleri kabul edilmiştir.
Türkiye Halk Sağlığı Kurumu 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)
Türkiye Halk Sağlığı Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 6.130.883.092,82
Bütçe
Gideri 5.899.428.467,51
Ödenek
Üstü Gider 42.489,57
İptal
Edilen Ödenek 231.497.114,88
Ertesi
Yıla Devredilen Ödenek 120.999.013,13
BAŞKAN – (A) cetvelini kabul edenler... Etmeyenler...
Kabul edilmiştir.
Sağlık Bakanlığı 2013 yılı merkezî yönetim kesin
hesabının bölümleri kabul edilmiştir.
Bilim, Sanayi ve Teknoloji Bakanlığı 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
26)
BİLİM, SANAYİ VE TEKNOLOJİ BAKANLIĞI
1)
Bilim, Sanayi ve Teknoloji Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 2.381.919.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 2.447.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 542.000
BAŞKAN – Kabul edenler... Etmeyenler... Kabul edilmiştir.
 04 Ekonomik
İşler ve Hizmetler 640.608.000
BAŞKAN – Kabul edenler... Etmeyenler... Kabul edilmiştir.
 07 Sağlık
Hizmetleri 77.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 3.025.593.000
BAŞKAN – Kabul edenler... Etmeyenler... Kabul edilmiştir.
Bilim, Sanayi ve Teknoloji Bakanlığı 2015 yılı merkezî
yönetim bütçesinin bölümleri kabul edilmiştir.
Bilim, Sanayi ve Teknoloji Bakanlığı 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2)
Bilim, Sanayi ve Teknoloji Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 2.614.387.617,83
Bütçe
Gideri 2.454.560.135,78
İptal
Edilen Ödenek 159.827.482,05
Ertesi
Yıla Devredilen Ödenek 111.624.188,62
BAŞKAN – (A) cetvelini kabul edenler... Etmeyenler...
Kabul edilmiştir.
Bilim, Sanayi ve Teknoloji Bakanlığı 2013 yılı merkezî
yönetim kesin hesabının bölümleri kabul edilmiştir.
Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2015 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.30)
KÜÇÜK VE ORTA ÖLÇEKLİ İŞLETMELERİ GELİŞTİRME VE DESTEKLEME İDARESİ BAŞKANLIĞI
1)
Küçük ve Orta Ölçekli İşletmeleri Geliştirme ve Destekleme İdaresi Başkanlığı
2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 23.265.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 2.519.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 542.535.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 568.319.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 2.678.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 498.319.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 39.322.000
BAŞKAN – Kabul edenler… Etmeyenler… Kabul edilmiştir.
 08 Alacaklardan
Tahsilat 23.000.000
BAŞKAN – Kabul edenler… Etmeyenler… Kabul edilmiştir.
 TOPLAM 563.319.000
BAŞKAN – Kabul edenler... Etmeyenler... Kabul edilmiştir.
Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2015 yılı merkezî yönetim bütçesinin bölümleri
kabul edilmiştir.
Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2013 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2)
Küçük ve Orta Ölçekli İşletmeleri Geliştirme ve Destekleme İdaresi Başkanlığı
2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 531.569.082,68
Bütçe
Gideri 501.243.897,73
İptal
Edilen Ödenek 23.990.203,33
Ertesi
Yıla Devredilen Ödenek 6.334.981,62
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 395.948.650,00
Tahsilat 479.114.283,85
Ret ve İadeler 5.437,96
Net Tahsilat 479.108.845,89
BAŞKAN – (B) cetvelini kabul edenler… Etmeyenler… Kabul
edilmiştir.
Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2013 yılı merkezî yönetim kesin hesabının
bölümleri kabul edilmiştir.
Türk Standartları Enstitüsü 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.22)
TÜRK STANDARTLARI ENSTİTÜSÜ
1)
Türk Standartları Enstitüsü 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 36.669.500
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 2.000.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 223.860.500
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 262.530.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 287.650.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 43.050.000
BAŞKAN – Kabul edenler… Etmeyenler… Kabul edilmiştir.
 TOPLAM 330.700.000
BAŞKAN – Kabul edenler... Etmeyenler... Kabul edilmiştir.
Türk Standartları Enstitüsü 2015 yılı merkezî yönetim
bütçesinin bölümleri kabul edilmiştir.
Türk Standartları Enstitüsü 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2)
Türk Standartları Enstitüsü 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 368.512.650,00
Bütçe
Gideri 251.674.671,57
İptal
Edilen Ödenek 116.837.978,43
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 241.000.000,00
Tahsilat 300.613.556,09
Ret ve İadeler 20.325,44
Net Tahsilat 300.593.230,65
BAŞKAN – (B) cetvelini kabul edenler… Etmeyenler… Kabul
edilmiştir.
Türk Standartları Enstitüsü 2013 yılı merkezî yönetim
kesin hesabının bölümleri kabul edilmiştir.
Türk Patent Enstitüsü 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.24)
TÜRK PATENT ENSTİTÜSÜ
1)
Türk Patent Enstitüsü 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 16.683.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 4.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 1.000.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 34.692.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 52.379.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 92.202.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 22.419.000
BAŞKAN – Kabul edenler… Etmeyenler… Kabul edilmiştir.
 TOPLAM 114.621.000
BAŞKAN – Kabul edenler... Etmeyenler... Kabul edilmiştir.
Türk Patent Enstitüsü 2015 yılı merkezî yönetim
bütçesinin bölümleri kabul edilmiştir.
Türk Patent Enstitüsü 2013 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler… Etmeyenler…
Kabul edilmiştir.
2)
Türk Patent Enstitüsü 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 54.585.890,00
Bütçe
Gideri 44.625.774,74
İptal
Edilen Ödenek 9.960.115,26
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 96.671.000,00
Tahsilat 107.529.099,75
Ret ve İadeler 195.578,40
Net Tahsilat 107.333.521,35
BAŞKAN – (B) cetvelini kabul edenler… Etmeyenler… Kabul
edilmiştir.
Türk Patent Enstitüsü 2013 yılı merkezî yönetim kesin
hesabının bölümleri kabul edilmiştir.
Türkiye Bilimsel ve Teknolojik Araştırma Kurumu 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.08)
TÜRKİYE BİLİMSEL VE TEKNOLOJİK ARAŞTIRMA KURUMU
1)
Türkiye Bilimsel ve Teknolojik Araştırma Kurumu 2015 Yılı Merkezî Yönetim
Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 1.976.519.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 800.000
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 419.000
BAŞKAN – Kabul edenler… Etmeyenler… Kabul edilmiştir.
 09 Eğitim
Hizmetleri 109.606.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 2.087.344.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 171.899.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 1.848.394.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 67.051.000
BAŞKAN – Kabul edenler… Etmeyenler… Kabul edilmiştir.
 TOPLAM 2.087.344.000
BAŞKAN – Kabul edenler... Etmeyenler... Kabul edilmiştir.
Türkiye Bilimsel ve Teknolojik Araştırma Kurumu 2015 yılı
merkezî yönetim bütçesinin bölümleri kabul edilmiştir.
Türkiye Bilimsel ve Teknolojik Araştırma Kurumu 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2)
Türkiye Bilimsel ve Teknolojik Araştırma Kurumu 2013 Yılı Merkezî Yönetim Kesin
Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 2.556.555.916,76
Bütçe
Gideri 2.176.375.790,59
İptal
Edilen Ödenek 380.180.126,17
Ertesi
Yıla Devredilen Ödenek 26.134.647,69
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 1.745.502.000,00
Tahsilat 1.999.143.522,73
Ret ve İadeler 198.308,34
Net Tahsilat 1.998.945.214,39
BAŞKAN – (B) cetvelini kabul edenler… Etmeyenler… Kabul
edilmiştir.
Türkiye Bilimsel ve Teknolojik Araştırma Kurumu 2013 yılı
merkezî yönetim kesin hesabının bölümleri kabul edilmiştir.
Türkiye Bilimler Akademisi 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.09)
TÜRKİYE BİLİMLER AKADEMİSİ
1)
Türkiye Bilimler Akademisi 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 13.499.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 385.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 13.884.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 160.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 13.724.000
BAŞKAN – Kabul edenler… Etmeyenler… Kabul edilmiştir.
 TOPLAM 13.884.000
BAŞKAN – Kabul edenler... Etmeyenler... Kabul edilmiştir.
Türkiye Bilimler Akademisi 2015 yılı merkezî yönetim
bütçesinin bölümleri kabul edilmiştir.
Türkiye Bilimler Akademisi 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2)
Türkiye Bilimler Akademisi 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 10.852.200,00
Bütçe
Gideri 8.315.863,70
İptal
Edilen Ödenek 2.536.336,30
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 10.675.000,00
Net Tahsilat 7.386.185,74
BAŞKAN – (B) cetvelini kabul edenler… Etmeyenler… Kabul
edilmiştir.
Türkiye Bilimler Akademisi 2013 yılı merkezî yönetim
kesin hesabının bölümleri kabul edilmiştir.
Gıda, Tarım ve Hayvancılık Bakanlığı 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
30)
GIDA, TARIM VE HAYVANCILIK BAKANLIĞI
1)
Gıda, Tarım ve Hayvancılık Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 122.246.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 4.250.000
BAŞKAN – Kabul edenler... Etmeyenler... Kabul edilmiştir.
 04 Ekonomik
İşler ve Hizmetler 14.376.101.000
BAŞKAN – Kabul edenler... Etmeyenler... Kabul edilmiştir.
 05 Çevre
Koruma Hizmetleri 4.000.000
BAŞKAN – Kabul edenler... Etmeyenler... Kabul edilmiştir.
 07 Sağlık
Hizmetleri 143.318.000
BAŞKAN – Kabul edenler... Etmeyenler... Kabul edilmiştir.
 09 Eğitim
Hizmetleri 34.699.000
BAŞKAN – Kabul edenler... Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 13.904.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 14.698.518.000
BAŞKAN – Kabul edenler... Etmeyenler... Kabul edilmiştir.
Gıda, Tarım ve Hayvancılık Bakanlığı 2015 yılı merkezî
yönetim bütçesinin bölümleri kabul edilmiştir.
Gıda, Tarım ve Hayvancılık Bakanlığı 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2)
Gıda, Tarım ve Hayvancılık Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 13.166.342.016,93
Bütçe
Gideri 12.994.501.237,45
İptal
Edilen Ödenek 171.840.779,48
BAŞKAN – (A) cetvelini kabul edenler... Etmeyenler...
Kabul edilmiştir.
Gıda, Tarım ve Hayvancılık Bakanlığı 2013 yılı merkezî
yönetim kesin hesabının bölümleri kabul edilmiştir.
Tütün ve Alkol Piyasası Düzenleme Kurumu 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
42.09)
TÜTÜN VE ALKOL PİYASASI DÜZENLEME KURUMU
1)
Tütün ve Alkol Piyasası Düzenleme Kurumu 2015 yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 28.190.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 67.810.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 96.000.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 94.440.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 1.560.000
BAŞKAN – Kabul edenler… Etmeyenler… Kabul edilmiştir.
 TOPLAM 96.000.000
BAŞKAN – Kabul edenler... Etmeyenler... Kabul edilmiştir.
Tütün ve Alkol Piyasası Düzenleme Kurumu 2015 yılı
merkezî yönetim bütçesinin bölümleri kabul edilmiştir.
Tütün ve Alkol Piyasası Düzenleme Kurumu 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2)
Tütün ve Alkol Piyasası Düzenleme Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 65.620.000,00
Bütçe
Gideri 64.383.481,92
İptal
Edilen Ödenek 1.236.518,08

BAŞKAN – Kabul edenler… Etmeyenler… Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 64.620.000,00
Tahsilat 65.570.401,36
Ret ve İadeler 1.186.919,44
Net Tahsilat 64.383.481,92
BAŞKAN – Kabul edenler… Etmeyenler… Kabul edilmiştir.
Tütün ve Alkol Piyasası Düzenleme Kurumu 2013 yılı
merkezî yönetim kesin hesabının bölümleri kabul edilmiştir.
Böylece sekizinci turda yer alan kuruluşların bütçeleri
ve kesin hesapları kabul edilmiştir. Hayırlı olmalarını temenni ediyorum. 
Sayın milletvekilleri, sekizinci tur görüşmeleri
tamamlanmıştır. 
Programa göre, kuruluşların bütçe ve kesin hesaplarını
görüşmek ve 2015 Yılı Merkezî Yönetim Bütçe Kanun Tasarısı’nın maddelerinin
görüşmelerini ve oylamalarını yapmak için 19 Aralık 2014 Cuma günü saat
11.00’de toplanmak üzere birleşimi kapatıyorum. 
Bütün milletvekili arkadaşlarıma teşekkür ederim.
Kapanma Saati:21.11




(*) 656 ve 656’ya 1’inci Ek ve 657 S. Sayılı
Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.



(x) Bu bölümde Başkan tarafından Türkçe
olmayan kelimeler ifade edildi.




