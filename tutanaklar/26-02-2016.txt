



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 45’inci
Birleşim
 26
Şubat 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı Türkiye Büyük Millet
Meclisi Başkanı İsmail Kahraman’ın, 26 Şubat 1992 tarihinde Azerbaycan’da
yaşanan Hocalı katliamının yıl dönümüne ilişkin konuşması
2.- Oturum Başkanı TBMM Başkanı İsmail
Kahraman’ın, Genel Kurulun 18/2/2016 tarihli 41’inci Birleşiminde kabul edilen
bütçe ve kesin hesap kanunu tasarılarının görüşülmesine ilişkin takvim ve programa
göre görüşmelerin sürdürüleceğine ilişkin konuşması
3.- Oturum Başkanı TBMM Başkanı İsmail
Kahraman’ın, Başkanlığın havale ya da iade ettiği önerge ve tekliflerle ilgili
Meclis bütçesinin görüşmeleri sırasında bilgi verileceğine ilişkin konuşması

IV.- AÇIKLAMALAR
1.- Ankara Milletvekili Levent Gök’ün, 26
Şubat 1992 tarihinde Azerbaycan’da yaşanan Hocalı katliamının yıl dönümüne, Suriye’deki
krizin Cenevre Konferansı’nda çözümlenmesini temenni ettiğine, gazeteciler Can
Dündar ile Erdem Gül’ün tahliyelerinin ülkemiz açısından çok önemli olduğunu
düşündüğüne ve ifade özgürlüğünden tutuklu bulunan herkesin serbest kalması
gerektiğine ilişkin açıklaması
2.- Diyarbakır Milletvekili İdris
Baluken’in, Halkların Demokratik Partisi olarak, 26 Şubat 1992 tarihinde
Azerbaycan’da yaşanan Hocalı katliamını kınadıklarına, tahliye olan gazeteciler
Can Dündar ile Erdem Gül’e geçmiş olsun dileğinde bulunduklarına, Hükûmetin hukuk
dışı uyguladığı sokağa çıkma yasakları nedeniyle her gün yeni hak ihlalleri ve
ölüm haberleri alındığına ve Hükûmete bir an önce bu insanlık dışı yaklaşımdan
vazgeçme çağrısı yaptığına ilişkin açıklaması
3.- Manisa Milletvekili Erkan Akçay’ın,
milletimizin varlığı ve birliği için hayatını kaybeden bütün şehitlere
Allah’tan rahmet dilediğine, terörün bir an evvel bitirilmesi için çalışmaların
kapsamlı bir plan içerisinde yürütülmesini dilediğine, 26 Şubat 1992 tarihinde
Azerbaycan’da yaşanan Hocalı katliamı ile 27 Şubat Necmettin Erbakan’ın ölüm
yıl dönümlerine, gazeteciler Can Dündar ve Erdem Gül’ün tahliyesini mutluluk
verici bulduğuna ve bütçe görüşmelerinin Meclise ve ülkeye hayırlı olmasını
dilediğine ilişkin açıklaması
4.- Amasya Milletvekili Mehmet Naci
Bostancı’nın, 26 Şubat 1992 tarihinde Azerbaycan’da yaşanan Hocalı katliamı ile
27 Şubat Necmettin Erbakan’ın ölüm yıl dönümlerine, gazeteciler Can Dündar ile
Erdem Gül’ün tahliye edilmelerine, bütçe görüşmelerinin Meclisin demokratik
ortamına uygun bir şekilde gerçekleştirilmesini temenni ettiğine ilişkin
açıklaması
5.- Diyarbakır Milletvekili İdris
Baluken’in, 118 sıra sayılı Plan ve Bütçe Komisyonu Raporu’nda Halkların
Demokratik Partisinin muhalefet şerhinin yer almadığına ve bu nedenle bütçe
kanunu tasarısının görüşmelerinin yapılamayacağına ilişkin açıklaması
6.- Plan ve Bütçe Komisyonu Başkanı Süreyya
Sadi Bilgiç’in, çekimserlik ya da aykırılık görüşlerinin Anayasa ve İç Tüzük hükümlerine
uygun olarak komisyon raporuna eklenebileceğine ve Halkların Demokratik
Partisinin muhalefet şerhinin Anayasa ve İç Tüzük hükümlerine aykırı olduğuna
ilişkin açıklaması
7.- Ankara Milletvekili Levent Gök’ün,
Başkanlıkça iade edilen önergelerindeki kaba ve yaralayıcı ifadelerin neler
olduğunu öğrenmek istediğine ilişkin açıklaması
8.- Muş Milletvekili Ahmet Yıldırım’ın,
Plan ve Bütçe Komisyonu Başkanlığının Anayasa ve İç Tüzük hükümlerini
çiğneyerek kendilerine düzeltme yapma hakkı tanımadığına ilişkin açıklaması
9.- Plan ve Bütçe Komisyonu Başkanı Süreyya
Sadi Bilgiç’in, Muş Milletvekili Ahmet Yıldırım’ın yaptığı açıklamasındaki bazı
ifadelerine ilişkin açıklaması
10.- Adana Milletvekili Meral Danış
Beştaş’ın, 118 sıra sayılı Plan ve Bütçe Komisyonu Raporu’nda Halkların
Demokratik Partisinin muhalefet şerhine yer verilmeyerek her yerde ifade
ettikleri düşüncelerinin Meclis çatısı altında sınırlandırıldığına ve konunun
Başkanlık tarafından bir kez daha değerlendirilmesini talep ettiğine ilişkin
açıklaması
11.- Amasya Milletvekili Mehmet Naci
Bostancı’nın, Ankara Milletvekili Levent Gök’ün sataşma nedeniyle yaptığı
konuşmasındaki bazı ifadelerine ilişkin açıklaması
12.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
13.- Ankara Milletvekili Levent Gök’ün,
Cumhurbaşkanlığı Genel Sekreterinin sarf etmiş olduğu bazı ifadelere ilişkin
açıklaması
14.- İzmir Milletvekili Oktay Vural’ın,
Cumhurbaşkanlığı Genel Sekreterinin sarf etmiş olduğu bazı ifadelere ilişkin
açıklaması
15.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
16.- Ankara Milletvekili Levent Gök’ün,
Cumhurbaşkanlığı Genel Sekreterinin vesayetçi ifadelerini bütün partilerin
ortak bir deklarasyonla kınaması gerektiğine ilişkin açıklaması
17.- Amasya Milletvekili Mehmet Naci
Bostancı’nın, Ankara Milletvekili Levent Gök’ün yaptığı açıklamasındaki bazı
ifadelerine ilişkin açıklaması
18.- Manisa Milletvekili Erkan Akçay’ın,
Mardin Milletvekili Orhan Miroğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ilişkin açıklaması
19.- Ankara Milletvekili Levent Gök’ün,
Mardin Milletvekili Orhan Miroğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ve Cumhurbaşkanlığı
Genel Sekreterinin sözlerinin hem 4 parti hem Hükûmet hem de Meclis Başkanı
açısından kabul edilemez olduğuna ilişkin açıklaması
20.- Manisa Milletvekili Erkan Akçay’ın,
Mardin Milletvekili Orhan Miroğlu’nun sataşma nedeniyle yaptığı konuşmasındaki
bazı ifadelerine ilişkin açıklaması
21.- İzmir Milletvekili Oktay Vural’ın,
Mardin Milletvekili Orhan Miroğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ilişkin açıklaması
22.- Mardin Milletvekili Orhan Miroğlu’nun,
İzmir Milletvekili Oktay Vural’ın yaptığı açıklamasındaki bazı ifadelerine
ilişkin açıklaması
23.- Diyarbakır Milletvekili İdris
Baluken’in, Türkiye’de siyaset yapmayla ilgili özgür bir ortam olduğuna dair
algı yaratılmaya çalışıldığına ilişkin açıklaması


V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S. Sayısı: 119

VI.- USUL HAKKINDA GÖRÜŞMELER
1.- Oturum Başkanı TBMM Başkanı İsmail
Kahraman’ın 118 sıra sayılı Plan ve Bütçe Komisyonu Raporu’nda Halkların Demokratik
Partisinin muhalefet şerhinin yer almamasına rağmen görüşmelere başlanması
şeklindeki tutumunun İç Tüzük hükümlerine uygun olup olmadığı hakkında

VII.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Manisa Milletvekili Erkan Akçay ile Çanakkale Milletvekili Bülent
Turan’ın usul görüşmesiyle ilgili yaptıkları konuşmaları sırasında Halkların
Demokratik Partisine sataşmaları nedeniyle konuşması
2.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
3.- Manisa Milletvekili Erkan Akçay’ın,
Amasya Milletvekili Mehmet Naci Bostancı’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
tümü üzerinde AK PARTİ Grubu adına yaptığı konuşması sırasında Milliyetçi
Hareket Partisine sataşması nedeniyle konuşması
4.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
5.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
6.- Amasya Milletvekili Mehmet Naci Bostancı’nın,
Muş Milletvekili Ahmet Yıldırım’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde HDP Grubu adına yaptığı konuşması sırasında Cumhurbaşkanına sataşması
nedeniyle konuşması
7.- Muş Milletvekili Ahmet Yıldırım’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
8.- Ankara Milletvekili Levent Gök’ün, Muş
Milletvekili Ahmet Yıldırım’ın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın tümü üzerinde HDP
Grubu adına yaptığı konuşması sırasında Cumhurbaşkanına sataşması nedeniyle
konuşması
9.- Diyarbakır Milletvekili İdris
Baluken’in, Mardin Milletvekili Orhan Miroğlu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde şahsı adına yaptığı konuşması sırasında şahsına ve
Halkların Demokratik Partisine sataşması nedeniyle konuşması
10.- Mardin Milletvekili Orhan Miroğlu’nun,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
11.- Diyarbakır Milletvekili Çağlar
Demirel’in, Mardin Milletvekili Orhan Miroğlu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
12.- Mardin Milletvekili Orhan Miroğlu’nun,
Manisa Milletvekili Erkan Akçay’ın yaptığı açıklaması sırasında şahsına
sataşması nedeniyle konuşması
13.- Ankara Milletvekili Levent Gök’ün,
Başbakan Ahmet Davutoğlu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın tümü üzerinde
Hükûmet adına yaptığı konuşması sırasında Cumhuriyet Halk Partisi Grup Başkanı
ve Cumhuriyet Halk Partisine sataşması nedeniyle konuşması
14.- Diyarbakır Milletvekili İdris
Baluken’in, Başbakan Ahmet Davutoğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde Hükûmet adına yaptığı konuşması sırasında Halkların Demokratik
Partisine sataşması nedeniyle konuşması
15.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında AK PARTİ Grup Başkanına sataşması nedeniyle
konuşması
16.- Manisa Milletvekili Özgür Özel’in,
Başbakan Ahmet Davutoğlu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın tümü üzerinde
Hükûmet adına yaptığı konuşması sırasında Cumhuriyet Halk Partisi Grup
Başkanına sataşması nedeniyle konuşması
17.- Antalya Milletvekili Mehmet Günal’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
26 Şubat 2016 Cuma
BİRİNCİ OTURUM
Açılma Saati: 14.01
BAŞKAN: İsmail KAHRAMAN
KÂTİP ÜYELER: Mustafa AÇIKGÖZ (Nevşehir), Emre KÖPRÜLÜ
(Tekirdağ) 
----- 0 -----
BAŞKAN
– Sayın milletvekilleri, yapacağımız görüşmelerin ve alınacak kararların
milletimiz için hayırlara vesile olması dileğiyle Türkiye Büyük Millet
Meclisinin 45’inci Birleşimini açıyorum.
Toplantı
yeter sayısı vardır. 
III.- OTURUM BAŞKANLARININ KONUŞMALARI
1.- Oturum Başkanı Türkiye Büyük Millet
Meclisi Başkanı İsmail Kahraman'ın, 26 Şubat 1992 tarihinde Azerbaycan’da
yaşanan Hocalı katliamının yıl dönümüne ilişkin konuşması
BAŞKAN
– Gündeme geçmeden önce, 25-26 Şubat 1992 tarihinde Azerbaycan’ın Hocalı
şehrinde yaşanan ve çoğunluğunu kadın, çocuk ve yaşlıların oluşturduğu 613
Azerbaycanlının katledilmesine sebep olan vahşet sadece Azerbaycan tarihine
geçmekle kalmamış, tüm dünya kamuoyunun hafızasına ve vicdanına kazınmıştır. 
Türkiye
olarak, Azerbaycanlı kardeşlerimizin bundan yirmi üç yıl önce Hocalı’da karşı
karşıya kaldıkları bu vahşetin acısını her zaman kalbimizin en derinlerinde
hissediyor ve bu acıyı içtenlikle paylaşıyoruz. 
Hocalı
katliamı, insanlığın bugün ve gelecekte dersler çıkartması ve bu olaya karşı
bugüne kadar gösterdiği tepki konusunda bir vicdan muhasebesi yapması gereken
önemli bir olaydır. 
Bu
çerçevede, Hocalı katliamının ve katliamda hayatını yitirenlerin layıkıyla
anılması için Türkiye-Azerbaycan ve üçüncü ülkeler diye gerçekleştirilen
etkinliklerde Azerbaycanlı kardeşlerimize desteğimizi sürdüreceğiz. Bu konuyla
ilgili olarak, istekleri hâlinde, sayın grup başkan vekillerine oldukları
yerden ikişer dakika söz hakkı vereceğim.
Efendim,
Cumhuriyet Halk Partisi Grup Başkan Vekili Sayın Levent Gök…
Buyurun
Beyefendi.
IV.- AÇIKLAMALAR
1.- Ankara Milletvekili Levent Gök'ün, 26
Şubat 1992 tarihinde Azerbaycan’da yaşanan Hocalı katliamının yıl dönümüne,
Suriye’deki krizin Cenevre Konferansı’nda çözümlenmesini temenni ettiğine,
gazeteciler Can Dündar ile Erdem Gül’ün tahliyelerinin ülkemiz açısından çok önemli
olduğunu düşündüğüne ve ifade özgürlüğünden tutuklu bulunan herkesin serbest
kalması gerektiğine ilişkin açıklaması
LEVENT
GÖK (Ankara) – Sayın Başkan, teşekkür ederim.
26
Şubat 1992 yılında tüm dünyanın bir trajik olayla sarsıldığı Hocalı katliamı,
bu ve benzeri tüm katliamlar, insan ölümleri önümüzdeki süreçte de dünyanın ve
ülkemizin barışa ne denli ihtiyacı olduğunu gösteren çok üzücü olaylar. “Yurtta
sulh, cihanda sulh.” ilkesini benimsemiş bir partinin mensupları olarak, tüm
ülkelerin kendi aralarındaki sorunları siyaseten çözmesi gerektiğini ve
özellikle masum insanların hayatına gasbeden bu tür olayların dünya gündeminden
çıkmasını arzu ediyoruz. Bu ve benzeri katliamlar gibi, Hocalı katliamında da
hayatını kaybedenleri bir kez daha saygıyla anıyorum. 
Elbette
önümüzdeki süreç, Suriye, muhtemelen bu gece yarısı başlayacak bir ateşkes
anlaşmasıyla, siyaseten çözülebileceği bir sürece doğru evrilmiş gözüküyor.
Suriye'de bugüne dek yaşanmış olan üzücü olayların bu vesileyle Cenevre
Konferansı’nda enine boyuna tartışılarak çözümlenmesi ve hepimizin de bu konferansa destek
olması en büyük temennimizdir. 
Ayrıca, dün Anayasa Mahkemesinin vermiş olduğu hak ihlali
kararıyla, gazetecilik yaptığından dolayı ve gerçek bir haberi
haberleştirdiğinden dolayı doksan iki gün boyunca tutuklu kalan Cumhuriyet
Gazetesi Genel Yayın Yönetmeni Sayın Can Dündar ve Ankara Temsilcisi Sayın
Erdem Gül’ün tahliyelerinin de ülkemiz açısından çok önemli olduğunu
düşünüyorum. Böylesi üzücü olaylarla bir kez daha karşılaşmamak ve
hapishanelerde şu anda tutuklu ya da mahkûm olan, ifade özgürlüğünden tutuklu
bulunan herkesin, tüm gazetecilerin de serbest kalması gerektiğini ifade
ediyorum.
Bütçe görüşmelerinin Meclisimize ve ülkemize hayırlı
olmasını diliyorum.
Teşekkür ederim.
BAŞKAN – Çok teşekkür ederim efendim.
Halkların Demokratik Partisi Grubu adına Sayın İdris
Baluken.
Buyurun Beyefendi.
2.- Diyarbakır Milletvekili İdris
Baluken'in, Halkların Demokratik Partisi olarak, 26 Şubat 1992 tarihinde
Azerbaycan’da yaşanan Hocalı katliamını kınadıklarına, tahliye olan gazeteciler
Can Dündar ile Erdem Gül’e geçmiş olsun dileğinde bulunduklarına, Hükûmetin
hukuk dışı uyguladığı sokağa çıkma yasakları nedeniyle her gün yeni hak
ihlalleri ve ölüm haberleri alındığına ve Hükûmete bir an önce bu insanlık dışı
yaklaşımdan vazgeçme çağrısı yaptığına ilişkin açıklaması
İDRİS BALUKEN (Diyarbakır) – Teşekkür ediyorum Sayın
Başkan.
Biz de günün anlamı vesilesiyle Hocalı’da yaşanan
katliamı Halkların Demokratik Partisi olarak kınıyor, ülkemizin de içinde
bulunduğu bu coğrafyada benzer katliamların yaşanmamasını temenni ediyoruz. 
Maalesef güncelde de bir ateş çemberinin içerisinde
bulunuyoruz. Gerek ülke içinde gerekse de bölgemizde, Orta Doğu’da hemen hemen
her gün yeni katliamlar insanlığa karşı suç oluşturacak şekilde güncelleniyor.
İnsanlık tarihinin artık bu katliamları bir kenara bırakarak yeni bir barış
sayfasıyla geleceğe doğru yol almasını burada bir temenni olarak ifade etmek
istiyorum.
Diğer taraftan, Anayasa Mahkemesinin hak ihlali kararıyla
beraber, çıkarıldıkları ilk mahkemede tahliye edilen Erdem Gül’e ve Can
Dündar’a Halkların Demokratik Partisi olarak geçmiş olsun dileklerimizi
iletiyoruz. Tahliye edilmelerini büyük bir heyecan ve coşkuyla karşıladık.
Eminiz ki bu tahliye, aynı zamanda tutuklanmalarına gerekçe olan haberle ilgili
planlamayı yapanların yargılanma yolunu da açacaktır, temennimiz de odur. 
Diğer taraftan, Hükûmetin hukuk dışı bir şekilde devreye koyduğu sokağa çıkma yasaklarında da her gün
yeni hak ihlalleri ve ölüm haberleri almaya devam ediyoruz. Cizre’de, Sur’da,
İdil’de, Silopi’de yaşanan bu ölümlere, bu katliamlara karşı Halkların
Demokratik Partisinin duruşunu bir kez daha hatırlatıyor; bu hukuk dışı katliam
konseptini kınadığımızı ifade ediyor, Hükûmete de bir an önce bu insanlık dışı
yaklaşımdan vazgeçme çağrısı yapıyorum.
Teşekkürler.
BAŞKAN
– Teşekkür ederim.
Milliyetçi
Hareket Partisi Grubu adına Grup Başkan Vekili Sayın Erkan Akçay Bey.
Buyurun
Beyefendi.
3.- Manisa Milletvekili Erkan Akçay'ın,
milletimizin varlığı ve birliği için hayatını kaybeden bütün şehitlere
Allah’tan rahmet dilediğine, terörün bir an evvel bitirilmesi için çalışmaların
kapsamlı bir plan içerisinde yürütülmesini dilediğine, 26 Şubat 1992 tarihinde
Azerbaycan’da yaşanan Hocalı katliamı ile 27 Şubat Necmettin Erbakan’ın ölüm
yıl dönümlerine, gazeteciler Can Dündar ve Erdem Gül’ün tahliyesini mutluluk
verici bulduğuna ve bütçe görüşmelerinin Meclise ve ülkeye hayırlı olmasını
dilediğine ilişkin açıklaması
ERKAN
AKÇAY (Manisa) – Teşekkür ederim.
Sayın
Başkan, değerli milletvekilleri; öncelikle vatanımızın, milletimizin, ülkemizin
varlığı, birliği, bütünlüğü için hayatını kaybeden bütün şehitlerimize
Allah’tan rahmet diliyorum; ailelerine ve aziz milletimize tekrar başsağlığı
dileklerimi sunuyorum. Bütçe görüşmelerine başladığımız bugünde ülkemizin
içerisinde Türk milletini ve Türkiye Cumhuriyeti’ni hedef alan terörün bir an
evvel bitirilmesi için gayretlerin kapsamlı bir plan, program içerisinde
yürütülmesini diliyorum ve bu konuda yapılacak çalışmalarda da Milliyetçi
Hareket Partisi bütün gayretiyle gereken katkıyı verecektir. 
Bugün
Hocalı katliamının da yıl dönümü. Hocalı’da katliama tabi tutularak hayatını
kaybeden kadın, çocuk, yaşlı, genç 613’e varan şehidi rahmetle anıyorum.
İnsanlık tarihine kara bir leke olarak geçen bu katliamın, dünya kamuoyu
tarafından maalesef yeterince yankı bulmadığını ve çoğu zaman da bazı ülkeler
tarafından sessiz kalındığını ve geçiştirilmeye çalışıldığını görüyoruz. 
Bugün,
Suriye’de, Irak’ta ve dünyanın bazı bölgelerinde olan hadiseler ibret
vericidir. O bakımdan, Türkiye'nin geleceğini de bu ibret verici hadiseler
ışığında değerlendirip ona göre hareket etmek gerekmektedir. 
Ayrıca,
eski başbakanlardan merhum Necmettin Erbakan’ın ölüm yıl dönümü olması
münasebetiyle de Allah’tan rahmet dileklerimi iletiyorum. 
Dün
itibarıyla da gazeteci Can Dündar ve Erdem Gül’ün tahliyesini ve buna ilişkin
Anayasa Mahkemesinin kararını da mutluluk verici bulduğumuzu ve umut verici
görmek istediğimizi ifade ediyorum. Şimdilik geçmiş olsun dileklerimi
iletiyorum. 
Bugün
görüşmelerine başlayacağımız 2016 yılı bütçesinin de ülkemize, milletimize
hayırlı uğurlu olmasını diliyor, saygılar sunuyorum. 
BAŞKAN
– Teşekkür ediyorum efendim. 
Adalet
ve Kalkınma Partisi Grubu adına Grup Başkan Vekili Sayın Naci Bostancı… 
Buyurun
Beyefendi. 
4.- Amasya Milletvekili Mehmet Naci
Bostancı'nın, 26 Şubat 1992 tarihinde Azerbaycan’da yaşanan Hocalı katliamı ile
27 Şubat Necmettin Erbakan’ın ölüm yıl dönümlerine, gazeteciler Can Dündar ile
Erdem Gül’ün tahliye edilmelerine, bütçe görüşmelerinin Meclisin demokratik
ortamına uygun bir şekilde gerçekleştirilmesini temenni ettiğine ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Yirmi
dört yıl önce, 26 Şubat’ta Hocalı’da bir insanlık dramı yaşandı; 613 sivil,
insafsız, vahşice, alçakça saldırılarla hayatını kaybetti, 1.275 kişi
yaralandı, 150 kayıp var. Bu olay, bir tarafıyla, kültürel olarak yakın
olduğumuz soydaşlarımıza yönelik haince, alçakça bir katliam olması bakımından
bizi ilgilendiriyor, aynı zamanda, insanlık normları açısından baktığımızda da,
insanlık bağlamına yerleştirdiğimizde kendi işinde gücünde olan insanlara
yönelik böylesine sinsice, haince bir katliamın gerçekleştirilmesi ve bir
insanlık suçu işlenmesi bakımından bizi ilgilendiriyor. O yüzden, insanlık
dediğimiz o normları dikkate aldığımızda, kimliği, duruşu, siyaseti ne olursa
olsun, geçmişte yaşanan bu tür vahşiliklere, bu tür caniliklere, bu tür
katliamlara karşı duyarlı olmak, geleceği kurmak bakımından da önem taşıyor. Bu
vesileyle, Hocalı katliamını gerçekleştirenleri kınıyor, uluslararası toplumu
da bu konuda daha fazla duyarlılığa davet ediyorum.
Profesör
Doktor Necmettin Erbakan 2011 yılı 27 Şubat tarihinde ebedî âleme intikal
etmişti; bir kez daha, Allah’tan kendisine rahmet diliyorum. 28 Şubat tarihi,
Sayın Erbakan ve milletimiz bakımından da son derece önemli bir tarihtir
kolektif hafızamızda, tarihsel bir ironidir. Siyasette çok önemli hizmetler
görmüş bir kültür ve siyaset adamıdır Sayın Erbakan. Herhâlde Türkiye'nin kendi
yerli parametrelerine dönmesi, kendi kültürü ile siyaseti arasında bağlar
kurması ve siyasetin demokratikleşmesi açılarından da oynamış olduğu eşsiz rol,
bugün siyaset defteri kapandığına göre, o tür spekülasyonlara konu olmaksızın
her tür siyasetçi tarafından da takdirle anılacaktır diye düşünüyorum.
Erdem
Gül ve Can Dündar tahliye edildiler. Mahkeme devam ediyor. Süreç bütünüyle
hukuki bir süreçtir. Politik olarak olup biten işlere ilişkin farklı
kanaatlerimiz, farklı yaklaşımlarımız olabilir ama hukuk hepimizi bağlar.
Esasen, AK PARTİ olarak biz hiç kimsenin suç işlemiş olmasından, suçlu
sayılmasından, suçlu olarak ilan edilmesinden, mahkemelerin bu yönde karar
vermesinden memnun olmayız. Ümit ve temenni ederiz ki, hukuki safahat
neticesinde bu iki basın mensubu beraat ederler ve suçsuz oldukları anlaşılır
ama bunu takdir edecek olan elbette ki mahkemelerdir, onların kararı da hepimiz
için bağlayıcı olacaktır. Mevcut yargılamanın bu şekilde yapılması, doğrusu,
bizim de temennimizdir.
Öte
yandan, bugün bütçe görüşmelerine başlıyoruz 2016 bütçesinin. Bu görüşmelerin
de Meclisin demokratik, müzakereci ortamına, ruhuna, buradaki normlara uygun
bir şekilde gerçekleştirilmesi temennimi ifade ediyor, saygılarımı arz
ediyorum.
BAŞKAN
– Efendim, teşekkür ediyorum.
Çok
sayıda milletvekilimizin bu konuda konuşma isteği var. Hepsi adına, aynı
zamanda milletimiz adına grup başkan vekillerimiz konuşmuş oldular. Tekrar
rahmet dileklerimizi ifade ediyoruz.
Efendim,
gündemimize geçiyoruz.
Gündemimize
göre 2016 Yılı Merkezi Yönetim Bütçe Kanunu Tasarısı ile 2014 Yılı Merkezi
Yönetim Kesin Hesap Kanunu Tasarısı’nın görüşmelerine başlayacağız.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (x)
BAŞKAN
– Komisyon? Burada.
Hükûmet?
Burada.
İDRİS
BALUKEN (Diyarbakır) – Sayın Başkan, söz talebim var.
BAŞKAN
– Buyurun İdris Bey.
IV.- AÇIKLAMALAR (Devam)
5.- Diyarbakır Milletvekili İdris
Baluken'in, 118 sıra sayılı Plan ve Bütçe Komisyonu Raporu’nda Halkların
Demokratik Partisinin muhalefet şerhinin yer almadığına ve bu nedenle bütçe
kanunu tasarısının görüşmelerinin yapılamayacağına ilişkin açıklaması
İDRİS
BALUKEN (Diyarbakır) – Sayın Başkan, şu anda gündemde görüşeceğimiz bu merkezî
bütçe tasarısıyla ilgili hazırlanan rapora, kitapçığa baktığımızda, Halkların
Demokratik Partisinin muhalefet şerhinin yer almadığını görüyoruz. Elimde
Komisyon Başkanının 23 Şubat tarihinde yani bu kitapçığın basıldığı günde
grubumuza göndermiş olduğu bir yazı var. Komisyon Başkanının atıf yaptığı
birçok İç Tüzük ve Anayasa maddesi gerekçesiyle bu muhalefet şerhinin bütçe
raporunda, bütçe kitapçığında yer alamayacağı belirtilmiş, Halkların Demokratik
Partisinin oy aldığı kitle adına yapması gereken denetim yetkisine direkt bir
müdahalede bulunulmuştur. 
Şimdi,
burada birçok gerekçeyi sıralayabiliriz ancak ben özellikle İç Tüzük 67’ye
yapılan, atıf nedeniyle yapılan hukuksuzluğu bilginize sunmak istiyorum. Sayın
Başkanım, İç Tüzük 67’de Genel Kuruldaki kaba ve yaralayıcı sözlerle ilgili bir
düzenleme var. İkinci fıkrada da “Başkanlığa gelen yazı ve önergelerde kaba ve
yaralayıcı sözler varsa, Başkan, gereken düzeltmelerin yapılması için yazı ve
önergeyi sahibine geri verir.” diyor. Yani burada Türkiye Büyük Millet Meclisi
Başkanına verilmiş olan bir yetkiden bahsediliyor. Oysaki bizim gönderdiğimiz
muhalefet şerhiyle ilgili, Türkiye Büyük Millet Meclisi Başkanının bu yetkiye
dayandırarak kaleme almış olduğu ve grubumuza iletmiş olduğu herhangi bir resmî
yazı yoktur. Sadece, dediğim gibi, Komisyon Başkanının, üstelik kitapçığın
basıldığı gün kaleme aldığı ve tamamen kendi partisinin ve kişisel doğrularının
Halkların Demokratik Partisine dayatıldığı bir metin dışında bize herhangi bir
resmî yazı gelmedi. Dolayısıyla, burada Komisyon Başkanı açık bir şekilde bir
yetki gasbı yapmıştır. Hukukta “normlar hiyerarşisi” diye bir kural var, bunu
herkesin bilmesi gerekiyor. Bir Meclis Başkanının sahip olması gereken yetkiyi
bir Komisyon Başkanının kullanması kabul edilemez bir durumdur. Bu açıdan,
HDP’nin, Halkların Demokratik Partisinin denetim yetkisini, görevini yerine
getirmesiyle ilgili açık bir İç Tüzük’e ve Anayasa’ya aykırılık üzerinden bir
hukuksuzluk yapılmıştır. 
Dolayısıyla,
bu merkezî bütçe tasarısının görüşmelerine geçilemez. Bununla ilgili, bu tasarı
mutlaka geri çekilmeli. HDP’nin muhalefet şerhiyle ilgili çiğnenen bu İç Tüzük
ve Anayasa maddeleri tekrar gözden geçirilmeli, gerekli düzeltmeler yapıldıktan
sonra, partimizin muhalefet şerhi de rapora eklendikten sonra Genel Kurulda o
şekilde görüşülebilir düşüncesindeyiz. 
BAŞKAN
– Teşekkür ediyorum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Açıklama yapabilir
miyiz efendim?
BAŞKAN
– Hayhay. 
Bütçe
Komisyonu Başkanımız Sayın Süreyya Sadi Bilgiç, buyurun.
6.- Plan ve Bütçe Komisyonu Başkanı Süreyya
Sadi Bilgiç'in, çekimserlik ya da aykırılık görüşlerinin Anayasa ve İç Tüzük hükümlerine
uygun olarak komisyon raporuna eklenebileceğine ve Halkların Demokratik
Partisinin muhalefet şerhinin Anayasa ve İç Tüzük hükümlerine aykırı olduğuna
ilişkin açıklaması
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
değerli milletvekilleri; hepinizi saygıyla selamlıyorum.
İç
Tüzük’ün 42’nci maddesinde komisyonların karara bağladıkları işler için birer
rapor düzenleyecekleri…
İDRİS
BALUKEN (Diyarbakır) – 67 Sayın Başkan, İç Tüzük 67’yi açtım ben. Diğerlerine
geleceğiz, İç Tüzük 67’ye cevap verin siz. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - …raporda, konu
hakkında komisyonun düşünceleriyle komisyonca yapılan değişikliklerin ve
gerekçelerinin yer alacağı…
İDRİS
BALUKEN (Diyarbakır) – 67’ye cevap verin Sayın Başkan.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - …komisyon raporunun
tümüne veya belli kısımlarına çekimser veya muhalif kalan komisyon üyelerinin
rapora çekimserlik veya aykırılık görüşlerini eklemek hakkına sahip oldukları,
bu üyelerin raporda tasarı veya teklifin hangi maddesine aykırı olduklarını
yazmak zorunda oldukları ve bu haklarını komisyon başkanının belirleyeceği
uygun süre içinde kullanmaları gerektiği; komisyon raporlarının bastırılıp
milletvekillerine dağıtılacağı ve Genel Kurulda görüşülmesine başlandığı ilk
birleşimin tutanağına ekleneceği hükme bağlanmıştır. 
Pek
tabiidir ki İç Tüzük’ün 42’nci maddesinde belirtilen, komisyon raporunun tümüne
veya belli kısımlarına çekimser veya muhalif kalan komisyon üyelerinin rapora
çekimserlik veya aykırılık görüşlerini ekleme hakkı ancak Anayasa ve İç Tüzük
kurallarına uygun olarak kullanılmak zorundadır. Bu hususun incelenmesi görevi
ise komisyon başkanlarına aittir. Zira, 31/12/2013 tarihinde ihtisas
komisyonlarına ve o tarihte faaliyet gösteren bir Meclis araştırması
komisyonuna Türkiye Büyük Millet Meclisi Başkanlığınca gönderilen yazıyla
komisyon raporları ve muhalefet şerhlerinin Anayasa’ya uygunluk açısından
gerekli incelemeler yapıldıktan sonra Türkiye Büyük Millet Meclisi Başkanlığına
gönderilmesi gerektiği bildirilmiştir. 
Halkların
Demokratik Partili Komisyon üyelerince verilen muhalefet şerhi üzerinde yapılan
incelemede İç Tüzük 38 ve 67, Anayasa’nın 3’üncü, 4’üncü, 14’üncü, 38’inci,
123’üncü, 126’ncı ve 127’nci maddelerine aykırılık görüldüğü için sıra sayıya
muhalefet şerhi dâhil edilmemiş, Komisyon Raporu’na eklenmemiştir. Yazıyla bu
husus, Anayasa ve İç Tüzük’e aykırı olduğu düşünülen ifadeler de eklenerek
ilgili Komisyon üyelerimize gönderilmiştir. 
Meclisin
ve komisyonların, Genel Kurul ve komisyonların çalışma düzenlerine
baktığımızda, bir bütüncül yaklaşımla nasıl bir çalışma düzeni sağlanacağı da
İç Tüzük’te belirtilmiş. Komisyonlarla ilgili özel bir düzenleme olmadığında da
Genel Kuruldaki uygulanan hükümler komisyonlar tarafından dikkate alınmıştır.
Bu çerçevede de HDP’nin göndermiş olduğu muhalefet şerhinde de İç Tüzük’ün
67’nci maddesinin ikinci fıkrasında belirtilen duruma aykırı bir şekilde kaba
ve yaralayıcı sözler sarf edildiği için kendilerine göndermiş olduğum yazıda da
67’nci maddenin ikinci fıkrasına da atıfta bulundum. 
İDRİS
BALUKEN (Diyarbakır) – Bulunamazsın Sayın Başkan.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Tabii ki bu hususta
sizin Başkanlığınızın bize göndermiş olduğu yazı çerçevesinde HDP’nin muhalefet
şerhinin Anayasa’ya ve İç Tüzük’e aykırı olduğu düşünülmüştür. Burada anladığım
kadarıyla buna ilişkin olarak bir usul tartışması söz konusudur.
İDRİS
BALUKEN (Diyarbakır) – Nerededir o yazı, nerededir o yazı, Meclis Başkan yazısı
nerededir?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Meclis Başkanının
yazısı da buradadır ve şunu söylüyor…
İDRİS
BALUKEN (Diyarbakır) – Tarihini söyleyin bir de.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – 31/12/2013, daha
önce de söyledim.
İDRİS
BALUKEN (Diyarbakır) – 2013 tarihindeki bir yazıyla şimdiki Meclis Başkanını
nasıl ilişkilendirebilirsiniz?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – “Mevcut uygulamalar
çerçevesinde ve yeni tartışmalara meydan verilmemesi bakımından komisyon
raporları ve muhalefet şerhlerinin…”
İDRİS
BALUKEN (Diyarbakır) – …yanlış bilgi veriyor.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – “…Anayasa’ya
uygunluk açısından gerekli incelemeler yapıldıktan sonra Başkanlığımıza
gönderilmesi hususunda gereğini rica ederim. Cemil Çiçek, Türkiye Büyük Millet
Meclisi Başkanı.”
Teşekkür
ediyorum.
İDRİS
BALUKEN (Diyarbakır) – Şu anda Cemil Çiçek Türkiye Büyük Millet Meclisi Başkanı
mıdır, şu anda Türkiye Büyük Millet Meclisi Başkanı mıdır?
BAŞKAN
– Sayın Baluken…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Burada Türkiye
Cumhuriyeti Türkiye Büyük Millet Meclisinin kurumsal yapısı aynen orada
durmaktadır. O gün Sayın Cemil Çiçek temsil ederken Başkanlık makamını bugün
Sayın Kahraman temsil etmektedir ve bizim açımızdan da bu konuda herhangi bir
tartışmaya gerek olmadığını düşünüyoruz. 
Teşekkür
ederim. (AK PARTİ sıralarından alkışlar)
ERTUĞRUL
KÜRKCÜ (İzmir) – O zaman niye seçim yapıyoruz?
BAŞKAN
– Sayın Baluken, efendim, buyurun.
ERTUĞRUL
KÜRKCÜ (İzmir) – Cemil Çiçek daimi Başkan mı?
İDRİS
BALUKEN (Diyarbakır) – İç Tüzük…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
izninizle de HDP’li milletvekillerine göndermiş olduğum yazıları…
MAHMUT
TANAL (İstanbul) – Sayın Başkanım, mikrofonu açar mısınız, biz de bu
tartışmaları öğrenmek isteriz.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – …gruplarımızın grup
başkan vekillerine hemen takdim edelim.
BAŞKAN
– Süreyya Bey, isterseniz bu beyanlarınızı mikrofon açıkken söyleyin.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Diyorum ki: Efendim,
HDP’li üyelere göndermiş olduğum yazılar, aynı şekilde 31/12/ tarihli Başkanlığınızın
komisyonlara göndermiş olduğu yazı ve HDP’nin muhalefet şerhinde Anayasa’ya ve
İç Tüzük’e aykırı olduğunu düşündüğümüz ifadelerin… 
AHMET
YILDIRIM (Muş) – 2013’te milletvekili değildi ya.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - …yer aldığı
metinlerin birer tanesini de ben aynı şekilde partilerin grup başkan
vekillerine takdim edeceğim. 
BAŞKAN
– Peki, teşekkür ederim.
Buyurun
Sayın Baluken.
İDRİS
BALUKEN (Diyarbakır) – Şimdi, tabii, hayretle ve ibretle izliyorum yani
Komisyon Başkanı hem Başkanlık Divanına hem de Genel Kurula tamamen yanlış
bilgiler veriyor, yapmış olduğu yanlış bir uygulamaya burada verdiği yanlış
bilgilerle bir kılıf uydurmaya çalışıyor.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdir Genel
Kurulun.
İDRİS
BALUKEN (Diyarbakır) – Şimdi, İç Tüzük 38 ve 42’yle ilgili, tartışmayla ilgili
görüşlerimizi saklı tutuyoruz. Yine, Anayasa 3, 14 ve diğer atıf yaptığı
maddelerle ilgili, tartışmayla ilgili görüşlerimizi de saklı tutuyoruz. Biz, İç
Tüzük 67’ye göre burada bir görüş belirttik. İsterseniz şöyle yapalım: İç Tüzük
67 ve Komisyon Başkanının Genel Kurula 2013 tarihi itibarıyla gelmiş olan bir
yazı üzerinden vermiş olduğu yanlış bilgiyle ilgili ben görüşlerimi ifade
edeyim.
Şimdi,
bakın, İç Tüzük 67’nin ikinci fıkrasını demin okudum ben Sayın Başkan, son
derece netti, “Başkanlığa gelen yazı ve önergelerde -yani size gönderilen yazı
ve önergelerde- kaba ve yaralayıcı sözler varsa, Başkan, gereken düzeltmelerin
yapılması için, o yazı veya önergeyi sahibine geri verir.” diyor. Yani açık bir
şekilde Türkiye Büyük Millet Meclisi Başkanının görev ve yetkisini tanımlıyor.
Oysa burada Komisyon Başkanı açık bir şekilde sizin görev ve yetki alanınıza
giren bir konuda hakkı olmamasına rağmen, hatta haddi olmamasına rağmen sizin
görev ve yetkinizi kullanmış durumdadır. Sayın Başkan, siz bulunduğunuz konum
itibarıyla Cumhurbaşkanına vekâlet ediyorsunuz. Yarın öbür gün sizin
Cumhurbaşkanlığına vekâletle ilgili görevinize de herhangi bir ihtisas
komisyonunun başkanı bu uygulamadan bir anlam çıkararak talip mi olacak, böyle
bir şey var mı? İç Tüzük’te “Meclis Başkanın görev ve yetkilerini komisyon
başkanı kullanır.” diye herhangi bir ibare yok. Diğer taraftan, emsal olarak
göstermiş olduğu yazı, 2013 tarihinde Cemil Çiçek tarafından Plan ve Bütçe
Komisyonuna gönderilen bir yazıdır. Sanırım siz o tarihte milletvekili
değildiniz. Yazının içeriği ile bugün bize gönderdiği resmî yazının hiçbir
ilgisi, alakası yoktur. O yazıda, bizim muhalefet şerhimizde yer alan “kürdistan”
ibaresiyle ilgili bir tartışma çıkmış. “Kürdistan” ibaresinin, İç Tüzük ve
Anayasa’ya göre kullanılıp kullanılmamasının uygunluğu Genel Kurulun iradesine
sunulmuş, Genel Kurulun iradesi doğrultusunda o ibareden dolayı bizim muhalefet
şerhimiz Plan ve Bütçe kitapçığından, raporundan çıkarılmıştı. Şu anda
kürdistanla ilgili Plan ve Bütçe Komisyonunun bize ilettiği herhangi bir şerh
yok. Çünkü, 2013’te reddettikleri “kürdistan” kavramını, biz ilk Meclis
tutanaklarında geçecek şekilde ve Mustafa Kemal Atatürk’ün kullanmış olduğu bir
cümle üzerinden kendi muhalefet şerhimize verdik. Dolayısıyla, ilk Meclis
tutanaklarına müdahale edemedikleri için, Mustafa Kemal’in kullandığı cümleye
müdahale edemedikleri için o “kürdistan” kavramını, aslında 2013’te de haksız
bir şekilde çıkardıklarının bilincine varmışlardır. 
Şimdi,
burada, direkt bu tutum üzerinden bir pozisyon belirlemek yerine, o dönemde
sadece o ibare için gönderilen bir yazıyı burada asla kabul edemeyeceğimizi,
partimizin programı ve görüşleri doğrultusunda hazırladığımız muhalefet şerhini
bir iptal gerekçesi yapmaktadırlar. Bunun kabul edilebilir hiçbir yanı yok. Şu
anda Meclis Başkanı Cemil Çiçek değildir. O dönemki tartışma, kürdistan
tartışmasıyla şu anda bize gönderdiği itiraz yazısının hiçbir ilgisi, alakası
yoktur. Dolayısıyla, bu bahsettiğim iki konu üzerinden bu rapor, muhalefet
partisinin denetim görevini açık bir şekilde gasbetmiştir. Bu yasa tasarısının
görüşmelerine geçilemez Sayın Başkan.
BAŞKAN
– Sayın Baluken, görüşlerinizi beyan ettiniz, zapta geçti. 
Teşekkür
ediyorum.
III.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkanı İsmail
Kahraman'ın, Genel Kurulun 18/2/2016 tarihli 41’inci Birleşiminde kabul edilen
bütçe ve kesin hesap kanunu tasarılarının görüşülmesine ilişkin takvim ve
programa göre görüşmelerin sürdürüleceğine ilişkin konuşması
BAŞKAN
– Tabii, Meclisimizin mazisi, kanun ve kararları, aldığı emsal kararlar
yaşlanmazlar. Başkanlar değişse de değişmese de onlar bir teamül olarak
yerleşirler, yeter ki İç Tüzük’e ve kanuna aykırı olmasınlar.
Malumualiniz,
İç Tüzük’ün 38’inci maddesi “Anayasa'ya uygunluğun incelenmesi” başlığını
taşıyor ve orada “Komisyonlar, kendilerine havale edilen tasarı veya
tekliflerin ilk önce Anayasanın metin ve ruhuna aykırı olup olmadığını tetkik
etmekle yükümlüdürler.” der. 
Muhalefet
şerhlerinin muhatabı ilgili komisyonlardır. Aksi takdirde, Meclis Başkanlığı
komisyonların işlerine, işlemlerine müdahale eder ki, uygun değildir.
Komisyonlar kendi içlerinde İç Tüzük’e göre, kanunlara göre gereken çalışmayı
yaparlar. Meclis Başkanlığı olarak bendeniz herhangi bir müdahalede bulunamam,
bulunmam uygun değildir, hukuka da aykırıdır. Ve bu tasarı veya teklifin
uygunluğu noktasında, yetkili olan komisyon İç Tüzük’ün ve Anayasa'nın şartlarına
uymadığına dair bir kanaate ulaşmışsa o kanaate hürmet etmek ve uymak da tabii
ki Başkanlığın görevidir. 
Genel
Kurulun 18 Şubat 2016 tarihli 41’inci Birleşiminde bütçe ve kesin hesap
kanunlarının görüşülmesine ilişkin takvim kabul edilmiştir. Dolayısıyla, ben de
Genel Kurulun Başkanı olarak, Büyük Millet Meclisinin Başkanı olarak Genel
Kurulun bu kararına uymak durumundayım ve müzakerelere başlamak durumundayım.
Dolayısıyla, müzakerelere geçmek durumundayız Sayın Baluken.
İDRİS
BALUKEN (Diyarbakır) – Sayın Başkan...
BAŞKAN
– Buyurun efendim.
İDRİS
BALUKEN (Diyarbakır) – Ben deminden beri ifade etmeye çalışıyorum.
BAŞKAN
– Anlıyorum.
İDRİS
BALUKEN (Diyarbakır) – Siz, ısrarla İç Tüzük 38 ve 42 üzerinden tartışma
başlatıyorsunuz. Şimdi onlarla ilgili de söyleyeceklerimiz var. Anayasa 3,
Anayasa 14 ve hazırladığımız muhalefet şerhiyle ilgili görüşlerimizi zaten
ifade edeceğiz ancak biz, en başından beri son derece açık olan, sırıtan bir
yetki gasbı üzerinden Komisyon Başkanının yetkisi olmayan bir takdir hakkını
kullanması ve geçmişte yazılmış olan, ihtisas raporuna yazılmış olan bir resmî
yazı üzerinden, bizim muhalefet şerhimizi tamamen politik saikler üzerinden,
reddi üzerinden tartışıyoruz. Tabii ki 38, 42, Anayasa 3, 14, onlarla ilgili
görüşlerimizi de ifade edeceğiz. Buradaki ibare, buradaki mevcut durum son
derece net olduğu için, bununla ilgili bu yasa tasarısının görüşülemeyeceğini,
Komisyon Başkanının açık bir şekilde sizin yetkilerinizi kullanarak bir karar
verdiğini ve buna hakkı ve haddi olmadığını ifade ediyorum. Dolayısıyla, eğer
siz bu konuda farklı bir tutum içerisine girerseniz tutumunuz hakkında usul
tartışması istemek zorundayım. 
BAŞKAN
– Hayhay, onu isteyebilirsiniz. Yalnız şunu ifade etmek istiyorum: Büyük Millet
Meclisi Başkanı olarak bendeniz komisyonların çalışmalarına müdahale edemem. 
AHMET
YILDIRIM (Muş) – Onlar size müdahale ediyor. 
BAŞKAN
– Komisyonlar kendi gündemine hâkimdir ve komisyonların verdiği kararlar
kendine aittir. 
İDRİS
BALUKEN (Diyarbakır) – Sayın Başkan, onlar sizin yetkinizi almışlar. 
BAŞKAN
– Ama, ben usul hakkında talebinizi yerine getirmek üzere…
İDRİS
BALUKEN (Diyarbakır) – Yarın Süreyya Bey “Ben Cumhurbaşkanına vekâlet
edeceğim.” derse, böyle bir şey olabilir mi? 
BAŞKAN
– Bununla ne bağı var Sayın Baluken? 
İDRİS
BALUKEN (Diyarbakır) – Aynıdır. 
BAŞKAN
– Yok efendim. 
İDRİS
BALUKEN (Diyarbakır) – Sayın Başkan, Meclis Başkanının görevleri arasında olan
bir yetkiyi eğer kullanmışsa, yarın öbür gün Cumhurbaşkanı başka bir yere
gittiğinde sizin yetkinizi gasbetmek isteyebilir; aynı anlama geliyor. 
ABDULLAH
NEJAT KOÇER (Gaziantep) – Ne alakası var ya!
BAŞKAN
– Efendim, Sayın Baluken…
İDRİS
BALUKEN (Diyarbakır) – Dolayısıyla, bunu kesinlikle görüşmememiz gerekiyor. 
BAŞKAN
– Hani kaideyiumum bir tabir var, suimisal emsal teşkil etmez. Bendenizin
kanaati, bu benzetmenizin burayla ilgisi olmadığı noktasındadır ama siz usul
hakkında, tutumum hakkında söz istiyorsunuz. 
İDRİS
BALUKEN (Diyarbakır) – Usul tartışması açacağız o zaman. 
BAŞKAN
– Hayhay, ben de tutumumda, lehinde ve aleyhinde ikişer kişiye söz vereceğim
efendim. 
İDRİS
BALUKEN (Diyarbakır) – Aleyhte. 
BÜLENT
TURAN (Çanakkale) – Lehte. 
ERKAN
AKÇAY (Manisa) – Lehte. 
LEVENT
GÖK (Ankara) – Aleyhte. 
BAŞKAN
– Bülent Bey ve Erkan Bey lehte, Levent Bey ve İdris Bey aleyhte. 
Aleyhte
olmak üzere Sayın İdris Baluken. 
Buyurun
Beyefendi. (HDP sıralarından alkışlar) 
VI.- USUL HAKKINDA GÖRÜŞMELER
1.- Oturum Başkanı TBMM Başkanı İsmail
Kahraman’ın 118 sıra sayılı Plan ve Bütçe Komisyonu Raporu’nda Halkların
Demokratik Partisinin muhalefet şerhinin yer almamasına rağmen görüşmelere
başlanması şeklindeki tutumunun İç Tüzük hükümlerine uygun olup olmadığı
hakkında
İDRİS
BALUKEN (Diyarbakır) – Sayın Başkan, sürem kaç dakika acaba? 
BAŞKAN
– Üç dakika efendim. 
İDRİS
BALUKEN (Devamla) – Teşekkür ediyorum Sayın Başkan. 
Değerli
milletvekilleri, hepinizi saygıyla selamlıyorum. 
Şimdi,
burada tamamen keyfî bir uygulamayla karşı karşıyayız. Yani, AKP Hükûmeti, uzun
süredir bütün Türkiye’yi bir tek parti ve tek adam yönetimine doğru götürmek
için çabalıyor, bununla ilgili, şimdi Parlamentodaki komisyon süreçlerini de
tamamen buna hapsetmek istiyor. 
ABDULLAH
NEJAT KOÇER (Gaziantep) – Hiç alakası yok.
İDRİS
BALUKEN (Devamla) - Yaşadığımız sıkıntının tümünün tek sebebi budur. 
MAHMUT
TANAL (İstanbul) – Sayın Başkan, İç Tüzük’ün 63’üncü maddesine aykırı
yapıyorsunuz, önce lehte olacak.
İDRİS
BALUKEN (Devamla) - Biz, eğer çok partili sisteme geçmişsek, çoğul bir
demokrasiyi esas alıyorsak siyasi partilerin bir yasa tasarısı üzerinde birbirinden
farklı görüşlerine tahammül etmek zorundayız. Siyasi partilerin İç Tüzük’e ve
Anayasa’ya uygun olmak koşuluyla kendi politikaları, kendi siyasi
perspektifleri doğrultusunda hazırlamış oldukları en ağır siyasi eleştirileri
içselleştirmek zorundayız. Bunu yapmadığımız zaman, işte, Türkiye’yi tekrar bir
tek parti anlayışına hızla savuracak bir siyasi sürecin önünü açmış oluruz.
Biz
çok açık ve net ifade ediyoruz: Muhalefet şerhine yazmış olduğumuz hususların
hiçbirisinde İç Tüzük’e ve Anayasa’ya aykırılık yok. Komisyon Başkanının atıf
yaptığı 2013 tarihindeki o resmî yazı Genel Kurulun bir iradesi sonucu ortaya
çıktı. “Kürdistan” kavramının muhalefet şerhinde yer alıp almaması burada bir
usul tartışması üzerinden değerlendirildi, ondan sonra Meclis Başkanı Genel
Kurulun iradesine başvurdu, Genel Kurulun iradesine göre de “kürdistan”
ibaresinin geçtiği o muhalefet şerhiyle ilgili tutumu Komisyona bildirdi.
Şimdi, o yazıyla hiç alakası olmayan hususlar hiç kürdistan tartışmasına
girmeden tekrar HDP’nin muhalefet şerhinin ret gerekçesi yapılıyor. Bunu kabul
etmek mümkün değil.
Bakın,
“savaş konsepti” demişiz, ret gerekçesi yapmışlar; “siyasi rüşvet” demişiz, ret
gerekçesi yapmışlar; “AKP Hükûmetinin katliam politikaları” demişiz, ret
gerekçesi yaparlar. E o zaman, biz ne yapacağız, neyi söyleyeceğiz, neyi
yazacağız? Oy aldığımız tabanın, bize oy vermiş insanların hakkını hukukunu
nasıl koruyacağız? Sizin sunduğunuz öneriye göre bizim HDP’yi kapatıp AKP’ye
katılmamız gerekiyor, sizinle aynı düşüncede, aynı düşünce kalıbıyla
düşünmemiz, aynı cümlelerle yazı yazmamız gerekiyor. Böyle bir şeyi kabul etmek
mümkün değil. 
Sayın
Başkan, hiçbir gerekçe bir siyasi partinin muhalefet şerhini kendi politik
görüşleri doğrultusunda reddetmenin haklı bir dayanağı olamaz. 
(Mikrofon otomatik cihaz tarafından kapatıldı)
İDRİS BALUKEN (Devamla) - O nedenle sizin de bu tutumunuzu gözden geçirmeniz gerektiği
kanaatindeyim.
BAŞKAN – Açayım mı efendim?
İDRİS BALUKEN (Devamla) – Evet, toparlayabilirim.
BAŞKAN
– Bir dakika daha ekliyorum.
Buyurun
efendim.
İDRİS BALUKEN (Devamla) – Diğer taraftan, yani bahsettiği
İç Tüzük 38 ve 42, Anayasa 3 ve 14’le ilgili tartışmalar tamamen ayrı hususlar
olduğu için onlarla ilgili de HDP’nin görüşlerini birazdan ifade edeceğiz. 
Yani, Komisyon Başkanı kendi siyasi saikleriyle partimiz
üzerinde âdeta bir linç zihniyeti işletmeye çalışıyor. Bunu kabul etmemiz
mümkün değil. Sayın Başkanın İç Tüzük 67’ye göre tanımlanmış olan görev, yetki
ve sorumluluk alanına giren birtakım yetkilerini kullanmış olmasını da hiçbir
şekilde kabul edemeyiz. Sayın Başkan gerçi “Benzetmeyi kabul etmiyorum.” dedi
ama bugün muhalefet şerhinin reddi üzerinden sizin yetkinizi kullanmışsa yarın
Cumhurbaşkanına vekâlet üzerinden de sizin yetkinizi pek hayli kullanmaya
yeltenebilir. 
(Mikrofon otomatik cihaz tarafından kapatıldı)
İDRİS BALUKEN (Devamla) – O nedenle bu yanlış uygulamaya
mahal verilmemesi, tasarının geri çekilmesi, HDP’nin muhalefet şerhinin raporda
yer almasıyla birlikte Genel Kurula sunulması İç Tüzük ve Anayasa açısından
uygun olur diyorum. 
Hepinizi saygıyla selamlıyorum. (HDP sıralarından
alkışlar)
BAŞKAN – Teşekkür ediyorum Sayın Baluken.
MAHMUT TANAL (İstanbul) – Sayın Başkan…
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Sayın Başkan, siz “suimisal” derken bizim tutumumuzu suimisal
olarak değerlendirmediniz. Kayıtlara geçmesi açısından söylüyorum.
BAŞKAN – Efendim, o belli, o belli.
İDRİS BALUKEN (Diyarbakır) – Ben de öyle dedim.
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Ama öyle söylemediler.
BAŞKAN
– Süreyya Bey, o belli. Yok, onun bana ait olduğunu söylediler.
İDRİS BALUKEN (Diyarbakır) – Ben de öyle dedim, Meclis
Başkanına ait olduğunu söyledim. Öyle bir şartlanmışsınız ki…
BAŞKAN
– Anladım efendim, bir yanlışlık yok. 
MAHMUT TANAL (İstanbul) – Sayın Başkanım…
BAŞKAN
– Buyurunuz. 
MAHMUT TANAL (İstanbul) – Siz usul tartışmasını 63’üncü
maddenin ikinci fıkrasına göre yanlış başlattınız.
BAŞKAN
– Öyle mi?
MAHMUT TANAL (İstanbul) – Önce lehte, sonra aleyhte. Siz
önce aleyhteyi başlattınız, sonra devam ediyorsunuz. Bu doğru bir şey değil. 
BAŞKAN
– Beyefendi…
MAHMUT TANAL (İstanbul) – Madem siz bir yandan kanunu
uygulamaya çalışıyorsunuz, İç Tüzük’ün
hükümleri bu konuda emredicidir, burada yoruma -açık ve net- bir mahal bırakılmamıştır.
Önce lehte, sonra aleyhte olanın konuşması lazım.
Teşekkür
ediyorum.
BAŞKAN
– Efendim, o şöyledir: Beyefendinin konuşmasının insicamının bozulmaması
noktasında takdir hakkımı öyle kullandım.
Teşekkür
ediyorum.
Efendim,
buyurun Sayın Erkan Akçay Bey.
MAHMUT
TANAL (İstanbul) – E, o zaman bu kötü emsaldir. Bırakın kötü emsalden
bahsetmeyi, böyle bir takdir hakkı olmaz. Yasanın olduğu yerde takdir hakkı
kullanılmaz Sayın Başkan.
BAŞKAN
– Anlaşıldı efendim, söylediniz, cevabınızı verdim. Lütfen oturunuz.
MAHMUT
TANAL (İstanbul) – Öyle şey mi olur? “Takdir hakkımı kullandım.” Kanun var
burada. 
BAŞKAN
– Buyurun Beyefendi.
ERKAN
AKÇAY (Manisa) – Sayın Başkan, değerli milletvekilleri; Genel Kurulu saygıyla
selamlıyorum ve usul tartışmasında lehte söz aldım. 
Değerli
milletvekilleri, Türkiye Büyük Millet Meclisi zaman zaman, fakat son aylarda da
sıklıkla, millî vicdanlara sığmayacak, devletin temel ilke ve esaslarına,
kuruluş esaslarına tamamen aykırı teşebbüslere ve bazı tahriklere sahne
olmaktadır. Genel Kurulda yapılan tartışmalarda parti grupları görüşlerini ve
tepkilerini dile getirmektedir. Ancak, HDP Grubu bilhassa 2013, 2014 ve 2015
merkezi yönetim bütçe tasarılarında da verdiği muhalefet şerhlerinde bu tutumu
özellikle devam ettirmektedir. 
Değerli
arkadaşlar, kürsü masuniyeti vardır, kürsüden görüşler dile getirilmektedir ve
karşı görüşler de serdedilmektedir. Ancak, bir muhalefet şerhi, bütçe kanun
tasarısının bir resmî dokümanıdır; dolayısıyla, bu, resmî kayıtlara
girmektedir. 2014 Merkezi Yönetim Bütçe Tasarısı’nda bugün tartışılanlara
benzer ifadeler yer almıştı. Milliyetçi Hareket Partisi olarak buna ilişkin
tutumlarımızı da hatırlayacağınız üzere dile getirmiş ve gerekli tutumu
göstermiştik. HDP’nin 2016 bütçe muhalefet şerhinde yer alan hususlar da bize
göre Anayasa’nın başlangıç ve değiştirilemez hükümlerine, Türkiye
Cumhuriyeti’nin ülkesi ve milletiyle bölünmez bütünlüğüne aykırı ifadelerdir.
Sayın Komisyon Başkanı Türkiye’nin birliğini ve bütünlüğünü bozan ifadelerin
yer aldığı bir muhalefet şerhini İç Tüzük’ten kaynaklanan yetkileri kullanarak
iade etmiştir. Türkiye Cumhuriyeti’nde olmayan ve kabul edilemez birtakım
ifadelerin ve kelimelerin Türkiye Büyük Millet Meclisi resmî dokümanlarına
girmemesi gerektiğini düşünüyoruz. Tabii, süremiz de yeterli olmadığı için… Bu
tutanakla ilgili sayfalar dolusu var. Bu Komisyonun tespit ettiği bir kısım
ifadelere katılmamakla birlikte görüşümüz aynı şekildedir. Yani, yine, Kürt
kentlerinden bahseden, Türkiye Cumhuriyeti’ni toplu katliamla suçlayan, ondan sonra,
PKK saldırılarını ve kalkışmasını Kürt direnişi şeklinde ifade eden bazı
görüşler de vardır. PKK’nın saldırılarından doğan birtakım sıkıntılar da
Türkiye Cumhuriyeti’nin üzerine yıkılmak istenmektedir. 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Teşekkür ederim Sayın Başkan.
BAŞKAN
– Teşekkür ediyorum.
ERKAN
AKÇAY (Devamla) – Anayasa’nın 3’üncü maddesi, 14’üncü maddesi, 26’ncı maddesini
dikkate almamız gerekir ve 68’inci madde de “Siyasi partilerin tüzük ve
programları ile eylemleri, Devletin bağımsızlığına, ülkesi ve milletiyle
bölünmez bütünlüğüne, insan haklarına, eşitlik ve hukuk ilkelerine aykırı
olamaz.” şeklindedir. Bu muhalefet şerhinde yer alan bu isimlendirmelerin,
tanımlamaların milletin varlığına ve birliğine, üzerinde yaşadığı vatan
topraklarına, sahip olduğu tüm tarihî, hukuki ve kültürel varlık haklarına
aykırı olduğunu düşünüyoruz.
Bu
düşüncelerle hepinizi saygıyla selamlıyorum. (MHP sıralarından alkışlar) 
BAŞKAN
– Efendim, teşekkür ediyorum.
Sayın
Levent Gök…
İDRİS
BALUKEN (Diyarbakır) – Sayın Başkan…
BAŞKAN
– Affedersiniz Levent Bey, biraz müsaade edin.
Buyurun
İdris Bey.
İDRİS
BALUKEN (Diyarbakır) – Milliyetçi Hareket Partisi adına konuşan sayın hatip
HDP’nin hazırladığı muhalefet şerhinin ülkenin birliği ve bütünlüğüne açık
saldırılarla dolu olduğunu söylemek suretiyle grubumuza açık sataşmada
bulunmuştur. 69’a göre söz talep ediyoruz.
BAŞKAN
– Bir inceleyim efendim, inceleyim, kararımı veririm.
İDRİS
BALUKEN (Diyarbakır) – Başkanım, bu çok açık bir sataşma.
BAŞKAN
– Anladım efendim, bakacağım, olabilir ama benim takdir…
İDRİS
BALUKEN (Diyarbakır) – Yani “birlik ve bütünlüğe saldırı” demişse bunun nesi
incelenir?
BAŞKAN
– Olur efendim. Bu oturum içerisindeki -biliyorsunuz- bu husustaki itirazlar
aynı oturum içinde cevaplandırılır. Ne olacağı hakkında beyanda bulunacağım.
İDRİS
BALUKEN (Diyarbakır) – Bundan sonraki uygulamanızda da herhâlde böyle,
tutanaklara bakarak devam edeceksiniz.
BAŞKAN
– Beyefendi, bu tip sataşma iddialarında, malumualiniz, Tüzük açık, diyor ki:
“Bu hususta Başkan gereken incelemeyi yapar ve o oturum içinde kararını verir
ve konuşma hakkı tanır.” Ben de inceleyeceğim diyorum.
Buyurun,
devam edelim konuşmamıza da…
İDRİS
BALUKEN (Diyarbakır) – Sayın Başkanım, bu konuda İç Tüzük açık olabilir ama
oraya oturan Meclis Başkanı ve başkan vekillerinin uygulamaları tamamen farklı
olduğu için doğal olarak grup başkan vekilleri de kendi partilerinin hakkını,
hukukunu savunma noktasında söz talebinde bulunurlar.
BAŞKAN
– Çok hassasiyetle takip edeceğim İdris Bey.
İDRİS
BALUKEN (Diyarbakır) – Ben de onu soruyorum size.
BAŞKAN
– Sayın Baluken…
İDRİS
BALUKEN (Diyarbakır) - Bundan sonraki uygulamanızda da eğer tutanaklara bakarak
sataşmaya karar verecekseniz oturayım.
BAŞKAN
– Bakınız, iki yol var. Bir: Açık sataşma vardır, hemen anında verilir.
İDRİS
BALUKEN (Diyarbakır) – Bu açık bir sataşma.
BAŞKAN
– Efendim, size göre öyle. Ben takdir hakkımı bu oturum içinde kullanıp
zatıalinize neticeyi vereceğim, bir.
İDRİS
BALUKEN (Diyarbakır) – Bugün bayağı işimiz var.
BAŞKAN
– İki: Her başkan vekili ya da Başkan bu Tüzük’e uymak zorundadır. Ben bu
Tüzük’e göre söylüyorum.
Teşekkür
ediyorum.
ERTUĞRUL
KÜRKCÜ (İzmir) – Başkandan ziyade kral gibisin.
İDRİS
BALUKEN (Diyarbakır) – O Tüzük’e göre hareket etmenizi öneriyoruz.
BAŞKAN
– Ama olmadı.
İDRİS
BALUKEN (Diyarbakır) - Keyfinize göre değil, o Tüzük’e göre hareket etmenizi
öneriyoruz.
BAŞKAN
– Sayın Levent Gök, buyurun efendim. (CHP sıralarından alkışlar)
LEVENT
GÖK (Ankara) – Sayın Başkan, değerli milletvekilleri; açılan usul tartışması
üzerinde söz aldım. Hepinizi sevgiyle, saygıyla selamlıyorum.
Sayın
Başkan, Cumhuriyet Halk Partisi Grubu tarafından Meclis Başkanlığına gönderilen
pek çok yazılı soru önergesi ve kanun teklifleri zatıaliniz tarafından
grubumuza iade edilmiştir. Özellikle, 17-25 Aralık yolsuzluğuna ilişkin olarak
vermiş olduğumuz pek çok soru önergesi Sayın Başkanlığınızca her ne kadar kaba
ve incitici söz olarak değerlendirilmişse, yolsuzluğun ve rüşvetin
araştırılmasına ilişkin verilmiş kanun tekliflerindeki ve araştırma
önergelerindeki “yolsuzluk ve rüşvet”in hangi açıdan kaba ve incitici bir söz
olduğunun zatıaliniz tarafından bizlere ve kamuoyuna açıklanmasını
beklemekteyiz. Bu nedenle, Meclis Başkanı olarak yürürlüğe koymuş olduğunuz bu
uygulama nedeniyle bu bütçe döneminde Cumhuriyet Halk Partisi Grubu tarafından
pek çok konunun araştırılmasına, soruşturulmasına ilişkin olarak yazılı soru
önergelerimizin iadesi neticesinde, biz, Plan ve Bütçe Komisyonu üyelerimize,
maalesef, kimi arzu ettiğimiz bilgileri sizin geri göndermeniz nedeniyle
veremedik. Bunun sorumlusu sizsiniz. Siz, Meclisin bir denetim organı olarak
işleyişini aksatıyorsunuz, sorumluluğunuzu yerine getirmiyorsunuz. Bizim,
muhalefet partisi milletvekilleri olarak soru önergesi vermek hakkımızdır,
kanun teklifi vermek hakkımızdır. Bunların da yerine getirilip
getirilmeyeceğine ancak Meclis karar verebilir. Bu uygulamanızdan derhâl
vazgeçmenizi size hatırlatıyorum Sayın Başkan. 
Örneğin,
geçtiğimiz günlerde Ankara Büyükşehir Belediye Başkanı bir proje açıkladı,
Sayıştay Başkanı, Danıştay Başkanı, Yargıtay Başkanı bu toplantılara katıldı.
Ankara Büyükşehir Belediyesinin Sayıştay konusunda denetimi ortada, Danıştayda
pek çok davası var, Sayıştayda pek çok konu irdeleniyor, Yargıtayda pek çok davası
var. “Sayıştay Başkanının burada ne işi var?” diye sorduğumuzda, siz bizim soru
önergemizi iade ettiğinizde, “Bu yargısal bir konudur, yargısal konuya
girmeyelim.” diye iade ettiğiniz soru önergemize verdiğiniz cevabın aksine, o
Sayıştay, Danıştay ve Yargıtay Başkanlarının o toplantıya katılmasını
açıklayamadınız ve soru önergemizi iade ettiniz. Böyle bir tarafsızlık ilkesini
çiğneyen anlayışla Meclis Başkanlığının sürdürülme olanağı yoktur. 
Sayın
Başkan, bildiğiniz gibi, bütçe yapma hakkı Anayasa’nın Türkiye Büyük Millet
Meclisine verdiği bir haktır. Bütçeler Türkiye Büyük Millet Meclisinde kabul
edilir ve uygulanır ve hesabı yine Türkiye Büyük Millet Meclisine verilir. 
Biz,
eğer Cumhuriyet Halk Partisi iktidarda olsaydı bu bütçe buraya gelmeden kesin
hesap komisyonu kuracaktık ve onun başkanını da ana muhalefet partisinin bir
milletvekiline bırakacaktık. (CHP sıralarından alkışlar) Böylesine şeffaf bir
uygulamayla kendisinden korkmayan bir yönetim anlayışını bekliyoruz. Biz, eğer
Cumhuriyet Halk Partisi olarak iktidarda olsaydık ana muhalefet partisi
milletvekilinin başkan olduğu ve onun yürüttüğü komisyonun raporu önce Plan ve
Bütçe Komisyonuna gelecekti. 
(Mikrofon
otomatik cihaz tarafından kapatıldı) 
LEVENT
GÖK (Devamla) - O raporla birlikte o bütçe bugün Mecliste tartışılıyor
olacaktı. 
Bakın,
geçtiğimiz bütçe döneminde, geçen yılki bütçede sizler Meclisteki bir hakkı
direkt Maliye Bakanına devrettiniz. Geçici 6’ncı maddeyle Anayasa'nın Bakanlar
Kuruluna vermediği yetkiler -yıllık bütçe kanunlarıyla Türkiye Büyük Millet
Meclisinin kabul ettiği bütçeyi sıfırdan- yeniden düzenleme yetkisi Maliye
Bakanına devredildi geçtiğimiz yılki bütçede. Biz bu konuyu Anayasa Mahkemesine
götürdük, Anayasa Mahkemesinden hâlâ bu konuda bir karar çıkmadı.
Değerli
arkadaşlarım, şimdi, yine aynı usullerle getirilen bu bütçede Anayasa Mahkemesi
karar vermediği için -geriye doğru yürümezlik ilkesi elbette ortada ama ortada
bir içtihat oluşacaktı- yine Anayasa Mahkemesine gidilecek bir bütçeyi yapmaya
çalışıyoruz. Bu yanlıştan kurtulmamız lazım. Hepimizin kullandığı dile,
sözcüklere dikkat etmesi gerekiyor. En başta Sayın Meclis Başkanı, lütfen
Cumhuriyet Halk Partisi Grubunun vermiş olduğu soru önergeleri ve kanun
tekliflerini uygulamaya koyun. Ayrıca zaten bugünlerde sizlerle bu konuyu
görüşeceğiz ve kamuoyuyla da paylaşacağız.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum Sayın Gök.
Sayın
Naci Bostancı, buyursunlar efendim.
MEHMET
NACİ BOSTANCI (Amasya) – Bülent Bey gelecek efendim.
BAŞKAN
– Öyle mi? 
Bülent
Bey, buyurun. (AK PARTİ sıralarından alkışlar) 
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Bugün
biliyorsunuz bütçe görüşmeleri için bir aradayız. Öncelikle, AK PARTİ iktidarlarına
14 kez bütçe hazırlama imkânı veren milletimize müteşekkir olduğumuzu ifade
etmek istiyorum, tekrar teşekkür ediyorum. (AK PARTİ sıralarından alkışlar)
Değerli
arkadaşlar, bütçe görüşmeleri özel görüşmelerdir, milletimizin merakla
beklediği görüşmelerdir, devletin kendi işleyişi içerisinde “Bir an önce
kanunlaşsın da işlerimize devam edelim.” diye beklediği görüşmelerdir. Usul
tartışması olsun istemezdim. O yüzden, sadece hukuki platformda kalarak, hiçbir
siyasi tartışmaya girmeyerek konuya cevap vermeye çalışacağım. Çünkü herkes
kendi komisyonlarını takip ediyor, diğer komisyonların çalışmalarını
inceleyememiş olabilirler diye düşünüyorum.
Bakınız,
değerli arkadaşlar, öncelikle, Anayasa'mızın 95’inci maddesi bize Meclisin
kendi işleyişini İç Tüzük'e göre yaptığını ifade eder, bunda şüphe yok. Onun
dışında, İç Tüzük'e baktığımızda, söz konusu usul tartışmasına konu olan
meseleye baktığımızda, İç Tüzük 38’i incelediğimizde çok net şu ifade var, der
ki İç Tüzük 38: “Komisyonlar, kendilerine havale edilen tasarı veya tekliflerin
ilk önce Anayasanın metin ve ruhuna aykırı olup olmadığını tetkik etmekle
yükümlüdürler.” Burada hiç tartışacak konu yok arkadaşlar.
Değerli
arkadaşlar, bütçe…
İDRİS
BALUKEN (Diyarbakır) – Tasarı ne, teklif ne? “Muhalefet şerhi” mi diyor?
GARO
PAYLAN (İstanbul) – Muhalefet şerhi değil.
İDRİS
BALUKEN (Diyarbakır) – “Tasarı ve teklif” diyor bakın.
BÜLENT
TURAN (Devamla) – Tartışacaksak tartışırız…
İDRİS
BALUKEN (Diyarbakır) – Onu da tartışmaya açacağız, merak etmeyin.
BAŞKAN
– Bülent Bey, Genel Kurula hitap edin efendim.
Müdahale
etmeyiniz.
BÜLENT
TURAN (Devamla) – …ama bu hukuki mesele. “Yetki kimde?” diye sordunuz, yetkinin
kimde olduğunu ben bir hukukçu olarak Tüzük’te arayacağım. Tüzük’ü açtığımda bu
yetkinin konulduğunu görüyorum. Peki, sadece Tüzük mü bize bu yetkiyi vermiş?
Bakıyoruz daha önce böyle tartışma olmuş mu olmamış mı diye; bundan çok değil,
iki sene önce yine bütçe görüşmelerinde -2014 yılı bütçesi- yine aynı grup aynı
tartışmayı dile getirmiş. O zamanki çalışmalar değerlendirilmiş, elimde belgesi
var, son cümlesinde “Komisyon raporları ve muhalefet şerhlerinin Anayasa’ya
uygunluk açısından gerekli işlemler yapıldıktan sonra Başkanlığa gönderilmesi…”
demiş Meclis Başkanı. Yani “Bu yetkinin sahibi Komisyon Başkanı.” demiş. Ama
daha öte bir şey söyleyeceğim size değerli arkadaşlar: Bakınız, çok değil,
bundan tam bir ay önce, 29 Ocak, o zamanki, bir ay önceki görüşmelerde Sanayi,
Ticaret ve Enerji Komisyonumuz “AR-GE yasası” diye bilinen tasarıyı görüşmüş;
yine aynı partimizin muhalefet şerhi aynı gerekçelerle basılmamış
Komisyonumuzun raporuna. Anlamadığım şu: Bir ay önce Sanayi Komisyonunun
raporuna basılmadığı zaman bir tek itiraz yapmayan siz, o Komisyon raporuna
basılmadığı zaman usul tartışması açmayan siz bugün ne oldu da bu yetkinin bir
anda Komisyondan alınıp Başkana devrini düşündünüz? 
İDRİS
BALUKEN (Diyarbakır) – Çünkü aynı gerekçeyle reddedilmemiş, işte onu
söylüyoruz. Bizi dinlesen anlarsın.
BÜLENT
TURAN (Devamla) – Ben burada şüpheleniyorum.
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (İzmir) – Çok şüphecisiniz.
BÜLENT
TURAN (Devamla) – “Talimat” diyeceğim, kızacaksınız. Bir ay önce aynı
gerekçeyle BDP’nin Komisyon şerhi basılmamış, ses yok, tartışma yok, konuşma
yok, hiçbir şey yok. 
ERTUĞRUL
KÜRKCÜ (İzmir) – HDP başka bir parti, biliyor musunuz?
İDRİS
BALUKEN (Diyarbakır) – Daha BDP’de kalmış.
BÜLENT
TURAN (Devamla) – Bugün burada bir mesele var değerli arkadaşlar. Mesele eğer
üzüm yemekse, iyi niyetse, samimiyetse, hepsi aşılır bunların ama mesele
bağcıyla uğraşmaksa -her gün şahidiz- birçok gerekçe bulunur, hukuka da
uydurulur, başka şeye de uydurulur ama bu gerekçenin hukuka, İç Tüzük’e uygun
bir tarafı yok. 
İçerikle
ilgili girmeyeceğim, yüzümüzü kızartan çok farklı ifadeler var, o Başkanın
takdiri, sadece yasal çerçevede kimin takdiri olduğunun cevabını vermeye
çalıştım. 
Yüce
heyetinizi saygıyla selamlıyorum. (AK PARTİ sıralarından alkışlar)
GARO
PAYLAN (İstanbul) – Başkanın takdiri.
BAŞKAN
– Teşekkür ediyorum.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun efendim. 
İDRİS
BALUKEN (Diyarbakır) – Yine sataşma…
BAŞKAN
– Hayır, deminki sataşma mevzusu için buyurursunuz. 
İDRİS
BALUKEN (Diyarbakır) – Sayın AKP Grup Başkan Vekili de konuşması sırasında
sataştı, ona da cevap vermek istiyorum.
BAŞKAN
– Buyurun efendim.
Kaideyi
bozmayalım, üç dakika vereyim, olur mu efendim? Yetişmezse ekleriz.
VII.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken'in, Manisa Milletvekili Erkan Akçay ile Çanakkale Milletvekili Bülent
Turan’ın usul görüşmesiyle ilgili yaptıkları konuşmaları sırasında Halkların
Demokratik Partisine sataşmaları nedeniyle konuşması
İDRİS
BALUKEN (Diyarbakır) – Peki, teşekkür ediyorum.
Evet,
değerli milletvekilleri, yani doğrusu hayretle burada bu tartışmaları takip
ediyoruz. Şimdi, “kürdistan” ibaresini kullanmak bir kere Türkiye'nin birliğine
ve bütünlüğüne bir saldırı değil, bu birincisi. 
İkincisi,
“kürdistan” ibaresini bu muhalefet şerhinde kullandık diye bir reddetme durumu
yok. Ya ben Türkçe anlatamıyorum ya da siz anlayamıyorsunuz. Hani bazen
kendimden şüpheleniyorum… (AK PARTİ sıralarından gürültüler) …acaba ana dilde
eğitim görmediğim için bende mi problem var diye ama bakın, altını çizerek
söylüyorum…
BÜLENT
Turan (Çanakkale) – Samimiyet, samimiyet!
İDRİS
BALUKEN (Devamla) – Bu muhalefet şerhi “kürdistan” ibaresi nedeniyle iptal
edilmemiştir, reddedilmemiştir, çünkü bu muhalefet şerhinde geçen “kürdistan”
kelimesi bu Meclisin ilk tutanaklarından alınarak o şerhe yazılmıştır. Yine,
Mustafa Kemal’in yapmış olduğu konuşmalar üzerinden muhalefet şerhi içerisine
yazılmıştır. 
Yani
burada şöyle bir çelişki ortaya çıkıyor: Meclis tutanaklarından alıp yazınca
“kürdistan” sorun olmuyor, Mustafa Kemal Atatürk’ün konuşmalarından alınca sorun
olmuyor, işte, Recep Tayyip Erdoğan’ın grup konuşmasından alıp yazınca sorun
olmuyor, ama HDP bir yere “kürdistan” yazınca bu ülkenin birliğine ve
bütünlüğüne bir saldırı olarak değerlendiriliyor. Burada çelişkili durum da
ikircikli yaklaşım da açıkça ortada. Diğer taraftan, Bülent Bey’in bahsettiği,
Sanayi Komisyonunun reddettiği rapor da yine “kürdistan” nedeniyle
reddedilmişti. Onunla ilgili burada da yine tartışmalar açıldı.
BÜLENT
TURAN (Çanakkale) – Yetki kimdeydi o zaman?
İDRİS
BALUKEN (Devamla) – Şu anda, Bülent Bey, altını çizerek söylüyorum “Muhalefet
şerhinde ‘kürdistan’ kelimesi geçtiği için reddediyoruz.” diye bir şey yok.
Burada birçok şey sıralanmış, şimdi hepsini okumaya zamanım yok; “Savaş
konsepti” demişiz, AKP’nin politikaları katliam getirdi.” demişiz, “Yaptığı
yasal düzenlemeler siyasi rüşvet olarak değerlendirildi.” demişiz, devletin
yurttaşı katletmesiyle ilgili süreçlerden bahsetmişiz. (AK PARTİ sıralarından
gürültüler) 
BÜLENT
TURAN (Çanakkale) – Olmaz!
İDRİS
BALUKEN (Devamla) – Bütün bunları getirip burada bir ret gerekçesi yapmışlar.
Biz HDP olarak zaten bunları hep ifade ediyoruz. Cizre’de vahşet bodrumlarında
yaşanan, cehennem binalarında yaşanan katliamların tamamının AKP politikaları
sonucu yaşanan katliamlar olduğunu söylüyoruz zaten. 
FUAT
KÖKTAŞ (Samsun) – Katleden biri varsa o da PKK’dır!
İDRİS
BALUKEN (Devamla) – Yani burada öne sürülen gerekçelerle, 2013’te ve sizin
bahsettiğiniz komisyon raporunda öne sürülen gerekçe arasında uzaktan yakından
hiçbir ilgi, alaka yoktur. HDP’nin görüşleri tırpanlanmak isteniyor, HDP’nin
AKP doğrultusunda siyasi bir hatta konuşması isteniyor. Bunu da bizim kabul
etmemiz mümkün değil.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ediyorum.
III.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkanı İsmail
Kahraman'ın, Başkanlığın havale ya da iade ettiği önerge ve tekliflerle ilgili
Meclis bütçesinin görüşmeleri sırasında bilgi verileceğine ilişkin konuşması
BAŞKAN
– Efendim, birkaç hususu ifade etmek istiyorum. 
Sayın
Gök’ün beyanı var. “Başkanlığın soru önergelerine, genel görüşme taleplerine
karşı tutumuna…” Yarın inşallah Türkiye Büyük Millet Meclisi Başkanlığı bütçesi
de görüşülecek ve gereken dokümanlar, kaç müracaat olduğu, kaçı havale edildiği
yazılacak. Ama öncelikle, zabıtlara geçmesi bakımından 96’ncı maddeyi okumak
istiyorum: 
“Soru
MADDE
96- Soru; kısa, gerekçesiz ve kişisel görüş ileri sürülmeksizin; kişilik ve
özel yaşama ilişkin konuları içermeyen bir önerge ile Hükümet adına sözlü veya
yazılı olarak cevaplandırılmak üzere, Başbakan veya bir bakandan açık ve belli
konular hakkında bilgi istemekten ibarettir. Sözlü soru önergeleri yüz kelimeyi
geçemez. Soru önergelerine belge eklenemez.
Soru
önergesi, sadece bir milletvekili tarafından imzalanır ve Başkanlığa verilir.
Başkan,
İçtüzük şartlarına uygun gördüğü önergeleri gelen kâğıtlar listesinde yayımlar
ve Başbakanlığa veya ait olduğu bakanlığa gönderir.”
Bunlar
nizamlanmış. Şimdi, gelen kâğıtlarda, gelen sorularda, görüşme isteklerinde,
evvela bir izah, esbabımucibe ve hakikaten bazı kaba ve yaralayıcı ifadeler
var. E, onların olmaması, bütün milletvekillerimizin kabul etmesi gereken
husustur. Dediğim gibi, yarın buna ait emsaller, buna ait rakamlar
verilecektir. 
LEVENT
GÖK (Ankara) – Sayın Başkan…
BAŞKAN
– Levent Bey, buyurun efendim.
IV.- AÇIKLAMALAR (Devam)
7.- Ankara Milletvekili Levent Gök'ün,
Başkanlıkça iade edilen önergelerindeki kaba ve yaralayıcı ifadelerin neler
olduğunu öğrenmek istediğine ilişkin açıklaması
LEVENT
GÖK (Ankara) – Sayın Başkanım, ben bütçe başlarken -yarın elbette Meclis
Başkanlığı bütçesi görüşülecek- bir tartışmayı sürdürme niyetinde de değilim
yani işleyişin sürmesini de arzu ediyoruz. Ancak, örneğin, benim konuşmamda
örnek verdiğim soruda eğer siz de lütfen bu konuda hangi sözümün yani bana iade
ettiğiniz soru önergemdeki sözümün kaba ve incitici olduğunu ifade ederseniz
benim de en azından sizin bakış açınızı görme fırsatım olur ama ben de
yazdıklarımı ve okuduklarımı biliyorum.
Örneğin,
hakkında Yargıtayda ve Danıştayda pek çok davanın olduğu bilinen Melih
Gökçek’in projelerini anlattığı bir toplantıya Başbakanla beraber Sayıştay
Başkanının, Yargıtay Başkanının, Danıştay Başkanının katılmasıyla ilgili şu
soruyu sormuşum: Yüksek yargı organları başkanlarının bu türden siyasi
toplantılara katılmasının yargının tarafsızlığına ve bağımsızlığına gölge
düşürdüğünü düşünüyor musunuz? Bu konuda incitici ve yaralayıcı sözümün ne
olduğunu ben de gerçekten öğrenmek istiyorum.
Bu
ve benzeri konuları biz de sizlerin önüne elbette örnek olarak koyacağız.
HİŞYAR
ÖZSOY (Bingöl) – Takdir hakkını kullanmış!
LEVENT
GÖK (Ankara) – Belli bir bakış açısıyla bakmadan, son derece önemli gördüğüm
bir konuyu dile getirmişim, bundan da fevkalade üzüldüm. Bu tartışma
vesilesiyle, en azından bundan sonra bu tür tartışmaları yaşamayacağımızı
düşünüyorum.
Teşekkür
ederim.
GARO
PAYLAN (İstanbul) - Takdir, takdir!
BAŞKAN
- Sayın Gök, ben de şunu ifade edeyim: Konuşmanızın başlangıcında Sayın Melih
Gökçek’i bir karar olmaksızın suçladınız, “Şunları şunları yapan Melih Gökçek.”
dediniz. 
AYKUT
ERDOĞDU (İstanbul) - Hayır, dosya vardı Sayın Başkan, rica ediyorum. 
İDRİS
BALUKEN (Diyarbakır) - Başbakan Yardımcısı söyledi. 
BAŞKAN
- Biliyorsunuz ki suçluluğu sabit olana kadar hiç kimseye “Suçlu.” denemez. Bir
kere, ayrıca da mütalaada bulunuyorsunuz. Girizgâhınıza dikkat ediniz, bir. (AK
PARTİ sıralarından alkışlar) 
İDRİS
BALUKEN (Diyarbakır) - Başbakan Yardımcısı söylemiş “Parsel parsel sattı.”
diye.
BAŞKAN
- İkincisini arz ediyorum: Sizlere sualiniz ya da önerge talebiniz geri
verildiğinde tek tek yazılıyor “Şu satır, şu cümle, şu madde.” diye. Bu var,
yani, ezbere, layüsel değil. 
LEVENT
GÖK (Ankara) - Bende bir şey yok.
HİŞYAR
ÖZSOY (Bingöl) - Öyle bir şey yok, yok. Sayın Başkan, yok öyle bir şey.
BAŞKAN
- Hayır, “Şunlarda yanlışlık var.” diye biz cevabımıza yazıyoruz. 
GARO
PAYLAN (İstanbul) - Hayır, yazmıyorsunuz.
LEVENT
GÖK (Ankara) - Bana sadece kişisel, kaba ve incitici olduğunu söylediler.
HİŞYAR
ÖZSOY (Bingöl) - Yazmıyor, her şeyi geri çeviriyorlar.
BAŞKAN
- Bakarız, bakarız, yarın size gereken bilgiyi veririz.
LEVENT
GÖK (Ankara) - Lütfen, rica ediyorum. 
BAŞKAN
- Bir diğerini de, şunu söyleyeyim, gene zabıtlara geçmesi bakımından
söylüyorum: “İkişer kişiye lehte, aleyhte söz verilir.” derken “Önce lehte,
sonra aleyhte.” diye bir kelime İç Tüzük’te yok, yani “Önce lehte, sonra
aleyhte.” “Lehte, aleyhte söz verilir.” diyor. Ve ben de demin Sayın Baluken’e,
insicamı bozulmaması bakımından, önce söz verdim. Dolayısıyla, İç Tüzük’e
tamamen uyuyoruz, uyacağız, uymaya da devam edeceğiz.
Teşekkür
ediyorum.
MAHMUT
TANAL (İstanbul) - Biraz önce “Takdirimdedir.” dediniz Sayın Başkan.
BAŞKAN
- Bir diğer hususu eklemek istiyorum.
MAHMUT
TANAL (İstanbul) - Biraz önce “Takdirimdedir.” dediniz, şimdi dönüştürdünüz,
“İç Tüzük böyle söylüyor.” dediniz. Yani, ne söylediğiniz belli olmadı. 
BAŞKAN
- Beyefendi, öyle söylüyor, evet. O takdiri bana tanıyor.
Teşekkür
ediyorum. 
Buyurun.
MAHMUT
TANAL (İstanbul) - Yok, o takdiri tanımıyor, o takdiri size tanımıyor, keyfî
yapıyorsunuz.
BAŞKAN
- Oturun lütfen.
MAHMUT
TANAL (İstanbul) - O takdiri tanımıyor.
VI.- USUL HAKKINDA GÖRÜŞMELER (Devam)
1.- Oturum Başkanı TBMM Başkanı İsmail
Kahraman’ın 118 sıra sayılı Plan ve Bütçe Komisyonu Raporu’nda Halkların
Demokratik Partisinin muhalefet şerhinin yer almamasına rağmen görüşmelere
başlanması şeklindeki tutumunun İç Tüzük hükümlerine uygun olup olmadığı
hakkında (Devam)
BAŞKAN
- Sayın milletvekilleri, bir hususu da, yine, zabıtlara geçmesi bakımından
açıklama noktasında ıttılanıza sunmak istiyorum. 
2016
Yılı Merkezi Yönetim Bütçe Kanunu Tasarısı 20 Ocak-17 Şubat 2016 tarihleri
arasında Plan ve Bütçe Komisyonunda görüşülerek karara bağlanmıştır,
malumatınız dâhilinde. 2016 Yılı Merkezi Yönetim Bütçe Kanunu Tasarısı’na
ilişkin olarak Komisyon üyelerinden Diyarbakır Milletvekili Nursel Aydoğan ve
Nimetullah Erdoğmuş, İstanbul Milletvekili Garo Paylan ve Muş Milletvekili
Ahmet Yıldırım’ın imzalarının bulunduğu muhalefet şerhi rapora eklenmek üzere
Komisyon Başkanlığına sunulmuştur. Komisyon Başkanlığınca İç Tüzük’ün 38’inci
maddesine göre yapılan incelemede muhalefet şerhinde Anayasa ve İç Tüzük’e
aykırı çok sayıda ifadeye yer verildiği anlaşıldığından Komisyon Raporu, bahse
konu muhalefet şerhi olmaksızın, 23 Şubat 2016 tarihinde Başkanlığımıza
sunulmuş ve bastırılarak 24 Şubat 2016 tarihinde milletvekillerimize
dağıtılmıştır. 
Değerli
üyeler, bilindiği gibi, komisyonlar İç Tüzük’ün 38’inci maddesine göre,
kendilerine havale edilen tasarı veya tekliflerin ilk önce Anayasa’nın metin ve
ruhuna aykırı olup olmadığını tetkik etmekle yükümlüdürler. Aynı şekilde,
komisyon raporlarına eklenecek muhalefet şerhlerindeki Anayasa ve İç Tüzük’e
aykırılıkları değerlendirmek de öncelikle komisyonların yetki ve görevleri
arasındadır. Nitekim, 24’üncü Yasama Döneminde Türkiye Büyük Millet Meclisi
Başkanlığı tarafından komisyonlara gönderilen 31 Aralık 2013 tarihli ve 157470
sayılı yazıyla komisyon raporları ve muhalefet şerhlerinin Anayasa’ya uygunluk
açısından gerekli incelemeler yapıldıktan sonra Türkiye Büyük Millet Meclisi
Başkanlığına gönderilmesi gerektiği ifade edilmiştir. Konuyla ilgili olarak bu
yasama döneminde konuyla birebir örtüşen Araştırma ve Geliştirme
Faaliyetlerinin Desteklenmesi Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’na ilişkin esas
komisyon olan Sanayi, Ticaret, Enerji, Tabii Kaynaklar, Bilgi ve Teknoloji
Komisyonu raporuna eklenmek istenen muhalefet şerhi Anayasa’ya aykırı ifadeler
içerdiği gerekçesiyle Komisyon Başkanlığı tarafından işleme konulmamış ve
komisyon raporu bahse konu muhalefet şerhi olmaksızın Başkanlığımıza sunulmuş
ve bastırılarak milletvekillerine dağıtılmıştır. Bahsi geçen tasarının
görüşmeleri Genel Kurulun 9 ila 16 Şubat 2016 tarihli 36, 37, 38 ve 39’uncu
birleşimlerinde yapılmış ve tasarı kanunlaştırılmıştır. 
24’üncü
Yasama Döneminde 2014 Yılı Merkezi Yönetim Bütçe Kanunu Tasarısı’na ilişkin
Plan ve Bütçe Komisyonu Raporu’na bazı milletvekilleri tarafından eklenen
muhalefet şerhinin işleme alınıp alınmaması hakkında Türkiye Büyük Millet
Meclisi Genel Kurulunun 9 Aralık 2013 tarihli 26’ncı Birleşiminde İç Tüzük’ün
63’üncü maddesi uyarınca açılan usul tartışmasının ardından şerhte yer alan
bazı ifadelerin Anayasa’nın 3’üncü ve 14’üncü maddelerine aykırı olduğu
tespitlerine dayanılarak şerhin ilgili sıra sayısından çıkartılması, ilgili
cildin tekrar basılıp dağıtılması ve Anayasa ve İç Tüzük hükümlerine göre
düzeltilerek bütçe görüşmelerinin sonuna kadar tekrar sunulması hâlinde ek sıra
sayısıyla bastırılıp dağıtılmasına karar verilmiştir.
2016
Yılı Merkezi Yönetim Bütçe Kanunu Tasarısı’na ilişkin Komisyon raporuna 4
milletvekili tarafından eklenmesi öngörülen muhalefet şerhinin işleme alınıp
alınmaması Komisyon Başkanlığı ve Komisyon üyeleri arasında yazışmalara konu
olmuş ve mezkûr tasarıya ilişkin Komisyon raporu adı geçen milletvekillerinin
muhalefet şerhleri olmaksızın Türkiye Büyük Millet Meclisi Başkanlığına
sunulmuş ve bu hâliyle bastırılarak 118 sıra sayısıyla milletvekillerine
dağıtılmıştır. 
Sonuç
olarak, yerleşik uygulamalar da dikkate alındığında Anayasa ve İç Tüzük’e
aykırı ifadeler içerdiği gerekçesiyle Plan ve Bütçe Komisyonu Başkanlığı
tarafından işleme konulmayan muhalefet şerhleri hakkında Başkanlığımızca
yapılacak bir işlem bulunmamaktadır. 
Ayrıca,
bütçe ve kesin hesap kanun tasarılarının görüşmelerinin Genel Kurulun 18 Şubat
2016 tarihli 41’inci Birleşiminde kabul edilen Danışma Kurulu önerisindeki
programa göre yürütülmesi kararlaştırılmış ve Genel Kurul görüşme programı 24
Şubat 2016 tarihinde bastırılarak dağıtılmıştır.
Tutumumda
herhangi bir değişiklik yoktur. Bütçe görüşmelerine devam edilmesi usule
uygundur.
Teşekkür
ediyorum.
İDRİS
BALUKEN (Diyarbakır) – Sayın Başkan…
AHMET
YILDIRIM (Muş) – Sayın Başkan…
BAŞKAN
– Buyurun Beyefendi.
AHMET
YILDIRIM (Muş) – Sayın Başkan, son okuduğunuz yazıdan anlaşılmaktadır ki Plan
ve Bütçe Komisyonu Başkanı sizi alenen yanıltmış. Şöyle ki Sayın Başkan: Bakın,
bize, grubumuza, ben Komisyonun partim adına grup sözcüsü olarak söylüyorum…
BAŞKAN
- Acaba bir dakika, zapta geçmesi bakımından mikrofonunuzu açsak...
Evet,
Ahmet Yıldırım Bey, buyurun.
IV.- AÇIKLAMALAR (Devam)
8.- Muş Milletvekili Ahmet Yıldırım'ın,
Plan ve Bütçe Komisyonu Başkanlığının Anayasa ve İç Tüzük hükümlerini
çiğneyerek kendilerine düzeltme yapma hakkı tanımadığına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Bakın,
Sayın Başkan, siz son okuduğunuz metinde -ki Komisyon Başkanına dayanarak,
haklı olarak böyle okudunuz- 24 Şubat 2016 tarihinde bize gönderilmiş bir
yazıdan söz ettiniz, durum bu değil. Bakın, öncelikle ayın 23’ünde, hangi
cümlelerimizin muhalefet şerhinin Komisyon Raporu’na dercedilmesine engel
olduğunun belirtilmediği, alabildiğine afaki bir yazı gönderildi. Bakın,
23’ünde; bu bilgiye sahip değilsiniz Sayın Başkan. O gün burada -kendisi
burada- Sayın Kubat’a ilettim. Evet, biz bunu düzeltelim de hangi cümlelerimiz
engel teşkil ediyor? Yazılmamış. Hangi cümlelerimiz muhalefet şerhimizin
Komisyon Raporu’na dercedilmesine engeldir? Yazılmamış. O gün geçti, 24’ünde…
Bütün Genel Kuruldaki değerli milletvekilleri bilir ki, bütün milletvekilleri
bilir ki 24’ünde herkese Komisyon Raporu -kitapçıklar- dağıtıldı Sayın Başkan.
24’ünde, akşamüstü, hangi cümlelerimizin İç Tüzük’e, yasalara, Anayasa’ya engel
teşkil ettiğine dair yazı, kitapçıklar bütün milletvekillerine ulaştıktan sonra
bize ulaştı. Bakın, bu bilgiyi ne kadar biliyorsunuz, bilmiyorum.
Bir
de Genel Kuruldaki bütün değerli milletvekilleri bilir ki biz önce aralığın
sonunda bir üç aylık geçici bütçe hazırladık. O bütçede de Sayın Komisyon
Başkanı muhalefet şerhimizi iade etmişti ama kitapçıklar basılmadan önce. Biz
bazı yerlerde düzeltmeler yaparak Komisyon Başkanına ilettik ve geçici bütçeyle
ilgili Komisyon Raporu’na eklendi muhalefet şerhimiz. Bu defa böyle bir şans
tanınmadı. Yani bizim hangi cümlelerimizin İç Tüzük’e, Anayasa’ya aykırı olduğu
bize iletilmeden zaten baskıdan çıkmıştı. 
İDRİS
BALUKEN (Diyarbakır) - Kararı vermiş yani talimatı almış.
AHMET
YILDIRIM (Muş) - Bunu bütün Genel Kurulun bilmesi gerekiyordu. 
Demem
o ki Komisyon Başkanı önce muhalefet şerhimizin reddine karar vermiş,
gerekçelerini daha sonra Sayın Kubat’tan bilgi aldıktan sonra yazmıştır. Böyle
bir durumla karşı karşıyayız Sayın Başkan. Bundan ötürü, bakın, Komisyon Başkanı,
grup başkan vekilimizin İç Tüzük 67’ye göre itirazına 42’den cevap verdi. O
zaman 42’den ben söyleyeyim: 42, muhalefet şerhlerinin incelenmesini, sizin
sözünü ettiğiniz aykırılıkların bulunması durumunda ilgili gruba iadesini,
varsa düzeltmelerin yapılmasını, tekrardan Komisyona bunun teslim edilmesini
öngörür. Bu hak bize tanınmadı Sayın Başkan. Biz hangi cümlelerimizin, kaldı ki
şuraya onlarca cümle… Neredeyse bizim Komisyon raporumuzun yarısı eklenmiş
buraya. Biz güçlendirmek istedik; muhalefet şerhimizle, eleştirilerimizle
güçlendirmek istedik. Bu hakkımız elimizden alındı. Komisyon Başkanı mevzuat
bilgisinden kaynaklı eksiklikle İç Tüzük’ü çiğnedi, Anayasa’yı çiğnedi, bizim
varsa gerekli düzeltmeleri yapma hakkımızı çiğnedi Komisyon Başkanı ve size de
az önce okuduğunuz bilgiden kaynaklı olarak eksik ve yanıltıcı bilgi vererek
bütün Genel Kurulu yanıltmaya çalışıyor.
Bakın, tek
rapordan söz ettiniz, 2 rapor var; birincisi, hiçbir cümlemizin ifadesini
bulmadığı cümlemiz… 
İDRİS BALUKEN
(Diyarbakır) – Hangi cümle var burada? Hiçbir cümle yok.
AHMET YILDIRIM
(Muş) - O gün Sayın Doğan Kubat’a “Bizim hiçbir cümlemiz yok.” dedik -23
burada- Sayın Kubat kendisine ulaştı, mevzuat bilgisi eksikliğini düzelttik
Komisyon Başkanının ama bize hangi cümlelerimizin problem teşkil ettiği
ulaştığında bütün milletvekillerine kitapçık dağıtılmıştı. Böyle bir durumla
karşı karşıyayız. Bu nedenle, biz bütçe görüşmelerine geçilmeden önce, hani
grup başkan vekili diyor ya: “Özel gündemle toplanır.” Tam da bu özel gündeme
konu olan bir husustan söz ediyoruz, o özel gündemin sağlıklı işletilmesiyle
alakalı bir durumdan söz ediyoruz Sayın Başkan, ya değilse başka bir durum söz
konusu değil.
BAŞKAN –
Teşekkür ediyorum Sayın Yıldırım.
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, değerlendirme
yapmak istiyorum.
BAŞKAN -
Efendim, Bütçe Komisyonu Başkanımız Süreyya Bilgiç Bey, buyurun.
9.- Plan ve Bütçe Komisyonu Başkanı Süreyya
Sadi Bilgiç'in, Muş Milletvekili Ahmet Yıldırım’ın yaptığı açıklamasındaki bazı
ifadelerine ilişkin açıklaması
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, müsaade
ederseniz, bir küçük açıklama yapmak istiyorum.
Değerli
arkadaşlarım, kıymetli milletvekilleri; Komisyon üyemiz olan HDP’li arkadaşlarımız,
milletvekillerimiz muhalefet şerhlerini gönderdikleri gece, pazartesi günü ben
öncelikle Sayın Ahmet Yıldırım’ı aradım telefonla ve Sayın Yıldırım’a muhalefet
şerhi içerisine koymuş oldukları ifadelerin Anayasa ve İç Tüzük açısından kabul
edilebilir olmadığını, pek çok yaralayıcı sözü de içerdiğini ifade ettim.
Kendileri, içerik konusunda ısrarcı olduklarını, hatta beş bin yıl kadar geriye
giderek bir anlatıma girdiklerinde bu konuda herhangi bir değişikliğe
gitmeyeceklerini ifade ettiler ve Sayın Baluken’le görüşmemi söylediler. Ben,
onun üzerine Sayın Baluken’i telefonla aradım. Kendisine de durumu anlattığımda
kendisi de Anayasa’ya ve İç Tüzük’e...
İDRİS
BALUKEN (Diyarbakır) – Kitapçık basıldıktan sonra aradınız. Olur mu öyle şey!
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Daha basılma yok,
basılma yok. Müsaade ederseniz...
İDRİS
BALUKEN (Diyarbakır) – Benle kitapçık basıldıktan sonra görüştünüz. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Değil, değil efendim,
pazartesi gece görüştük sizinle.
Kendisi
de bunların siyasi mülahazaları olduğunu ifade etti. Ben de bunların Anayasa ve
İç Tüzük’e aykırı olduğunu ve bu şekilde basılamayacağını öngördüğümü
kendilerine ifade ettim.
İDRİS
BALUKEN (Diyarbakır) – Bize resmî yazı yazmak zorundasınız. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Daha sonra bu yazıyı
gönderdim. Doğrudur, 23’ünde göndermiş olduğum yazıda genel bir değerlendirmede
bulunarak muhalefet şerhlerinin genel olarak İç Tüzük ve Anayasa’nın hangi
maddelerine aykırı olduğunu belirttim. Burada 130 sayfalık muhalefet şerhinin
bütününe baktığınızda bütünüyle ruhu itibarıyla Anayasa’ya aykırılık olduğu
gibi, ifade itibarıyla değişik yerlerde, toplam 32 sayfada, değişik yerlerde...
AHMET
YILDIRIM (Muş) – Bir cümlem yok, bakın siz söylüyorsunuz!
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Müsaade eder
misiniz!
…Anayasa
ve İç Tüzük’e aykırı ifadeler vardı.
Bu
arada Sayın Yıldırım’ın ifade ettiği doğrudur, Sayın Kubat’la bir görüşmeleri
olmuş, o arada Sayın Paylan benim yanıma geldiler, makam odasına beraber
çıktık.
ERTUĞRUL
KÜRKCÜ (İzmir) – Hepsi laf.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Orada da kendileri
“Bu hangi ifadelerin aykırı olduğunu bizim bilmemizde fayda var.” dedikleri
için ben de kendilerine hazırlattığımı ve ekli bir yazıyla da kendilerine
göndereceğimi ifade ettim ve Sayın Paylan oradayken de, yanımdayken de bunları
imzaladım ve 4 HDP’li milletvekiline, Komisyon üyemize bu yazıları gönderdim.
Burada
“basım” dedikleri hadise şudur: Sonuna kadar da beklenmiştir, muhalefet
şerhleriyle ilgili fakat kendileriyle yapılmış olan görüşmelerde herhangi bir
şekilde bir düzeltmeye gitmeyeceklerini ifade etmişlerdir. Basıldı denilen şey,
biz tabii ki raporun belli bölümleri, muhalefet şerhlerinin dışındaki bölümleri
yetiştirebilmesi açısından her zaman hazırlanır matbaada; bu hep böyle
gelmiştir. Rapor tamamlanıp muhalefet şerhleri geldiğinde de sıra sayısı son
hâline getirilir ve milletvekillerimize, Genel Kurula bunun dağıtımı yapılır.
Onun için, burada, işte “Basıldı.”, “Bu yazı bizden sonra gelmiştir.” gibi
ifadelerin doğru olmadığını belirtmek istiyorum. 
Teşekkür
ederim. 
AHMET
YILDIRIM (Muş) – Sayın Başkan…
BAŞKAN
– Ahmet Bey, müsaade ediniz. 
Şimdi,
bu konuyu -zabıtlara da geçti- ben şöyle ifade edeyim: Eğer Komisyonla yeniden
bir görüşme yaparak uygun hâle gelme durumu olursa biz Başkanlık olarak buna ek
sıra numarası verir ve basarız. 
Konuşmalar
ve beyanlar zapta geçtiler. 
AHMET
YILDIRIM (Muş) – Sayın Başkan…
ERTUĞRUL
KÜRKCÜ (İzmir) – Zapta geçme tartışması değil ki bu ya!
BAŞKAN
- Sayın milletvekilleri, müzakeremize devam ediyoruz.
AHMET
YILDIRIM (Muş) – Sayın Başkan… Sayın Başkan… Lütfen…
BAŞKAN
– Ama Ahmet Bey, gerektiği kadar size konuşma hakkı verdim. Burada yapacağımız
başka bir şey yok. 
AHMET
YILDIRIM (Muş) – Hayır, hayır! Sayın Başkan, çok farklı bir şeyden söz
ediyoruz.
İDRİS
BALUKEN (Diyarbakır) – “Telefonla bilgilendirdim.” gibi bir açıklama olur mu
ya! Resmî yazı nerede?
AHMET
YILDIRIM (Muş) – Sayın Başkan, bakın, Sayın Komisyon Başkanı söylediklerinin
tamamında beni doğruladı. Telefonla… Allah aşkına! 11 sayfa, 11 sayfa Sayın
Başkan!
BAŞKAN
– Ahmet Bey, Beyefendi, bakınız, sizi doğruladı, doğrulamadı. Ben şunu
söylüyorum…
AHMET
YILDIRIM (Muş) – Hayır, 11 sayfayı telefonda söyledi. Ben yazıyla işlem
yaparım. 
BAŞKAN
– Bakınız, hayır…
AHMET
YILDIRIM (Muş) - Yazılı işlem yaparım, telefonda sözlü…
BAŞKAN
- İşkâl etmemek için söylüyorum.
AHMET
YILDIRIM (Muş) – Telefonda bu cümleleri okumadı bana.
BAŞKAN
– Ben diyorum ki size: Eğer…
İDRİS
BALUKEN (Diyarbakır) – Günde neredeyse 100 vekille telefonlaşıyoruz.
BAŞKAN
– Efendim, neticeye getiriyorum…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Hâlâ işlem yapma
imkânları var Sayın Başkan.
BAŞKAN
– Müsaade ediniz Süreyya Bey, müsaade buyurun. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Düzeltsin,
göndersinler, ekstra bir ek olarak basın. Hiçbir şey kaçmış değil.
BAŞKAN
- Şimdi, bakınız, buradaki usul şu…
AHMET
YILDIRIM (Muş) – Sayın Başkan…
BAŞKAN
– Bir dakika… Ahmet Bey, heyecanlanacak bir şey yok, neticeye bağlayalım.
AHMET
YILDIRIM (Muş) – Estağfurullah.
Buyurun.
BAŞKAN
- Yeniden Komisyonla bu şerh meselesinde mutabık kalınır, bir metin ortaya konursa
biz ek basım yaparız, yeniden belgeler arasına girer.
Teşekkür
ediyorum. 
AHMET
YILDIRIM (Muş) – Sayın Başkan, son bir cümle söylemek istiyorum. 
BAŞKAN
– Buyurun.
AHMET
YILDIRIM (Muş) – Ben Komisyon Başkanının mevzuata aykırı iş ve işlemlerine
sahip çıkmak üzerinden tutumunuza dönük usul tartışması istiyorum. (AK PARTİ
sıralarından gürültüler) 
ABDULLAH
NEJAT KOÇER (Gaziantep) – Az önce yapıldı! Hayret bir şey ya!
İDRİS
BALUKEN (Diyarbakır) – Ya, neye itiraz ediyorsunuz? Allah Allah! İç Tüzük’ü
bilmiyorsunuz!
AHMET
YILDIRIM (Muş) - Bakın, itiraf etti, yazı yazmadığını itiraf etti bana ama
Sayın Başkan!
BAŞKAN
– Efendim, bunun bu müzakereyle bir ilgisi yok. 
AHMET
YILDIRIM (Muş) – Usul tartışması istiyorum Sayın Başkan çünkü mevzuata aykırı
tutumuna sahip çıkıyorsunuz!
BAŞKAN
- Yok efendim, usul tartışması yaptık. 
İSMAİL
AYDIN (Bursa) – Aynı konuda yaptık efendim.
İDRİS
BALUKEN (Diyarbakır) – Ayrı bir konuda Sayın Başkan!
BAŞKAN
– Usul tartışması yaptık Beyefendi.
AHMET
YILDIRIM (Muş) – Hayır, ben madde 42’den istiyorum.
İDRİS
BALUKEN (Diyarbakır) – Ayrı bir konudan istiyor.
İSMAİL
AYDIN (Bursa) – Aynı konuda ikinci bir usul olmaz efendim.
İDRİS
BALUKEN (Diyarbakır) – Sayın Başkan, sayın milletvekilimiz, sizin, mevcut
tutumunuzla İç Tüzük ve Anayasa gereği değil, Komisyon Başkanı lehinde bir
yönetim sergilediğinizi ve buna hakkınızın olmadığını, o nedenle de usul
tartışması talep ettiğini söylüyor.
BÜLENT
TURAN (Çanakkale) – Hakkın kötüye kullanımı Sayın Başkan.
İDRİS
BALUKEN (Diyarbakır) – Son derece nettir. Farklı bir konudur. 
Yani,
Sayın Başkan, bir de şunu ifade edeyim: Bu Parlamentoda milletvekilliği yapıp
usul tartışmasının ne anlama geldiğini bilmeyen, milletvekili usul tartışması
istediği zaman tepki gösteren bütün milletvekillerini de kınıyoruz. 
ABDULLAH
NEJAT KOÇER (Gaziantep) – Bizde sizi kınıyoruz.
RECEP
ŞEKER (Karaman) – Biz de seni kınıyoruz.
İSMAİL
AYDIN (Bursa) – Aynı konuda iki usul tartışması olmaz! 
İDRİS
BALUKEN (Diyarbakır) – Bu İç Tüzük’ü herkes okusun, milletvekilinin, siyasi
parti gruplarının hakkı hukuku nedir öğrensin. Ayıp denen bir şey var ya! 
RECEP
ŞEKER (Karaman) – Aynı konuda usul tartışması mı olur ya?
BAŞKAN
– Bu konuda usul tartışması da yapıldı ve neticeye gidildi…
AHMET
YILDIRIM (Muş) – Hayır Sayın Başkan…
BAŞKAN
– Gidildi efendim, konu aynıdır, bunun sonu gelmez. 
AHMET
YILDIRIM (Muş) – Hayır Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Beyefendi sonu gelmez. (AK PARTİ sıralarından alkışlar) 
Dolayısıyla,
ben müzakereye devam ediyorum.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
– Sayın milletvekilleri, Komisyon Raporları 118 ve 119 sıra sayılarıyla
bastırılıp dağıtılmıştır. 
AHMET
YILDIRIM (Muş) – Sayın Başkan, bakın, İç Tüzük’ten kaynaklı hakkımı
çiğniyorsunuz.
İDRİS
BALUKEN (Diyarbakır) – Sayın Başkan, söz verin.
BAŞKAN
– Efendim, lütfen rica ediyorum.
AHMET
YILDIRIM (Muş) – Hayır, bakın, benim ifade ettiklerim sayın grup başkan
vekillerinin ifade ettiklerinden çok farklı.
BAŞKAN
– Efendim, söyledim, hepsi zapta geçti efendim.
İDRİS
BALUKEN (Diyarbakır) – Çok farklı konular var Sayın Başkan. 
BAŞKAN
– İdris Bey söyledik, farklı değil konu. 
AHMET
YILDIRIM (Muş) – Bir cümlesini kullanmadım.
BAŞKAN
– Konu farklı değil efendim.
İDRİS
BALUKEN (Diyarbakır) – Sayın Başkan, ben bir ifade edebilir miyim?
BAŞKAN
– Buyurun.
İDRİS
BALUKEN (Diyarbakır) – Sayın Başkan, demin ben sizin tutumunuzla ilgili usul
tartışması isterken…
BAŞKAN
– Evet…
İDRİS
BALUKEN (Diyarbakır) - …İç Tüzük 67 ve Komisyon Başkanının ithaf ettiği bir
resmî yazı üzerinden bu merkezi bütçe yasa tasarısının görüşmelerine geçilemeyeceğini
ifade ettim ve oradan usul tartışması açtım ama şu anda bizim sayın
milletvekilimizin usul tartışması açma gerekçesi sizin Genel Kurulu taraflı
yönetmenizle alakalıdır. Hani, bu doğru mudur değil midir, ayrıdır ancak bizde
oluşan kanaat, bizim ile Komisyon Başkanı arasındaki bu tartışmada sizin İç
Tüzük ve Anayasa’yı referans almaktan çok Komisyon Başkanının tutumu üzerinden
bir tutum belirlediğinizdir. Dolayısıyla, tamamen ayrı bir gerekçe üzerinden
usul tartışması talep ediyoruz Sayın Başkan.
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Naci Bey.
MEHMET
NACİ BOSTANCI (Amasya) – Sayın Başkanım, usul tartışması talebi Komisyon
Başkanının lehine davrandığınız iddiası üzerine temellendirilmeye çalışılıyor.
Ortada iki türlü davranma durumunuz söz konusu maddeten, ya HDP lehine görüş
beyan edeceksiniz yahut da Komisyon Başkanı lehine görüş beyan edeceksiniz.
Dolayısıyla, her hâlükârda, sizin taraflı olduğunuza ilişkin sonsuz usul
tartışması açmak mümkün. 
İDRİS
BALUKEN (Diyarbakır) – “Çalışma usullerine uymaya davet” diye bir şey var Sayın
Grup Başkan Vekili, çalışma usullerine davet ediyoruz.
MEHMET
NACİ BOSTANCI (Amasya) – Bu çerçevede, ben mantığa uygun olmadığı kanaatimi arz
etmek istiyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan, çalışma usullerine davet var. 
BAŞKAN
– Efendim, teşekkür ediyorum.
Usul
tartışması talebinin bir temeli olur, usul tartışmasını da yaptık; artı, her
isteyen “Bir usul tartışması istiyorum.” diyemez, hakkın suistimali olur. 
İDRİS
BALUKEN (Diyarbakır) – Sizi çalışma usullerine davet ediyoruz.
BAŞKAN
– Biz Genel Kurul olarak, alınan karar gereğince görüşmelere geçiyoruz. (AK
PARTİ sıralarından alkışlar)
Şimdi,
bütçe sunuş konuşmasını yapmak üzere Maliye Bakanı Sayın Naci Ağbal’a söz
vereceğim.
Buyurun
Sayın Bakan. (AK PARTİ sıralarından alkışlar)
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Bakanım, bir dakikanızı rica ediyorum.
Meral
Hanım, buyurun.
İDRİS
BALUKEN (Diyarbakır) – Sayın Başkan, bu tutumunuzla, Genel Kurulda tarafsız bir
Meclis Başkanı değil, AKP Grubunun seçmiş olduğu bir Meclis Başkanı… 
İSMAİL
AYDIN (Bursa) – Milletvekiline saygı göster, ona söz verildi. 
İDRİS
BALUKEN (Diyarbakır) – …olduğunuzu kanıtladınız, tam da size yakışan bir tutum
bu.
BAŞKAN
– O sizin görüşünüz, yanlış konuşuyorsunuz.
İDRİS
BALUKEN (Diyarbakır) – Yanlış konuşmuyorum.
BAŞKAN
– Ben elimde adalet terazisiyle hareket eden bir insanım.
AHMET
YILDIRIM (Muş) – Ama yanlışa sahip çıktınız Sayın Başkan, yanlışa sahip
çıktınız.
İDRİS
BALUKEN (Diyarbakır) – İç Tüzük’ü ihlal ediyorsunuz, Anayasa’yı ihlal
ediyorsunuz. 
BAŞKAN
– Hayır Beyefendi. Yani sizin dediğiniz olursa adalettir, yoksa değildir; böyle
şey olmaz. (AK PARTİ sıralarından alkışlar)
Buyurun
Meral Hanım.
MERAL
DANIŞ BEŞTAŞ (Adana) – Ben demin Sayın Komisyon Başkanının…
İSMAİL
AYDIN (Bursa) – Efendim, böyle bir usul yok, Sayın Bakan kürsüde bekliyor.
MERAL
DANIŞ BEŞTAŞ (Adana) – Mikrofonu açarsanız…
BÜLENT
TURAN (Çanakkale) – Sayın Başkan, böyle bir usul yok. Kürsüde Sayın Bakan
konuşmaya başladı, artık, lütfen gündeme geçelim. Sayın Bakan kürsüye çıkmadan
söz verebilirdiniz.
BAŞKAN
– Bülent Bey, anlıyorum, bir dakika. Sanki mevzu varmış gibi düşünülmesin, bu,
efkârıumumiyenin takip ettiği müzakere.
BÜLENT
TURAN (Çanakkale) – Sayın Başkanım, kürsüye Sayın Bakan çıkmadan önce söz
verilebilirdi.
BAŞKAN
– Meral Hanım, buyurun.
İDRİS
BALUKEN (Diyarbakır) – Tamam, konuşmadan sonra yani kürsüye çıkmış…
MERAL
DANIŞ BEŞTAŞ (Adana) – Sonra, konuşmadan sonra şey yapalım.
BAŞKAN
– Öyle pazarlık yok, bir şey diyecekseniz deyin Hanımefendi.
MERAL
DANIŞ BEŞTAŞ (Adana) – Yok, konuşmadan sonra…
BAŞKAN
– O hâlde bitti.
Teşekkür
ediyorum.
Biz
Genel Kurulun aldığı bütçeyi görüşme kararını tatbik edeceğiz, onun dışında bir
görüşmeye girmeyeceğiz.
Dolayısıyla,
görüşmelere başladık.
Lütfen
buyurun Sayın Bakan.
MALİYE
BAKANI NACİ AĞBAL (Bayburt) - Sayın Başkan, değerli milletvekilleri; yüce
heyetinizi ve ekranları başında bizleri izleyen değerli vatandaşlarımızı
saygıyla selamlıyorum.
Bugün,
2014 Yılı Merkezi Yönetim Kesin Hesap Kanunu Tasarısı ile 2016 Yılı Merkezi
Yönetim Bütçe Kanunu Tasarısı’nın görüşmelerine başlıyoruz. Yoğun ve özverili
çalışmalar sonucunda bu tasarıların Genel Kurula getirilmesinde emeği geçen
Plan ve Bütçe Komisyonunun Değerli Başkanı ve üyelerine, bakan arkadaşlarıma ve
kamu idarelerinin temsilcilerine teşekkür ediyorum.
Sayın
Başkan, değerli milletvekilleri; öncelikli olarak küresel ekonomik görünüme
ilişkin değerlendirmelerimi sizlerle paylaşmak istiyorum. Küresel ekonomi, kriz
sonrası dönemde hâlâ yukarı yönlü bir büyüme trendi içerisine girememiştir.
2003-2007 döneminde ortalama yüzde 5,1 büyüyen küresel ekonomi, krizi takip
eden 2011-2015 döneminde ortalama yüzde 3,5 büyümüştür. 2014 yılında yüzde 3,4
büyüyen küresel ekonominin 2015 yılında yavaşlayarak yüzde 3,1 büyümesi
beklenmektedir. Bu, kriz sonrası dönemdeki en düşük küresel büyüme oranıdır.
2016 yılında ise küresel ekonominin bir miktar hızlanarak yüzde 3,4 büyümesi
öngörülmektedir. 
Gelişmiş
ülkelerde büyüme ivme kazanmakla birlikte kriz öncesi seviyelerini
yakalayamamıştır. 2003-2007 döneminde ortalama yüzde 2,8 büyüyen gelişmiş
ülkeler 2011-2015 döneminde ise ortalama yüzde 1,5 büyümüştür.
Kriz
sonrası dönemde ABD ekonomisi büyüme açısından gelişmiş ülkeler içinde pozitif
yönde ayrışmıştır. 2014 ve 2015 yıllarında yüzde 2,4 büyüyen ABD ekonomisinin
2016 yılında yüzde 2,6 büyümesi öngörülmektedir. Ancak, Çin ekonomisindeki
yavaşlama, düşük emtia fiyatları, finansal piyasalardaki kırılganlıklar,
küresel ekonomideki geleceğe dönük belirsizlikler ve güçlü dolar ile iş gücü
piyasasındaki iyileşmenin alt göstergelerindeki olumsuzluklar, ABD’de büyümenin
orta vadeli görünümünün nispeten ılımlı kalacağına işaret etmektedir. Avrupa
Merkez Bankasının uyguladığı parasal genişleme politikasıyla avro bölgesi
durgunluktan çıkmıştır. 2014 yılında yüzde 0,9 büyüyen avro bölgesinin 2015
yılında yüzde 1,5 büyümesi beklenmektedir. Avrodaki değer kaybı, petrol
fiyatlarındaki düşüş, uygulanan genişletici para ve maliye politikası ve özel
tüketimdeki canlanma AB’de büyümeyi desteklemektedir. 
Sayın
Başkan, değerli milletvekilleri; kriz öncesi ve sonrası dönemde küresel
ekonomik büyümeye öncülük eden gelişmekte olan ülkeler 2014 yılından itibaren
yavaşlama eğilimine girmiştir. 2011-2013 döneminde küresel büyümeye ortalama
3,1 puan katkı veren gelişmekte olan ülkelerin 2014-2016 döneminde ortalama 2,5
puan katkı vermesi beklenmektedir.
2014
yılında yüzde 4,6 büyüyen gelişmekte olan ülkelerin 2015 yılında yüzde 4, 2016
yılında ise yüzde 4,3 büyümesi beklenmektedir. 2014 yılında yüzde 2,8 büyüyen
Çin ve Hindistan hariç gelişmekte olan ülkelerin ise 2015 yılında yüzde 1,7,
2016’da ise yüzde 2,5 büyüyeceği tahmin edilmektedir.
FED’in
para politikasının neden olduğu belirsizlikler, finansal kırılganlıklar, Çin
ekonomisindeki yavaşlama, petrol ve emtia fiyatlarındaki düşüş, verimlilikte
beklenenin altında gerçekleşen artışlar ve jeopolitik sorunlar gelişmekte olan
ülkelerin büyümesini olumsuz yönde etkilemektedir, yavaşlatmaktadır. 2014
yılında yüzde 7,3 büyüyen Çin ekonomisi 2015 yılında yüzde 6,9 büyümüştür, 2016
yılında ise yüzde 6,3 büyümesi beklenmektedir. Çin ekonomisinin büyüme
modelindeki değişim çabaları ve yüksek borçluluk Çin’de büyümeyi yavaşlatmakta,
sınırlandırmaktadır.
Düşük
petrol fiyatları ve jeopolitik sorunlar Orta Doğu ve Kuzey Afrika ülkeleri için
risk oluşturmaya devam etmektedir. Düşük emtia fiyatları ise Latin Amerika
ülkeleri ve diğer emtia ihracatçısı ekonomileri olumsuz yönde etkilemektedir. 
Küresel
talepteki yavaşlama, FED kaynaklı belirsizlikler ile doların güçlenmesi ve
artan jeopolitik riskler son yıllarda küresel ticaret hacminin zayıflamasında
başlıca faktörler olmuştur. Küresel ticaret, kriz sonrası dönemde ortalama
sadece yüzde 3,8 büyüyebilmiştir. 2015 yılında yüzde 2,6 büyümesi tahmin edilen
küresel ticaret hacminin 2016 yılında yüzde 3,4 artması beklenmektedir. Bu oran
kriz öncesi dönem ortalamasının yarısından daha azdır.
Başta
petrol olmak üzere emtia fiyatlarında yaşanan düşüş, gelişmiş ve gelişmekte
olan ülkelerde iç ve dış makroekonomik dengeleri etkilemeye devam etmektedir.
Düşük petrol fiyatları enerjide dışa bağımlılığı yüksek olan ekonomilerde
enflasyon ve cari işlemler dengesi açısından olumlu katkı sağlarken, petrol
ihracatçısı gelişmekte olan ekonomilerin makroekonomik dengelerini olumsuz
yönde etkilemektedir. 
Sayın
Başkan, değerli milletvekilleri; küresel krizi takip eden dönemde beklenen
iyileşme bir türlü gerçekleşmemiş ve küresel ekonomiye ilişkin riskler
farklılaşarak da olsa varlığını sürdürmektedir. Söz konusu risklerden önemli
olan başlıca unsurları sizlerle paylaşmak istiyorum.
FED’in
para politikasına ilişkin olarak ileriye dönük belirsizlik, Çin’de büyümenin
öngörülenden daha yavaşlaması, jeopolitik gerginliklerin yaygınlaşması ve
yoğunlaşması, Avrupa bölgesindeki toparlanmanın beklenenden daha düşük kalma
ihtimali, gelişmekte olan ülkelerdeki düşük büyümenin daha da belirgin hâle
gelmesi, emtia ihracatçısı ülkelerde talebin daralması, finansal piyasalarda
dalgalanma ve varlık fiyatlarındaki düşüş ve genel olmak itibarıyla aşırı
borçlanmanın küresel büyümenin önünde engel teşkil etmesi. 
Sayın
Başkan, değerli milletvekilleri; şimdi de Türkiye ekonomisinin görünümü
hakkında kısaca değerlendirmelerimi sizlerle paylaşmak istiyorum: Türkiye
ekonomisine üç aylık dönemler itibarıyla bakıldığında küresel krizin
derinleştiği 2009 yılı hariç büyümenin istikrarlı bir şekilde devam ettiği
görülmektedir. Küresel kriz sonrası dönemde yani 2011-2015 yılları arasında
Türkiye ortalama yüzde 4,4 büyürken aynı dönemde Çin ve Hindistan hariç
gelişmekte olan ülkeler ortalama yüzde 3,4 oranında büyümüştür. Yani, bu
dönemde Türkiye ortalama büyüme oranı itibarıyla Çin ve Hindistan hariç
gelişmekte olan ülkelerin 1 puan üzerinde bir büyüme performansı göstermiştir.
Türkiye ekonomisi, 2 ayrı seçimin gerçekleştiği, avro bölgesi ekonomilerinde
canlanmanın sınırlı kaldığı, yakın ticaret ortaklarımızda ve komşularımızda
yaşanan sosyoekonomik sorunların devam ettiği, finansal oynaklıklar ve
jeopolitik gerginliklerin arttığı bir ortamda 2015’in ilk dokuz ayında yüzde
3,4 büyümüştür. 2015 yılına hem ilk dokuz aylık gerçekleşme itibarıyla
baktığımızda hem de daha sonra ortaya çıkan göstergeler itibarıyla baktığımızda
2015’in büyüme oranını yüzde 4 olarak öngörmekteyiz, öncü göstergeler de bu
büyüme oranını yakalayacağımıza işaret etmektedir. Bu oran, gelişmekte olan
ülkeler için öngörülen yüzde 4 ile aynı düzeyde, gelişmekte olan Avrupa için
öngörülen yüzde 3,4’ün Çin ve Hindistan hariç gelişmekte olan ülkeler için
öngörülen yüzde 1,7’nin ve Latin Amerika için öngörülen yüzde eksi 0,3’ün
oldukça üzerindedir. 2015 Türkiye ekonomisinin büyümesi hakikaten oldukça
performans bakımından olumlu bir neticeyi ortaya çıkarmıştır. 
2015
yılında büyüme performansıyla Türkiye'nin, G20, OECD ve Avrupa Birliği ülkeleri
arasında en hızlı büyüyen ekonomilerden biri olması beklenmektedir. 
2016
yılında ise siyasi istikrar ve reform iradesinin öngörülebilirliği artırmasıyla
en büyük ticaret ortağımız olan Avrupa Birliğinde beklenen ekonomik toparlanma
sonucunda büyümenin yüzde 4,5 seviyesinde olmasını bekliyoruz. Bu oran,
gelişmekte olan ülkeler için öngörülen ortalama yüzde 4,3’ün, gelişmekte olan
Avrupa için öngörülen yüzde 3,1’in Çin ve Hindistan hariç gelişmekte olan
ülkeler için öngörülen ortalama yüzde 2,5’in ve Latin Amerika için öngörülen
yüzde eksi 0,3’ün üzerindedir.
Sayın
Başkan, değerli milletvekilleri; enflasyon 2015 yılında Türk lirasında yaşanan
değer kaybı ve gıda fiyatlarında kaydedilen yüksek oranlı artış nedeniyle
hedefin üzerinde yüzde 8,8 seviyesinde gerçekleşmiştir. 2016 yılı Ocak ayında
yıllık tüketici enflasyonu yüzde 9,58 olarak gerçekleşmiştir. Bu yükselişte,
gıda ve hizmet gruplarıyla fiyatı yönetilen, yönlendirilen bazı ürünlerde ocak
ayı başında yapılan ayarlamalar etkili olmuştur. 
Küresel
emtia fiyatlarındaki düşük seyrin devamı, uygulayacağımız sıkı para politikası,
mali disiplin ve döviz kurundan kaynaklanan olumlu baz etkisiyle enflasyonun
2016 yılında aşağı doğru gelerek yüzde 7,5'e gerilemesini bekliyoruz.
Enflasyonun kademeli bir şekilde düşerek orta vadede düşük tek hanelerde
istikrar kazanması da esaslı bir hedefimizdir. 
2015
yılında ihracat yüzde 8,7, ithalat yüzde 14,4 oranında daralmıştır. 2014
yılında 84,6 milyar dolar olarak gerçekleşen dış ticaret açığı 2015 yılında
yüzde 25,2 daralarak 63,3 milyar dolara gerilemiştir. İhracatın ithalatı
karşılama oranı ise yüzde 65,1'den yüzde 69,5'e yükselmiştir. 2015 yılında,
Türkiye, Avrupa Birliği pazarından daha fazla pay almıştır. 
Cari
açık, aldığımız makro ihtiyati tedbirler ve başta petrol olmak üzere emtia
fiyatlarındaki düşüşle önemli bir daralma süreci içerisine girmiştir. 2014 yılı
sonunda 43,6 milyar dolar olan cari açık 2015 yılında yüzde 26,1 oranında
daralarak 32,2 milyar dolara gerilemiştir.
2014
yılında yüzde 5,5 olarak gerçekleşen cari açığın millî gelire oranı 2015
yılında yüzde 4,5'e gerilemiştir. Bu oranın 2016 yılında daha da azalarak yüzde
3,9'a gerileyeceğini öngörüyoruz. 
Sayın
Başkan, değerli milletvekilleri; 2007 yılında 20,2 milyon kişi olan istihdamımız
Kasım 2015 döneminde 26,7 milyon kişiye yükselmiştir. Avro bölgesi hâlâ kriz
öncesi seviyeyi yakalayamamışken Türkiye'de istihdam 2007 yılına göre yüzde 32
oranında artmıştır. Bunun yanı sıra, kriz dönemi ve sonrasında uyguladığımız
istihdamı artıran politikalar sayesinde son yıllarda iş gücüne katılım oranları
da artmaktadır. 
2015
yılı Kasım ayında iş gücüne katılım oranı yüzde 51,2 olarak gerçekleşmiştir.
2015 yılı Kasım ayında işsizlik oranı bir önceki yılın aynı dönemine göre 0,2
puan azalarak yüzde 10,5 olarak gerçekleşmiştir. 2015 yılında yüzde 10,2
olacağı öngörülen işsizlik oranının orta vadeli program dönemi sonunda yani
2018 itibarıyla yüzde 9,6'ya düşmesini bekliyoruz.
Sayın
Başkan, değerli milletvekilleri; güçlü bankacılık sistemimiz ekonomimizi
dalgalanmalara karşı koruyan önemli unsurlardan bir tanesidir. Küresel
ekonomideki belirsizliklere rağmen bankacılık sektörünün temel rasyoları güçlü
ve sağlıklı yapısını korumaktadır.
2015
yıl sonu itibarıyla sermaye yeterlilik oranı yüzde 15,6 ile yasal sınır olan
yüzde 8'in yaklaşık 2 katıdır.
Bankacılık
sektörü aktif kalitesini de korumaya devam etmektedir. Sektörün en önemli
göstergelerinden biri olan aktif toplamı 2015 yılında 2014 yılına göre yüzde 18
oranında büyüyerek 2,4 trilyon lira olmuştur.
Mali
dengelerin iyileşmesi nedeniyle kamu sektörünün dış borcunun millî gelir
içindeki payının 2002 yılındaki yüzde 28'lik seviyesinden 2015 yılı üçüncü
çeyreği itibarıyla yüzde 15,5'e gerilediğini görüyoruz.
Özel
sektör borcu içerisinde finans sektörü dışında kalan reel kesimin yani
firmaların dış borcunun millî gelire oranı ise 2002 yılında yüzde 13,3 iken
2015 yılı üçüncü çeyreği itibarıyla yüzde 15,9'a çıkmıştır. 
Sayın
Başkan, değerli milletvekilleri; Türkiye, 1990'lı yıllarda yüksek bütçe
açıklarına ve sürdürülemez bir borç yüküne maruz kalmıştır. Hükûmetlerimiz
döneminde sağladığımız mali disiplin sayesinde Türkiye hem küresel krizde hem
de sonrasında, özellikle gelişmiş ekonomilerden kamu maliyesi göstergelerinde
pozitif yönde ayrışmış ve dış şoklara karşı dayanıklılığını artırmıştır.
Türkiye
genel devlet açığında küresel kriz yılı olan 2009 hariç son 11 yıldır
Maastricht Kriterini sağlamıştır. 2002 yılında yüzde 10,8 olan genel devlet
açığının millî gelire oranının 2015 yılında dengede olacağını tahmin ediyoruz.
2003-2007 döneminde ortalama yüzde 2,2 olan genel devlet açığının millî gelire
oranı 2011-2015 döneminde ortalama yüzde 0,5 oranında gerçekleşmiştir. 
2015
yılında genel devlet açığının millî gelire oranının gelişmekte olan ülkelerde
yüzde 4,3, OECD ortalamasının yüzde 3,3 ve Avrupa Bölgesi’nde yüzde 2 olduğu
göz önüne alındığında bu performansın daha çarpıcı olduğu görülmektedir. 
Diğer
taraftan 2002 yılında yüzde 74 olan AB tanımlı borç stokunun millî gelire oranı
2015 yılı sonunda yüzde 32,6’ya düşmüştür. Bu oranın 2018 yılı sonunda yüzde
30’un altına inerek yüzde 29,5 olmasını bekliyoruz. 
Kamu
borç stokunun millî gelire oranı yüzde 115 olan OECD ortalamasından, yüzde 93,7
olan Avro Bölgesi ortalamasından ve hatta yüzde 44,4 olan gelişmekte olan
ülkeler ortalamasından bile oldukça düşük seviyededir. 
Diğer
taraftan, 2002 yılından bu yana kamu net borç stokunun millî gelire oranını
yüzde 61,5’ten yüzde 7,6’ya düşürdük. Aynı dönemde kamu net dış borç stokunun
millî gelire oranını da yüzde 25,2'den yüzde eksi 5,1'e düşürüp kamu sektörünü
fazla verir hâle getirdik.
Ayrıca
borçlanma vadelerimizi tarihî yüksek seviyelere ulaştırdık. Hükûmete
geldiğimizde Hazine, iç piyasalardan ortalama 9,4 ay vadeyle borçlanırken bugün
söz konusu bu vade 70,4 aya kadar uzamıştır.
Sayın
Başkan, değerli milletvekilleri; mali disiplin sayesinde ülkemiz önemli
kazanımlar elde etmiştir. 2002 yılında vergi gelirlerinin yüzde 85,7'si faiz
ödemelerine giderken bugün vergi gelirlerinin sadece yüzde 13'ü faiz
ödemelerine gitmektedir.
Benzer
şekilde 2002 yılında faiz giderlerinin bütçe içindeki payı yüzde 43,2 iken bu
oranı 2015 yılında yüzde 10,5'e kadar düşürdük.
Tüm
bu kazanımlarla iç borçlanmanın maliyetlerinde de önemli iyileştirmeler
sağladık. 2002 yılında yüzde 62,7 seviyesinde olan Türk lirası cinsinden sabit
faizli devlet iç borçlanma senetleri faiz oranı 2016 yılı Ocak ayı itibarıyla
yüzde 11,1 olmuştur. 2002 yılında yüzde 25,4 olan reel faiz oranı 2016 yılı
Ocak ayında yüzde 3’e kadar düşmüştür. 
Hükûmetlerimiz
döneminde faiz yükünü azaltarak tasarruf ettiğimiz kaynakları eğitim, sağlık,
sosyal harcamalar ve yatırım harcamaları için kullandık.
Mali
disiplinin sürdürülmesindeki kararlılığımız Türkiye ekonomisini olumsuz dış
şoklara karşı dirençli kılan temel unsurlardan birisi olmuştur. Küresel
belirsizliklerin yüksek olduğu mevcut konjonktürde bu kazanımların korunarak
daha da ileriye götürülmesi büyük önem taşımaktadır.
Sayın
Başkan, değerli milletvekilleri; AK PARTİ hükûmetleri döneminde
gerçekleştirilen yapısal reformlar ile doğru makroekonomik politikalar
sayesinde ekonomide önemli başarılar elde ettik. Türkiye'nin dolar bazında kişi
başına millî gelirini 2002-2015 döneminde 2,7 katına çıkardık. Satın alma gücü
paritesine göre de kişi başına millî gelir 2008 yılında 15 bin dolar iken 2015
yılında bu tutar 20 bin doları aşmıştır. 
Türkiye’deki
gelir dağılımını da bu dönemde iyileştirdik. Gelir dağılımındaki adaleti ölçen
Gini katsayısı 2002 yılında 0,44'ten 2014 yılında 0,38'e gerileyerek iyileşme
sağlanmıştır. Aynı dönemde en zengin yüzde 10’luk kesimin ortalama gelirinin en
yoksul yüzde 10'luk kesimin ortalama gelirine oranı 18,3 kattan 11,6 kata
düşmüştür.
Mutlak
yoksulluk göstergelerinde de önemli iyileştirmeler sağladık. Günlük 2,15
doların altında geçinen nüfus 2002 yılında yüzde 3’tü, 2014 yılı itibarıyla bu
oran sıfıra indi. Yani geliri 2,15 doların altında yaşayan bir nüfus kalmadı.
Günlük 4,3 doların altında geçinen nüfusu ise on iki yılda 28,7 puan azaltarak
yüzde 1,6'ya düşürdük.
Kişi
başına millî gelir yönünden uzun yıllar ülkemiz orta gelir grubunda yer aldığı
hâlde, 2003-2007 döneminde sağladığımız ortalama yüzde 6,9 büyüme sayesinde
orta-üst gelir grubu ülkeler arasına ülkemizi yükseltmiş olduk.
Sayın
Başkan, değerli milletvekilleri; yüksek gelirli ülkeler grubuna girebilmek
amacıyla ekonomik büyümeyi artıracak yeni reformları hayata geçirmeyi
hedefliyoruz. Gerçekleştireceğimiz reformları altı temel alanda
yoğunlaştıracağız. Bunlar; demokratikleşme ve adalet, eğitim, kamu yönetimi,
kamu maliyesi, reel ekonomide köklü dönüşüm, öncelikli dönüşüm programları
alanında gerçekleştireceğimiz reformlardır.
Yargı
sistemimizi, başta Avrupa Birliği olmak üzere uluslararası norm ve standartları
esas alarak reforma tabi tutacağız, daha önce ilan ettiğimiz yargı reform
stratejisi çerçevesinde yargıyı yeniden yapılandıracağız.
Demokratik
bir ülke olarak Türkiye, hukuk düzeniyle vatandaşlarımızın özgürlüklerini
korumaya, uluslararası topluma güven vermeye, yerli ve yabancı yatırımcılar
için güvenli bir liman olmaya devam edecektir. 
Sayın
Başkan, değerli milletvekilleri; önceki hükûmetlerimizde olduğu gibi, bu
Hükümetimiz döneminde de eğitim temel önceliğimiz olacaktır. 2012 yılında
zorunlu eğitim süresini sekiz yıldan on iki yıla çıkardık. 25 yaş üstü nüfusta
ortalama eğitim süresi 2000 yılında 5,5 yıl iken 2014 yılında bunu 7,6 yıla
çıkardık. Dünya Ekonomik Forumu’nun yükseköğretim sıralamasına göre 2008'de 144
ülke içinde 72’nci sıradayken 2015'te 140 ülke arasında 55’inci sıraya
yükselttik. Hedefimiz ülkemizi eğitimde en iyi OECD ülkelerinden biri yapmak ve
bölgenin çekim merkezi hâline getirmektir.
Meslek
liselerinde özel kesimin katkısını artıracağız. Kamu-özel iş birliğiyle meslek
liselerini ve meslek yüksekokullarını yeniden yapılandıracağız. Mesleki ve
teknik lise mezunlarının istihdamını özendireceğiz.
Kadınların
iş gücüne ve istihdama katılımlarının önündeki engelleri kaldırıyoruz. 2005
yılında yüzde 23,3 olan kadınların iş gücüne katılım oranını uyguladığımız
politikalarla 8,3 puan artırarak yüzde 31,6'ya yükselttik. Çocuk bakım
hizmetlerini yaygınlaştırarak, girişimciliği destekleyerek ve fırsat eşitliği
yaratarak kadınlarımızın iş gücüne katılımını 2018'de yüzde 35'e, 2023'te yüzde
41'e çıkarmayı hedefliyoruz. Çalışanların kazanılmış haklarını koruyarak iş
gücü piyasasında güvenceli esnekliği inşallah yakında Meclisimizden geçirmek
suretiyle hayata geçirmiş olacağız.
Sayın
Başkan, değerli milletvekilleri; uzun dönemde büyümenin en önemli belirleyicisi
olarak gördüğümüz AR-GE faaliyetlerini desteklemeye devam ediyoruz. 2002
yılında yüzde 0,53 olan AR-GE harcamalarının millî gelir içerisindeki payını
2014 yılında yüzde 1,01'e çıkardık. Bu oranı 2018'de yüzde 1,8'e çıkarmayı
hedefliyoruz.
Türkiye'de
sağladığımız siyasi ve mali istikrarla yatırım ortamını da iyileştirdik.
Türkiye’ye gelen toplam uluslararası doğrudan yatırım tutarı 1980-2002 yılları
arasında sadece 14,8 milyar dolarken, 2003-2015 döneminde bu rakamı 165 milyar
dolara çıkardık. 
Yurt
içi tasarrufların millî gelir içindeki payını orta vadeli program dönemi
sonunda yüzde 17,8’e çıkarmayı hedefliyoruz. Bireysel emeklilik sisteminde 2013
yılı Haziran itibarıyla 3,6 milyon kişi olan katılımcı sayısı, 2015 sonunda 6
milyon kişiye ulaşmıştır. Sistemdeki fon büyüklüğü ise aynı dönemde yaklaşık
23,3 milyar liradan 48 milyar liraya çıkarılmıştır. 
Finansman
imkânlarının çeşitlendirilmesi amacıyla kira sertifikasını sermaye piyasalarına
kazandırdık. Bu doğrultuda, yurt içinde ve yurt dışında kira sertifikası
ihracını ilk defa 2012 yılında gerçekleştirdik. 2012 yılından itibaren yurt içi
piyasada gerçekleştirdiğimiz 8 ayrı kira sertifikası ihracıyla toplamda 13,4
milyar lira finansman sağladık. Aynı şekilde, yurt dışı piyasadan şimdiye kadar
gerçekleştirdiğimiz 3 ayrı kira sertifikası ihracı ise 3,7 milyar dolar tutarındadır.

Sayın
Başkan, değerli milletvekilleri; konuşmamın bu bölümünde 2014 Yılı Kesin Hesap
Kanun Tasarısı’na ilişkin bazı büyüklükleri sizlerle paylaşmak istiyorum. 
2014
yılında merkezî yönetim bütçe giderleri 448,8 milyar lira olarak
gerçekleşmiştir. Bütçe gelirleri 425,4 milyar lira olmuştur. 2014 yılında
gerçekleşen bütçe açığı 23,4 milyar olmuştur. Faiz dışı fazla ise aynı dönemde
26,5 milyar lira olarak gerçekleşmiştir. Yani, 2014 yılında merkezî yönetim
bütçe açığının millî gelire oranı yüzde 1,3 olmuştur. 2014 yılı bütçe gideri,
başlangıçtaki tahminimize göre yüzde 2,8 oranında artmıştır. Buna karşın bütçe
giderlerimiz yüzde 5,5 oranında artış göstermiştir. Bütçe açığı tahminimize
göre yüzde 30 oranında azalmış, faiz dışı fazla ise yüzde 42 oranında artarak
26,5 milyar lira olarak gerçekleşmiştir. Söz konusu açıkladığım veriler 2014
yılında mali disiplinden asla taviz vermediğimizi açık bir şekilde
göstermektedir. 
Sayın
Başkan, değerli milletvekilleri; şimdi de sizlerle 2015 yılı geçici merkezi yönetim
bütçe gerçekleşmelerini paylaşmak istiyorum. 2015 yılında merkezî yönetim bütçe
giderleri 506 milyar lira olmuştur. Faiz hariç bütçe giderleri 453 milyar lira,
merkezî yönetim bütçe gelirleri 483,4 milyar lira, genel bütçe vergi gelirleri
407,5 milyar lira olarak gerçekleşmiştir. Buna göre, 2015 yılında merkezî
yönetim bütçe açığı 22,6 milyar lira, merkezî yönetim bütçe açığının millî
gelire oranı ise yüzde 1,2 olarak gerçekleşmiştir. İktidarımız boyunca, seçim
dönemleri de dâhil olmak üzere, kararlılıkla uyguladığımız mali disipline
dayalı politikalar bizlere bu başarıyı getirmiştir.
Uluslararası
karşılaştırmalarda kullanılan genel devlet açığı ve genel yönetim borç stoku
açısından 2015 yılı da başarılı bir yıl olmuştur. Genel devlet dengesinde son
dokuz yılın en iyi sonucu bu yıl gerçekleşmiş olacak, 2015 yılı için söylüyorum
ve 2015 yılında genel devlet dengede olacak. Ne demek genel devletin dengede
olması? Bütçenin iki yakasının bir arada olması demek; gelirinin, giderinin
birbirine denk olması demek. Bütün milletimiz açısından, ülkemiz açısından,
ekonomimiz açısından hakikaten iftihar edilecek bir netice. 2002 yılında yüzde
74 seviyesinde olan genel yönetim borç stoku ise 2015 yılında yüzde 32,6
düzeyinde gerçekleşecektir. 
Sayın
Başkan, değerli milletvekilleri; görüşmekte olduğumuz 2016 Yılı Merkezi Yönetim
Bütçe Kanun Tasarısı AK
PARTİ hükûmetlerinin 14’üncü bütçesidir. 2016 yılı bütçesi önümüzdeki üç yıllık
dönemde sürdüreceğimiz maliye politikası hedefleri doğrultusunda
hazırlanmıştır. Bu hedefler; ekonomik istikrarın desteklenmesi, büyüme
potansiyelinin yukarıya çekilmesi, yurt içi tasarrufların artırılarak cari
açığın kontrol altında tutulması ve fiyat istikrarına yardımcı olunmasıdır. 
2016 yılı merkezî yönetim bütçe büyüklüklerini de şu
şekilde sizlerle paylaşmak isterim: 2016 yılı merkezî yönetim bütçesi için
öngördüğümüz bütçe gideri 570,5 milyar lira, faiz hariç bütçe giderleri 514,5
milyar lira, bütçe gelirleri 540,8 milyar lira, vergi gelirleri 459,2 milyar
lira, bütçe açığı 29,7 milyar lira, faiz dışı fazla 26,3 milyar lira olacaktır.
Millî gelire oran olarak 2016 yılı merkezî yönetim bütçe açığının yüzde 1,3
olacağını tahmin ediyoruz. Yine, 2016 yılında faiz dışı fazlanın yüzde 1,2
düzeyinde gerçekleşeceğini öngörüyoruz. 
Sayın Başkan, değerli milletvekilleri; konuşmamın bu
bölümünde sizlere 2016 yılı merkezî yönetim bütçesinin temel özelliklerinden
bahsetmek istiyorum. 
2016 yılı bütçesi Türkiye’nin beşeri sermayesine,
altyapısına, üretimine ve geleceğine kaynak ayıran bir bütçedir. Bu bütçe,
ülkemizin dört bir yanına yatırım götürecek, refahı yayacak, 79 milyon
insanımıza hizmet sunacak bir bütçedir. Bu bütçe, yerinden yurdundan koparılan
muhacirlere ve mazlumlara da kol kanat geren bir bütçe olacaktır. (AK PARTİ
sıralarından alkışlar) 
Hükûmetlerimiz
döneminde uygulanan ihtiyatlı maliye politikaları ve elde edilen makroekonomik
istikrar sayesinde, bütçeden faize ödenen tutarlar sürekli olarak azalmıştır.
2002 yılında faiz giderlerinin bütçe içindeki payı yüzde 43,2 iken 2016 yılında
bu oranın yüzde 10’un altına düşerek yüzde 9,8 seviyesinde gerçekleşeceğini
düşünüyoruz, öngörüyoruz. Öte yandan, faiz giderlerinin millî gelire oranı 2002
yılında yüzde 14,8 iken 2016 yılında bu oranın yüzde 2,5 olacağını tahmin
ediyoruz. Benzer şekilde, 2002 yılında vergi gelirlerinin yüzde 85,7’si faiz
ödemelerine giderken 2016 yılında bu oranın sadece yüzde 12,2’ye gerileyeceğini
öngörüyoruz. Yani, 2002 yılında toplanan verginin yaklaşık yüzde 85’i, yüzde
90’ı tamamen faize giderken şimdi biz bu oranı yüzde 12’lere kadar düşürdük.
İnşallah daha da düşürerek yüzde 10’ların altında faiz bütçesi oluşacak. Esas o
zaman daha fazla, hizmet bütçesini milletimiz yaşamış olacak. Böylece bütçe
kaynaklarımızı, artık, faize değil, vatandaşlarımıza daha kaliteli hizmet sunmak
için harcıyor; eğitime, sağlığa, yatırıma daha fazla kaynak ayırıyoruz. 
Sayın
Başkan, değerli milletvekilleri; her zaman olduğu gibi bütçedeki en büyük payı
yine eğitime ayırıyoruz. 2016 yılında eğitime ayırdığımız kaynağı, 2015 yılı
bütçesine göre yüzde 25 oranında artırarak 109 milyar liraya çıkarıyoruz. Yani,
topladığımız verginin yaklaşık dörtte 1’ini sadece ve sadece eğitime
ayırıyoruz. YURTKUR dâhil, yükseköğretime merkezî yönetim bütçesinden
ayırdığımız kaynağı, 2002 yılı bütçesine göre 10 katın üzerinde bir artışla 3
milyar liradan 33 milyar liraya çıkarıyoruz. Yeni kurulan üniversitelerimize 2007 yılından bu yana -2016 yılı
dâhil- 25,5 milyar lira kaynak ayırdık. Bu tutarın yaklaşık 10 milyar liralık
kısmı üniversitelerin yerleşkelerinin alt ve üst yapılarının yapımı için
kullanılmıştır.
2012 yılında birinci öğretim ve açık öğretimde harçları
kaldırdık, yani artık ülkemizde yükseköğretime giden, üniversiteye giden
öğrencilerimiz harç ödemiyorlar. Biz bu harcın gerektirdiği katkıyı doğrudan
doğruya üniversitelerimize devlet bütçesinden temin ediyoruz. Dolayısıyla, 2,8
milyon öğrencimiz, son üç yılda olduğu gibi 2016 yılında da herhangi bir harç
ödemeden üniversitede eğitimlerini alacaklar.
2002 yılında 188 bin olan yurt kapasitesini 2015 yılında,
artan standartlarla birlikte 450 bine çıkarttık ve bunu daha da artıracağız. 
Sayın Başkan, değerli milletvekilleri; sağlık, bu yıl da
eğitimden sonra bütçeden en fazla pay alan ikinci harcama kalemi olmaya devam
etmektedir. 2016 yılında kamu sağlık harcamalarını bir önceki yıla göre
yaklaşık yüzde 18 oranında artırarak 95 milyar liraya çıkarıyoruz.
Kamu-özel iş birliği modeliyle başlatmış olduğumuz şehir
hastaneleri projeleri kapsamında, sabit yatırım tutarı yaklaşık 27 milyar lira
olan 34 adet tam donanımlı şehir hastanesi vatandaşlarımıza hizmet verecektir.
Bu projeler tamamlandıktan sonra, sağlık hizmeti sunumunda yatak kapasitemize
43 bin nitelikli yatak daha eklenmiş olacaktır.
2016 yılında yatırım bütçesini bir önceki yıl başlangıç
ödeneklerine göre yüzde 24,2 oranında artırarak yaklaşık 60,1 milyar liraya
çıkarıyoruz. 
2002 yılında sekiz buçuk yıl olan kamu yatırımlarının
ortalama tamamlanma süresini 2015 yılı
itibarıyla dört yıla indirdik.
Sayın
Başkan, değerli milletvekilleri; iktidarımız döneminde kamu görevlileri ve
emeklilerimizin mali ve sosyal haklarında ciddi iyileşmeler sağladık; onların
yaşam standartlarını yükselttik, harcanabilir gelirlerini önemli ölçüde
artırdık ve artırmaya devam edeceğiz.
2016
yılı Ocak ayında kamu görevlilerinin mali ve sosyal haklarında yüzde 6,9
oranında artış yaptık. Temmuz ayında da yüzde 5 oranında artış yapılacaktır.
Söz konusu artışlar sonucunda 2016 yılında kümülatif bazda yüzde 12,25 oranında
kamu görevlilerimizin mali ve sosyal haklarında artış yapmış olacağız. 
2002-2016
Şubat döneminde aylık ve ücretlerde enflasyonun oldukça üzerinde artışlar
sağlanmıştır. Nitekim, 2002 yılı sonundan 2016 Şubat ayına kadar, yani bugüne
kadar gerçekleşen kümülatif enflasyon yüzde 212 olmuştur. Yani 2002 ile bugünü
alırsak arada gerçekleşen enflasyon yüzde 212 olmuştur. Buna karşılık aile
yardımı ödeneği dâhil en düşük memur maaşı yüzde 504 artarak 2.365 liraya
çıkmış, reel olarak yüzde 94 artmıştır. Yani en düşük memur maaşındaki artış
reel olarak neredeyse bir kat artmıştır. 
Yine,
aile yardımı ödeneği dâhil ortalama memur maaşı yüzde 389 artarak 2.828 liraya
yükselmiştir. Reel artış yüzde 57 olmuştur.
65
yaş aylığı yüzde 788 artarak 217 liraya yükselmiş ve reel olarak yüzde 185
oranında artmıştır.
Muhtarlarımızın
aylığı aynı dönemde, 2002 ila bugün arasında bakarsak yüzde 1.235 artarak 1.300
TL'ye yükselmiş; reel olarak muhtarlarımızın aylığı 3 kat artmıştır. 
Bu
dönemde emeklilerimizin aylıklarında da önemli artış sağlanmıştır. 2015 yılı
Temmuz ayından geçerli olmak üzere SSK ve BAĞ-KUR emeklilerimizden maaşları bin
liranın altında olanlar için artış yaptık 100 lira tutarında, ayrıca aylıkları
1.000 lirayla 1.100 lira arasında olanların aylıklarını da 1.100 liraya
çıkardık. 
Memur
emekli aylıklarında 2015 yılı Eylül ayından itibaren ortalama 100 lira
tutarında, 2016 yılı Ocak ayında ise yüzde 6,9 oranında artış sağlamış olduk.
2015 yılı Aralık ayında yaptığımız düzenlemeyle de, daha önce yani eylülde
yaptığımız artıştan yararlananlar da dâhil olmak üzere tüm SSK ve BAĞ-KUR emeklilerinin
aylıklarında 2016 yılı Ocak ayında yapılan yüzde 3,8 oranındaki artışa ilave
olarak 100 lira bir artış daha yapılmış oldu. 
Sayın
Başkan, değerli milletvekilleri; bütün bu düzenlemelerle birlikte 2002 yılı
sonuna göre 2016 yılı Şubatı esas aldığımızda, o dönemde enflasyonun yüzde 212
gerçekleştiğini söylemiştim, en düşük SSK emekli aylığı bu dönemde yüzde 403
artarak 1.292 liraya yükselmiş ve reel olarak yüzde 61 oranında artmıştır. 
MUSA
ÇAM (İzmir) – Geçen yıla göre ne olmuş?
MALİYE
BAKANI NACİ AĞBAL (Devamla) – En düşük memur emekli aylığı yüzde 330 artarak
1.618 liraya yükselmiş ve reel olarak yüzde 38 oranında artmıştır. 
MUSA
ÇAM (İzmir) – Geçen yıla göre?
MALİYE
BAKANI NACİ AĞBAL (Devamla) – Geçen yıla göre de çok iyi artmıştır. 
MUSA
ÇAM (İzmir) – Yapmayın, etmeyin. 
MALİYE
BAKANI NACİ AĞBAL (Devamla) – Memurumuz, esnafımız, işçimiz, asgari ücretlimiz,
herkes biliyor, herkes de takdir ediyor. Bunu da zaten seçimlerde gördük. (AK
PARTİ sıralarından alkışlar) 
MUSA
ÇAM (İzmir) - 2002’yle mukayese etmekten ne zaman vazgeçeceksiniz? 
MALİYE
BAKANI NACİ AĞBAL (Devamla) – Biz, işçiye, memura, çalışana ücret artışı
yapacak kadar bir bütçe hazırlıyoruz. Size de bir gün nasip olur. 
En
düşük BAĞ-KUR esnaf emekli aylığı da yüzde 678 oranında artarak 1.157 liraya
yükselmiş ve reel olarak yüzde 149 oranında artmıştır. En düşük BAĞ-KUR çiftçi
emekli aylığı da yüzde 1.297 oranında artmıştır. 
Sayın
Başkan, değerli milletvekilleri; biliyorsunuz, seçim beyannamemizde de kamu
çalışanlarımıza dönük olarak önemli iyileştirme vaatlerimiz vardı, bunları da
Hükûmet olduktan sonra bir bir gerçekleştirdik. Bunlardan birkaçından da burada
bahsetmek istiyorum çünkü 2016 yılı bütçesinden bu mali ve sosyal haklardaki
artışları karşılayacağız.
Emniyet
mensuplarımızın maaşlarında 151 lira ile 452 lira tutarında artış sağladık.
Muhtar aylıklarını 1.000 liradan 1.300 liraya yükselttik. 2015 yılından sonra
göreve başlayan 1 milyon 200 bin kamu çalışanımıza ilave bir derece verdik.
Geçici köy korucularının ücretlerini 1.100 liradan 1.300 liraya çıkardık.
Sayın
Başkan, değerli milletvekilleri; Hükûmetimiz, tarım ve gıda ürünlerinde yeterli
ve sürdürülebilir üretimin sağlanması ve rekabet gücümüzün artırılarak net
ihracatçı konumumuzun daha da güçlendirilmesi amacıyla tarım sektörüne verdiği
destekleri artırarak devam ettirmektedir. Bu doğrultuda tarımsal destekleri
artırmak üzere 2016 yılı bütçesinde de önemli iyileştirmeler yaptık. 2016 yılı
bütçesinden tarımsal desteklemeler için 11,6 milyar lira doğrudan destek için
kaynak ayırdık. 2015 yılı başlangıç ödeneklerine göre bu, yüzde 16,4 oranında
artışı ifade etmektedir. Bu kapsamda, 2016 yılında hayvancılık destekleri için
3 milyar lira kaynak ayırdık. Yine, prim desteği olarak 2,2 milyar lira kaynak
ayırdık. Özellikle fındıkla uğraşan çiftçilerimiz açısından söylemem gerekirse
alan bazlı gelir desteği için 850 milyon lira kaynak ayırdık. Mazot ve gübre
desteği için yaklaşık 1,5 milyar lira kaynak ayırdık. 2016 yılı bütçemizde
tarımsal kredi sübvansiyonu, müdahale alımları ve tarımsal KİT’lerin finansmanı
da dâhil tarıma toplamda 15,2 milyar liralık kaynak öngörüyoruz. Bunun yanında,
biliyorsunuz, gübre ve yemde KDV’yi kaldırmak suretiyle de çiftçilerimize ilave
2,4 milyar lira destek sağladık. Böylece, sayın milletvekillerim, 2016 yılında
tarım sektörüne sağladığımız toplam destek tutarı 17,6 milyar liraya
yükselmiştir. 
Tarımsal
üretim maliyetlerini düşürmek için arazi toplulaştırma çalışmalarına da devam
ediyoruz. 2023 yılına kadar 14 milyon hektar alanda arazi toplulaştırmasını tamamlamayı
hedefliyoruz.
Sayın
Başkan, değerli milletvekilleri; 2016 yılı merkezî yönetim bütçesinde AR-GE
projelerine ayrılan kaynak tutarını da 4,4 milyar liraya çıkardık. 2016 yılı
merkezî yönetim bütçesinde genel bütçeli idarelerin AR-GE projelerine ayrılan
kaynak, bir önceki yıla göre yüzde 117 artarak 1,5 milyar liraya çıkmıştır.
Yine, özel bütçeli idarelerin AR-GE projelerine ayrılan kaynak 2015 yılına göre
yüzde 27 oranında artırılarak 2,3 milyar liraya çıkarılmıştır. Üniversite AR-GE
projelerine ise 2016 yılında 564 milyon lira kaynak ayırdık. 2016 yılı merkezî
yönetim bütçesinde TÜBİTAK AR-GE projelerine ayrılan kaynak bir önceki yıla
göre yüzde 22 oranında artırılarak 1,2 milyar liraya çıkarılmıştır. 
2015
yılında KOBİ destekleri için yaklaşık 350 milyon lira ödenek tahsis etmiştik.
64’üncü Hükûmet Programı’mızda söz verdiğimiz gibi, bu destek tutarını da
yaklaşık 3 kat artırarak 990 milyon yani 1 milyar liraya çıkardık.
Sayın
Başkan, değerli milletvekilleri; 64’üncü Hükûmet Programı’mız kapsamında,
gençlerin iş gücüne hızlı bir şekilde katılımlarının sağlanması ve
becerilerinin artırılması için hem genç istihdamını hem de genç girişimciliğini
de destekliyoruz. Bu kapsamda, kendi işini kurmak isteyen gençlerimize proje
karşılığı 50 bin liraya kadar karşılıksız nakit destek veriyoruz. Kendi işini
kurmak veya geliştirmek isteyen gençlerimize ayrıca 100 bin liraya kadar
faizsiz kredi veriyoruz. Genç çiftçilerimize proje karşılığı 30 bin liraya
kadar karşılıksız hibe desteği vereceğiz. Yeni iş kuran gençlerimize üç yıl
boyunca gelir vergisi istisnası sağladık. İşbaşı eğitim programı kapsamında ilk
kez iş bulan her gencimizin maaşının bir yıl boyunca devlet tarafından
karşılanmasını sağladık. 
Sayın
Başkan, değerli milletvekilleri; İller Bankası tarafından SUKAP projesi
kapsamında belediyelerin içme suyu ve kanalizasyon tesislerinin yapımı hızla
devam etmektedir. Bakanlığımız bütçesi ve İller Bankası kaynakları dikkate
alınarak 2015 yılı Aralık ayı itibarıyla proje tutarı 5,8 milyar liraya
çıkmıştır. Bu kapsamda 1.023 proje bulunmaktadır. Bu projenin yani 5,8 milyar
liralık projenin 2,3 milyar lirası merkezî yönetim bütçesinden hibe olarak
karşılanmaktadır, 3,5 milyar lirası ise kredi imkânı, kredi finansmanı olarak
belediyelerimizin hizmetine sunulmuştur.
MAHMUT
TANAL (İstanbul) – Düzce Belediyesi hâlen yapmamış, Melen Çayı’na pislikler
dökülüyor.
MALİYE
BAKANI NACİ AĞBAL (Devamla) – 2016 yılı bütçesinde SUKAP projesi için 631
milyon lira hibe amaçlı kaynak ayırdık.
Sayın
Başkan, değerli milletvekilleri; konuşmamın son bölümünde de kısaca 2016 yılı
bütçemizin gelir politikasıyla ilgili olarak sizlerle genel anlamda bilgileri
paylaşmak istiyorum. 
Yatırımları,
üretimi ve istihdamı teşvik edecek, yurt içi tasarrufları artıracak, bölgesel
gelişmişlik farklarını azaltacak, ekonominin rekabet gücünü daha da
geliştirecek şekilde sosyal politikalarla uyumlu olarak tasarladığımız gelir
politikalarımızı 2016 yılında da kararlılıkla sürdüreceğiz. Etkin, basit ve
daha adil bir vergi sisteminin oluşturulmasını, vergi mevzuatının
sadeleştirilmesini ve mükellef uyumunu kolaylaştıracak bir yapıya
kavuşturulmasını hedefleyen reform niteliğindeki çalışmalara devam ediyoruz.
Kamu finansmanını sağlam temellere dayandırmayı ve sürdürülebilir kalkınmayı
desteklemek amacıyla hazırladığımız Gelir Vergisi Kanunu Tasarısı’nı Hükûmet
programımızda öngördüğümüz şekilde sivil toplum örgütleriyle de istişare etmek
suretiyle yakın bir zamanda Plan ve Bütçe Komisyonumuzun gündemine getirmeyi
planlıyoruz. Yapacağımız Gelir Vergisi Kanunu değişikliğiyle yatırım, üretim,
istihdam ve girişimciliği daha güçlü şekilde teşvik etmek istiyoruz, vergi
adaletini güçlendirmek istiyoruz, beyannameli mükellef sayısını arttırarak
vergi tabanını genişletmek istiyoruz, vergiye gönüllü uyumla kayıtlı ekonomiye
geçişi hızlandırmak istiyoruz. 
1961
yılından bu yana yürürlükte olan Vergi Usul Kanunu’nu, değişen ekonomik
koşullar ve mükellef ihtiyaçları çerçevesinde yeni bir yapıya kavuşturacak
biçimde reforma tabi tutuyoruz. Tasarıyla ilgili çalışmalarımız devam ediyor,
sivil toplum örgütleriyle istişarelerimiz devam ediyor. Sivil toplum
örgütlerinden gelecek görüşlerden sonra, inşallah, en yakın zamanda
Hükûmetimize Bakanlık olarak bu tasarıyı sunmayı planlıyoruz. Amacımız, Vergi
Usul Kanunu’nu mükellef haklarını ön plana çıkaran, vergide uyum maliyetlerini
azaltan, uyuşmazlıkların kısa sürede çözülmesine imkân sağlayan, vergi
cezalarını gönüllü uyumu arttıracak şeklide yeniden dizayn eden, üretim ve
istihdamı teşvik eden bir yapıya kavuşturmaktır. 
Ayrıca,
Damga Vergisi Kanunu’yla ilgili de çalışmalarımız sürüyor. Damga Vergisi
Kanunu’nu kayıtlı ekonomiye geçişin hızlandırılması; yatırım, üretim ve ticari
işlemler üzerindeki yüklerin azaltılması suretiyle ekonomik aktivitelerin daha
da canlandırılması için gözden geçiriyoruz. İnşallah, yakın bir zamanda, Damga
Vergisi Kanunu tasarısıyla ilgili de çalışmalarımızı tamamlayıp sizlerle
paylaşacağız. 
Sayın
Başkan, değerli milletvekilleri; gerek gelir vergisi tarife ve oranlarında
gerek kurumlar vergisi oranlarında Hükûmetimiz döneminde önemli iyileştirmeler
yaptık. Vergi oranlarını indirdik. Böylece, OECD ülkeleri arasındaki istihdam
üzerindeki en yüksek vergi yükü sıralamasında 2002 yılında 2’nci sıradayken
8’inci sıraya geriledik. 2008 yılında vergi sistemimize dâhil ettiğimiz asgari
geçim indirimi uygulaması yoluyla da özellikle çalışanlarımızın -asgari ücretle
çalışanlarımız başta olmak üzere- üzerlerindeki vergi yükünü önemli ölçüde
azalttık. 3 çocuklu bir çalışan için gelir vergisi yükünü sıfırladık, tamamen
vergisiz hâle getirdik. Kurumlar vergisi oranını yüzde 33’ten yüzde 20’ye
indirdik. Böylelikle OECD ülkeleri arasında kurumlar vergisi oranı en düşük
6’ncı ülke konumuna yükseldik. 
Biliyorsunuz,
geçen sene, özellikle işletmelere konulan sermayeye izafeten gider indirimi
düzenlemesi yaptık. Bu bizim vergi sistemimizde reform niteliğinde bir
düzenlemedir. Mevcut vergi sistemi normalde yabancı kaynak, dış kaynak
kullanımını teşvik edecek şekilde faiz gideri indirimi imkânı sağlarken,
şirkete koyduğunuz sermayeden herhangi bir şekilde bir gider indirimi söz
konusu değildi. Yaptığımız düzenlemeyle, bundan böyle işletme sahiplerimiz,
ortaklar işletmeye ne kadar sermaye koyuyorlarsa koydukları sermaye tutarına
göre bir gider indiriminden yararlanacaklar. Böylelikle işletmelerimizin daha
fazla öz kaynakla finansmanına da imkân sağlamış olacağız. 
Yüksek
teknoloji sınıfındaki ürünlerin üretimine yönelik yatırımlar ile yenilenebilir
enerjiye yönelik yatırımları da öncelikli yatırım konuları arasına aldık ve bu
yatırımları 5’inci bölge teşviklerinden yararlandırmaya başladık. 2015 ve 2016
yıllarında gerçekleştirilen yatırım harcamaları için indirimli vergi
uygulamasını güçlendirerek işletme dönemi beklenmeden yatırım döneminde
yararlanılabilecek vergi teşvik miktarını da artırmış olduk.
Sayın
Başkan, değerli milletvekilleri; üretim maliyetlerini azaltarak ekonominin
rekabet gücünü artırmak ve sürdürülebilir ekonomik büyümeyi desteklemek
amacıyla önemli girdi niteliği taşıyan bir kısım yatırım ve ara mallarının
vadeli ithalatı üzerindeki fon yükünü kaldırdık. İmalat sanayi makine ve
teçhizat yatırımlarının finansmanında kullanılan kredilerde banka sigorta
muameleleri vergisi istisnası getirdik. 
Yaptığımız
vergisel düzenlemelerle Türkiye vergisel açıdan dünyadaki en rekabetçi ülkelerden
birisi hâline gelmiştir. Ülkelerin vergi rekabetini ve tarafsızlığını ölçen
Uluslararası Vergi Rekabeti Endeksi’ne göre Türkiye 2015 yılında 34 ülke
arasında en rekabetçi 9’uncu ülke olmuştur. Söz konusu endekste gelişmiş
ülkeler arasında yer alan İngiltere 11, Almanya 17, ABD ise 32’nci sıradadır.
Sayın
Başkan, değerli milletvekilleri; basit usulde vergilendirilen esnafımızın
yıllık 8 bin liraya kadar olan kazançlarından gelecek yıldan itibaren gelir
vergisi almayacağız. Bu uygulamadan yaklaşık 750 bin mükellefimiz yararlanacak.
Yine, yeni iş kuran gençlerimize 75 bin liraya kadar kazançlarından üç yıl
boyunca gelir vergisi almayacağız.
Sayın
Başkan, değerli milletvekilleri; Onuncu Kalkınma Planı’mızda yer alan kamu
harcamalarının rasyonelleştirilmesi ve öncelikli dönüşüm programı çerçevesinde
inşallah önümüzdeki dönemde de kamu harcamalarına ilişkin olarak kapsamlı
gözden geçirme çalışmaları yapacağız. Etkin olmayan, verimli olmayan, çıktı
anlamında vatandaşa yansımayan harcama programlarıyla ilgili değerlendirmelerimizi
yapmak suretiyle bunları da birer birer kaldırarak daha etkin, daha verimli,
daha sonuç odaklı bir kamu harcama yapısına geçeceğiz. 
Bu
arada özellikle belirtmem gereken iki konu var. Bunlardan bir tanesi, yıllardır
konuşulan ama bir türlü gerçekleştirilemeyen, muhtasar beyannamelerle Sosyal
Güvenlik Kurumuna verilen sigorta bildirgelerinin birleştirilmesi çalışmalarına
devam ediyoruz, inşallah onu da bu yıl içerisinde gerçekleştireceğiz.
Dolayısıyla mükellefimiz artık aynı çalışan için hem vergi dairesine hem SGK’ya
ayrı ayrı beyanname vermeyecek, tek bir beyannameyle bütün yükümlülüğünü yerine
getirmiş olacak. 
Sayın
Başkan, değerli milletvekilleri; bütçenin hazırlanmasında desteğini hiçbir
zaman için eksik etmeyen başta Sayın Cumhurbaşkanımız ve Başbakanımız olmak
üzere tüm bakan arkadaşlarımıza, tüm idarelerimize, bütçenin hazırlanmasında
emeği geçen herkese teşekkür ediyorum. Genel Kurulda yapacağınız yoğun ve
yorucu çalışmalar için Hükûmetim ve şahsım adına sizlere şimdiden teşekkürü
borç biliyorum. 
2016
yılı bütçemizin hayırlara vesile olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Ağbal. 
Efendim,
Sayın Meral Danış Beştaş, buradalar mı?
Hanımefendi,
herhâlde bir beyanınız vardı; lütfen buyurun.
IV.- AÇIKLAMALAR (Devam)
10.- Adana Milletvekili Meral Danış
Beştaş'ın, 118 sıra sayılı Plan ve Bütçe Komisyonu Raporu’nda Halkların
Demokratik Partisinin muhalefet şerhine yer verilmeyerek her yerde ifade
ettikleri düşüncelerinin Meclis çatısı altında sınırlandırıldığına ve konunun
Başkanlık tarafından bir kez daha değerlendirilmesini talep ettiğine ilişkin
açıklaması
MERAL
DANIŞ BEŞTAŞ (Adana) – Sayın Başkan, teşekkür ediyorum.
Bir
önceki oturumda aslında, bu, Anayasa’ya aykırılıkla ilgili görüşlerimizi ifade
etmek istemiştim. Özellikle, Komisyon Başkanımız bu bizim muhalefet şerhinin,
Halkların Demokratik Partisinin muhalefet şerhinin yazılmamasına ilişkin
Anayasa’ya aykırılıktan söz etti. Tabii, bu uzun bir açıklama gerektiriyor ama
kısaca söylemem gerekirse: Anayasa 83, yasama dokunulmazlığını düzenlemekte ve
bu konuda gerçekten, yasama dokunulmazlığının sadece kürsü dokunulmazlığı
olarak nitelendirilemeyeceğini, şu anda Türkiye’de, dış dünyada, Meclis dışında
bile düşünce ve ifade özgürlüğü kapsamında değerlendirilen; Avrupa İnsan
Hakları Mahkemesince yüzlerce, binlerce kararda hüküm altına alınan; hatta
Yargıtay ve Anayasa Mahkemesi, Avrupa İnsan Hakları Mahkemesi tarafından da çok
açıkça düşünce, ifade özgürlüğünün sınırları genişletilirken yasama organının,
bizim muhalefet şerhini basmama gerekçesi olarak “yaralayıcı ve kaba sözler”
nitelemesi kabul edilemez.
(Mikrofon
otomatik cihaz tarafından kapatıldı)
BAŞKAN
– Buyurun efendim.
MERAL
DANIŞ BEŞTAŞ (Adana) – Takdir edersiniz ki burada muhalefet partileri,
özellikle Hükûmetin denetimi açısından kendi görüşlerini, düşüncelerini hem
sözlü hem yazılı, komisyon çalışmalarında açıklarlar ve ifade etmek
durumundadırlar. Yani bu Meclis çalışmalarında, bizim dışarıda halkla birlikte,
kamuoyunda, her yerde ifade ettiğimiz düşüncelerin Meclis çatısı altında
sınırlanması, gerçekten başta Anayasa’ya aykırıdır. Anayasa’nın 83’üncü maddesi
çok açık bir hüküm içermektedir. Yani bu konuda, ileride görüşmeler sırasında
ayrıca beyanlarımız olacak. Bu, açıkça, bizim muhalefet partisi olarak bütçeye
ilişkin görüşlerimizin yansımaması anlamına geliyor. Ayrıca, Bütçe Kanunu’nun
da bu şekilde yayınlanması usul açısından, şekil açısından sakıttır ve mümkün
değildir yani bu şekilde geçerli kabul edilmesi mümkün değildir. Sayın
Başkanlığınız tarafından bunun bir daha değerlendirilmesini talep ediyoruz.
BAŞKAN
– Teşekkür ediyorum Sayın Beştaş. 
Tutanaklara
geçti.
Efendim,
birleşime on beş dakika ara veriyorum.
Kapanma Saati: 16.28
İKİNCİ OTURUM
Açılma Saati: 16.46
BAŞKAN: İsmail KAHRAMAN
KÂTİP ÜYELER: Mustafa AÇIKGÖZ (Nevşehir), Emre KÖPRÜLÜ (Tekirdağ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 45’inci Birleşiminin
İkinci Oturumunu açıyorum. 
2016 Yılı Merkezi Yönetim Bütçe Kanunu Tasarısı ile 2014 Yılı
Merkezi Yönetim Kesin Hesap Kanunu Tasarısı’nın görüşmelerine devam edeceğiz. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN –
Komisyon ve Hükûmet burada. 
Sayın
milletvekilleri, bütçe görüşmeleri 18/2/2016 tarihli 41’inci Birleşimde alınan
karara uygun olarak bastırılıp dağıtılan programa göre yapılacaktır.
Başlangıçta,
bütçenin tümü üzerindeki görüşmelerde siyasi parti grupları ve Hükûmet adına
yapılacak konuşmalarda süre birer saat -bu süre birden fazla konuşmacı
tarafından kullanılabilir- kişisel konuşmalarda onar dakikadır. Kişisel
konuşmalarda bütçenin tümü üzerinde şahsı adına iki milletvekiline söz
verilecektir.
Şimdi bütçenin
tümü üzerinde grupları ve şahısları adına söz alan sayın üyelerin adlarını
sırasıyla okuyorum:
Adalet ve
Kalkınma Partisi Grubu adına İstanbul Milletvekili Sayın Mehmet Mehdi Eker (AK
PARTİ sıralarından alkışlar) ve Grup Başkan Vekili Amasya Milletvekili Sayın
Mehmet Naci Bostancı; Cumhuriyet Halk Partisi Grubu Adına Genel Başkan ve İzmir
Milletvekili Sayın Kemal Kılıçdaroğlu (CHP sıralarından alkışlar); Milliyetçi
Hareket Partisi Grubu adına Grup Başkan Vekili ve İzmir Milletvekili Sayın
Oktay Vural; Halkların Demokratik Partisi Grubu adına Muş Milletvekili Sayın
Ahmet Yıldırım ve Grup Başkan Vekili ve Diyarbakır Milletvekili Sayın İdris
Baluken; Hükûmet adına Başbakan Sayın Ahmet Davutoğlu (AK PARTİ sıralarından
alkışlar); şahısları adına, lehinde, Mardin Milletvekili Sayın Orhan Miroğlu,
aleyhinde, Antalya Milletvekili Sayın Mehmet Günal.
Şimdi,
gruplar adına ilk söz, Adalet ve Kalkınma Partisi Grubu adına İstanbul
Milletvekili Sayın Mehmet Mehdi Eker’e aittir.
Buyurun
Sayın Eker. (AK PARTİ sıralarından alkışlar)
AK
PARTİ GRUBU ADINA MEHMET MEHDİ EKER (İstanbul) – Sayın Başkan, değerli
milletvekilleri; şahsım ve AK PARTİ Grubu adına sizleri saygıyla selamlıyorum. 
2014
Yılı Merkezi Yönetim Kesin Hesap Kanunu Tasarısı ile 2016 yılı Merkezi Yönetim
Bütçe Kanunu Tasarısı’nın görüşmelerine başlıyoruz.
Öncelikle,
bu çalışmalarda emeği geçen Plan ve Bütçe Komisyonunun Başkan ve üyeleri ile
diğer tüm katkı sağlayan kurum, kuruluş ve çalışanlara huzurlarınızda,
çalışmalarından, emeklerinden dolayı teşekkür ediyorum.
Değerli
milletvekilleri, 2016 yılı bütçemizin milletimiz ve ülkemiz için hayırlar
getirmesini diliyorum. 
Değerli
arkadaşlar, bu bütçe tasarısı Adalet ve Kalkınma Partisi hükûmetlerinin art
arda yüce Meclisin huzuruna getirdiği 14’üncü bütçedir. Bu başlı başına önemli
bir hadisedir. Yani, 14 bütçeyi, Türkiye’nin kalkınmasına önemli katkı
sağlayan, büyümesini gerçekleştiren 14 bütçeyi Adalet ve Kalkınma Partisi
hükûmetleri yüce Meclisin huzuruna getirmiş ve bunları uygulamıştır. 
Değerli
arkadaşlar, biz, Adalet ve Kalkınma Partisi olarak samimi ve gerçekçi olduk.
Tedbirleri kısa, orta ve uzun vadeli olarak düşündük ama gündelik
yaklaşımlardan ve popülizmden hep uzak durduk. Hep milletimizin ihtiyaçlarını,
sorunlarını, çarelerini ve beklentilerini düşündük. Orta ve uzun vadede refahı
nasıl artıracağımızı, halkımızın aşını, ekmeğini nasıl çoğaltacağımızı
düşündük. Bu yöndeki politikalarımız ve hedeflerimiz sağlanan siyasi istikrarla
birleşince Türkiye kalkınmaya ve büyümeye başladı ve bu kalkınma ve büyümesini
sürdürdü. Ekonomide önemli reformlar yaptık. Makroekonomik göstergelerden güçlü
kamu mali dengesine, sağlam bankacılık sisteminden dinamik ve yatırımcı özel
sektöre kadar birçok alanda önemli başarılar sağlandı. Küresel ekonomik
krizlerin pik yaptığı, güçlü dünya ekonomilerinin de dip yaptığı son on yılda
ise Türkiye ekonomisi güçlenmeye devam etti.
Sayın
milletvekilleri, Türkiye gibi zor bir coğrafyada ama önemli ve büyük bir
ülkenin ulusal ekonomisini küresel ekonomiden bağımsız düşünmek mümkün
değildir. Bu nedenle küresel ekonomik gelişmeleri dikkate alıp takip etmek,
buradaki muhtemel olumsuz etkilerden kendimizi korumak önemlidir. Bu çerçevede
küresel ekonomik gelişmelere baktığımızda kriz sonrası dönemde sağlanan büyüme,
maalesef kriz öncesi büyümeye nispetle ivme itibarıyla düşüktür. Yine,
Uluslararası Para Fonu’nun beklentilerine, tahminlerine göre 2016 ve 2017
döneminde küresel büyümenin ortalama yüzde 3,5 olması bekleniyor. Önümüzdeki
dönemde küresel ekonomi gündemini oluşturacak muhtemel riskler bulunmaktadır.
Ekonomiyle ilgili, herkesin, özellikle herkesin bildiği, artık vatandaşların da
çok yakından izlediği FED’in faiz artışı, gelişmekte olan ekonomilerin en
büyüğü anlamındaki, cesamet itibarıyla, Çin ekonomisindeki yavaşlama, emtia
fiyatlarındaki düşüş, jeopolitik gerginlikler, siyasi belirsizlikler, özellikle
Karadeniz ve Akdeniz havzalarındaki gelişmeler, tabii, muhtemel risk
faktörleri. İşte, bütün bu muhtemel gelişmeleri dikkate alarak kendimizi hem
korumak hem ekonomik büyümemizi gerçekleştirmek durumundayız. AK PARTİ böyle
zamanlarda milletinden aldığı güçle ve kadrolarının birikimiyle bu sorunları inşallah
aşacak ve güzel bir geleceği inşallah hazırlayacaktır. 
Sayın
Başkan, değerli milletvekilleri; AK PARTİ hükûmetleri döneminde Türkiye
ekonomisi dünyanın örnek gösterdiği büyük kazanımlar sağladı. 1990’lı kayıp
yılların ardından AK PARTİ iktidarlarıyla Türkiye kalkınan ve büyüyen bir ülke
oldu. Nedir bu kazanımlar? Bir tanesi, güçlü büyüme performansıdır. Bu, gerek
üyesi olduğumuz OECD ülkeleri içerisinde gerek gelişmekte olan ülkeler
içerisinde oldukça önemli bir düzeydedir çünkü art arda Avrupa Birliğinin ve
dünyanın en hızlı büyüyen ekonomileri arasında olmayı başarmış bir ülkeden
bahsediyoruz. Son on üç yılda yıllık ortalama büyüme hızı yüzde 4,7 ki dünyanın
özellikle son on yılında birçok bölge krizden krize sürüklenmiştir. Yine, son
beş yılda, 2010-2014 arasında OECD içinde en hızlı büyüyen ülkedir ve 2015 yılı
son çeyreğindeki büyüme beklentisi dikkate alındığında ortalama yüzde 4’lük bir
büyüme bekliyoruz 2015 yılı için. Bu büyüme beklentisine göre de dünyada en
hızlı büyüyen ilk 7 ülke içerisinde Türkiye. 
Türkiye’de
gayrisafi yurt içi hasıla 2002-2014 döneminde 5 kat arttı. Bu, dolar olarak 230
milyar dolardan 800 milyar dolara, Türk lirası cinsinden 350 milyar liradan
yaklaşık 1 trilyon 750 milyar liraya çıktı. Kişi başı gelirde dolar bazında 3
kat artış sağlandı. 
2015
yılında yaşanan olumsuz gelişmelere rağmen 143,9 milyar dolar ihracat
gerçekleşti. 2002 yılındaki 36 milyar dolarlık ihracat göz önüne alındığında bu
oldukça önemli ve büyük bir gelişmedir. 1 milyar dolar üzerinde ihracat yaptığımız
ürün sayısı 2002 yılında sadece 9’du, 2014 yılında bu 37’ye çıktı. Yani, 37
üründe 1 milyar dolardan fazla ihracat yapan bir ülke hâline geldi Türkiye.
Keza, Türkiye’nin 1 milyar doların üzerinde ihracat yapabilen firma sayısı 8
iken bugün bu 34’e yükselmiştir.
Türkiye
rekabet gücü yüksek bir ülke konumuna gelmiştir. Bunu Küresel Rekabet
Endeksi’nin raporlarında görüyoruz. Ne diyor? 2002 yılında Türkiye 104 ülke
içerisinde 66’ncı sırada rekabet açısından, 2014 yılında 144 ülke içinde
45’inci sıraya yükseldi. 
İstihdamda
yüksek artış sağlandı. Bakın, sadece 2007’den sonraki süreçte -ki kriz dönemi
dünyada- yaklaşık 7 milyon kişiye ilave istihdam sağlandı Türkiye’de. Bu çok
önemli bir gelişme. 7 milyon yeni istihdam yaratıldı 2007 sonrasında Türkiye
ekonomisinde. 
Yine,
gelir dağılımında ciddi iyileşmeler sağlandı. Uluslararası standartlarla
yapılan hesaplamalar Türkiye’de yoksulluğun azaldığını net olarak gösteriyor.
Gerek kişi başına 1 dolar altı gelir sahibi olanların 2006 yılında bitmiş
olması, Türkiye’de sıfırlanmış olması çok önemli bir gelişme. 2,15 dolar altı
günlük gelir, bu da 2013 yılında sıfırlandı. Yani, 2013 yılı itibarıyla
Türkiye’de 2,15 doların altında artık gelire sahip kimse hamdolsun kalmadı.
Şimdi 4,3 dolar düzeyindeyse çok önemli bir gelişme var, burada da Türkiye
yaklaşık sıfıra yaklaştı. Hâlbuki, bu oran 2002 yılında yüzde 30’du. Bu kadar
önemli, büyük bir gelişme sağlandı. 
Yine,
uluslararası gelir eşitsizliğiyle ilgili bir katsayı var biliyorsunuz, Gini
katsayısı. Burada da 0,44’ten 0,39 seviyesine Türkiye düştü ve OECD ülkeleri
arasında bu katsayıyı en hızlı iyileştiren ülke oldu Türkiye.
Tek
haneli enflasyon rakamları AK PARTİ hükûmetleri döneminde görüldü. 1980’li
yıllar boyunca ortalama yüzde 51’in üzerinde bir enflasyon var; 1990’lı
yıllarda ortalama yıllık enflasyon yüzde 71,1; 2002 yılı sonrası ortalama
yıllık enflasyonsa tek haneli rakamdır ve yüzde 9’lardır. Hedef enflasyonumuz,
kuşkusuz, bunu daha da aşağıya çekmektir. 
Yine,
bankacılık, ekonomimizin önemli, sağlam sektörlerinden biri, bu da AK PARTİ
döneminde önemli bir kazanımdır.
Etkin
kamu maliye yönetimiyle borçlar azaldı. Güçlü mali dengelerin Avrupa Birliği
standartlarına istikrarlı şekilde ulaşması bu dönemde gerçekleşti. AB tanımlı
borç konusundaki kriter, Maastricht Kriteri biliyorsunuz 2004 yılından bugüne
sağlanıyor, bir tek yıl istisnası vardı bunun, 2002 yılında bu yüzde 74’tü, 2015’te
yüzde 32,6. Avrupa Birliğinde 2002’de bu oran yüzde 59,2; 2014 yılında yüzde
87’dir, bunu da dikkatlerinize sunmak isterim. 
Faizler
düştü. Vatandaşın hakkını faizciye değil vatandaşa hizmet olarak ödedik, ona
aktardık. Faizleri AK PARTİ iktidarlarının düşürdüğü bir gerçek. Neden? Çünkü,
Hazine iç borçlanma faizleri 2002 yılında yüzde 62,7; 2015 yılında bu yüzde
9,5’a indi. 
Bütçe
giderlerinin faize giden payı 2002’de yüzde 43, 2015’te yüzde 10’a indi, bu da
çok önemli bir gösterge. Yani eğer faizde bu indirim yapılmasaydı, ekonomi
güçlenmeseydi, 2002’den bugüne eğer bu devam etseydi 980 milyar Türk lirası
para faize gitmiş olacaktı ama biz, bunu Türkiye’de hizmete döndürdük. 
MEVLÜT
KARAKAYA (Adana) – Sayın Bakan, şimdi millet ödüyor o faizleri, millet!
MEHMET
MEHDİ EKER (Devamla) – Yani bütçeden faize giden para azalırken sağlığa,
eğitime, altyapıya giden para arttı. 
Vergi
oranlarında önemli iyileşmeler sağlandı.
MEVLÜT
KARAKAYA (Adana) – Borçlanmayan kalmadı. 
MEHMET
MEHDİ EKER (Devamla) – Gelir vergisi üst dilimi 2002’den bugüne yüzde 49,5’ten
yüzde 35’e indi, alt dilimi yüzde 22’den yüzde 15’e indi. 
Eğitim,
sağlık, turizm ve gıda sektörlerinde ve daha başka birçok üründe katma değer
vergisi oranlarında düşürme, bazılarında sıfırlama gerçekleşti. 
Türkiye,
AK PARTİ’nin kazandırdıklarıyla büyüdü değerli milletvekilleri. Büyüme arttı,
enflasyon azaldı, faizler düştü, etkin kamu maliyesi ve bütçe dengesi sağlandı,
bankacılık sektörü güçlendi. Bu gelirleri ülkemizin altyapı yatırımlarına,
kalkınmasına ve tüm halkımıza biz hizmet olarak yansıttık. 
Bugün,
Türkiye, artırdığı gelirlerini faizlere ve bütçe açıklarına değil, halkına
hizmet ve refah olarak veriyor; eğitime, sağlığa, altyapıya ve sosyal
ihtiyaçların giderilmesine aktarıyor. Son üç yılda büyük yatırımlar, dev
projeler hayata geçti. Toplam 240 milyar TL’nin üzerinde altyapı yatırımı
gerçekleşti. Türkiye’nin kuzeyden güneye, doğudan batıya her tarafı otoyol ve
duble yollarla örüldü. Bunu hepimiz her gün Ankara’nın dışına çıktığımızda,
Türkiye'de bir yerden bir yere geçtiğimizde yaşayarak görüyoruz, 17.607
kilometre duble yol yapıldı. Havaalanı sayısı, 29 yeni havaalanı inşasıyla 55’e
yükseldi.
Türkiye
mega projeler hazırladı. Son on üç yılda toplam yatırım tutarı 140 milyar dolar
olan 21 adet mega proje Türkiye'de başladı. Bunların bir kısmı bitti Marmaray
gibi, bizim başlattığımız, bir kısmı devam ediyor üçüncü boğaz köprüsü gibi,
üçüncü havaalanı gibi -inşallah 2018 yılında çok yakında, bu sene açılacak-
nükleer santral gibi Türkiye'nin ihtiyacı olan -helikopterden uçağa, savaş
sanayisini, savunma sanayisini- Türkiye'nin birçok alanda gerçekten ihtiyacı
olan temel altyapı ve ekonomiyle ilgili, bilimle ilgili gelişmelerini ortaya
koyabileceği dev yatırımlar yapılmaya başlandı.
Biraz
önce, Sayın Bakan, eğitimle, sağlıkla ilgili gelişmeleri uzun uzun anlattı, ben
onlara doğrusu çok fazla girmeyeceğim. Ama şunu sizinle paylaşmak istiyorum
saygıdeğer milletvekilleri: 1 Kasım seçimlerinden sonra, AK PARTİ, ilk defa
seçim öncesinde verdiği vaatleri bu kadar kısa süre içerisinde yapan bir parti
oldu. İki ay içerisinde seçim öncesinde, seçim beyannamesinde dile getirdiği
gerek reformların gerek icraatların gerek vaatlerin çok büyük bir kesimini
hayata geçirmiş durumda.
Şimdi,
bir eylem planıyla sonuç odaklı ve çözümü hedefleyen bir yaklaşımla bu vaatler
ele alındı ve tarihte gerçekte örneği çok az görülebilecek bir süratle,
başarıyla bu gerçekleşme sağlandı. Reform ve icraatları içeren bu eylem
planının iki ay içerisinde hayata geçen başlıca konuları… Bu reformlar
özellikle ekonomiden finans ve ticarete, çalışma hayatına, kamu sosyal
politikalarına, gençlerden kadınlara, bilim ve teknolojiden tarıma kadar hemen
her alanda önemli düzenlemeler ve yenilikler içermekte. Bu eylem planında
172’si reform, 44’ü icraat vaadi olmak üzere toplam 216 eylem var. 64’üncü
Hükûmetin eylem planında her bir eylemin ne kadar süre içerisinde
tamamlanacağı, hangi eylemi hangi kurumun yapacağı ve iş birliğinin hangi
kurumlarla yapılacağı açık bir şekilde, net bir şekilde belirlendi. “Eylem
planının ‘Reformlar’ bölümündeki 172 eylemin 20 eylemi üç ayda, 81 eylemi altı
ayda, 71 eylemi bir yılda yapılacak.” denilmekte; 44 icraat için ise üç aylık
süre verilmiştir, bu da 21 Mart tarihine kadar doluyor. Bugün itibarıyla, üç
aylık süre verdiğimiz 20 reformun 10 tanesi yani yüzde 50’si iki ayda
gerçekleştirildi, vadettiğimiz 44 icraatın 36’sı yani bugün itibarıyla yüzde 82’si
gerçekleştirilmiş durumdadır saygıdeğer milletvekilleri.
Bunlardan
gençlere yönelik bazı düzenlemeleri sizinle paylaşmak istiyorum: İlk kez işe
giren gençlerin ücretinin bir yıl boyunca karşılanacağı, iş kuran gençlere
gelir vergisi muafiyetinin getirilmesi, gençlere yeni kuracakları işletmeler
için 50 bin TL karşılıksız destek verilmesi, yine gençlere 100 bin TL kredi ve
yüzde 85 kefalet sağlanması, öğrenci burslarının 330 liradan 400 liraya
yükseltilmesi, çeyiz hesabı uygulamasının başlatılması, yurt dışında yaşayan
vatandaşlar için dövizle askerliğin 6 bin eurodan bin euroya düşürülmesi,
asgari ücretin 1.300 liraya yükseltilmesi bu icraatlardan, vaatlerden bazıları.
Emekliden kesilen sosyal güvenlik destek priminin kaldırılması, emeklilere
yılda 1.200 TL seyyanen maaş artışının yapılması, muhtar aylığının 1.300 liraya
yükseltilmesi, polis, uzman erbaş ve uzman jandarma ek göstergelerinin 2.200
TL’den 3 bin TL’ye çıkarılması, emniyet personeli özel hizmet tazminatının
yüzde 25 artırılması bu bapta dile getirilebilecek icraatlardan bazılarıdır. 
İmalat
sanayi işletmelerinde makine teçhizat finansmanı için kullanılan kredilerden
alınan yüzde 5 oranındaki banka sigorta muameleleri vergisinden istisna
getirilmiştir. 
KOSGEB’den
esnafa 30 bin TL sermaye ihtiyacı için sıfır faizli kredi imkânı getirilmiş,
KOBİ’ler için kefalet limitinin yükseltilmesi ve vadelerinin artırılması
yapılmıştır. Yine, işveren sigorta primi indirimine esas alınan 10 işçi
çalıştırma zorunluluğu da kaldırılmıştır. 
Ekonominin
bütün sektörleriyle ilgili bu tür düzenlemeler bu eylem planı içerisinde yer
almış ve bunlar bir bir hayata geçmektedir.
Sayın
Başkan, değerli milletvekilleri; tabii, bütçe bir dönem içerisinde, bir yıl
içerisinde elbette ki ekonomik hayatı düzenleyen temel bir metindir, temel bir
belgedir, yasal bir metindir ama bütçe vesilesiyle elbette ki biz, hem
Türkiye'nin kalkınmasını hem birlik ve beraberliğinin sağlanmasını mutlaka
öngörüyor ve bununla ilgili de çalışıyoruz. 
Orta
Doğu’da bazı hadiseler olup bitiyor değerli arkadaşlar. Biz, bu olaylarla yeni
sınırlar çizilmeye çalışıldığını ve bu alanda da Türkiye'nin iç meselelerin
çözümünde özellikle AK PARTİ hükûmetleri dönemindeki yönteme karşı, bunun
başarıya ulaşmasını engellemeye dönük özel çalışmalar yapıldığını biliyoruz,
bütün bu çabanın birtakım terör örgütleri tarafından taşere edildiğini de
biliyoruz. Biz, bunlar arasındaki, Mezopotamya’da, Orta Doğu’da hangi şehirde
olursa olsun yapılan bu tür eylemlerin aslında farklı örgütler tarafından
sureta yapılsa da gerisindeki zihniyetin aslında bir akrabalık oluşturduğunu da
biliyoruz. Yani Palmira şehrini yıkan zihniyet ile Diyarbakır’da Suriçi’nde
Kurşunlu Camisini yakan zihniyetin aslında akraba olduğunu biliyoruz. (AK PARTİ
sıralarından alkışlar) Bu önemli bir konu. Ölümden beslenen, nekrofil düşünceye
sahip bir zihniyetin bir gün Mezopotamya’da, bir gün Türkiye'nin güneydoğusunda
veya başka bir şehirde veya Ankara’da yaptığı eylemler aslında Türkiye'nin bu
barış çabasını, çözüm çabasını engellemeye dönüktür, bunu da biliyoruz. 
Bakın,
biz AK PARTİ hükûmetleri olarak Güneydoğu ve Doğu Anadolu Bölgelerinin
kalkınması için 65 milyar liralık yatırım yaptık. Bu sadece GAP ve DAP Eylem
Planlarında uyguladığımız, hayata geçirdiğimiz yatırım bütçesidir, 65
katrilyon. Önümüzdeki beş yıllık planda da 49 milyar lira bu bölgeye para
harcanacak. Biz 2014-2019 sürecinde inşallah bunları hayata geçireceğiz. Ne
kadar yakılır yıkılırsa, biz, inşallah, bu yakılıp yıkılan yerleri tamir
edecek, inşa edecek bir güce sahibiz ve bunu hayata geçireceğiz. Çünkü AK PARTİ
olarak bizim felsefemiz, nefrete karşı muhabbet, şiddete karşı merhamet, ölüme
karşı hayat, öldürmeye karşı yaşatmaktır. Ayrışma değil birleştirmeden, tahrip
etmeden değil inşa etmeden ve yıkmadan değil imar etmeden yanayız. Hangi karanlık
zihniyetle Diyarbakır’ı veya Cizre’yi veya Silopi’yi yıkarlarsa yıksınlar, biz,
hazırlanan eylem planıyla bütün bu tahribatı giderecek, oraları yeniden mamur
ve inşa edeceğiz ve böylece o bölgede yaşayan Kürt kardeşlerimiz şunu bilecek:
Bilecekler ki atalarının yaptığı tarihî eserleri kim yakıyor, kim yıkıyor, bu
yıkılan tarihî eserleri kim inşa ediyor, kim yapıyor; kim onların çocuklarını
ölüme gönderiyor, kim onların çocuklarının cesetlerinden siyasi rant elde
etmeye çalışıyor, kim onların çocuklarına umut ve hayat veriyor. Bunu
Türkiye’de yaşayan Kürt kardeşlerimiz, vatandaşlarımız bu süreç içerisinde
inşallah bilecek. Bizim çağrımız budur. Bu süreç içerisinde terör örgütleri
hangi amaca hizmet ederse etsinler, bizim onlara çağrımız: Bu beyhude çabadan
vazgeçin, ölüme karşı hayatı savunun. Ve Türkiye’de bu manada hepimizin yapması
gereken, hayata, barışa ve çözüme sahip çıkmaktır. 
AK
PARTİ hükûmetleriyle ilgili maalesef çok karanlık birtakım odaklar tarafından
üretilen bir algı oluşturma çabası vardır, o da şudur: Çözüm sürecinin AK PARTİ
tarafından bozulduğu yönündeki haksız ve mesnetsiz iddiadır. Eğer böyle bir şey
olsaydı AK PARTİ hükûmetleri Türkiye’de 2002 yılından itibaren OHAL’in
kaldırılması başta olmak üzere Kürtçe dilinin kullanılması, konuşulması,
geliştirilmesi dâhil, siyasi propagandaların Kürtçe yapılması dâhil birçok
eylemi hayata geçirmezdi. Biz bütün bunları kardeşliğe inandığımız için, çözüme
inandığımız için ve bütün bu çabaları gerçekte bu ülkenin medeniyet değerlerine
olan inancımızın gereği olarak yaptık. Herkes bilir ki şiddet ve terörle hiçbir
zaman, hiçbir şey elde edilmez; sadece ölüm getirir, ölümden başka hiçbir şey
getirmez. Kini, nefreti ve ölümü artırmanın hiç kimseye, hiçbir şekilde faydası
yok. Kendini de, diğer masum insanları da hunharca katleden bir zihniyete
methiyeler düzmek, onu kutsallaştırmak da hiçbir gerçekte, ne siyasi olarak ne
etik olarak, doğru değildir ve hiç kimseye hiçbir şey kazandırmaz.
Orta
Doğu’da bütün bunlar yapılmaya çalışılırken biz, hep, Türkiye’de meseleyi,
bizden yıllar önce başkaları tarafından yapılmış olan hataların sonuçlarını
düzeltmeye, onları tamir etmeye kalkıştık ama ne zaman ki Türkiye bu alanda,
gerçekte, halkıyla belirli bir uyum sağlayıp belirli bir noktaya geldi, devreye
birtakım karanlık odaklar girdi. 2013 yılı, işte, bunun tam bu manadaki kırılma
noktasıdır. Ve tekrar, içeriden dışarıdan, bu karanlık güç odakları Türkiye'nin
iç barışını bozmaya, Türkiye'nin bu önemli meselesini barış içerisinde
çözmesini engellemeye kalkıştılar; işin aslı, esası budur. Yani, yıllardır Orta
Doğu’da olan biten her şey de, Türkiye’de gelişen olaylar da aslında bütünüyle
bu meselenin etrafındadır. Bunun bu şekilde bilinmesi gerekiyor.
Biz
Diyarbakır’da tarihî Sur şehrini, Amida şehrini yeniden inşa edeceğiz. Oradaki,
Selçuklulardan da, Romalılardan da, Osmanlılardan da kalan bütün eserlerin
sahibi biziz. Biz o kardeşlerimizin, Kürt kardeşlerimizin de, Türk
kardeşlerimizin de, Arap kardeşlerimizin de hepsinin yanındayız. Onlarla
birlikte biz o şehri yeniden inşa edeceğiz, o tarihî eserlerin de orada… Bakın,
Fatih Paşa Camisi’nin yanında Surp Giragos Kilisesi de, maalesef, barikat
kurulan bir bölgenin içerisinde, orası bir şey olarak kullanıldı, orası da
tahrip oldu, orası da tahrip edildi. Dolayısıyla, Diyarbakır şehir merkezindeki
kiliselerin de, camilerin de, hamamların da, kervansarayların da, bunların
sivil mimari örneklerinin de hepsinin ciddi şekilde imar edilmesi bizim
gündemimizde, programımızda. Orada 1.123 tane tescilli yapı var, bunun 908’i
sivil mimarlık örneği, 215’i de anıtsal değerdeki kültür varlığıdır. Toplamda
biz bunların hepsini, bu alandakilerin hepsini inşallah yeniden inşa edecek,
ihya edecek ve vatandaşlarımızın zarar ziyanlarını da mutlaka gidereceğiz. 
Tabii,
yürek yangınlarına diyecek bir şey yok. Yürek yangınlarına söyleyeceğimiz şey
de: Ne olur onlara yüreğinizi rehin etmeyin, yüreğinizi rehin etmeyin ve bu
yürek yangınlarını gerçekleştirenlere karşı sesinizi yükseltin. Sesinizi
yükseltin ki Türkiye’de barış da, kardeşlik de, çözüm de el ele hepimiz
tarafından birlikte gerçekleşsin. 
Sayın
Başkan, değerli milletvekilleri; bütçenin hayırlı olmasını temenni ediyorum,
şahsım ve grubum adına yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN
– Çok teşekkür ediyorum Sayın Mehmet Mehdi Eker. 
Efendim,
AK PARTİ Grubu adına ikinci konuşmacı Sayın Mehmet Naci Bostancı.
Buyurun
Beyefendi. (AK PARTİ sıralarından alkışlar) 
AK
PARTİ GRUBU ADINA MEHMET NACİ BOSTANCI (Amasya) – Sayın Başkanım, değerli
arkadaşlar; hepinizi saygıyla selamlıyorum. 
Bütçe,
Plan ve Bütçede görüşüldü, orada çok kıymetli tartışmalar yapıldı. Ben de o
tartışmalardan birisine katıldım, arkadaşlardan da dinliyoruz neler konuşuldu,
neler tartışıldı diye. Söylenen her söze, dile getirilen her fikre saygımız
var. Eminim, 9 Marta kadar burada da yine bütün partilerden arkadaşlar çok
değerli görüşler ortaya koyacaklar ve neticede bütçe bütün bu görüşlerle
birlikte tekemmül edecek. Öyle de olmaklığı icap eder çünkü iktidarın ve
muhalefetin birbirine ihtiyacı var. Muhalefet iktidarın halifesi demektir,
iktidara hazırlanan demektir. O yüzden, iktidar kendi işlerini yürütürken nasıl
bütün halkı dinleyip onlar ne düşünüyorlar, nasıl bakıyorlar, bunları kendi
programına ekleme lüzumunu hissediyorsa muhalefetin de aynısını yapması lazım.
Elbette biz halkı dinleyeceğiz, muhalefeti dinleyeceğiz, dikkatle dinleyeceğiz
ve bütün bunların neticesinde yapıp edeceğiz, muhalefet de aynısını yapacak. 
AK
PARTİ on dört yıldır iktidarda. Bu, bir başarıdır -ister başka bir yerde
oturun, ister Meclisin bu tarafında oturun- bunun son derece açık, her türlü
spekülasyondan uzak, olgusal bir başarı olduğunu teslim etmek lazım çünkü AK
PARTİ iktidar. Mülkiye’de okurken birinci sınıfta Politika Bilimine Giriş
kitabının hemen başlangıcında da yazar: “Siyasette en üst değer başarıdır çünkü
o başarıyı takdir eden halktır.” Yoksa spekülatif olarak o başarılı bu başarılı
tartışması değil. İktidarsanız ve bu yetiyi halktan alıyorsanız başarılısınız
demektir. Muhalefet de eğer iktidar olmak istiyorsa nasıl biz muhalefeti
dinliyorsak muhalefetin de aynı şekilde iktidarı dinlemesi lazım bu adamlar
nasıl başarılı oldular, bu neticeleri nasıl sağladılar? Buradan bizim dünyamıza
intikal edecek bir görüş, bir değerlendirme var mı? Bütün bunların anlamını
takip etmekte fayda olur diye düşünüyorum. 
Değerli
arkadaşlar, bu 14’üncü bütçe. Ben de biraz Hurufilik’ten mülhem bir yorumda
bulunayım: 14’ü tersine okursanız 41 yapar. “41 kere maşallah.” (AK PARTİ ve
Bakanlar Kurulu sıralarından alkışlar) 14’ü 41’in habercisi gibi okumak mümkün.
MUSA
ÇAM (İzmir) – Başbakan dinliyor, Başbakan dinliyor seni Hocam.
MEHMET
NACİ BOSTANCI (Devamla) - Ama emin olun, AK PARTİ milletle bu şekilde
sözleşmesine devam eder, milleti dinler, muhalefeti de aynı şekilde dinler ve
yoluna böyle devam ederse o “41 kere maşallah.” ifadesini bu kürsüden gelecek
kuşaklar, bizim çocuklarımız söyleyeceklerdir. (AK PARTİ sıralarından alkışlar)
Değerli
arkadaşlar, AK PARTİ niçin başarılı? Önemli, bu başarıyı anlamak lazım. On dört
yıldır… 2002’de yüzde 35’le başlamış, sonra yüzde 47, yüzde 50, evet 7 Haziran
yüzde 41, sonra tekrar yüzde 50; 60 da olur. 
MAHMUT
TANAL (İstanbul) – Hitler kaçla gelmişti, Hitler? Hitler’i de söyle Sayın
Hocam. Hitler kaçla gelmişti? Hitler örneğini verir misiniz.
KEMAL
ZEYBEK (Samsun) – Kenan Evren yüzde 92 almıştı.
MEHMET
NACİ BOSTANCI (Devamla) – Değerli arkadaşlar, AK PARTİ’nin başarısını bu ülkede
aslında iki yüz yıllık tarihsel hikâyeden gelen bir yay gibi düşünün. Bunun
arkasında, hepimizin çocukluktan, gençlikten -sizlerin, bizlerin- bu ülkenin
tarihine, bu ülkenin geçmişine, bu ülkenin yaşadıklarına dair özlemlerimiz,
hayal kırıklıklarımız, beklentilerimiz, ümitlerimiz vardır. Ben çocukken
derlerdi ki: “Bizim İtalya’ya yetişmemiz için yüz elli yıl lazım, bizim
İngiltere olmamız için iki yüz yıl lazım.” Hatırlarsınız, aşağı yukarı burada
aynı yaşta olduklarımız bilirler ama bütün bunlar, elbette, bir taraftan, acaba
gerçekten bir gün Avrupa’daki bu ülkeler gibi olabilir miyiz, gerçekten bir gün
bizim insanlarımız da tıpkı Avrupa ülkelerinde olduğu gibi yüksek hayat
standartlarında yaşayan, güzel, müreffeh, modern şehirlerde hayatlarını
sürdüren, özgür ve demokratik bir ülkede yaşamanın huzurunu hisseden, bütün
bunlarla birlikte hayatına devam eden bir ülke olabilir miyiz, bu umudu
herhâlde hepimiz taşıdık. İşte, AK PARTİ’nin o yay gibi gerilen hikâyesinin
arkasında, emin olun, Balkanlarda duyulan acıdan, İstiklal Savaşı’nda çekilen
çilelerden, cumhuriyetin kuruluşundaki ruhtan, o devletçilik döneminde bir
müteşebbis sınıf oluşsun diye devlet eliyle iktisadi işletmeler kurmaktan,
1950’lerle birlikte çok partili parlamenter rejim ve “Meşru kudretin, siyasetin
asli kaynağı halktır.” diyen siyasetten gelen bir ırmak vardır. Biz tarihten
geleceğe akan bir ırmak gibi 2002’de şekillendik, doğru ama gerili bir yay gibi
geleceğe fırlayan bir ok hâlindeyiz; AK PARTİ. O yüzden, “14”ü biraz da “41”
gibi okudum, inşallah hayırlı olur. (AK PARTİ sıralarından alkışlar) 
ENGİN ALTAY
(İstanbul) - Yer çekimi yok herhâlde! Naci Bey, yer çekimi var, yer çekimi!
MEHMET NACİ
BOSTANCI (Devamla) - Kıymetli arkadaşlar, şundan emin olun: Yakın tarihi
değerlendirenler “Kimler iktidar oldu? Kimler bu ülkede insanların büyük bir
çoğunluğunu bir araya getirerek buradan bir iktidar kudreti çıkardı?” diye
bakarsanız, o iktidar kudretini çıkaran siyasetlerin parametrelerinin,
değerlerinin, yaklaşımlarının, dillerinin bugün AK PARTİ tarafından temsil
edildiğini görürsünüz. 
MAHMUT TANAL
(İstanbul) – Ya, Bostancı, bütçeye gelir misin kardeşim, bütçeyi konuşuyoruz,
bütçeyi!
MEHMET NACİ
BOSTANCI (Devamla) - AK PARTİ’den önce Anavatan Partisi vardı; emin olun, AK
PARTİ’ye benzer, rahmetli Özal’ın yürüdüğü çizgi de aynıdır. Ondan önce Adalet
Partisi vardı -muhafazakâr dönemlerini söylüyorum- aynı çizginin geçmişidir;
ondan önce Menderes. Bu, aslında bize şunu söylüyor: “Ey CHP, ey HDP, ey MHP,
iktidar mı olmak istiyorsun? O zaman bu parametrelere dikkat et. Eğer sen de AK
PARTİ’nin yürüdüğü yolda, onun kullandığı dilde, onun insanlara seslendiği
şekilde konuşursan, siyaseti böyle yaparsan iktidar olursun.” diyor. Bunu
görmek lazım. (AK PARTİ sıralarından alkışlar)
İDRİS BALUKEN
(Diyarbakır) - Yolsuzluk yapalım mı?
MUSA ÇAM (İzmir)
– Atma, atma, atma! Allah göstermesin, savaş çığırtkanlığı yapıyorsun, savaş,
savaş!
MEHMET NACİ
BOSTANCI (Devamla) - Değerli arkadaşlar, şimdi, birbirimize “Konuşacağız,
müzakere edeceğiz.” dedik. Tabii, CHP de iktidar olmak istiyorsa iktidara
bakacak. Eminim, mahrem alanlarda, CHP’nin elitleri, AK PARTİ’nin başarısı üzerine
konuşuyor ve değerlendirme yapıyorlardır ama eleştirilerini böyle millete
duyurmaya çalışıyorlardır. Hani şu işletmelerde vardır ya şikâyet kutuları
“Memnuniyetinizi dostlarınıza söyleyin, şikâyetlerinizi müdüriyete.” diye, onun
biraz tersi bir ilişki olduğunu düşünüyorum çünkü CHP rasyonel bir parti, eğer
AK PARTİ başarılıysa bunu anlamak gibi bir çabasının olmaklığı icap eder ve
eminim bu çabayı biz görmüyoruz ama birtakım yerlerde bunlar yapılıyordur diye
düşünüyorum. 
AYKUT
ERDOĞDU (İstanbul) - Beşar Esad da çok başarılı, yüzde 92 almış. 
MEHMET
NACİ BOSTANCI (Devamla) – Kıymetli arkadaşlar, on dört yıldır AK PARTİ bu
ülkede önemli işler yaptı, arkadaşlarımız saydılar, ben tekrar yoldu,
hastaneydi bunlara girmeyeceğim, halkın memnuniyetiydi bunlara girmeyeceğim.
Ama on dört yıldır mesela CHP’li arkadaşlara bakarsak her şey kötü. Her seçim
bu dili tekzip eder. “CHP’nin dili eleştirel.” diyoruz ama yapılanlar kötü,
halk inim inim inliyor, 3-5 rantçı öne çıkıyor! Mesela beş yıldır Suriye’de
birtakım olaylar yaşanıyor, iç savaş yaşanıyor. Beş yıldır biz, savaşa girdik
gireceğiz! 
AYKUT
ERDOĞDU (İstanbul) – Ya, siz girdik gireceksiniz, biz değil. 
MEHMET
NACİ BOSTANCI (Devamla) – Savaşa girdik mi? Girmedik.
İDRİS
BALUKEN (Diyarbakır) – 500 insan öldü daha nasıl gireceksin ya? Her gün bomba
patlıyor. 
MEHMET
NACİ BOSTANCI (Devamla) – Ama her defasında savaşa sanki yarın girecekmişiz
gibi bir atmosfer uyandırmaya çalışıyorsunuz.
ERTUĞRUL
KÜRKCÜ (İzmir) – Ya, biliyorsun bu vekâlet savaşı.
MUSA
ÇAM (İzmir) – Hocam, bataklığa battınız, bataklığa; çıkamıyorsunuz. 
MEHMET
NACİ BOSTANCI (Devamla) – Buna ne derler biliyor musunuz?
BAŞKAN
– Naci Bey, affedersiniz. 
MEHMET
NACİ BOSTANCI (Devamla) – Musa Bey, buna ne derler biliyor musunuz?
ERTUĞRUL
KÜRKCÜ (İzmir) – Vekâlet savaşı derler Naci Bey.
MUSA
ÇAM (İzmir) – Battınız Hocam, battınız. 
BAŞKAN
– Naci Bey, biraz müsaade...
MEHMET
NACİ BOSTANCI (Devamla) – Buyurun efendim.
BAŞKAN
- Sayın milletvekilleri, biraz sonra sizin de temsilcileriniz konuşacak, Sayın
Genel Başkan konuşacak, insicamı lütfen bozmayınız.
MUSA
ÇAM (İzmir) – Hoca istiyor Hoca, karşılıklı konuşma istiyor Hoca.
MEHMET
NACİ BOSTANCI (Devamla) – Sempatilerini bildiriyorlar.
BAŞKAN
- Kürsü masuniyeti var, biliyorsunuz. Fikre hürmet sizin de fikrinize hürmeti
getirir. 
Teşekkür
ediyorum. 
MEHMET
NACİ BOSTANCI (Devamla) – Kıymetli arkadaşlarım, şunu yapıyorsunuz: Bir bardak
suda fırtına koparmaya çalışıyorsunuz, kopmuyor. Eğer söyledikleriniz doğru
olsaydı, halk inim inim inliyor olsaydı, köylü, çiftçi, işçi, herkes perişan
olsaydı siz de takdir edersiniz ki siz orada değil burada otururdunuz...
AYKUT
ERDOĞDU (İstanbul) – O demokratik bir ülkede oluyor değil mi üstat!
MEHMET
NACİ BOSTANCI (Devamla) – ...biz de kös kös orada otururduk. (AK PARTİ
sıralarından alkışlar) 
MUSA
ÇAM (İzmir) – O da olacak hiç merak etme, hiç merak etme Hoca, hiç merak etme,
hiç merak etme geliyor. 
MEHMET
NACİ BOSTANCI (Devamla) – Şimdi, ne yapmaya çalışıyorsunuz biliyor musunuz?
Yapmaya çalıştığınız şu: Cenap Şahabettin’in bir lafı var, aklıma o geliyor.
Cenap Şahabettin diyor ki: “Havas -elitler- beğendikçe alkışlar, avam da
alkışlandıkça beğenir.” 
MEHMET
GÜNAL (Antalya) – Güzel! İlk defa yerli bir şey söyledi.
MEHMET
NACİ BOSTANCI (Devamla) - Şimdi, CHP’li arkadaşlar, bir bardak suda fırtına
kopartarak aslında halka biraz avam muamelesi yapıyorlar; “Biz gürültü
kopartıyoruz, ülke çok dramatik durumda, hadi siz de bu gürültüye katılın.”
diyorlar ama halk katılmıyor, katılmıyor. 
AYKUT
ERDOĞDU (İstanbul) – Her şey çok güzel! Nefis bir dış politika, nefis bir
ekonomi! Bizde hata, doğru yani (!)
MEHMET
NACİ BOSTANCI (Devamla) – Kıymetli arkadaşlar, şimdi, CHP, eski CHP’ydi, yeni
CHP olma yolunda ilerliyor. 
AYKUT
ERDOĞDU (İstanbul) – Sayın Başkan, adam, CHP’den bahsediyor, cevap vermek
durumunda kalıyoruz yani. Zaten anlatacak bir şeyi yok.
MAHMUT
TANAL (İstanbul) – Şimdi, İç Tüzük ne diyor Sayın Başkan? Konuyla ilgili
konuşması gerekmiyor mu? 
MEHMET
NACİ BOSTANCI (Devamla) - Ümit ederim, tabii ki, kendisini yenileştirir,
değiştirir, iktidar olmaya yönelik bir dil, üslup, bir yaklaşım, halkla
kucaklaşma istikametinde bir çabayı etkileyici bir şekilde gösterir. 
MAHMUT
TANAL (İstanbul) – Bakın, İç Tüzük ne diyor? Yani, şu anda bütçeyi mi
konuşuyoruz biz?
MEHMET
NACİ BOSTANCI (Devamla) - Buna emin olun, biz memnun oluruz. Bundan şikâyetçi
olmayız.
ATİLA
SERTEL (İzmir) - Sen kendine bak Hocam!
MAHMUT
TANAL (İstanbul) – Amasya’ya gel! Amasya’da halkın durumunu anlat! Amasya
perişan! 
MEHMET
NACİ BOSTANCI (Devamla) – Futbol maçında bile oyunun kalitesini tayin eden, her
2 takımın da iyi oynamasıdır. 
MAHMUT
TANAL (İstanbul) - Amasya milletvekilisin! Amasya’daki üreticinin durumu ne?
Amasya’da elektrikler kesiliyor, temiz su yok! Yol yok Amasya’da!
MEHMET
NACİ BOSTANCI (Devamla) - Biz ana muhalefetin iyi olmasından memnun oluruz. 
ERTUĞRUL
KÜRKCÜ (İzmir) – Naci Bey, bütçeyle ilgili konuş, bırak CHP’yi.
BAKİ
ŞİMŞEK (Mersin) – Bütçeyle ne ilgisi var şimdi bunun?
MEHMET
NACİ BOSTANCI (Devamla) - Bakın, CHP’nin siyasete ilişkin bütün söylemini analiz
ettiğimizde; 1) AK PARTİ eleştirisi, 2) Saray! Saray!
KEMAL
ZEYBEK (Samsun) – Siz, Sayın Davutoğlu’na sorun bakayım, Başbakanınıza sorun.
CEYHUN
İRGİL (Bursa) – Kaçak saray!
MEHMET
NACİ BOSTANCI (Devamla) - “Kaçak saray…”
LEVENT
GÖK (Ankara) – Kaçak saray! Evet, evet! Sadece saray değil, kaçak saray!
MEHMET
NACİ BOSTANCI (Devamla) - “Orada oturan despot…”, “Orada oturan diktatör…”
[CHP, HPD ve MHP sıralarından “Bravo” sesleri, alkışlar (!)]
MUSA
ÇAM (İzmir) – Söylediklerinize katılıyorum!
MEHMET
NACİ BOSTANCI (Devamla) – Hatta, Engin Bey’e dedim ki… [CHP sıralarından
“Bravo” sesleri, alkışlar (!)] 
Değerli
arkadaşlarım, bunların devamı var, devamı! Ümit ederim devamını da
alkışlarsınız! Devamı var, bunlar sizin sözleriniz!
LEVENT
GÖK (Ankara) – Tabii, tabii! Aynen öyle! Güzel bir tespitte bulundunuz!
BAŞKAN
– Sayın milletvekilleri, rica ediyorum efendim, insicamı bozmayınız. 
MEHMET
NACİ BOSTANCI (Devamla) – Kıymetli arkadaşlar, şöyle düşünün, diyelim ki Sayın
Cumhurbaşkanımız dese ki: “Ya, kardeşim, ben, Cumhurbaşkanlığı bittikten sonra
kenara çekiliyorum; gidiyorum bir köye, orada bir köy hayatı yaşayacağım.” Siz
boşluğa düşersiniz, boşluğa. Ne konuşacaksınız? Ne konuşacaksınız? (AK PARTİ
sıralarından alkışlar)
Kavafis’in
“Barbarları Beklerken” diye bir şiiri vardır, muhakkak arkadaşlar okumuşlardır…
MAHMUT
TANAL (İstanbul) – CHP olmasaydı bugün ne konuşacaktın Hoca? CHP olmasaydı ne
konuşacaktın, bana bunu söyler misin?
MEHMET
NACİ BOSTANCI (Devamla) – Diyor ki “Barbarları Beklerken” şiirinde özü itibarıyla
-uzun bir şiir de- içeride, şehirde kendi iktidarını sürdürmek isteyenler,
halka sürekli “Barbarlar gelecek, sizi ham edecek.” hikâyesi anlatıyor. 
ALİ
ŞEKER (İstanbul) – Tam kendinizi anlatıyorsunuz, kendinizi!
MEHMET
NACİ BOSTANCI (Devamla) – Sonra bekliyorlar, bekliyorlar, barbarlar gelmiyor.
Her biri diyor ki, o iktidar sahipleri: “Allah Allah, barbarlar gelmeyecekmiş,
şimdi biz ne yapacağız? Şimdi biz ne yapacağız?” 
Kıymetli
arkadaşlar, Sayın Cumhurbaşkanımız o köye gitse, zannediyorum CHP’li arkadaşlar
koşa koşa gidip “Lütfen, git şu Saray’a otur, yoksa biz ne konuşacağız?” diye
kriz içine düşerler. 
LEVENT
GÖK (Ankara) – Naci Bey, CHP olmasaydı ne konuşacaktın bugün Allah aşkına, ne
konuşacaktın? 
MEHMET
NACİ BOSTANCI (Devamla) – Evet, evet!
LEVENT
GÖK (Ankara) - Biraz bütçeyi konuş bakalım, yoksulluğu konuş, yolsuzluğu konuş!
MEHMET
NACİ BOSTANCI (Devamla) – Bakın, Richard Sennett diye bir adam vardır. Bu
otorite ilişkileri, biliyorsunuz, çok katmanlıdır. Aslında, Mecliste bunları da
konuşmak lazım. Böyle zaman zaman Sayın Baluken benim hoca tavrıyla konuştuğumu
söylüyor ama bazen bunlara da ihtiyaç var galiba. Burada herkes tabii,
birbirinden öğreniyor, onu belirteyim. Richard Sennett, bu otorite bağlarında
“ret bağları” diye bir şeyden bahseder, “ret bağları”. Hikâye şudur: Bir
bürokratik dairede daire başkanı ile sekreteri arasında şöyle bir ilişki
vardır. Daire başkanı, zalim, müstebit, o sekreteri sürekli aşağılayan, hakaret
eden, ona aman vermeyen birisidir. Sekreter de bu durumdan sürekli şekvacıdır,
şikâyet eder ve her gittiği yerde insanlarla ilişkilerini bu şikâyetler üzerine
kurar. Ona gider “Bu daire başkanı şöyle kötü.”, buna gider “Bu daire başkanı
şöyle kötü.”, herkese gider ve bütün sosyal ilişkilerini daire başkanının
kötülüğü üzerine kurar. Gel zaman git zaman -masaldaki gibi- daire başkanı
alınır, yerine çok insani, çok hümaniter, çok beyefendi, çok nazik birisi
gelir. Sekreter de başta memnun olur; müstebit gitmiş, yerine beyefendi birisi
gelmiştir ama üç gün sonra kimlik krizine düşer; şimdi, insanlarla nasıl ilişki
kuracaktır, onlara ne anlatacaktır? Elindeki, kendi kimliğinin asli unsuru
olan, şikâyet ettiği varlık gitmiştir. 
AYKUT
ERDOĞDU (İstanbul) – Bütün seçim beyannamemizi kopyaladınız, rica ediyorum ya.
Bir entelektüel teziniz bile yoktu, bizden aldınız.
MEHMET
NACİ BOSTANCI (Devamla) – Buna “ret bağları” diyorlar kıymetli arkadaşlarım.
Emin olun, sizin “saray” dediğiniz o insanla ilişkiniz, tıpkı bu ret bağlarında
olduğu gibi, böyle. 
GÜLAY
YEDEKCİ (İstanbul) – Biz bu devleti kurduk, her şeyi yapabiliriz, bunları
unutmayın.
ATİLA
SERTEL (İzmir) – Komisyonda da böyle masal mı anlattınız?
MEHMET
NACİ BOSTANCI (Devamla) – Evet, evet!
Kıymetli
arkadaşlar, tabii, biz, CHP’nin ana muhalefet partisi olarak görüşlerini,
değerlendirmelerini dikkatle dinleriz, bundan da sonuçlar çıkarırız. 
MUSA
ÇAM (İzmir) – Hocam, biraz da 17-25 Aralıktan bahsetsene, 17-25 Aralıktan
Hocam!
MEHMET
NACİ BOSTANCI (Devamla) – Bütün bunları yaptığımız için elbette bu iktidar
yolunda da devam ederiz. 
ALİ
ŞEKER (İstanbul) – Seçim beyannamesini aldınız ya!
MEHMET
NACİ BOSTANCI (Devamla) – Değerli arkadaşlar, Türkiye, imparatorluk bakiyesi
bir ülke, bütün imparatorluk bakiyesi ülkeler gibi sosyopolitik olarak karmaşık
bir yapıya sahip yani etnisite ve kültür meselelerine ilişkin problemleri var. 
AHMET
YILDIRIM (Muş) – Zenginliktir bu ya, böyle problem mi olur?
MEHMET
NACİ BOSTANCI (Devamla) – Bu problemleri bizim gibi ülkeler iki türlü
çözüyorlar, bunlardan birisi, çevremizde öyle örnekleri var, şimdi onlar
yıkılıyorlar, bir müstebit çıkıyor, elinde iktidarın sopası, herkese diyor ki:
“Hizaya dizilin, millî birliği sağlayacağız!” Otoriter yöntem. 
ORHAN
SARIBAL (Bursa) – Sizin gibi.
MEHMET
NACİ BOSTANCI (Devamla) – Biz, demokratik yöntemle, halkın rızasına yaslanarak,
insanların rızasını, iradesini, o, gelecek, kader duygusunda birleştirerek bunu
sağlamaya çalışıyoruz. 
ÜNAL
DEMİRTAŞ (Zonguldak) – Demokrasi mi var?
MEHMET
NACİ BOSTANCI (Devamla) – Türkiye'nin altmış küsur yıllık bir demokratik
tecrübesi var; elbette, bu işte daha almamız gereken mesafeler de var.
İnşallah, hepimizin katkılarıyla bu demokrasi ve özgürlükler konusunda bu
ülkeyi daha da güzelleştireceğiz. Bu halk, bu ülkede yaşayanlar, demokrasi ve
özgürlüklerin daha da tekemmül etmiş ortamında gelecek duygusunu, ortak kaderi,
birlikte kudretli bir ülkenin vatandaşları olarak geleceğe koşma işini
gerçekleştirecekler. Ama, risklerimiz var, demokrasinin aynı zamanda zaafları
vardır. Siz, demokrasi marifetiyle siyasetin meşru mecralarını aştığınızda…
ORHAN
SARIBAL (Bursa) – Sizin gibi.
MEHMET
NACİ BOSTANCI (Devamla) - …merkezkaç siyasetler de buradan faydalanmak, kendi
ajandaları, kendi gündemleri, kendi yaklaşımları itibarıyla başka tür
tahayyüllerin, ayrılıkçı fikirlerin peşinde koşmak isterler. 
1984’ten
bu yana Türkiye Cumhuriyeti devletinin mücadele ettiği bir terör örgütü var. Bu
terör örgütü, etnik siyasetçi bir temelde, hedef kitlesi olarak Kürtleri gören
ama Kürtlerin örgütü olarak değil, kendi kafasındaki ideolojik angajmana uyan
Kürtleri esas alan bir terör örgütü, derdi, bütün Kürtler değil. O yüzden de
kurulduğu zamandan beri birinci hasım olarak önce Kürtleri gördü, Kürtlerin
üzerine gitti, kendisinden farklı örgütlerin canına okudu –bilirsiniz,
Kawa’ydı, Rızgarî’ydi, Ala Rızgarî’ydi- 1970’li yılların sonunda tekel hâline
geldi, önce Kürtleri hizaya dizmeye çalıştı, sonra da terör marifetiyle
etnik-ulusalcı bir tahayyülü mümkün kılmak için çaba gösterdi. 
Terör,
şiddet, bir ülkede insanları birbirinden ayırmak istiyorsanız, krizi derinleştirmek
için kullanacağınız çok işlevsel bir araçtır, insanları hasım yaparsınız, o
uçurumu derinleştirirsiniz, araya kan gölü doldurursunuz. Örgütün şiddet
marifetiyle yapmaya çalıştığı, etnik kimlikçi ayrı bir dünya kurmak için
halkları birbirine düşman yapmaktı ama ben Çözüm Komisyonu olarak çalışırken
de, daha öncesinde bu işlere ilişkin saha çalışmaları yaparken de, Hoca olarak
da çalışırken şunu gördüm: Bizim bağlarımız, bu tür örgütlerin şiddet
girişimlerinden, kanından, husumet dolu politikalarından çok daha güçlü. 
Evet,
insanların canı yandı. Evet, bu süreç içerisinde hayatlarını kaybeden birçok
insan oldu. 2013 yılına kadar 36 bin kişi hayatını kaybetti. Bunun içinde şehit
olan güvenlik güçlerimiz var, sivil vatandaşlarımız var, bunun içinde PKK’nın,
ölüsünden ve dirisinden faydalanmak için ileri hatlara sürdüğü gençler var, 22
bin kişi de onlar hayatını kaybetti. Ama hangi eve gittiysek -2013’ten sonraki
dönemde- hangi insanla görüştüysek yüreği yaralı, acı çeken o insanlar, bu
ülkenin birliği ve dirliği dışında herhangi bir telaffuza sahip değillerdi.
Acıları vardı, çektikleri çileler vardı, gece olduğunda, üzerlerine karanlık
çöktüğünde, o acılarını kimi zaman tek başlarına yaşadıkları hâller vardı
-ayrıntıları o kadar çoktur ki insanın hayatında- ama sonuçta farklı
siyasetler, farklı anlayışlar, farklı telaffuzlar olabilir ama bu ülkenin
kardeşliği söz konusu olduğunda hiçbirisinin zihninde farklı bir dünya yoktu. 
O
yüzden böyle bir ülkede insanları bir araya getirmek için tabii ki demokrasi ve
özgürlükler zemininde çözüm süreci yaklaşımı, insanları kucaklayan, insanların
acılarını paylaşan, insanların umutlarını birleştiren çözüm süreci doğru bir
iştir. Yürüttüğümüz siyasete ilişkin eleştiriler olabilir “Öyle yapmayın da
böyle yapın.” denilebilir ama çözüm süreci yanlış değildi. Bu ülkenin
kardeşliğini kurmak, incelikli yaklaşımlar gerektirir. Öylesine yüksek volümlü
seslerle haykırarak, bağırarak yahut da yerli yerinde olmayan hamasi bir dil
kullanarak çözüm süreci eleştirisi kesinlikle doğru olmaz. 
Biz,
7 Hazirandan sonra farklı bir tabloyla karşılaştık. Suriye’deki gelişmeler,
orada büyük güçlerin kendilerine göz kırptığını zanneden terör örgütünün
uzantısı ve terör örgütünün kendisi, içeride siyasal istikrarsızlık olduğu
düşüncesi, beklentisi, “Türkiye’de bir fiilî durum yaratabiliriz, bir tık daha
yukarıya çıkabiliriz, özerk alanlar ilan edebiliriz, hendekler açabiliriz,
bunun arkasına silahlı güçleri yığabiliriz ve böylesi bir ortamda Türkiye
Cumhuriyeti devleti de bir oldubittiyle karşılaşır.” zannıyla harekete geçtiler
ama bekledikleri gibi olmadı. Ne onlara göz kırpan büyük devletler vardı ne de
Türkiye Cumhuriyeti devleti zaaf içindeydi.
EMİN
HALUK AYHAN (Denizli) – Daha ne olacak ya!
MEHMET
NACİ BOSTANCI (Devamla) – O çukurları kazanlar, patlayıcıyla dolduranlar, o
çukurların arkasına 20-25 yaşındaki çocukları dikenler, sonuçta bir dramın
faili oldular; bu cinayetlerin, bu ölümlerin, bu ülkedeki kederin ve acının
faili oldular. O yüzden, terörle mücadele ederken biz herkesi düşünürüz. Orada
hayatını kaybeden teröristler var ya, onları da şeytanlaştırmayız. Devlet
öfkeyle davranmaz, devletin adalet duygusu herkesi kucaklar. Oradakiler
suçludurlar. Polisi, askeri şehit eden hariç, eline silah verilip oraya
gönderilen, orada hayatını kaybedenlere biz merhamet duyarız, onların ölümünden
memnun olmayız. O çocuklar, terör örgütü mensupları ve onların yandaşları
tarafından öne sürülmese, hendeklerin arkasına dikilmese, üniversitelere
gitseler, okusalar, mühendis olsalar, ressam olsalar, bu ülkenin insanlarına
ellerinde silahla hendekte yaptıklarından çok daha fazla katkı yapmazlar mı?
Yaparlar. Bu ülkenin buna ihtiyacı yok mu? Var.
AHMET
SELİM YURDAKUL (Antalya) – Naci Bey, iktidarda kim var? İktidarda siz varsınız,
siz.
MEHMET
NACİ BOSTANCI (Devamla) – Asıl katil kim biliyor musunuz? Asıl katil, o
gençlere, o çocuklara “Siz, onurlu bir iş yapıyorsunuz, siz, ülkenizi
kurtarıyorsunuz, siz, buraya özgürlük getireceksiniz.” diyerek onları öne
sürenlerdir, asıl katiller onlardır. (AK PARTİ sıralarından alkışlar) Biz,
kimin ne yaptığını iyi biliyoruz. Elbette devlet, elinde silahla orada
dikilenle mücadele eder, merhametle eder, adaletle eder, öldürmek için değil,
öncelikle yaşatmak için eder; onların acısını da duyar ama asıl katilleri,
devlet de, halk da asla unutmaz. 
Kıymetli
arkadaşlarım, bu çukur siyaseti, meşru mecraların da bir siyaseti hâline
getirilmek isteniyor. Örgüt kendisini çukura soktu, yetmedi, meşru siyasetin
temsilcileri de kendilerini çukura sokmak istiyorlar; yetmedi, Türkiye’yi de o
çukura sokmak istiyorlar. Türkiye o çukura girmeyecek, o çukura Türkiye
girmeyecek. (AK PARTİ sıralarından alkışlar) 
Kıymetli
arkadaşlar, “Türkiyelileşme” iddiasındaydı HDP’li arkadaşlar, bilmiyorum vaz mı
geçtiler. “Türkiyelileşme” iddiasından vaz mı geçtiniz? 
AHMET
YILDIRIM (Muş) – Genel Kurula hitap edin. 
MEHMET
NACİ BOSTANCI (Devamla) - Ben, Meclisteki konuşmalarınıza bakıyorum, doğrusu,
“Türkiyelileşme” iddiasıyla bu konuşmalar arasında bir telif, gayrikabil gibi
geliyor bana. 
ERTUĞRUL
KÜRKCÜ (İzmir) – Anlatacağım, merak etme. 
MEHMET
NACİ BOSTANCI (Devamla) - Mesela, Ankara saldırısında 29 kişinin kanına girmiş
olan insanın taziyesine gidiliyor. Siz böyle bir taziyeye gittiğinizde bu
ülkedeki on milyonlarca… 
KAMİL
AYDIN (Erzurum) – Siz, 30 bin kişinin katiliyle görüştünüz ya.
MEHMET
NACİ BOSTANCI (Devamla) - …insanla herhangi bir şekilde bağ kurma, onlara bir
söz söyleme hakkını, duygusunu, rüyasını kaybettiğinizi bilmiyor musunuz, nasıl
Türkiyelileşeceksiniz? Burada konuşurken HDP’li bir vekil diyor ki: “Türk
keskin nişancı, 6 aylık Kürt bebeği öldürüyor.” Dediniz. Böyle bir dil
üzerinden kardeşlik kurulabilir mi? Devletin yaptığı, oradaki teröristle
mücadeledir, siz burada herhangi bir siyasetçiden bu terör meselesine ortak
yaklaşımı ifade eden siyasetçiden “Kürt terörist” diye bir laf duydunuz mu?
Duymazsınız çünkü bizim için terörist, teröristtir, Kürtler de kardeşimizdir.
(AK PARTİ sıralarından alkışlar)
HDP,
çukur siyasetine destek vererek değerli arkadaşlar, aslında metaforik olarak
kucakladığı patlayıcılarla birlikte demokratik siyaset zeminine karşı bir
intihar teşebbüsünde bulunuyor; sizi uyarmak için söylüyorum. Böyle giderse
HDP’nin taziyesine gidecek kimse kalmayacak arkadaşlar. (AK PARTİ sıralarından
alkışlar) 
Burada
-başka yerlerde de söyleniyor- bir arkadaşımız dedi ki: “Kandil’i sizin
başınıza yıkacağız.” Bana kalırsa öyle olmayacak, siz yürüttüğünüz bu siyasetle
başınızı Kandil’in kayalarına vura vura Kandil’i siz yıkacaksınız, kendinizi de
o çukurlara gömeceksiniz, bize iş bırakmayacaksınız. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ediyorum. 
AHMET
YILDIRIM (Muş) – Ya, onu senin adamların söyledi, karıştırdın Hoca,
karıştırdın. Onu sizinkiler söyledi, çok karıştırdın sen Naci Hoca, çok karıştırdın.
Onu sizinkiler söyledi.
Bir
tutanaklardan çıkar bakayım, kim söyledi onu? Çok karıştırdın ya, çok
karıştırdın.
ÇAĞLAR
DEMİREL (Diyarbakır) – Kendileri söyledi, tutanaklardan bakılsın. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Partimizi çukur siyaseti yapmakla suçladı, müsaade
ederseniz cevap vereceğim. 
BAŞKAN
– Buyurun, yeni bir sataşma olmasın lütfen. 
İki
dakika söz veriyorum. 
ERKAN
AKÇAY (Manisa) – Sayın Başkan...
BAŞKAN
– Siz de mi efendim? Peki.
Buyurun
Sayın Baluken. 
VII.- SATAŞMALARA İLİŞKİN KONUŞMALAR
(Devam)
2.- Diyarbakır Milletvekili İdris
Baluken'in, Amasya Milletvekili Mehmet Naci Bostancı’nın 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Sayın
Bostancı, Türkiye partisi olma isteğimizle ilgili, burada oturan Kabine
yetkililerine bir danışsaydınız, bir istişare etseydiniz, HDP’ye hangi
saldırıları planladıklarını bir öğrenseydiniz, buraya gelip o şekilde konuşmazdınız.
Bir siyasi partinin genel merkezi dâhil olmak üzere 550 yerde seçim bürosu,
seçim çalışmaları ve parti çalışanları lince tabi tutuluyorsa, saldırıya
uğruyorsa, orada bu kürsüye gelip tekrar “Türkiye partisi olmak istiyor
musunuz, istemiyor musunuz?” deme aymazlığına girmeyin. Bizim Türkiye partisi
olmamızı siz istemiyorsunuz ama biz ısrarla, ezilen bütün Türkiye halklarının
partisi olmaya devam edeceğiz. 
Türkiye
partisi olmak şu demek değildir: “Ben, Kürt’ü öldüreceğim, Kürt’e karşı savaş
açacağım, çöktürme planları uygulatacağım, bodrumlarda gençleri katledeceğim,
siz de ses çıkarmayın.” (AK PARTİ sıralarından gürültüler) 
TÜLAY
KAYNARCA (İstanbul) – Kendi yalanınız, kendi yalanınız! 
İDRİS
BALUKEN (Devamla) – Sadece Cizre’de üç gün içerisinde 150’yi aşkın yaralı genç
insanı katlettiniz. (AK PARTİ sıralarından “Yalan, yalan!” sesleri, gürültüler)
Başbakan burada, biliyor. 
EJDER
AÇIKKAPI (Elâzığ) – Terörist onlar, terörist!
İDRİS
BALUKEN (Devamla) – Hepsinin isim listeleri, hepsinin hastaneye nakil iradeleri
olmasına rağmen o gençler 6 ilin morglarına dağıtılmış durumda. Şimdi bu vahşet
tablosunun sahipleri çıkıp burada çukurdan bahsediyorlar. 
Dersim
katliamını biliyorsunuz. O dönemin katliam yapanları “Biz, o dönem çoluk çocuk
demeden mağaralarda insanları fareler gibi zehirledik.” diyorlardı. Şimdiki AKP
Hükûmeti de mağaralar yerine, bodrumda hastaneye nakledilmeyi bekleyen
yaralıları katlediyor. (AK PARTİ sıralarından gürültüler) 
SALİM
USLU (Çorum) – Ambulansları kim kurşunladı?
İDRİS
BALUKEN (Devamla) - Bu anlayışla siz kimin Türkiye partisi olduğunu sorgulamak
yerine, kendinizin nasıl Türkiye partisi olma yolundan çıktığınızı sorgulayın
diyoruz. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum Baluken. 
Buyurun
Sayın Akçay. 
Yeni
bir sataşmaya meydan vermeyin lütfen. 
3.- Manisa Milletvekili Erkan Akçay'ın,
Amasya Milletvekili Mehmet Naci Bostancı’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
tümü üzerinde AK PARTİ Grubu adına yaptığı konuşması sırasında Milliyetçi
Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Sayın
Bostancı, saatin akrep ve yelkovanı gibi bir konuşma yaptı, zaman zaman doğrular
söylenirken çoğu zaman da saptı. Öncelikle siz MHP’ye “ey ey”ler yapacağınıza
-veya muhalefete- iktidar olarak görevinizi yapınız. Biraz evvel sizden önceki
konuşmacı Sayın Eker, olağanüstü hâli kaldırmakla övündü. 57’nci Hükûmet
döneminde kalkması kararı alınan bu olağanüstü hâli, on dördüncü yılda
getirdiğiniz nokta ağır sıkıyönetim ve olağanüstü hâl şartlarından daha bir
kaos ortamına getirdiniz, önce bunu bir hatırlamanız lazım ve mevcut Hükûmet
olarak görevinizi yapmadığınızı özellikle çözüm süreci olarak PKK’ya ve terör
örgütlerine, görmeyerek, görmezden gelerek gerekli çalışmaları ve operasyonları
yapmayarak yol verdiğinizi artık bütün millet biliyor. 
Ankara
patlamasının hemen bir iki saat sonrasında Hükûmet Sözcünüz Sayın Numan
Kurtulmuş saldırıyla ilgili yorum yapıyor: “Bu saldırıyla terör örgütünün çok
iyi bir planlama yaptığı anlaşılıyor.” diyor. Terör örgütü çok iyi planlama
yapıyor da siz terörle mücadelede niçin çok iyi bir planlama ve icraat
yapamıyorsunuz? Ben Hükûmete soruyorum: Türkiye Cumhuriyeti vatandaşlarının can
ve mal güvenliği var mıdır? Ankara’da iki büyük patlama oldu. Acaba -bundan
sonrası için plan açıklıyorsunuz- bu planlara nasıl güvenecek bunu gündelik
hayatında Kızılay’da yürürken ve diğer yerlerde… Can ve mal emniyeti içerisinde
yaşaması gerekiyor. Devletten üç beklediği şey var vatandaşın: Birincisi
güvenlik, ikincisi adalet, üçüncüsü de refah. Bu üçünde de…
(Mikrofon
otomatik cihaz tarafından kapatıldı)
ERKAN
AKÇAY (Devamla) - …başarı sağlayamamışsınız. Eğer bir ülkede can ve mal
güvenliği yoksa, Hükûmetin burada söz söylemeye hakkı yoktur, hele hele
muhalefeti eleştirmeye hakkı yoktur. İktidar burada hesap vermek durumundadır.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Akçay.
MEHMET
NACİ BOSTANCI (Amasya) – Sayın Başkan…
BAŞKAN
– Evet Naci Bey.
MEHMET
NACİ BOSTANCI (Amasya) – Sayın Başkanım, Sayın Baluken konuşmasında Cizre’de
çeşitli yerlerde katliamlar yapıldığından, bunun failinin de AK PARTİ
olduğundan bahsetti. Bu çerçevede 69’a göre sataşmadan söz talep ediyorum.
İDRİS
BALUKEN (Diyarbakır) – Estağfurullah, uzaylılar yönetiyor!
BAŞKAN
– İki dakika için, rica edeyim yeni bir sataşma olmasın.
Buyurun
efendim. (AK PARTİ sıralarından alkışlar)
4.- Amasya Milletvekili Mehmet Naci
Bostancı'nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) - Sayın Başkanım, değerli arkadaşlar; Sayın Baluken’in
esasen bildik fikirlerini dinliyoruz. Burada tekrar tekrar aynı şeyleri
söylüyor. Bizim yaptığımız şu… Bizim dediğimiz: İktidar AK PARTİ ve Türkiye
Cumhuriyeti devletinin yaptığı… Türkiye bir terörist saldırıyla karşı karşıya.
Bunu bazı birkaç ilçede fiilî durum yaratma şeklinde, “özerklik” adı altında
-siz de takip ediyorsunuz muhakkak- hendekler açıp patlayıcılarla doldurup
arkasına silahlı militanlar koyup “Biz burada öz yönetim ilan ettik, ey devlet
üstümüze gelme…” Hangi devlet, kendi egemen olduğu topraklarda birilerinin
keyfekeder “Ben elime silah aldım, patlayıcı da koydum, benim üstüme kimse
gelemez, ben burada ayrı bir yönetim kuruyorum.” iddiasına rıza gösterir:
“Madem öyle sen oradasın, eyvallah ben de yerime döneyim.” der? Der mi Sayın
Baluken? Demez. 
AHMET
YILDIRIM (Muş) – Ne yapar? 
MEHMET
NACİ BOSTANCI (Devamla) – Ne yapar? Üzerine gider, mücadele eder. 
AYHAN
BİLGEN (Kars) – Tankla mı Sayın Bostancı, tankla mı gider? 
MEHMET
NACİ BOSTANCI (Devamla) – Orada o hendekleri kapatır, direnenleri toplar.
Kendisine ateş açan, polisleri, askerleri şehit edenlere de gereğini yapar.
(HDP sıralarından gürültüler) Devlet bunu ne için yapar? Orada yaşayan insanlar
için, bu ülkenin huzuru için yapar. O şehirlerde, o ilçelerde -siz oralarda
siyaset yapıyorsunuz, biz de yapıyoruz- binlerce insan oralardan göç etmek
durumunda kalıyor. Eskiden derdiniz ki: “Askerler insanları gönderiyor, 1990’lı
yıllar filan.” Şimdi o insanları kim göç ettiriyor, kim? Sizin şimdi burada
savunmaya çalıştığınız militanlar, PKK’nın elemanları, onlar can ve mal
emniyeti bırakmadığı için o insanlar gitmek durumunda kalıyor. Ama devlet
gereğini yapacaktır hiç merak etmeyin. 
Saygılarımla.
(AK PARTİ sıralarından alkışlar) 
AYHAN
BİLGEN (Kars) – Tanklarla mı?
BAŞKAN
– Teşekkür ediyorum. 
Evet
Sayın Baluken…
İDRİS
BALUKEN (Diyarbakır) – Sayın Bostancı, benim “Kürsüden bildik hikâyeleri
okuduğumu ve bunu hep yaptığımı.” ifade etti. Açık sataşmada bulundu şahsıma,
söz istiyorum. 
BAŞKAN
– Efendim, sataşma yok, sizin gibi beyanda bulundu. 
İDRİS
BALUKEN (Diyarbakır) – Sayın Başkan, daha nasıl sataşacak? 
BAŞKAN
– Bu itirazınız da zapta geçti. Müsaade ederseniz…
İDRİS
BALUKEN (Diyarbakır) – Hayır, hayır açık sataşma var. 
BAŞKAN
– Efendim, aynısını yaptınız. 
ERTUĞRUL
KÜRKCÜ (İzmir) – Geçince bir şey yapmazsınız. 
BAŞKAN
– Zaten müdafaanızı yaptınız. 
İDRİS
BALUKEN (Diyarbakır) – Sayın Başkan…
BAŞKAN
– Evet Sayın Baluken... 
İDRİS
BALUKEN (Diyarbakır) – “Ana dilde eğitim şart.” diyoruz, sanırım yani hepiniz
için şart, onu görüyorum ben. 
“Sayın
Baluken, kürsüden sürekli, bildik hikayeleri anlatmaya devam ediyor.” demesi,
yaptığım konuşmaların gerçek dışı hikâye olduğunu iddia etmesi… (AK PARTİ
sıralarından gürültüler) 
HÜSEYİN
BÜRGE (İstanbul) – Aynen öyle, aynen öyle!
İDRİS
BALUKEN (Diyarbakır) – Dolayısıyla açıktan bir sataşmadır; kaldı ki konuşmanın
geri kalan kısmı da açıkça grubumuza sataşmayla geçti Sayın Başkan. 
BAŞKAN
– Sayın Baluken, bir dakika için lütfen ama yeniden…
İDRİS
BALUKEN (Diyarbakır) – Yani bunun pazarlığı olmaz Sayın Başkan, iki dakikadır
sataşmanın süresi. Lütfen, yani bunu bir pazarlık konusu hâline getirmeyelim. 
BAŞKAN
– İdris Bey, efendim, pazarlık yapmıyorum. Esasında…
Buyurun,
buyurun. 
Ama
bunun sonu gelmez; rica edeyim… Bir de şu vardır: Sayın hatipler, Genel Kurula
konuşurlar, lütfen, buna itaat edelim, buna riayet edelim. 
Buyurun.

5.- Diyarbakır Milletvekili İdris
Baluken'in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Değerli milletvekilleri, asla burada bildik hikâyeleri
bu kürsüden dile getirmedik. Anlattığımız olayların tamamı, bu ülkenin
tarihinde olan gerçek vahşet tablolarıdır. Şeyh Sait kıyamından bahsederken
yaşanan vahşeti buradan dile getirdiğimizde, “Ağrı Zilan Deresi, günlerce kan
akıyor.” dediğimizde, “Dersim’de insanlar fazla kurşun harcanmasın diye
süngülerle parçalandı.” dediğimizde, Cizre’deki vahşet bodrumlarında, Cizre
sokaklarında 3 aylık Miray bebek katledildi.” dediğimizde, 70 yaşındaki Taybet
ananın cenazesi sekiz gün boyunca sokak ortasında kaldı.” dediğimizde, sekiz
aylık hamile bir kadının, bir gebe kadının karnındaki bebek atılan kurşunla
katledildi.” dediğimizde asla hikâye anlatmadık Sayın Bostancı, sizi ciddiyete
davet ediyorum. Bunların tamamı, bu ülkenin tarihine geçmiş olan utanç
sayfalarıdır, utanç tablolarıdır ve tıpkı Ağrı’da, Zilan’da, Dersim’de katliam
yapanlar gibi Hükûmetiniz döneminde Roboski’de, Silopi’de, Cizre’de, Sur’da
çoluk çocuk demeden, yaşlı, kadın demeden halka karşı açık katliamlar
yapılmıştır. 
EJDER
AÇIKKAPI (Elâzığ) – Terörist onlar terörist!
İDRİS
BALUKEN (Diyarbakır) – 3 aylık terörist nerede görülmüş? Bize “3 aylık bebeği
terörle mücadele için öldürttük.” demeyin. 
EJDER
AÇIKKAPI (Elâzığ) – Siz öldürttünüz!
İDRİS
BALUKEN (Diyarbakır) – Bize “70 yaşındaki ananın cenazesini günlerce terörle
mücadele için sokak ortasında beklettik.” demeyin. (AK PARTİ sıralarından
gürültüler) Bize hâlâ bu saat itibarıyla, bir haftadır buradan, Sur’da
resimlerini gösterdiğimiz 4 yaşındaki çocukları bir yaşam koridoru oluşturarak
almaya müsaade etmiyoruzu “terörle mücadele ediyoruz” üzerinden yutturmaya
çalışmayın. Siz birilerini inandırabilirsiniz. Biz size tarih önünde hesap
sormanın sözünü veriyoruz. 
Teşekkür
ediyorum. (HDP sıralarından alkışlar)
GÖKCEN
ÖZDOĞAN ENÇ (Antalya) – Polis, asker şehitleri de anlat.
RAVZA
KAVAKCI KAN (İstanbul) – PKK’ya da bir şey söyler misiniz.
BAŞKAN
– Teşekkür ediyorum. 
MEHMET
NACİ BOSTANCI (Amasya) – Sayın Başkanım…
BAŞKAN
– Sayın Bostancı, lütfen, yerinizden, bir dakika…
MEHMET
NACİ BOSTANCI (Amasya) – Sayın Baluken…
BAŞKAN
– Açayım mikrofonunuzu.
MEHMET
NACİ BOSTANCI (Amasya) – Açmaya gerek yok. 
LEVENT
GÖK (Ankara) – Efendim, Naci Bey’e niye söz veriyorsunuz?
MEHMET
NACİ BOSTANCI (Amasya) – …acı olaylardan bahsetti, acı olaylardan.
LEVENT
GÖK (Ankara) – Sayın Başkan, Naci Bey’e niye söz veriyorsunuz? 
MEHMET
NACİ BOSTANCI (Amasya) – Ama bunların müsebbibi olarak sözlerini şöyle
bitirmesini beklerdim: “Kahrolsun PKK!” diye, ama bitirmedi.
Saygılarımla.
LEVENT
GÖK (Ankara) – Cevap verecek olan Hükûmet.
BAŞKAN
– Bir dakika Levent Bey.
LEVENT
GÖK (Ankara) – Ama Naci Bey’e niye söz veriyorsunuz Sayın Başkan?
BAŞKAN
– Anlayamadım efendim.
LEVENT
GÖK (Ankara) – Naci Bey’e niye söz veriyorsunuz Sayın Başkan? Cevap verecek
olan Hükûmet. Niçin Naci Bey’e söz veriyorsunuz? 
BAŞKAN
– Evet, verecek efendim, müsaade edin.
LEVENT
GÖK (Ankara) – Burada Hükûmet eleştiriliyor. Hükûmet eleştirilince Hükûmet
kalkar cevap verir. 
BAŞKAN
– Levent Beyciğim, anladım efendim, sıraya göre gidiyoruz. 
LEVENT
GÖK (Ankara) – Sayın Genel Başkanımız konuşmak üzere burada davetinizi
bekliyor. Olabilir mi böyle bir şey?
BAŞKAN
– Efendim, rica ediyorum, Levent Beyciğim, tamam efendim.
İDRİS
BALUKEN (Diyarbakır) – Sayın Başkan, tutanaklara geçmesi için bir cümle ifade
edeceğim, önemli, sizin de gözünüzden kaçtı.
LEVENT
GÖK (Ankara) – Yani parti ile Hükûmet birbirine girmiş durumda. 
AKİF
EKİCİ (Gaziantep) – Yönetemiyorsun Meclisi Başkan. Vaktinde söz vereceksin
burada. Bütün Türkiye dinliyor sizi buradan. Yönetemiyorsun Meclisi!
BAŞKAN
– Sayın Baluken… Sayın Baluken…
İDRİS
BALUKEN (Diyarbakır) – Yok, yok, tutanaklara geçmesi açısından…
BAŞKAN
– Partinizin konuşma süresi sırasında zatıalinizin de yarım saatlik bir konuşma
hakkınız var.
İDRİS
BALUKEN (Diyarbakır) – Hayır, hayır, sataşmayla ilgili değil Sayın Başkan.
Sizin gözünüzden kaçan…
BAŞKAN
– Hayır, sataşma demiyorum. Beyanlarınızı, lütfen, o zaman söylersiniz. Bakın,
demin, sataşma diye aldınız, yeniden fikirlerinizi söylediniz.
İDRİS
BALUKEN (Diyarbakır) – Bir cümle tutanaklara geçsin diye ifade etmek istiyorum.

BAŞKAN
– Efendim, bu kadarla iktifa ediyoruz. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
– Şimdi konuşma sırası Cumhuriyet Halk Partisi Grubu adına Genel Başkan ve
İzmir Milletvekili Sayın Kemal Kılıçdaroğlu Beyefendi’de. 
Buyurun.
(CHP sıralarından ayakta alkışlar) 
CHP
GRUBU ADINA KEMAL KILIÇDAROĞLU (İzmir) – Teşekkür ederim Sayın Başkan. 
2002’den
beri Parlamentodayım. İlk kez bir bütçenin bu kadar heyecansız geçtiğine tanık
oldum ve ilk kez, bütçeyle ilgili söz alan bir grup sözcüsünün muhalefete
muhalefet yaparak kendisini savunduğuna tanık oldum. Emin olun anlamakta zorluk
çekiyorum, emin olun. (CHP sıralarından alkışlar) 
Kendi
yaptıklarınızı anlatın, kendi yaptıklarınızı anlatın. Bize muhalefet ediyor.
Zaten biz geleceğiz, anlatacağız; arkadan Hükûmet konuşacak, o da anlatacak.
Sizin göreviniz arkada oturan yürütme organını sorgulamaktır, onlara övgüler
düzmek değildir. Yasama organı burası, yürütme organı burası, yargı da bir
başka yerde. Daha güçler ayrılığının farkında bile değilsiniz. (CHP
sıralarından alkışlar) Böyle bir Parlamento olabilir mi?
FUAT
KÖKTAŞ (Samsun) – Sen, bildiğimizin farkında değilsin.
CEMAL
OKAN YÜKSEL (Eskişehir) – Saygılı ol, saygılı!
KEMAL
KILIÇDAROĞLU (Devamla) – Değerli milletvekilleri, Hocalı katliamının 24’üncü
yılı. 83’ü çocuk, 106’sı kadın, 613 soydaşımız katledildi. Bu tarihi, 26 Şubat
1992 tarihini unutmayacağız. Bu tarih insanlık tarihindeki kara bir lekedir.
Buradan Azerbaycan’daki bütün dostlarımıza sesleniyoruz: Cumhuriyet Halk
Partisi olarak biz, her zaman, her dönem sizin yanınızda olacağız, hiç endişe
etmeyin. (CHP sıralarından alkışlar)
Değerli
milletvekilleri, bütçeler niye önemli? Bütçe kanunları niye önemli ve bütçeler
için Parlamentoya yasa gelirken neden farklı bir uygulama var? Gönül isterdi ki
akademisyen kimliği olan birisi bu kürsüye çıktığında neden bu kadar önemli
olduğunu sizlere anlatabilseydi, bizleri eleştirmek yerine bütçe kanununun
önemini vurgulasaydı -bu ülkede tüyü bitmemiş çocuk dahi vergi ödüyor- ve bu
verginin nasıl kullanılacağına Parlamentonun yetki verdiğini anlatabilseydi.
Neden Parlamentoya bütçe kanunları özel bir yasayla gelirler ve neden belli bir
tarih içinde görüşülür, görüşmek zorundadır Parlamento bütçe yasasını? Bütçelerin
demokrasinin temel, nirengi noktası olduğunu keşke anlatabilselerdi. “Bütçe”
çok önemli bir kavram. Doğan çocuk doğduğu andan itibaren vergi öder, doğduğu
andan itibaren. Yani millet vergi öder. Vergiyi toplayan Hükûmet -yani arkadaki
kadro, vergiyi toplayan- bu verginin, toplanan verginin nasıl harcanacağına
karar veremez, o kararı millet adına buraya gelen Türkiye Büyük Millet
Meclisinin seçilmiş üyeleri verirler. O nedenle biz buna “bütçe hakkı” diyoruz,
yani halkın hakkı diyoruz biz buna. Keşke bu anlatılabilseydi. (CHP
sıralarından alkışlar) 
Bakın,
değerli arkadaşlarım, bütçeyi kesin hesap kanunuyla birlikte ele alıyoruz çünkü
bütçe bir hedef gösteriyor, “2016’da şunları yapacağım.” ve siz buna yetkiyi
veriyorsunuz. Parlamento, bütçe konusunda Hükûmete yetkiyi verir veya reddeder.
Bugüne kadar hep yetki verildi. Ama, bir görevimiz daha var: Verilen yetki,
Hükûmet tarafından yani yürütme organı tarafından ne kadar doğru kullanıldı, ne
kadar yerine getirildi? Bizim öngördüğümüz hedeflere, Hükûmetin getirdiği ve
öngördüğü hedeflere bu Hükûmet ne kadar ulaşabildi? Onun da adı kesin hesap
kanunudur. Yani, paraların nerelere ne kadar harcandığı da ikinci bir kanunla
beraber Parlamentoya gelir, bu kadar önemlidir. 
Şimdi,
değerli arkadaşlarım, bu kadar önemli. Önemli kılan neden şudur: Az önce
söyledim, 70 milyon kişi ya da 78-80 milyon, vergi ödüyoruz, vergi ödüyoruz.
Vatandaşın hakkı var, Ermenek’li Recep ustanın hakkı vardır bunda; taşeron
işçisinin hakkı vardır bunda, mevsimlik işçilerin hakkı vardır bunda,
sınırlarımızı koruyan Mehmetçik’in hakkı vardır bunda, merdiven altı
atölyelerde sigortasız çalışan on binlerce gencin hakkı vardır burada. O
nedenle bütçeler önemlidir ve bütçeler bu kadar önemliyken, bu kadar kısır
tartışmaların içine Parlamentonun iktidar kanadı tarafından sokulması gerçekten
vahim bir tablodur. Daha olayın ciddiyetinin bile farkında değiliz.
Değerli
arkadaşlarım, bakın, biz aynı zamanda yetki veriyoruz nerelere paraları
kullanacakları konusunda, aynı zamanda denetliyoruz. Yani Parlamentonun bütçe
hakkı budur. Bütçe hakkı asla devredilemez. Yani yasama organı, Anayasa’nın
kendisine getirdiği, kendisine verdiği bir yetkiyi bir başka organa -ister
yürütme olsun ister yargı olsun- devredemez. Bu yetki millet adına Parlamentoya
verilmiştir. 
Değerli
arkadaşlarım, şimdi, bakın, Anayasa Mahkemesinin bütçe hakkıyla ilgili bir
tanımı vardır, onu takdirlerinize sunmak isterim, diyor ki: “Yasama organının
halk adına -yani bizi buraya getiren halk adına- kamu gelirlerini toplama ve
yine halk adına bu gelirleri harcama konusunda yürütme organına sınırlarını
belirleyerek yetki vermesi ve sonuçlarını denetlemesine ‘bütçe hakkı’
denmektedir.” Hem yetki veriyorum hem sonuçlarını denetliyorum, buna biz “bütçe
hakkı” diyoruz. 
Şimdi
gelelim arkadaşlar, bütçe hakkı nedir? Söyledik, Anayasa’nın bize, yani
Parlamentoya, yani yasama organına verdiği bir yetki var. Bu yetki açıkça
devrediliyor. Kime? Yürütme organına. Anayasa’ya açıkça aykırı. Neden bunun
üzerinde durmuyoruz? Hepimiz milletvekiliyiz, yasama organıyız, denetleyiciyiz.
Elbette ki ben iktidar kanadından çıkıp bir muhalefet gibi eleştirmelerini
beklemiyorum ama en azından yanlışların, bir şekliyle, burada olmasa bile
uzmanlık komisyonunda dile getirilmesi lazım. 
Bakın,
değerli arkadaşlar, bütçe hakkı diyoruz vesaire vesaire ama, bu kanunun önümüze
gelen bütçe kanununun 6’ncı maddesi var. 6’ncı maddenin (1)’inci fıkrasının (a)
bendi, okuyorum; uzun bir şey, ödeneklerden bahsediyor: “5018 sayılı -yani Kamu
Mali Yönetimi ve Kontrol Kanunu’ndan söz ediyor- Kanun’un 21’inci maddesinde
yer alan sınırlamalara tabi olmaksızın kurum bütçeleri arasında aktarma yapmaya
veya Maliye Bakanlığının bütçesinin yedek ödenek tertibini aktarmaya Maliye
Bakanı yetkilidir.” Yani, Maliye Bakanı isterse bütün Millî Eğitim Bakanlığı bütçesini
alır “Maliyenin bütçesine dâhil ettim.” der. Siz bu yetkiyi veriyorsunuz
buraya. 
MALİYE BAKANI NACİ AĞBAL (Bayburt) – 2000’de de böyleydi,
1999’da da böyleydi. 
KEMAL KILIÇDAROĞLU (Devamla) – Anayasa’ya aykırı
veriyorsunuz bu yetkiyi. 
Bakın, değerli arkadaşlar, 21’inci madde, diyorum ya,
21’inci madde, okuyorum: “Kamu idarelerinin bütçeleri arasındaki ödenek
aktarımları kanunla yapılır.” diyor. Altını çiziyorum, 5018 sayılı Kanun,
kanunla yapılır diyor bu ödenek aktarımları. Siz yetkiyi veriyorsunuz,
“İstediğin gibi parayı harca.” diyorsunuz. 
Bakın, bu yedek ödenek nedir? Değerli arkadaşlarım, yedek
ödenek her bütçede olur. Olağanüstü bir durum çıkar ve hükûmetin paraya
ihtiyacı olur ve dolayısıyla bir yedek ödenek konulur. Buna itiraz ediyor
muyuz? Asla etmiyoruz. Olması gereken: Parlamentoya gelir, rakamı beyan edilir,
“Bizim şu kadar yedek ödeneğe ihtiyacımız var.” denir, biz de o yedek ödeneği
veririz. 
Faciayı okuyorum size, yüce Meclisin, özellikle de
iktidar kanadının milletvekillerinin, sayın milletvekillerinin takdirlerine
sunuyorum: 2012’de yedek ödenek, yani bizim, yani bu Parlamentonun bu yürütme
organına verdiği yedek ödenek miktarı 665 milyon 250 bin lira. 665 milyon 250
bin lira yedek ödenek istemişler, Meclis de demiş ki: “Hayhay, buyurun, size
veriyoruz.” Peki gerçekleşen ne? 665 milyon değil arkadaşlar, 30 milyar 919
milyon 691 bin 928 lira. Kaç kat? 45 kat. 45 kat arkadaşlar, 45 kat.
Parlamentonun iradesinin sıfırlandığı anlamına geliyor bu. “Sizin iradeniz var
mı?” diyor, bu onu söylüyor. “Parlamentonun iradesi… Ne iradesi kardeşim ya? 1
lira koyarım, 5 milyar harcarım. Parlamento mu? Atın bir tarafa.” diyor. 
Geçiyorum 2013’e. Gelmişler, gene ödenek istemişler,
vermişiz, 949 milyon 178 bin lira. Evet, itirazımız yok, Parlamento iradesini
beyan etmiş. Kaç lira harcamışlar? 35 milyar 912 milyon 248 bin 988 lira
harcamışlar. 
Geçiyorum 2014’e. Kesin hesap kanunu görüşülecek. Gelmişler, gene bütçeden istemişler, ödenek vermişiz.
“1 milyar 199 milyon 178 bin lira yedek ödenek verin bize.” demişler, vermişiz.
Kaç lira harcamışlar? 1 milyar değil, 25 milyar 360 milyon 405 bin 215 lira
harcamışlar. Birinci yıl 45 kat fark var, 2012’de; en son 2014’te ödenekle
bizden aldıkları yetki ile harcadıkları arasında 21 kat fark var. Şu soruyu
kendinize sorun değerli milletvekilleri: Koskoca Türkiye Cumhuriyeti muz
cumhuriyeti midir? Nasıl böyle bir şey olabilir? Bir yürütme organı
Parlamentonun iradesini nasıl bu kadar ayaklar altına alabilir? “Benim iradem
var.” Gel kardeşim, o zaman de ki “30 milyara ihtiyacım var.” Verelim 30
milyarı. Ama, diyorsun “30 milyar değil, 665 milyon bana yeter.” Harcıyorsun 30
milyar. Bu olmaz, bu kabul edilemez değerli arkadaşlarım. 
Bakın,
bir başka garabet değerli arkadaşlarım, bir başka garabet: Yine, bakın, 5018
sayılı Kanun. Bu kanunun özelliği şudur, 5018 sayılı Kanun’un: Türkiye Büyük
Millet Meclisi adına kamu harcamalarını denetleme yetkisi Sayıştaya verilmiştir
ve 5018 sayılı Kanun Sayıştayın yetkilerini belirler ve bu kanun Parlamentoda
yani burada oy birliğiyle çıkan bir kanundur, oy birliğiyle çıkan bir kanundur.
Biz de destek verdik, sizler getirdiniz yani Hükûmet getirdi ve bütün muhalefet
destek verdi. 
Bakın,
değerli arkadaşlar, bunun bir 49’uncu maddesi var, diyor ki: “Kamu hesapları,
kamu idarelerinin gelir gider vesaire yükümlülükleri, garantileri, bunların
hepsinin hesabını tutar.” “Hesabını tutar.” diyor. Son cümle şöyle: “Hesaplara
kaydedilerek bütün bu yükümlülükler, yönetim ve denetim yetkilileriyle
kamuoyuna gerekli bilgilerin sağlanması amacıyla tutulur.” “Kamuoyuna gerekli
bilgilerin sağlanması amacıyla tutulur.” Bakın, “Tutulabilir.” demiyor,
“Tutulur.” diyor. Peki, bu yürütme organı ne yaptı biliyor musunuz? “Ne demek
kanun benim için? Ben kanun manun takmam.” diyor. Sayıştayın yönetmeliğine bir
geçici madde eklediler, bakın, kanun değil, yönetmeliğine bir geçici madde
eklediler, dediler ki: “Bu hesapların tutulmasını biz 2016’ya kadar
erteliyoruz.” İyi de size bu yetkiyi kim verdi? Parlamentonun üstünde bir
iradeniz varsa size bu iradeyi kim verdi? Böyle bir hukuk sistemi varsa bu
hukuk sistemi hangi ülkede var? 2016’ya kadar ertelediler. Belki diyebilirsiniz
ki: “2016 geldi, mesele yok.” 
Bakın, bunun önemi şu değerli arkadaşlar: Kamu
kurumlarının bakanlıklar dâhil mal varlıkları nedir? Ne ben biliyorum ne siz
biliyorsunuz ne de vatandaş biliyor. Hangi kamu kurumunun ne kadar borcu var?
Ne ben biliyorum ne siz biliyorsunuz ne de vatandaş biliyor. Bu kamu
kurumlarının yükümlülükleri ne kadar? Ne ben biliyorum ne vatandaş biliyor ne
de siz biliyorsunuz. Ama siz bu bütçeye “evet” demeye kendinizi
hazırlıyorsunuz. Bu ne demektir? “Bu Parlamentonun iradesini ben de yok
sayıyorum.” anlamına gelir. Yürütme organı var; ister asarlar ister keserler
ister harcarlar ister yerler ister yolsuzluk yaparlar. Bu, o anlama geliyor. 
Biz bu kanunu niye çıkardık? Toplanan, tüyü bitmemiş her
yetimin ödediği bir kuruşun hesabını gelsinler burada versinler. Hesap vermek
onurlu insanların görevidir. Onurlu insanlar şunu söylerler: “Bizim hesap
veremeyeceğimiz hiçbir konu yoktur.” derler. Onurlu insanların görevi budur.
(CHP sıralarından alkışlar) Bana hesap vermeyen bir çağdaş demokrasi gösterin,
hesap veremeyen… Böyle bir şey olabilir mi arkadaşlar? 
Bakın, kesin hesap kanununu görüşeceğiz şimdi, o da
görüşülecek. Kaç kamu kurumu var biliyor musunuz? Bunlar bilmezler, emin olun,
bu yürütme organı bilmez ama ben size söyleyeyim: 1.330 kamu kurumu var. Peki,
2014 yılında 1.330 kamu kurumunun kaçı denetlendi Sayıştay tarafından? Bunlar
gene bilmezler. Ben size söyleyeyim, 480’i denetlendi, sadece 480’i denetlendi.
Denetlenmeyen kaç kamu kurumu var? 850. Ve buraya 2014’ün kesin hesabı geliyor, 850 kamu kurumunun hesabı
denetlenmemiş. 
Değerli
arkadaşlarım, buna ne diyeceksiniz? Hani güzel bir lafımız vardır “Ele verir
talkımı, kendi yutar salkımı.” diye. Adalet ve Kalkınma Partisinin parti
programını açtım, bunları okuyunca parti programını açtım “Allah aşkına, bu
parti programında ne yazıyor?” diye. Şöyle diyor: “Siyasetin kirlenmesini
önleyen yasal düzenlemeler yapılacaktır.” Ya, yapıldı da kimse uymuyor.
Yapıldı, çıktı, uymuyor kimse. “Siyaset bir rant aracı görüntüsünden
kurtarılacaktır.” Parlamento rant aracı görüntüsüne sahip değildir, rant aracı
görüntüsüne sahip olan bu tablodur işte. Bu tabloyu görün değerli arkadaşlar.
(CHP sıralarından alkışlar) 
Yine
aynı programda başlık şu: “Yolsuzluklarla mücadele.” Ne kadar güzel.
“Yolsuzluklarla mücadele için kapsamlı program yapılacak.” Siz hiç böyle bir
program duydunuz mu? Ben şahsen hiç duymadım. “Yolsuzlukların önlenmesi için
koordinasyonu sağlayacak bir birim oluşturulacak.” Var mı böyle bir birim? Yok.
“Anayasa’nın Meclise verdiği Sayıştaya denetim yaptırma yetkisi kanuni
düzenlemeye kavuşturulacak.” Kavuşturduk da kimse uymuyor, kimse uymuyor. 
Bakın,
şimdi, değerli arkadaşlarım, eğer iş bu noktaya gelmişse bunun nedeni 17-25
Aralık olayları üzerine Parlamentonun yeterince gitmemesidir. (CHP sıralarından
alkışlar) Tüyü bitmemiş, fakir fukara, garip gurebanın -sizin deyiminizdir-
ödediği her kuruş… Ekmek yerken vergi ödüyor bu adam, ekmek yerken, çocuğuna
bir lokma yemek yedirirken vergi ödüyor, su içerken vergi ödüyor, dolmuşa
binerken vergi ödüyor. Bu Parlamento ve Türkiye Cumhuriyeti, bir hükûmetin bir
devleti nasıl soyduğuna tanık oldu. Bir hükûmetin bir devleti nasıl soyduğuna
tanık oldu. Hangi vicdan kabul eder 750 milyarlık saati? Hangi vicdan kabul
eder? (CHP sıralarından alkışlar) Siz hepiniz akladınız onları. Parlamentonun
üzerine ağır bir gölge düşmüştür ve Türk siyasal tarihinde bu kara bir lekedir
maalesef, bunu söylemek zorundayım. Keşke hep beraber üzerine gitseydik, onlar
da aklansaydı, varsa bir şeyleri… Niye korkuyorlar? Yargıya gidersiniz; ya
mahkûm olursunuz ya aklanırsınız, hesabını verirsiniz. Hesap vermekten kaçan
bir siyaset bu ülkeye fayda getiremez değerli arkadaşlarım.
Ben,
şimdi, Sayın Davutoğlu’ndan iki soruya net cevap bekliyorum. Sayın Davutoğlu,
sizden istirhamım, böyle gelip özel bir polemik yapmayın; ben bir ilkokul
öğrencisinin anlayabileceği sadelikte iki soru soracağım size. 
Birincisi
şu: Sayın grup sözcüsü de dile getirdi. Bakın, ben vergi ödüyorum, siz de
ödüyorsunuz, herkes vergi ödüyor, fakiri fukarası vergi ödüyor. Saray
yapıyorsunuz, güzel. Ben vergisini ödeyen bir vatandaş olarak o sarayın
maliyetini öğrenmek istiyorum. Buraya gelin ve o sarayın maliyetini anlatın.
(CHP sıralarından alkışlar) Kendi grubunuza saygınız varsa, tüyü bitmemiş
yetime saygınız varsa, Ermenek’teki lastik ayakkabı giyen Recep amcaya saygınız
varsa onun maliyetini gelin, burada bana söyleyin, Meclis de öğrensin.
İki:
Ben önemli mevkilerde bulunan kişilerin, devlet adamlarının Türkiye
Cumhuriyeti’nin çıkarlarını her zaman korumaları gerektiğini hep söyledim ve
söylemeye de devam ediyorum ama bulundukları konumun hakkını vererek. İkinci
sorum da şu Sayın Davutoğlu: Şimdiki Sayın Cumhurbaşkanı, dönemin Başbakanı
Libya’ya gitti, Kaddafi kendilerine İnsan Hakları Üstün Hizmet Ödülü’nü verdi.
Hiçbir eleştiri getirmedik. Elbette, Sayın Kaddafi’nin –Allah rahmet eylesin-
getirdiği ve verdiği bir ödülü vermesi, Türkiye Cumhuriyeti Başbakanına vermesi
bizim için önemliydi. Gerçi sonra arkadan hançerledik, o ayrı bir şey. Şimdi,
ayrıca 250 bin dolar para verdiler. Havuz medyası yazıyor, ben söylemiyorum.
Soruyorlar: “250 bin doları ne yapacaksın?” “Bir şehit veya gazi derneğine
vereceğim.” diyor. Şimdi, Dernekler Masası İçişleri Bakanlığına bağlı, siz de
Başbakansınız; bir telefonla, bu paranın hangi derneğe, hangi vakfa
bağışlandığını ben öğrenmek istiyorum. O para bir kişinin şahsına değil, onun
şahsında Türkiye Cumhuriyeti’ne verilmiştir. O parayı hangi derneğe verdiyseniz
ben sizden çok açık, çok net bir yanıt bekliyorum veya hiç verilmedi.
Değerli
arkadaşlarım, bakın bütçe böyle olursa ne oluyor ekonomi: Siz güzel tablolar
çiziyorsunuz. Ben size “Güzel tablolar çizmeyin.” demiyorum, elbette kendinizi
savunacaksınız. Demokrasilerde “Kendinizi savunmayın. Siz de karamsar tablo
çizin.” diye bir şey söylemeye hakkımız da yok ama bizim bir görevimiz var
muhalefet olarak, biz doğruları söylemek zorundayız, doğruları söylemek
zorundayız. 
Bakın,
şimdi, orta vadeli plan yapıyorsunuz. Daha önce kanunlara aykırı yapıyordunuz,
neyse şimdi o da düzeldi; eleştirdik, eleştirdik, düzeldi. Orta vadeli plan
yapıyorsunuz. Bir hükûmet planı niye yapar? Hedefler koyar, o hedefleri tutturmak
ister. Enflasyon hedefi; bakın, şimdi, elinizi vicdanınıza koyun, 2012’deki
hedefte hedeften sapma oranını veriyorum: Yüzde 23. Hedef koyuyorsunuz, yüzde
23 sapıyor. 2013, hedeften sapma yüzde 48. 2014, hedeften sapma yüzde 63. Pes
yani, yüzde 63. Hedef koyuyorsunuz, yüzde 63 sapıyor. 2015, hedeften sapma
yüzde 76. Bana söyler misiniz, gerçekten bunlar Türkiye’yi mi yönetiyorlar?
Türkiye’yi yönetme iradesini kaybetmiş bir kadro var karşımızda, Türkiye’yi
yönetemiyorlar. Siz program yapıyorsunuz, “Bunu gerçekleştireceğim…” Hedeften
sapma yüzde 76. Başka bir ülkede olsa, ahlaki değerleri yüksek bir ülkede olsa,
emin olun, hiç birisi yerinde kalmaz, istifa eder ya. Yüzde 76; 5 değil, 10
değil, 20 değil, 30 değil, 40 değil, 50 değil, 60 değil; yüzde 76. Böyle bir
şey mi olur? 
Bakın,
“büyüme” diyorlar. Bakın, değerli arkadaşlarım, büyüyor muyuz? Elbette
büyüyoruz. Biz hiçbir zaman “Büyümedik.” demedik, elbette büyüyoruz ama biz
büyümeyi nasıl ölçeriz? Biz büyümeyi bizimle aynı konumda olan ülkelerle beraber
ölçeriz. Benimle aynı konumda olan ülke benden hızlı büyüyorsa ben yürütme
organına bakmak zorundayım o ülke benden daha hızlı niçin büyüyor diye, neden
büyüyor diye. Sakın unutmayın, Türkiye Cumhuriyeti, otomobili Güney Kore’den
önce yaptı, üretti, otomobili Güney Kore’den önce. Bugün Güney Kore’nin dünya
çapında 3 otomobil markası var, biz hâlâ tartışıyoruz yerli otomobil yapalım
mı, yapmayalım mı diye. Sorumlusu kim? Eminim, belki grup sözcüsü gelecek,
diyecek ki: “Bunun sorumlusu da CHP.” (CHP sıralarından alkışlar) Evet, çünkü
bir düşman yaratmak zorundasınız. Düşman kim? CHP. “Saldıralım CHP’ye.” Ya,
insaf denen bir şey var. Yeri gelince diyorsunuz ki: “Siz iktidar olmadınız.”
Yeri gelince diyorsunuz ki: “Biz bir şey yapacağız, siz engel oluyorsunuz.” Ya,
siz iyi şey neyi yaptınız da biz engel olduk? Siz otomobil yaptınız da engel mi
olduk? Ülkeye barış getirdiniz de biz engel mi olduk?
TAHİR
ÖZTÜRK (Elâzığ) – Hızlı tren yaptık, köprü yaptık. 
KEMAL
KILIÇDAROĞLU (Devamla) – Değerli arkadaşlarım, yedi yıllık ortalama büyüme 3,4;
İkinci Dünya Savaşı hariç, cumhuriyet tarihinin en düşük büyümesidir. 
İşsizlik…
Bakın, buraya çıkan hatiplerin hangisi “Biz işsizlikle mücadele edeceğiz.”
dedi? Rakam vereyim: 2000 yılında işsizlik oranı yüzde 6,5; 2001, yüzde 8,4;
2002, hani krizin başladığı, yazar kasaların atıldığı dönemde işsizlik oranı
yüzde 10, bugün işsizlik oranı yüzde 10,6. Bu mudur başarı arkadaşlar? Binlerce
çocuk, binlerce genç, 6 milyonun üstünde insanımız işsizse bu mudur ekonomik
başarı? Ya, benim karnım doymadıktan sonra, birilerinin karnı doyuyor diye,
birileri köşeyi dönüyor diye, benim çocuğum işsizse ben sesimi çıkarmayacak
mıyım? Bu mudur başarı? Sosyal refahı sağlamadıktan sonra, herkesin evine helal
kazandığı ekmek girmedikten sonra hangi iktidardan söz ediyorsunuz siz? 
Gıda
enflasyonu… “Efendim, dünyada kriz var, o nedenle bizde de bu tür sarsıntılar
oluyor.” Söyleyeyim: Gıda enflasyonu bizde kaç? Yüzde 11,74. Peki, dünyada?
Gıda fiyatları dünyada yüzde 19 düştü arkadaşlar. Dünyada gıda fiyatları düşer,
bizde gıda fiyatları artar. Dünyada petrol fiyatları düşer, bizde petrol
fiyatları artar. Hani kriz vardı? Hani biz, efendim, ondan etkileniyorduk? Ya,
biraz da gıdadan etkilensek bari, şu fakir fukara da biraz ucuz bir şeyler
satın alabilse, yiyebilse. Ankara’da ekmeğe yüzde 33 zam yaptınız ya. Zaten
fakirin yediği bir tek ekmek, ona bile yüzde 33 zam yaptınız. 
Bakın,
ben size bir rakam vereyim değerli arkadaşlar: 2002’de nüfusumuz 67 milyon.
Buğday üretimi ne kadar biliyor musunuz? 19,5 milyon ton. Şimdi nüfusumuz 78
milyon, buğday üretimimiz 19 milyon ton. Düşmüş, buğday ithal ediyoruz. Saman
ithal eden bir iktidara hangi kişi “Bu iktidar başarılıdır.” der Allah aşkına?
Saman ithal eden iktidara başarılı mı diyeceğiz? Ya, bir dönem Türkiye Orta
Doğu’yu besliyordu, şimdi et fiyatlarını tutturamıyorlar. “Efendim, narh
getirdik, bir daha fiyatlar artmayacak.” İyi de sizi kim dinler ki? Gidin
bakın, etin kilosu 50 lirayı buldu. Kim yiyecek eti, kim yiyecek? “Et ithal
edeceğiz.” Kardeşim, sen neden bu ülkede üretime destek vermedin? Orta Doğu’yu
besleyen Türkiye nasıl oldu da şimdi ete muhtaç hâle geldi? 
Gidin
süt üreticilerine sorun, onlar da perişan vaziyette. Ama bir parantez açayım,
CHP’li belediyelerin olduğu yerlerde süt üreticilerinde bir sorun yok çünkü
onlarla sözleşmemiz var, sütü alıyoruz, yenidoğan, hangi evlerde çocuk varsa o
çocuklara sütü bedava veriyoruz. Hiç, onlar çok memnunlar. (CHP sıralarından
alkışlar) 
Bakın,
değerli arkadaşlar, bu Parlamento bir kanun kabul etti, adı Tarım Kanunu.
21’inci maddesi der ki: “Bütçeden ayrılacak kaynak, gayrisafi millî hasılanın
yüzde 1’inden az olamaz.” “Yüzde 1’inden az olamaz.” diyor, kanun bu. Bugüne
kadar yüzde 1’i hiç yakalayamadılar; vermediler, çiftçiye vermediler. Ziraat
odalarına diyorum ki: Tazminat davası açın, hakkınızı isteyin. “Biz korkuyoruz,
yarın bizi kapatırlar.” diyor. Böyle bir rezalet olabilir mi arkadaşlar? 
Şimdi,
vatandaşın hâli çok güzel, çok mutlu vatandaş, gerçekten huzur içinde. Size
rakamları vereyim, vatandaşın ne kadar huzur içinde olduğunu gidin, anlatın, ne
olacak ya? Bu rakamları da sorun, doğru mudur yanlış mıdır, biz de devletin
verilerini alıyoruz zaten. 
Halkın
bankalara borcu, 2002 kriz dönemi: Hani, diyorlardı ya “Gecelik faizler
1.500’lere çıkıyordu, biz geldik, kurtardık.” Aslında, kurtaran başkası da siz
gelip hazıra kondunuz. 2002’de halkın bankalara borcu 6,5 milyar lira, bugün
382 milyar lira. Eski parayla 382 katrilyon lira bugün halkın bankalara borcu
var. Bu mudur Allah aşkına başarı? Bir gidin, sorun “Ya, bu vatandaş nasıl bu
perişan hâldedir?” diye, bir sorun bakalım. 57 kat arkadaşlar, 57 kat, 1 değil,
2 değil, 10 değil. 
Takipteki
borç tutarı, borçlanmış ama takip ediliyor, 2002’de -kriz dönemini veriyorum,
övündüğünüz dönem- 278 milyon lira, eski parayla 278 trilyon lira takipte
alacak var. Bugünü veriyorum: 16 milyar 800 milyon lira, eski parayla 16
katrilyon 800 trilyon lira takipte borç var. Bir sorsanıza bu Hükûmete, niye
icra dairelerinin sayısını artırdılar? Bir de gittiler, icra dairesini törenle
açtılar ya, ağrıma giden de bu. Ya, törenle icra dairesi açılır mı? Sen borç
batağına sok, vatandaş takip edilsin. Bugün çoğu vatandaş kaçak, biliyor
musunuz “Yakalanmayayım.” diye? Mahkûmiyeti çıkmış, hapishanelerde de yer yok.
Evet, bir iktidar “Yeni hapishane yapıyorum.” diye övünebilir mi arkadaşlar?
Ama, övündünüz. 
Geçiyorum
dosya sayısına. 2002’de 8 milyon 200 bin icrada dosya varmış, bugün 23 milyon
800 bin dosya var arkadaşlar, Türkiye’nin yarısı icralık, nüfusun yarısı
icralık durumda. Bana inanmıyorsanız, gidin bir kahveye, “İcra dairesinde
dosyası olan kaç kişi varsa el kaldırsın.” diye bir sorun, esnafa bir sorun.
Bunların hepsini göreceksiniz. Sadece 2015 yılında, 1 milyon 250 bin vatandaş
borcu nedeniyle kara listeye alınıyor arkadaşlar. Protestolu senet tutarını
söyleyeyim: 2002’de, krizin en yoğun yaşandığı dönemde protestolu senet tutarı
800 milyon liraydı, bugün 10 milyar 100 milyon lira arkadaşlar. Ne diyorum?
Bunlar Türkiye’yi yönetemezler. Bu kadro Türkiye’yi yönetemez, yönetme gücü ve
erki yoktur. (CHP sıralarından alkışlar)
Sürekli
erteliyorsunuz baskıları ve sürekli “CHP şöyle, CHP böyle…” Vatandaşın
dikkatini… “Ya, gerçekten de bak, bu CHP olmasaydı bunların hiçbirisi olmazdı.”
Ya, bunu yapan biz değiliz, bunu yapan sizsiniz, bu kadro. Ve sizden bu kadroya
hesap sormanızı istiyorum. Yazık günah değil mi? Vatandaşa acıyorsanız, hesap
sorun. Elinize fırsat geçmiş: Bütçe. 
Bakın
değerli arkadaşlar, “Faiz lobisi, faiz lobisi.” diye gene bu yürütme organında
görev alan arkadaşlar çok sık kullanırlar. “Faiz lobisi darbe yapacaktı, faiz
lobisi şöyle, faiz böyle.” 1980 ile 2002 arası, bakın, yirmi iki yılda bütçeden
ödenen faizi veriyorum: 135 milyar lira, eski parayla 135 katrilyon lira.
Geliyorum on dört yıla, beyefendilerin iktidarına geliyoruz: Bütçeden faize 135
milyar değil arkadaşlar, 649 milyar lira ödendi. Kim faiz lobisinin yandaşı?
Bunlar, bunlar, evet bunlar. Faiz lobisinin yandaşı bunlar. (CHP sıralarından
alkışlar)
Daha
garibini söyleyeyim, bakın, daha garibini, elinizi vicdanınıza koyun, daha
garibini söylüyorum: Faizden vergi alınmasın diye, repo gelirlerinden vergi
alınmasın diye bir kanun çıkardılar; 30/12/2004, kanunun numarasını da
söyleyeyim, 5281 sayılı Kanun’la Gelir Vergisi Kanunu’na bir madde eklediler:
“Faiz geliri elde edenlerden vergi alınmaz beş yıl süreyle.” Beş yıl doldu, bir
daha kanunu getirdiler, aynı kanun. Onun da tarihi 2010, 6900 sayılı Kanun’la
beş yıl daha uzattılar, vergi alınmaz faizden. Şimdi, 31/12/2015 tarihinden
başlamak üzere ve süreyi beş yıl daha, 2020’ye kadar uzatmak üzere bir kanun
daha getirdiler ve o da geçti. 
Değerli
arkadaşlarım, ya, ekmek yiyen, kuru ekmek yiyenden vergi alıyorsun, kefenden
vergi alıyorsun ama diyorsun ki: “Faizci mi? Ben ondan vergi almam.” Evet,
söyleyen bu kadro, onay veren de sizlersiniz arkadaşlar, o nedenle size
söylüyorum, elinizi vicdanınıza koyarak karar verin. Böyle bir şey olamaz,
yönetemiyorsunuz. Evet, yönetemiyorlar bunlar, yönetemezler Türkiye'yi. Kendisi
sorun olan bir iktidar Türkiye'yi yönetemez, kendisi sorun olmaya başladı. 
Bakın,
enerjiden bahsettiniz, gayet güzel. Bana, dünyada sağlıklı işleyen bir
ekonomide, bir ülke, bir başka ülkeye yüzde 55 oranında enerjide bağımlılığı
olan bir ülke gösterin. Bunu eleştirdik, “Yapmayın.” dedik ya. Bir ülkeyi bir
başka ülkeye yani Türkiye'yi Rusya’ya siz enerjide yüzde 55 oranında bağımlı
hâle getirdiniz, yüzde 55 oranında. Yetmedi, övündüğünüz nükleer santrali de
ona verdiniz. Bağımlılık oranı kaça çıkacak biliyor musunuz? 60, 70, 80’lere
çıkacak. 
Ya,
arkadaşlar, ben hayret ediyorum. Bir hükûmetin, hadi bıraktık hükûmeti, onun
kadrolarının “Ya, bu risk taşır, böyle bir şey olamaz, bir ülke bir başka
ülkeye enerjide bu kadar bağımlı hâle gelemez.” demesi lazım. Biz söylüyoruz,
biz kötü oluyoruz; “Vay, enerjiyi getireceğiz, bu CHP var ya CHP, bunlar engel
oluyorlar.” E, şimdi diyor ki: “Doğal gazı keseceğim.” E, zamanında uyarmadık
mı? Bir yönetici en az elli yıl sonrayı düşünmek zorundadır. Bunlar üç adım
ötesini bile göremiyorlar. Neden? Sorun olmaya başladılar. (CHP sıralarından
alkışlar)
Gelir
dağılımından söz ettiniz, doğrudur. İşçiye parayı verdik, emekliye verdik,
doğrudur. İyi ki bizim seçim bildirgesini aldınız, o da doğrudur. Oradan kopya
ettiniz, o da doğrudur. (CHP sıralarından alkışlar) Asgari ücretliye zam
verdiniz, o da doğrudur. Taşeron işçiye kadroyu da vereceksiniz. Takipçisi
olacağız, taşeron işçiye kadroyu vereceksiniz. Göstergeleri bizim istediğimiz
kadar artırmadınız, olsun, bir kârdır ama bakın, gelir dağılımından size örnek
vereceğim. 
Yıl
2002: Türkiye nüfusunun yüzde 1’i Türkiye’deki toplam servetin yüzde 34’üne
sahip, 2002. Geliyorum bugüne: Türkiye nüfusunun yüzde 1’i toplam servetin
yüzde 34’üne değil, yüzde 54’üne sahip. Kime hizmet ettiğinizi, bu faiz
lobisinin nasıl kazandığını bu rakamlar gösteriyor işte. Tüyü bitmemiş yetimden
vergi alacaksınız, trilyonları kazanan faizciye -kanun getireceksiniz-
diyeceksiniz ki “Senden vergi almıyorum.”, sonra dönüp CHP’ye “Faiz lobisi bu
hâle getirdi.” İnsanda biraz insaf olur ya, insaf olur! 
Bakın,
değerli arkadaşlarım, Türkiye şu anda orta gelir tuzağındadır, 10 bin doları
aşamıyor, onun da altına düştü, orta gelir tuzağındadır, orta teknoloji
tuzağındadır Türkiye. Katma değeri yüksek ürün üretemiyor. Hükûmetin araştırma
geliştirme harcamalarına daha fazla kaynak ayırması en çok bizi mutlu eder,
açık ve net söylüyorum. Biz gerekirse boğazımızdan keselim, araştırma
geliştirmeye verelim. İnsan aklının özgürce düşünebileceği, sorgulayabileceği
bir eğitim sistemini getirmek zorundayız. (CHP sıralarından alkışlar) 
Değerli
arkadaşlarım, sadece orta gelir, orta teknoloji değil arkadaşlar, beşeri
sermaye tuzağında şu anda Türkiye, beşeri sermaye tuzağında. İnsanlarımızın
bütün değerleri altüst edildi, bütün değerleri. Bakın, İnsani Gelişmişlik
Endeksi’nde, 2015 yılında 3 sıra geriledik arkadaşlar, 3 sıra geriledik,
69’uncu sıradan 72’nci sıraya geriledik. Bu, benim rakamım değil, dünyanın
okuduğu rakamlar. Kendi çocuklarını kendi siyasal emellerine kurban eden
bunlardır arkadaşlar. Çocukların en iyi eğitimi almasını isteriz,
üniversitelerin bilgi üretmesini isteriz. Bunları söylemek isterim. 
Bakın,
değerli arkadaşlarım, antidepresan ilaçların kullanımı kaça çıktı biliyor
musunuz? Hiç merak ettiniz mi? 26 milyon kutuya çıktı arkadaşlar, 26 milyon
kutu. Bir insan neden bu antidepresan ilaçları kullansın? 26 milyon kutuya
çıkıyorsa bu sorun değil mi arkadaşlar? Hiç düşünmüyor musunuz ya, bu ülkeyi
kim yönetiyor diye? 
Uyuşturucu
artışı… Uyuşturucuda yaş kaça düştü biliyor musunuz? 10’a düştü. Uyuşturucu
kullanımındaki artış -devletin rakamları- yüzde 678.
Ne
oluyor peki? Bunlar ülkeyi mi yönetiyorlar? Emin olun, bunların, bunlardan hiç
haber bile yoktur. 
Baktık
ki Hükûmetten bir fayda yok, emin olun, biz kendi belediyelerimize talimat
verdik ve AKP’li belediyelerin olduğu yerlere de uyuşturucuyla mücadele için
kendi arkadaşlarımızı gönderiyoruz. Çocuklara yazık, günahtır ya! Kendi
çocuklarımız…
Dinamitlenen
bir barış var değerli arkadaşlarım. Son sekiz ayda 358 şehidimiz oldu. “Biz
sorunu çözeceğiz.” dediler. Bu yöntemle bu sorun çözülmez dedik. “Siz
bilmezsiniz.” dediler, eyvallah! “Biz çözeceğiz, bize engel olmayın.” Engel
olmuyoruz, çözerseniz memnun oluruz size kredi açıyoruz dedik. “Sizin kredinize
ihtiyacımız yok.” E olabilir. Siz çözün, vallahi, gelip tebrik edeceğim sizi.
Kim bu ülkede kan akmasını ister? Hepimiz huzur içinde yaşamak isteriz.
Değerli
arkadaşlarım, sadece içeride değil, dışarıda da bu Hükûmetin yapacağı hiçbir
şey yoktur, yönetemez artık Türkiye’yi, yönetim gücünü ve erkini, iradesini kaybetmiştir,
yok, geleceği düşünemez, geleceği projelendiremez. 
Bakın,
değerli arkadaşlarım, Suruç’tan tutun Reyhanlı’da, Cilvegözü’nde, Ankara
Garı’nda, Ankara Kızılay’da bombalar patladı. Anayasa’nın bir 112’nci maddesi
var, Bakanlar Kurulu o bölümde işlenir. Maddenin başlığı nedir, biliyor
musunuz: “Görev ve siyasi sorumluluk.” Şimdi, görev var, güzel, tanımlanmış
Başbakanlık Kanunu’nda da. Peki, siyasi sorumlu kim? Bu kadar insan öldü, masum
insan öldü, bunun siyasi sorumlusu kim arkadaşlar? Kim bunun siyasi sorumlusu?
Bir iktidar eğer siyasi sorumluluğu üstlenmiyorsa ben o iktidarın etik
değerlerini yargılarım. Bakın, size çok tipik bir örnek vereceğim Japonya’dan,
dört saat sular akmadı diye Japonya’da belediye başkanı istifa ediyor, diyor
ki: “Suyun akmasından ben sorumluyum, kesildiyse istifa edeceğim.” Yüzlerce
insan öldü, yüzlerce, bir Allah’ın kulu çıkıp, bir yürekli adam şu Kabineden
çıkıp “Ya, lanet olsun! Ben istifa ediyorum.” demedi, diyemedi. Böyle bir
Kabine mi olur arkadaşlar? (CHP sıralarından alkışlar) Şimdi, bu işin siyasi sorumlusu… Herhâlde
Rize’deki vatandaşı aramayacağız, Kastamonu’daki vatandaşı aramayacağız,
Maraş’taki Ökkeş’e demeyeceğiz “Gel arkadaş, bu işin siyasi sorumlusu sensin.”
veya Kayseri’deki ademe. Kime söyleyeceğiz bunu? Ülkeyi yöneten bunun
sorumluluğunu üstlenmezse sorumlu kim? Biliyorum, dönecekler CHP’ye, “CHP,
sensin sorumlu!” Niçin? Niye biz sorumluyuz? İnsanda biraz vicdan olur, insanda
biraz ahlak olur. Sorumluluk ve görev, ikisi atbaşı gider. Bir kişinin görevi varsa
sorumluluğu da vardır. Görev ama sorumsuzluk, yönetimde böyle bir kural yoktur,
dünyanın hiçbir ülkesinde yoktur, en ilkel kabilelerde bile yoktur ama bizde
vardır. Görev var, sorumlu yok arkadaşlar! Bunu anlamakta zorluk çekiyorum. 
Terör örgütüne… “Çözemezsin.” dedik, “Çözeceğim.” dedi.
Mahkemeler kurdular, mahkemeler, bunlar seyretti. Vergi daireleri kurdular,
bunlar seyretti. Hendekler kazdılar, bunlar seyretti. Trafik kontrollerini
yaptılar, televizyonlar verdi, yine bunlar seyretti. Askere alma daireleri
kurdular, yine bunlar seyretti, hepsini seyrettiler. 
Değerli arkadaşlar, 2014 yılında, Türk Silahlı Kuvvetleri
290 kez yazı yazıyor, diyor ki: “Falan yerde silahlı terör unsurları var, bana
yetki verin.” 282’sinde diyorlar ki arkadaşlar: “Dokunmayacaksın.” Bunun adı
nedir? Bunun adı Türkçede, ceza hukukunda “Terör örgütlerine yardım ve yataklık
yapmak.” demektir, bunun adı budur. (CHP sıralarından “Bravo” sesleri,
alkışlar) Açın kanunları, bakın, bana
inanmıyorsanız, orada göreceksiniz.
Değerli
arkadaşlarım, sonunda şu noktaya geldiler: “Terör örgütü bizi kandırdı.” Yahu
siz çocuk musunuz? Yeri geldiğinde “Bakanım.” diyorsunuz, kırmızı plakalı
araçlara biniyorsunuz. Sizi onlar kandırdıysa, e siz, Allah aşkına bu ülkeyi
nasıl yöneteceksiniz? Biz neden diyoruz siz ülkeyi yönetemezsiniz. Bu nedenle
diyoruz, sizin yönetim erkiniz kaybolmuştur.
Ankara’da
bomba patladı, yıldırım hızıyla faili buldular; “Bilmem ne, Suriye’deki bilmem
ne.” bir kişi, ismini vermek istemiyorum. Arkadaşlar, onu hemen aldılar, “Falan
terör örgütünün üyesi…” Güzel. Peki kardeşim, bu adam bilmem kaç bin kilometre
yol katetti, en az 10 tane vilayete gitti, trafik cezası kesildi, 22 sefer
telefonda konuştu. Yahu sen bu adamı niye yakalamadın madem terör örgütünün
üyesiyse? Çünkü, terör örgütü üyesi olmak, eylem yapmanın dışında, tutuklanmayı
gerektirir. Niye tutuklamadın? İsmi açıkladılar. Doğru ismi nereden öğrendik?
Bir başka terör örgütünün yaptığı açıklamadan öğrendik, bir başka terör
örgütünün yaptığı açıklamadan öğrendik. 
HÜSEYİN
BÜRGE (İstanbul) – Aynı şahıs.
EJDER
AÇIKKAPI (Elâzığ) – Aynı şahıs.
KEMAL
KILIÇDAROĞLU (Devamla) – Belki diyebilirsiniz ki: “Ne fark eder kardeşim, o da
terörist, bu da terörist?” Ama bu açıklamayı Yalova Kaymakamı yapmıyor, bu
açıklamayı herhangi bir vatandaş yapmıyor; bu açıklamayı bu ülkenin
Cumhurbaşkanı ve Başbakanı yapıyor. Dramatik olan oydu, dramatik olan oydu.
(CHP sıralarından alkışlar) 
EJDER
AÇIKKAPI (Elâzığ) – Aynı şahıs, aynı şahıs.
KEMAL
KILIÇDAROĞLU (Devamla) – Bakın değerli arkadaşlarım, “Haberimiz yok…” Emniyet
Genel Müdürlüğünün yazısı, çok açık ve net, örgütün adını veriyor, ismini
veriyor örgütün; nerede eylem yapacaklarını da veriyor, nerede; “Şurada eylem
yapacaklardır.” diyor; hiçbir önlem alınmıyor. Peki kim bu işin siyasi sorumlusu,
kim? Şimdi “Bilmiyoruz.” derlerse elimizde kapı gibi belge var, mümkün değil,
biliyorlar. Örgütün de ismi var, nerede eylem yapacakları da var. Yönetme
gücünü ve erkini, iradesini kaybederse bir siyasal iktidar, ülkeye ancak ve
ancak sorun, kan ve gözyaşı getirir. Aynısı buradan geliyor. 
Değerli
arkadaşlarım, Suriye: Durup dururken Suriye’yle kavga ettik, durup dururken.
Durup dururken Mısır’la kavga ettik. Ya, Suriye’de bizim ne işimiz var? Niye
Suriye’yle kavga ediyoruz? Hangi gerekçeyle Suriye’yle kavga ediyoruz? Efendim,
Suriye’de insan hakkı ihlalleri varmış. Evet, doğrudur, insan hakkı ihlalleri
bütün ülkelerin üzerinde durması gereken temel bir konudur ve evrensel bir
haktır insan hakkı. İnsan hakkı ihlalleri nerede olursa oraya bizim şu veya bu
şekilde karşı çıkmamız lazım. Güzel. Nasıl karşı çıkacağız? Almanya nasıl karşı
çıkıyor, Fransa nasıl karşı çıkıyor, Amerika nasıl karşı çıkıyor? Biz de öyle
karşı çıkacağız. Diyeceğiz ki “Kardeşim, insan hakkı ihlallerini düzelt. Bak
bunlar var.” Silah gönderdik oraya. 50 sefer söyledim. “Ya, yangına benzinle
gidilmez, silah gönderirseniz olmaz. Bakın orada Müslüman’ı Müslüman’a
kırdırırsınız, yazık günahtır.” “Efendim, siz Baasçısınız.” Ya, ne Baas’ı
kardeşim! Ben insanı düşünüyorum, o başka şeyleri düşünüyor. Bunlar yazık
günahtır! Ne oldu, ne oldu sonunda? Emevi Camisi’nde bunlar namaz kılacaktı,
birkaç haftalık ömrü kalmıştı. Tam camiye gidecekler, 2,5 milyon Suriyeli
Türkiye’ye geldi. (CHP sıralarından alkışlar) 
Ve
bir ayıp daha: Süleyman Şah Türbesi’ni kaçırdınız ya, Süleyman Şah Türbesini!
Arkanıza bakmadan, Süleyman Şah Türbesi’ni kaçırdınız. Bu mudur büyük devlet,
bu mudur büyük devlet ya? Bir türbeyi koruyamayan devlet(!) Ne diyordu Sayın
Davutoğlu? “Kimse Türkiye’nin gücünü test etmeye kalkmasın.” Eyvallah, güzel
bir laf, kutlarım kendisini de ayrıca ama bu laftan sonra, Orta Doğu’daki
kabile şeyhleri bile Türkiye’ye karşı söylem geliştirdiler. Kabile, kabile,
kabile şeyhleri! Şimdi, buyurun bakalım, gidin, ne yapacaksınız? Türkiye’yi bu
hâle kim soktu? Yazık günah değil mi? 
Tuttunuz,
bir de Mısır’la kavga ettiniz. Yahu, Mısır’la niye kavga ediyorsunuz? İktidara
darbeci gelmiş. Eleştirirsin, biz de eleştirdik, yanlıştır dedik, darbe hiçbir
zaman bir ülkeye yarar getirmez dedik. Haber gönderdim, 2 büyükelçimi gönderdim
ben Mısır’a ve şunu söyledik: Eğer siz siyasi darbe sonunda siyasi idam
yaparsanız çok yanlış yaparsınız. Türkiye’nin tarihine bakın, bu yanlışı
göreceksiniz. Tuttular, El Ezher Üniversitesi Şeyhine küfrettiler, hakaret
ettiler. Yahu, El Ezher Üniversitesi Şeyhiyle senin ne işin var, niye bunu
yapıyorsun? Sonra pişman oldular “Biz, büyükelçi göndereceğiz.” dediler. E,
şimdi onlar diyorlar ki: “Sizin büyükelçinizi istemiyoruz.”
En
son, Bulgaristan’la kavgalıyız. Tuttular, gene bu “yürütme organı” dediğimiz
zat, grup, efendim, Bulgaristan’daki Türklerin işine karışıyorlar, ayrı parti
kuruyorlar. Yahu, size ne kardeşim? Orada duruyorlar. Türkiye kökenli, Türk
kökenli Bulgar vatandaşı, kendileri partiyi kurmuşlar, çalışıyorlar. Yahu, niye
oraya müdahale ediyorsunuz? Neden bölüyorsunuz oradaki insanları? Anlamak
mümkün değil.
Şimdi
de El Nusra’yı savunuyorlar. Evet. Değerli arkadaşlarım, olmaz bunlar, bunlar
yanlıştır; Türkiye’nin itibar kaybetmesine yol açar.
Turizmcileri
sormuyorum, zaten o felaket bir tablo.
Bakın,
değerli arkadaşlar, neden yönetemiyorlar? Size tipik, gene bu beyefendilerin
ağzından belli cümleleri okuyarak… Son Ankara saldırısından sonra… Bakın,
saldırı oluyor, Sayın Davutoğlu’nun kullandığı cümle: “Patlama sesi duyduk, inceleyeceğiz.”
E, başarıdır bu yani en azından patlama sesini duymuş Sayın Başbakan. (CHP
sıralarından alkışlar)
Sayın
Veysel Eroğlu “Bir terör örgütü gerçekleştirdi diye bir duyum var.” diyor. İyi
yani demek ki duymuş o da, bir terör örgütü gerçekleştirdi. 
İçişleri
Bakanı Sayın Efkan Ala, o da ne yapacak, Twitter üzerinden mesajı atıyor: “Bu
akşam Ankara’da yaşanan terör saldırısını şiddetle kınıyorum.” Günaydın
Beyefendi! (CHP sıralarından alkışlar) “Bu, ülkemize karşı yapılan bir
saldırıdır.” Biz de Küba’ya yapılmış sanıyorduk! Elbette Türkiye’ye karşı
yapılmış yahu. Ankara’da bomba patlamış, 29 kişi hayatını kaybetmiş, İçişleri
Bakanının terörle mücadele konusundaki tek işi ve ilk işi, Twitter’dan mesaj
atmak. Ne diyorum? Bunlar Türkiye’yi yönetemezler, yönetme gücü ve iradesini
kaybetmişlerdir.
Sayın
Numan Kurtulmuş, Hükûmet Sözcüsü, hemen arkasından konuşma yapıyor: “Bu bombayı
patlatanlar, orada bu akşam vefat eden, şehit olan kardeşlerimizi tesadüfen
seçtiler.” Yahu kardeşim, şu Emniyetin yazısına baksan tesadüf olmadığını,
oraya bilinçli olarak adamların gönderildiği, servis araçlarının bulunduğu
yerlere gönderildiğini okuyacaktın. Sen, daha senin bürokratlarının hazırladığı
yazıyı bile bilmiyorsun. Bilmiyorsan bari, televizyona çıkıp böyle bir konuşma
yapma. 
Bütün
bunlardan sonra, gerek Sayın Cumhurbaşkanı gerek Sayın Davutoğlu diyor ki:
“Türkiye, bu güzel ülke en güvenli ülkedir.” Güzel. Tabii, biz de en güvenli
ülke olmasını gönülden arzu ederiz. 
Değerli
arkadaşlarım, bir hükûmetin lideri yani sayın başbakanı eğer bir şey söylediyse
sözünün arkasında sadece o değil, bakanları da durur, ben böyle bilirim; bir
söz vermiştir, kendisi ve bakanları verdikleri sözü tutarlar. Tarih vereceğim
size: 15 Eylül 2014, Bakanlar Kurulu yapılıyor, Bakanlar Kurulundan sonra
Hükûmet sözcüsü çıkıyor televizyonların önüne, açıklama yapıyor: “Başbakan
Ahmet Davutoğlu’nun verdiği talimat kapsamında, ‘torba kanun’ olarak
nitelendirilen çok maddeli yasaları artık Meclise getirmeyeceğiz.” diyor. Sayın
Davutoğlu talimat vermiş, “Artık, bundan sonra, çok maddeli, birden fazla
kanunu içeren torba kanunu Meclise getirmeyeceğiz, talimatına uyacağız.” diyor.

Değerli
arkadaşlarım, Parlamentoda 1 Kasım sonrası, açıldıktan düne kadar, 23 yasa
tasarısı kabul edildi, 23. Bunun 17’si uluslararası sözleşme, 6’sı da torba
kanun arkadaşlar, 6’sı da torba kanun. “Getirmeyeceğiz.” diyor,
“Getirmeyeceğiz. Sayın Davutoğlu talimat verdi.” diyor. Getiriyorlar,
“Davutoğlu da kim oluyor, biz istediğimizi yaparız.” diyorlar. Bu doğru değil
arkadaşlar, bu doğru değil. Ben, bunu kabul etmiyorum, doğru değil. Ayrıca,
yasama organını bir kanun fabrikası olarak düşünmek de doğru değildir. Burası
bir kanun fabrikası değildir. Her olay için kanun çıkmaz buradan. Burası yasama
organıdır, Türkiye'nin en önemli merkezidir burası ve burada bütün yasalar,
bütün ayrıntılarıyla tartışılır. Sayın Davutoğlu böyle bir talimat vermişse her
bakan o talimatın arkasında durmak zorundadır.
Bakın,
sadece bu olay yok arkadaşlar. Ben, “Yönetme erkini kaybetmiş.” derken onun
için diyorum. Davulu boynunuza asıp tokmağı başkasına verirseniz ülkeyi
yönetemezsiniz arkadaşlar, işin gerçeği budur. Söyleyeceksiniz, sözünüzün
arkasında duracaksınız, “Evet, bundan sonra torba kanun ucubesi olmayacak, her
kanunu getireceğiz.” diyeceksiniz,
Daha
garip bir şey söyleyeyim değerli arkadaşlar: Temel kanun nedir? Temel kanun,
Türk Ticaret Kanunu’dur, Medeni Kanun’dur, Borçlar Kanunu’dur, Ceza Kanunu’dur,
temel kanun bunlardır. Bu kanunlar 300-400-500-1.000-1.000 küsur maddeden
oluşan kanunlardır ve bu kanunlarda değişiklik yapılırken veya bu kanunlar
tümüyle elden geçirilirken temel kanun olarak gelir. 
Bakın,
bu Parlamento saygınlığını en çok nerede kazanmıştır biliyor musunuz? O bin
küsur maddelik yasaları oy birliğiyle geçirmiştir Parlamentoda ve temel kanun
mantığı içinde geçirmiştir.
Şimdi,
size, son temel kanun ucubesinden bir örnek vereceğim: Hem torba kanun hem
temel kanun, tamamı kaç madde biliyor musunuz? 12 madde, 12 madde! Hadi 12
maddelik torba yaptık, anladık, ya, 12 maddenin temeli mi olur, temel kanun mu
olur? Bu, resmen Parlamentoyla dalga geçmek demektir. “Parlamentonun iradesini
kabul etmiyorum.” demektir. Arkadaşlar teklif yaptılar, dediler ki: “12 madde
ya! 12 madde üzerinde oturalım, yine aynı sürede görüşelim ama ‘temel kanun’
demeyin buna ya! Ayıptır artık bu!” “Hayır, biz bildiğimizi okuyacağız.”
dediler. “Bildiğimizi okuyacağız.” demek, “Sayın Davutoğlu ne derse desin, biz
bildiğimizi okuyacağız.” demektir, “Çünkü, biz talimatı Sayın Davutoğlu’ndan
değil, talimatı başka bir organdan alıyoruz.” demektir. Bu nedir arkadaşlar,
biliyor musunuz? Bu, aynı zamanda devlette liyakat sisteminin çökmesi demektir.
Bir devleti devlet yapan liyakat sistemidir. Liyakat sistemi olmazsa o devlet
ayakta durmaz, istişare olmazsa, danışma olmazsa o devlet ayakta durmaz. Açın,
Yusuf Has Hacib’i kitaplarından başlayın, göreceksiniz, hepsinde vardır,
liyakat sistemi vardır. Bakın, devlette şube müdürü olmak için belli bir süre
çalışmanız ve dört yıllık üniversite mezunu olmanız gerekiyor. Neden? Devlette
liyakat sistemi korunsun diye, işin uzmanları konuşsun diye, siyasetçi bir
talimat verirse o talimatı bütün seçenekleriyle, en doğru şekilde siyasetin
önüne koysun diye. Liyakat sistemini sıfırladı, bu Hükûmet liyakat sistemini
sıfırladı, yok liyakat sistemi. Eğer bir bürokrat bakanını, müsteşarını,
Başbakanını aşıp başka bir organa bilgi veriyorsa orada liyakat sistemi yoktur
arkadaşlar, orada çok başlılık vardır. (CHP sıralarından alkışlar) 
Suriye
uçağı düşürüldü, ilk açıklamayı kim yaptı, ilk açıklamayı? Gazeteciler
sordular, dedim ki: “Sayın Başbakanı bekliyoruz.” Sayın Cumhurbaşkanı yaptı ilk
açıklamayı “Rus uçağını vurduk.” dedi. Çünkü, “Olur ya, Sayın Davutoğlu ya
erken açıklarsa ne olur, ben ikinci plana mı düşerim?” Böyle bir devlet anlayışı
olur mu? On dakika sonra, bakın, on dakika sonra, aynı saray ikinci bir
açıklama yaptı, “Biz ‘Rus uçağı vurduk.’ dedik ama henüz kimliğini tam tespit
edemedik.” Olur mu arkadaşlar bu? Devlet ciddiyetiyle bağdaşır mı? Liyakat
sistemi çok önemlidir, devlette liyakat sistemini çökertirseniz devleti
çökertirsiniz. O nedenle diyorum “Bu kadrolar Türkiye Cumhuriyeti’ni
yönetemezler.” 
Değerli
arkadaşlarım, şimdi, dünya bizi nasıl görüyor? Sizler Türkiye’yi çok iyi
görebilirsiniz, bu Hükûmete de önceki Hükûmete de olağanüstü avantajlar
sağladınız, öve öve yere göğe bırakmadınız. Peki, dünya bizi nasıl görüyor?
Basın özgürlüğü açısından: Dün 2 gazetecimiz serbest bırakıldı, 2 gazeteci de
yarı açık cezaevine geldikleri için, onlarla beraber olduğumuz için son derece
mutluyum. (CHP sıralarından alkışlar) İnşallah, hiçbir gazeteci içeride kalmaz.

Bakın,
değerli arkadaşlar, en sert eleştirilen genel başkanlardan birisiyim, hakaret
olmadığı sürece hiç ama hiçbir gazeteciye bir şey söylemedim çünkü onun kamu
adına bizleri eleştirme hakkı vardır, medya 4’üncü güçtür çünkü. Medya kamu
adına görev yapar, birileri adına değil. Bizim havuz medyasını eleştirmemizin
nedeni, bir iktidara koşulsuz biat etmeleridir. Oturup yeri zamanı geldiğinde
eleştirmeliler. Bir iktidar sürekli övgü alırsa yanlışa sapar eğer sağlıklı ve
tutarlı eleştiriler alırsa doğru yolu bulur. Oturup bakması lazım, “Ya, biz bir
yerde bir hata yapıyoruz, bir yanlış yapıyoruz.” demesi lazım. 
Bakın,
değerli arkadaşlar, basın özgürlüğü açısından 2002’de 99’uncu sıradayız,
2015’te 149’uncu sıradayız. Dünya bizi böyle görüyor, basın özgürlüğünün
olmadığı ülke olarak görüyor. 
Cinsiyet
eşitliği bakımından -diyoruz ya, kadın erkek eşittir, kadınların da hakları
vardır vesaire- 145 ülke arasında 2006’da 105’inci sıradayız, 2015’te 130’uncu
sıraya geriledik. 
Kadın
cinayetleri bu kadar fazla niye artar arkadaşlar? Kadına yönelik şiddet niye
yüzde 1.400 arttı? Hiç soruyor muyuz acaba kendimize? Hiç araştırıyor muyuz
acaba bunları? Angola, Nijerya, Zambiya bizden önde kadın erkek eşitliğinde. 
Küresel
kölelik endeksinde 167 ülke arasında 105’inci sıradayız değerli arkadaşlarım. 
Demokrasi
endeksi: 162 ülke arasında 97’nci sıradayız, zaten bize “hibrit demokrasi”
diyorlar. Sağlıklı işleyen bir demokrasimiz yok. Uganda, Kenya, Tanzanya bizim
önümüzde demokrasi standartları açısından. 
İnsani
gelişmişlik endeksi: 2015’te 3 sıra geriledik, 69’uncu sıradan 72’nci sıraya
düştük. 
Tasarruf
oranı bakımından… Bakın, bu çok önemli; bir ülkenin tasarruf oranı yüksekse o
ülkede yatırım yapılabilir ve kaynağı var demektir. Tasarruf oranı bakımından
2000 yılında 81’inci sıradaydık, bugün 2013’te -2013 rakamı OECD’nin- 105’inci
sıradayız değerli arkadaşlarım. 
Manzara
bu. Bu manzara içinde biz görevimizi yapmaya çalışıyoruz. Eksiğimiz olabilir,
bakın, Ana Muhalefet Partisinin Genel Başkanı olarak söylüyorum, eksiğimiz
olabilir, yanlışımız da olabilir ama iyi şeylerin hep yanında olduk, iyi
şeylerin, doğru şeylerin hep yanında olduk ama ne zaman ki yanlış oldu, yanlışa
karşı durduk, yanlışa karşı durduk. 
(Mikrofon
otomatik cihaz tarafından kapatıldı) 
HÜSEYİN
FİLİZ (Çankırı) – Hiç iyi bir şey yok mu?
BAŞKAN
– Sayın Genel Başkan, iki dakika içinde bilmem toparlayabilecek misiniz.
Lütfen
buyurun. 
AHMET
HALUK KOÇ (Ankara) – O bilir ne kadar konuşacağını! Bir partinin lideri o!
KEMAL
KILIÇDAROĞLU (Devamla) – Teşekkür ederim Sayın Başkan. 
Bu
arada, ülkenin birliği ve dirliği açısından bir parantez açmak istiyorum
değerli arkadaşlarım, ülkenin birliği ve dirliği açısından. Bütün siyasi
partilerin teröre karşı açık ve net, “ama”sız, “fakat”sız ve “lakin”siz, teröre
karşı açık ve net tavır takınmaları lazım. Terör bir insanlık suçudur,
Türkiye'nin belasıdır. Bir bela yetmedi ikinci belayı da bunlar getirdiler,
IŞİD terörü de geldi. 70 ilden, bakın, altını çiziyorum, 70 ilden IŞİD’e eleman
devşiriliyor, 70 ilden. Hükûmetin aklını başına alması lazım. Burası Vahabi
zihniyetinin at koşturacağı bir alan değildir, İhvan anlayışının at koşturacağı
bir alan değildir. Anadolu Müslümanlığı bizim neyimize yetmiyor, neyimize
yetmiyor, neyimize yetmiyor? (CHP sıralarından alkışlar)
Kendi
ülkemizde huzur içinde yaşamak istiyoruz ve “Açık ve net tavır koyalım.” derken
hiçbir milletvekilinin bir teröristin taziye evine veya çadırına gitmesini de
asla kabul etmiyoruz. (CHP sıralarından alkışlar) Tarihî bir görev olarak ben
bunu söylemek zorundayım. Hepimiz ülkemiz için çalışacağız. Elbette birbirimizi
eleştirebiliriz ama sonuçta hepimiz aynı gemideyiz ve bu geminin hızlı yürümesi
lazım, beraber çalışmamız lazım, bir şeyler yapılması lazım ama bu Hükûmetle
mi? Bunlardan umudunuzu kesin.
Hepinize
saygılar sunuyorum. (CHP sıralarından ayakta alkışlar)
BAŞKAN
– Teşekkür ediyorum Sayın Kılıçdaroğlu.
İDRİS
BALUKEN (Diyarbakır) – Sayın Başkan…
BAŞKAN
– Efendim, söz sırası Milliyetçi Hareket Partisi Grubu adına Grup Başkan Vekili
ve İzmir Milletvekili Sayın Oktay Vural’da. (MHP sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurun İdris Bey.
İDRİS
BALUKEN (Diyarbakır) – Söz talebim vardı düzeltmek için.
MHP
GRUBU ADINA OKTAY VURAL (İzmir) – Teşekkür ederim Sayın Başkan.
Çok
değerli milletvekilleri, Milliyetçi Hareket Partisi Grubu adına görüşlerimizi
yüce Meclisle paylaşmak için huzurlarınızdayım, hepinizi saygıyla selamlıyorum.
Konuşmama,
bundan yirmi dört yıl önce Hocalı’da Rus ve Ermeni silahlı kuvvetleri
tarafından vahşice katledilmiş 613 Azerbaycan Türkü’nü anarak başlamak
istiyorum. Maalesef, bugün aynı zamanda Rusya’nın Kırım’ı işgalinin 2’nci
yılıdır ve bugün ne hazindir ki Hocalı’da yaşanan katliamın benzerini hem
Azerbaycan’da hem Kırım’da gerçekleştirenler, aynı zamanda Türkmenlere karşı da
yaşatmaktadır. Hocalı nasıl ki millî şuurumuzda büyük bir acıysa bugün Türkmen
Dağı’nda da aynı acıyı yaşamaktayız. Allah, Hocalı ve Türkmen Dağı şehitlerimize
rahmet eylesin. Azerbaycan’a, Türkmen Dağı’na ve Kırım’a selam olsun: Bir kere
yükselen bayrak bir daha inmez!
Bu
görüşmeleri Türkiye’ye dönük içeriden ve dışarıdan ağır tehditlerin olduğu,
şehit vermediğimiz bir günümüzün bile olmadığı bir ortamda gerçekleştiriyoruz.
Bu vesileyle, terör saldırılarında hayatlarını kaybeden vatandaşlarımıza, aziz
şehitlerimize Cenab-ı Hak’tan rahmet diliyorum. Umarım, bu görüşmeler aziz
milletimizin huzur ve mutluluğu için hayırlara vesile olur, paylaşılan fikirler
doğruyu ve daha iyiyi bulma yolunda Hükûmete ışık tutar; temennim budur.
Bütçe
görüşmeleri yalnızca iktisadi tartışma zeminleri değildir. Hedef insandır,
toplumdur; amaç dirliktir, düzenliktir, güvenliktir, mutluluktur, iştir, aştır;
kaygısız bir hayat, müreffeh bir yaşantı, daha iyi bir gelecektir. Bunlara
hizmet etmeyen veya etmekten uzak kalan bütçelerin halkın yararına olduğunu söylemek
mümkün değildir. O hâlde, gelecek yılın bütçesini konuşurken geçen yılların
bütçelerinin ülkemize getirdiklerine ve ülkemizin rekabet gücüne kattıklarına
bakmak lazımdır. Zira, dünya, milletler mücadelesinin sahnesidir. Bu mücadelede
zafere ulaşabilmek için her bakımdan kuvvetli bir millet olmak lazımdır;
sosyal, siyasi ve ekonomik yapısını millî şartlara uydurmak zorunluluğu vardır.
Bu itibarla, uluslararası rekabet gücünü hedeflemeyen bir politik ekonominin bu
mücadelede başarılı olması mümkün değildir. 
Millî
refah üretilir, miras kalmaz. Küresel rekabetin artan dünyasında milletler daha
önemli hâle gelmiştir. Millî değerler, millî kültür, millî ekonomik kurumlar,
millî yapılar, millî tarih, bunların hepsi rekabetçi başarıya katkı
sağlamaktadır. Bu bakımdan, mesele sadece dün ile bugün arasında ve yalnızca
Türkiye ekseninde bir durum tespiti olmamalıdır. Dünya milletler ligindeki
konumumuzu ele almak, dünyayla kıyaslamak lazımdır: El nerede, biz neredeyiz? 
“Geliştik,
kalkındık.” nutukları Hükûmetten en çok duyduğumuz sözdür ama Türkiye insani
gelişmişlik sıralamasında dünyadaki 188 ülke arasında 72’ncidir. 
“Müteşebbisi
dünyaya açtık, her yerde varız.” sözleri için baktığımızda, Küresel Rekabet
Endeksi’nde 140 ülke arasında 51’inciyiz.
Her
yıl oyuncak gibi oynanan eğitim sisteminin kalitesi sıralamasında ise 80 ila 90
arasında gidip geliyoruz. 
Bu,
kâfi gelmediyse Hükûmetin o çok sevdiği demokrasi ve millî irade değerlerine
bakalım. Türkiye, demokrasi ekseninde Nikaragua ve Uganda’nın gerisinde, 97’nci
sırada. 
Hani
Hükûmetimiz yoksulun yanında, haramzadenin karşısındaydı ya, öyle deniyordu; o
hâlde Dünya Yolsuzluk Endeksi’ne bir bakalım, öyle mi. Bunda ayakkabı kutuları
ile vakıf haraçları dikkate alınmış olmalı: 168 ülke içinde 66’ncı sıraya
düşmüşüz. Demek ki neymiş? Devlet malı denizmiş.
Hukuk
skandalları hepimizin malumu. Bir mahkûm, bir serbest; bir tutuklu, bir tahliye.
Hepimiz makul şüpheli; çarkı hukuk düzeni. Yargı bağımsızlığına yönelik
istatistik tam da bunu gösteriyor, dünyada ilk 100’ün gerisine düşmüşüz.
Hukukun üstünlüğü endeksinde yerimiz 102 ülke arasında 80’inci; basın özgürlüğü
endeksinde 197 ülke arasında 134’üncü yani “özgür değil” kategorisine düşmüşüz,
Zimbabve ve Zambiya’dan bile gerideyiz. Demek ki ülkemizde hukuktan daha üstün
olan başka şeyler de var. Bu rakamların ortaya koyduğu gerçek on dört yılda
AKP’nin ülkemizi getirdiği gerçeklerdir. 
Bu
rakamlar arasında insanımızın mutlu olduğunu söylemek zordur. Zaten dünya
mutluluk liginde Türkiye 158 ülkeden 78’inci sırayı almıştır. 
Bu
rakamları sıralayınca iktidar partisi vekilleri “Bizi bütün dünyayla mukayese
etme, daha dar ölçekte yorumla diyebilirler.” OECD’nin 36 ülkesindeki
durumumuza bakalım: Eğitimde 34’üncüyüz, gelir dağılımında 35’inciyiz, bir iş
bulma ve barınmada 36’ncıyız yani sonuncuyuz, sağlık hizmetlerinde 30’uncuyuz,
güvenlikte 28’inci, çevre korunmasında 32’nciyiz; 36 ülke içinde servetin en
adaletsiz paylaşıldığı 33’üncü ülkeyiz, bizden kötü olanlar Meksika ve Şili. 
AKP
döneminde gelir dağılımında ilk yüzde 20’lik dilim ile son yüzde 20’lik dilim
arasındaki fark 7,7 kata çıkmıştır. 2014 yılında kullanılabilir gelirin yüzde
31’ini en zengin yüzde 10’luk kesim alırken en yoksul yüzde 10’luk kesimin
aldığı pay sadece 2,3’tür. Toplanan servet içinde nüfusun yüzde 90’ının payı
yüzde 22,3’e gerilerken nüfusun yüzde 1’inin payı yüzde 54,3’e yükselmiştir.
İşte, Adalet ve Kalkınma Partisinin adaleti de, kalkınması da bunu gösteriyor.
Yoksul daha yoksullaşmış ve on üç yılın sonunda da daha küçük bir azınlığın
elinde servet toplanmıştır. Aslında, Sayın Maliye Bakanı ekonominin
gidişatından memnun olmadığını Financial Times’a açıklamıştır. 
Değerli
milletvekilleri, bugün 14’üncüsünü görüştüğümüz bütçeyle 2016 yılına
Sayın Davutoğlu’nun 3’üncü, partisinin 7’nci Hükûmetiyle girmiş oluyoruz.
Tabii, bir bütçe yılı içerisinde bütün sorunları çözmenin insafla
bağdaşmayacağı düşüncesindeyim ama 2002 yılından bu yana on dört yıldır iş
başında olan bir partinin bir Hükûmetinin yapamadıklarını mazur görmemizi
sağlayacak mazereti yok, yapacaklarını da gözü kapalı benimsememize yönelik
dayatmaları olmayacaktır. Bugün bu Hükûmetin vadettiği her şey, neyi “Yapacağım.”,
“Yaparım.” veya “Yaparız.” diyorlarsa geride, on dört yılda önceki Başbakanın
yapamamış olduklarının itirafı demektir. “Hizmette devamlılık vardır.”,
“Çıraklıktı, kalfalıktı, ustalıktı.” diyerek gerekçe uydurmak bu gerçeği
değiştirmeye yetmeyecektir. Burada Hükûmetin sözcüleri elbette neler
yapacaklarını anlatmışlardır, yapacaklarını da anlatacaklardır ama bugüne kadar
yaptıklarına bakarsak şu anlaşılıyor ki: Esenlik ve güvenlik sağlanamayacaktır,
teröristin hakkından gelinemeyecektir, şehitler üzerinden canilerle pazarlıklar
devam edecektir, onurlu dış politika yine oluşturulamayacaktır, vatandaşın
karnı yine doymayacak, ucuzluk yine gelmeyecektir; sınav sahtekârlıkları devam
edecek, namuslu bir yönetim yine görülmeyecektir; dış politikada ise yine ardı
ardına iflaslar yaşanacaktır, yüz yüze gelindiğinde mütebessim çehrelere boyun
eğilecek ama arkalarından “Ey Avrupa!” “Ey Rusya!” “Ey Amerika!” diye dizler
dövülecektir. Liste bitmez, daha yüzlercesini size sıralayabilirim. 
2015
yılı, tıpkı 2014 gibi Sayın Davutoğlu’nun Başbakanlığıyla geride kaldı. 2014’ün
öncesi de 2002’ye kadar AKP’nin güdümünde. Bu dönemin gelin karanlık
sayfalarını hatırlayalım hep beraber:
Türkiye'nin
her yanında birbiri ardına patlayan canlı bombalarla hayatını kaybeden masum insanlar.

Canlı
bomba faillerini patladıktan sonra yakalayabileceklerini söyleyen yöneticiler. 
Teröristle
müzakere etmenin mukadder neticesi olarak ölümlerin, yıkımların tırmandığı
yangın yerine dönmüş Türkiye gerçeği. 
Eline
geçirdiği kanlı pazarlık fırsatını müzakerede kullanmak için yeniden saldırıya
geçen PKK’nın neden olduğu şehit ve yaralı haberleri. 
“Kucaklarız.”
diyerek davet edip ondan sonra ortada bırakılan, insan tacirlerinin eline
düşerek denizlerde boğulan sığınmacılar ve masum çocukları.
Hayatın
her alanında yaşanan zamlar, sıkıntılar, yokluklar, yoksulluklar, pahalılık,
çığ gibi büyüyen ekonomik ve sosyal sorunlar.
Türkiye’nin
geleceği üzerine bir dargın, bir barışık filmini oynayan, bölücülerle
“terörist” dedin, demedin üzerine yapılan ağız dalaşları.
Dün
ömür boyu mahkûmiyetle tutuklananların bugün salındığı, onları yargılayanların
ise tutuklandığı, emsali olmayan bir adalet garabeti.
Her
gün şaibeli bir sınavın ortaya çıktığı, en aşağılık suçların işlendiği,
kadınlara yönelik şiddetin arttığı toplumsal çözülme. 
Ayakkabı
kutularında, evdeki kasalarda çıkan haram paraların suçüstü yapılan sahiplerini
yüce Meclis çatısında aklama arayışları.
Kendi
halkını aşağılayan, seçmenini suçlayan, vatandaşın fikirlerini mahkemelere
veren hoşgörüsüzlüğün kök saldığı kutuplaşma.
Kendisinde
güç vehmedip komşu ülkelerdeki kargaşalara bulaşarak düştüğü batakta sağdan
soldan destek arayan acziyetin çırpınışları.
Bizi
var eden, millet ve devlet hayatımızın direnç ve emniyet mekanizmalarının,
devamımızı sağlayan hukuki ve sosyolojik koruma kalkanlarının teröristlerle
pazarlıktan çıkan sonuçlara göre yıkılmaya çalışılması.
Belki
de en önemlisi, bin yıllık aziz vatan topraklarındaki varlığımızın jeopolitik
teminatı olan millî kimlik, millî varlık ve millî güvenlik dinamiklerinin
yerlerinden oynatılmış olması. 
Geriye
dönüp baktığımızda, bunlardan başka yapacağımız bir tespit yoktur. Şimdi,
içinizden bazılarının “Biz bu kadar kötüysek, kötü de yönetmişsek bunca yıldır
hükûmet olmayı nasıl sürdürüyoruz?” dediklerini duyar gibi oluyorum. Bunun
cevabını ise milletimizin gerçekleri görmemesi için oluşturduğunuz algı
operasyonlarında, elinizdeki medya gücünün karalama kampanyalarında, menfaat
odaklarıyla yaptığınız iş birliklerinde, kendinizi kurtarmak adına sınır
tanımaz istismar yeteneğinizde, her gün yeni bir çehreyle verdiğiniz görüntü ve
ikircikli siyasi meşrebinizde, çıkarlarınıza eklemlediğiniz küresel
kampanyaların tesirinde aramak gerekiyor. 
Sayın
milletvekilleri, bugün Türkiye’nin önünde aşılması gereken 4 temel sorun alanı
vardır: Bölücülükle ve terörle mücadele, küresel girdaptan çıkış yolu arama,
toplumsal barış ve kucaklaşmayı sağlama, ekonomik darboğaz olan orta gelir
tuzağından kurtulma ve uluslararası rekabet gücü kazanma. Bunların aşılması
için ihtiyaç olan ilk şey, ahlaklı ve akıllı bir millî idaredir. Bugün,
Türkiye, geçen günlerde Sayın Gül’ün itiraf ettiği gibi tarihinin en zorlu
günlerini yaşamaktadır. Cumhurbaşkanı ve Başbakan da Türkiye'nin bir beka
sorunuyla karşı karşıya olduğunu tekrarlamıştır. Yani, ülkemiz ve milletimiz
bir var oluş, yok oluş mücadelesiyle yüz yüzedir. Bunları söyleyenler yabancı
bir ülkenin diplomat ve devlet adamları değildir, her 3’ü de on dört yıldır
AKP’nin siyasetinde başrol oynamış, Dışişleri Bakanlığı, Başbakanlık ve Cumhurbaşkanlığı
yapmış veya yapmakta olan isimlerdir. Bunlara inanmak zorundayız. Biz, bu
Hükûmetin yıkıcı tasavvurlarını bir beka meselesi olarak eleştirirken onların
da bizlerle aynı tehlikeyi görmüş olmasını önemseriz. Demek ki bu uyarıları
kendileri için yaparken iddia ettikleri gibi paranoya içinde değilmişiz. 5
Eylül 2012’de “1 metrekarede bile kontrolü kaybetmiş değiliz.” diyen
Cumhurbaşkanı Erdoğan, 10 Şubatta yaptığı bir konuşmada şehitlerimizin acı
kaybını gerekçelendirmek için son derece talihsiz ve ürkütücü bir söz sarf
etmiş, şehitlerin bu toprakları yeniden vatan yapmak için verildiğini
açıklamıştır. 
Sayın Başbakana
sorumuz şudur: PKK terörüyle mücadele eden bu topraklarımızı siz de
Cumhurbaşkanı gibi yeniden kazanılması gereken, kaybedilmiş topraklar olarak mı
görüyorsunuz? Kanlı örgütün atılması için verilen mücadelenin zemin bulduğu
memleket köşelerinde gerideki bin yılda verdiğimiz şehitlerin vatanlaştırdığı
bu kutlu beldeler ne zaman vatan olmaktan çıktı ki bugün verdiğimiz şehitler
yenilemiş olsun? Bugün bir beka ve yeniden vatanlaşma sorunuyla karşı karşıya
isek bu ülkenin geleceğine dönük bu derece ciddi tehditlere maruz bırakanlar bu
kişiler değil midir? Düne kadar “bölgesinde sözü geçen ülke” denilerek övünülen
Türkiye’den, şimdi beka seviyesinde tehlikelerle kuşatılmış olduğu söylenen
Türkiye’ye nasıl ve kimlerin sapmalarıyla girildiğini sorgulamayalım mı?
Değerli
milletvekilleri, bu zorlu sürecin mutlaka dış aktörleri vardır ve bunlar,
öteden beri devletimiz ve milletimiz üzerinde emeller beslemektedir. Bu
nedenle, Orta Doğu’yu iç savaşa ve yıkıma götüren ve ülkemizdeki terörü azdıran
sebeplerin idare merkezlerini başka ülkelerde elbette arayalım ama onların
bizim hakkımızda kötü düşünmeleri tek başına bir anlam ifade etmez, bu her
devirde olagelmiştir, olmaya devam edecektir. Asıl sormamız gereken sorular
şunlar olmalıdır: Bu tarihî emeller hangi boşluktan yararlanarak neden şimdi
karşımıza çıkmıştır? Bu odaklar kendilerini harekete geçiren fırsatları nereden
ele geçirmişlerdir? Bu emellerin uyanmasına neden olan stratejik zafiyet
kimlerin yanlışıyla ortaya çıkmıştır? Türk milletinin varlığına yönelik saklı
duran tarihî emelleri yattığı yerden dürte dürte uyandıran hangi zihniyetin
temsilcileridir? Oyun kurucu olacağım derken bırakınız yedek oturmayı sahaya
bile giremeyip top toplayıcı hâline gelenler kimlerdir ve bu tuzağa nasıl
düşmüşlerdir? Eğer bir akıl ve vicdan tutulması yaşanmıyorsa bütün bu soruların
işaret ettiği fail, AKP hükûmetleri ve yönetici kadrolarıdır. On beş yıllık
küresel gelişmeleri doğru okursanız Türkiye bu iktidarla beraber zaten büyük
bir oyunun içindedir. 1920’lerde Türklüğün direnişiyle yarım kalan bu tarihî
projenin doksan yıl sonra zemin ve hayat bulması için oluşan denklemde 7 şey
gerçekleşmeliydi.
İlki:
Irak’ın çözülmesi ve takatsiz kalması. 
İkincisi:
Suriye’nin yıkılması ve dağılması. 
Üçüncüsü:
Orta Doğu’daki Kürt kartının kullanılması. 
Dördüncüsü:
Türkiye’ye yönelik güvenlik ve terör tehdidinin oluşturulması.
Beşincisi:
AKP’nin bu küresel projede muharrik olarak kullanılması.
Altıncısı:
Türkiye'nin millî kimlik, güvenlik ve ülke şuurunun tahrip edilmesi. 
Yedincisi:
Emperyalist mihrakların barış adına müdahalede katalizör olması. 
Bunların
tamamı bugün gerçekleşmiştir. Bugün AKP Hükûmeti, yalnız yaptıklarıyla değil
yapmadıklarıyla da sürecin ilerlemesinde küresel güçler için en nadide
parçadır. Bu itibarla, AKP’nin bugün içine düştüğü bataktan kurtulmak adına
kendisine kalkan olarak Sevr hayallerini, Şark meselesini, dış güçleri, yabancı
mihrakları seçmiş olması, biri HDP olan iki aktörlü senaryonun başaktörü, esas
oğlan olduğu gerçeğini örtemeyecektir. Bu nedenle, ülkemizdeki çözüm sürecini,
PKK’yla müzakereyi, Suriye’deki gelişmeleri, Irak’ın durumunu kapsayan iç ve
dış politikaları oluşturan zihniyeti bir büyük senaryonun çok parçalı yapısı
içerisinde yorumlamak gerekir. 
Elbette
en önemli tehlike bölücülük ve bölücü terördür. Unutulmasın ki PKK ve siyasi
uzantıları, kökü ve kumandası dışarıda emperyalist projelerin iş
birlikçileridir, taşeronlarıdır. Hükûmetin gerideki yıllarda bölücülüğü hukuken
tescillenmiş odaklarla yakından muhabbeti, birbirleriyle yarış içinde olmaları
bilinmeyen bir şey değildir. AKP ve HDP’nin İmralı canisinin yıkım listesini
müzakere ederek Dolmabahçe Sarayı’nı kullandıkları ve devlet ile milletin
birlik ve bütünlüğüne kasteden bir manifesto yayımladıkları da hepinizin
malumudur. Şimdi, dün kucaklaştıkları bu dostlarının bugün bir teröristin
cenazesini ziyaret ettiği ortaya çıkmış olduğu için dokunulmazlıklarının
kaldırılmasını istiyor olmalarından mutluluk duyarız. Silahlı teröristlerle
mücadele ederken politik terörist ve yapılarla hukukun kudretini göstererek de
mücadele etmek gerekir. Yüce Mecliste böyle bir zihniyetin ve yapının yeri
olamaz. Cumhurbaşkanının bu çıkışı ümit ederiz ki bilinen, ikircikli tavrının yeni
bir örneği değildir. Peki, AKP kadrolarının 40 bin kişinin katili olmuş mahkûm
bir teröristbaşının dirisine yaptıkları hürmeti ve hücresinde gösterdikleri
muhabbeti, teröristleri devlet töreniyle karşılamalarını nasıl cezalandırmak
gerekecektir? (MHP sıralarından alkışlar)
Değerli
milletvekilleri, AKP kadrolarının PKK ve bölücü terör ve bölücülüğe yaklaşımını
esastan tanzim eden ana parametreler bu zihniyetin kurtulamadığı ön
yargılarıdır. Bu kadrolar cumhuriyeti kurulduğu yıldan bu yana antitezleri gibi
algılamışlar, Türk merkezli oluşan millet ve Türkiye merkezli oluşan devlet
teşekkülüne ve muasırlaşma projelerine haklı veya haksız muhalefet ederek
bugünlere gelmişlerdir. Bunlar Anadolu’daki büyük Türk milletinin bin yılını
inkâr ederek cumhuriyetle teşekkül ettirilmiş yapay bir cemiyet gibi ele
almışlardır. Devletin beka anlayışına aykırı düşmeye başlayan bu zihniyet,
devlet erkinin kendini koruma adına aldığı tedbirlerle birlikte sistemle
çatışır olmuş, giderek rejim muhalifi hâline gelmiştir. Bunlara göre, devlet
geride kalan yıllarda ne yapmış ise hepsi lanetlenmiş, yapılmayanlar denenerek
doğru bir yol bulunacağı sanılmıştır. Bunların tamamını 1991 yılındaki Erdoğan
raporunda görmeniz mümkündür. PKK’yla mücadeleye bakış da bu tarihsel ön
yargıların sonucunda değiştirilmiştir. Sözüm ona, bölücülük ve terörle mücadele
o güne kadar alınan zorlayıcı tedbirlerin sonucuymuş gibi algılanarak terörle
çatışmaktan vazgeçip “barış” denilen teslimiyet ve müzakere gerektiren bir
süreç denenmiştir. AKP kendi ideolojik mücadele tarihinden anlamsız bir analoji
yaparak terörün mevcudiyetini millet mefhumunda ve devlet yapısında aramış ve
bunun sembolleri olan Türk’e ve cumhuriyete aykırı düşmüştür. 
Bu
projenin önünün açılması için iki ana unsurun ortadan kaldırılması gerekmiştir.
Bunlardan birincisi ve en önemlisi, alt kimliklerin önünde engel sanılan millet
ve milliyet mefhumu ile bin yıllık kardeşlik hukukudur. Bu tercih onları
kaçınılmaz olarak millî kimliğe yönelik ağır tahribat denemelerine götürmüştür
ama milletin vicdanında milliyet hissi o kadar köklü zemin bulmuştur ki millî
tarihimizin sembollerine sığınmak zorunda kalmışlardır. Böyle bir yıkıcı
tasavvurun hayat bulabildiği bir toplumun alt katmanlarında, içlerinde kuvvetli
ama birbirleri arasındaki bağları zayıflamış olan alt kimliklerin kümelendiği
kompartımanlarının bulunması kaçınılmazdır. Üstte ise dil ve inancın, ülkü ile
kültürün ve vatanın buluşturduğu çok kuvvetli Türk milleti aidiyeti değil ama
yalnızca coğrafyanın bağlamaya çalıştığı “Türkiyelilik” kavramı öne
çıkarılmıştır. AKP’nin henüz “çözüm” denilen sürecini başlatmadan önceki
yıllarda telaffuz ederek toplumu psikolojik olarak yıkıma hazırladığı ana tema
işte budur, bu taarruzlarıdır. Bu pek çok alanda yaşadığımız algı
operasyonudur, o tarihlerde de uygulanmıştır. Nitekim, bu emelin icrası olarak
bölücülüğün meşru siyasi amaç sayılmaya başlanması, her konuşmada etnik
kimliklerin sıralanması, terörü, teröristi, isyanları aklama çabaları, millî
tarihimizi karalama kampanyaları, Mehmetçik’in, askerliğin, şehadetin,
gaziliğin sorgulanması, teröristlere “sayın” denmesi gibi algı operasyonlarının
hazırlıkları olmuştur. 
AKP’nin
yıkımın ön hazırlıklarını yaptığı bu süreçte, hançeri saplamak istediği millî
kimlik olduğu için, o dönemde Türk millî kimliğinin en sadık savunucusu ve buna
yönelecek tehdidin önündeki tek engel olan Milliyetçi Hareket Partisini
doğrudan hedef almış olması bu yüzdendir. Ardından ve eş zamanlı olarak,
dirileceği planlanan kimliklerin özgürce kendilerini ifade etmesine engel olacağını
düşündükleri üniter devlet yapısı ve bunu düzenleyen anayasal güvenceler hedef
alınmıştır. Bunun içinse anayasal vatandaşlığın millî kimlikle yer değiştirmeye
zorlandığı bir propaganda dönemi başlamıştır. Artık, yıkım aktörleri, sürecin
diğer ayağı olan devleti de sorgulatmaya başlamışlar, Türkiye'nin, etnik olarak
ayrışırsa demokrat olacağı, millî birlik ve kimlik yıkılırsa demokratikleşeceği
gibi söylemlerle isyanların meşru bir hak, bastırmanın ise zulüm addedildiği
bir kampanyaya yönelmiştir. Nihai hedef, tek millet ve tek devlet esasına
dayanan Türkiye Cumhuriyeti’nin birlik, bütünlük ve birlikte yaşama anlayışının
yeniden tanımlanması, çok kimlikli, çok milletli, çok kültürlü, parçalı bir
devlet yapısına evrilmesidir. 
Millete,
cahiliye dönemi zihniyetiyle, kabile gözüyle bakan anlayış, farklılıklarımızın
zenginlik olduğu iddiasıyla ayrılıkları körüklemiştir. Oysa müştereklerin
artırılmasıyla gelecek üzerine ittifak sağlanabilir. İşte, bu yüzden de
Milliyetçi Hareket Partisi, AKP’nin yıkım mühendisliğinin açık hedefi ve algı
operasyonu odağı hâline gelmiştir. Bugünlerde karşımızdaki özerklik, hendek,
mayın, bomba, şehit, gazi gibi acı tablonun girizgâhı maalesef böyledir,
unutmamak gerekiyor.
Muhterem
milletvekilleri, PKK terörünü, baskı altında olduğu varsayılan kitlenin haklı
tepkisi gibi görme yanlışına düşüldüğü anda, bu bakış tarzı AKP’yi bambaşka
noktalara götürmüştür. Bu anlayış Kandil kadrolarına yeni cinayetler
işleyebilmeleri için yeni ufuklar açmıştır. Yıkım aktörlerini bu temel yanlışa götüren
faktör, terör örgütü değil de sivil toplum kuruluşu zannedilen PKK’yı haklı ve
masum görme zafiyeti olmuştur. Hatta, terörün demokrasinin bir sorunu gibi
olduğunu, bunun yansıması olduğunu, bugünlerde çok sevdikleri tabirle, PKK’yı
“silahlı muhalif” gibi görmüş olmaları, taleplerinin karşılanması hâlinde silah
bırakacaklarına dair onları büyük bir yanlışa sürüklemiştir. 
Bir
taraftan “Terör örgütü demeyeni muhatap almayız.” derken PKK paçavrası
taşıyanlarla üst üste yapılan toplantılar yıkım sürecini başlatmıştır. PKK’yı
meşrulaştırma demek olan çözüm süreci kaçınılmaz olarak onunla ittifak
yapılmasını gerektirmiştir. PKK’yla görüşmeler başladığı anda inisiyatif
Hükûmetten uzaklaşarak örgütün eline geçmiştir. Bu el değiştirme sonucunda da
ardı ardına gelen terörist taleplerinin yasalaşması için AKP seferber olmuştur
ve PKK maşalarının talepleri “demokratik çözüm” adı altında birer birer hayata
geçirilmeye başlanmıştır. Müzakereler tıkandığı anda basılan karakollarda şehit
Mehmetçiklerimiz veya polislerimiz üzerinden yeni pazarlıklar başlatılmıştır.
Hükûmet, terör tehdidi ile siyasi çözüm arasında kanlı bir kapana girerek
seçeneksiz kalmıştır. PKK’yla yapılan iş birliği örgüte siyasallaşma,
toplumsallaşma ve meşrulaşma hedefinde yeni kapılar açmıştır. 
“Çözüm”
denilerek girilen tuzakta çırpınan AKP hükûmetleri döngüye düşerek terörle
mücadeleyi düşük dozda tutmaya başlamışlardır. Hükûmetin tanıdığı serbestiyet
ortamını alabildiğine kullanan teröristler için heykeller dikilerek çözüm
süreci anıtlaştırılmıştır. Girilen müzakerelerle bölücü taleplere cesaret
verilmiş, terör üzerinden pazarlık yapmaları hâlinde yeni haklar elde
edeceklerine dair umut verilmiştir. AKP zihniyeti başlattığı yıkım sürecindeki
vebali dağıtmak için paydaşlar aramış, sanatçılardan, sporculardan, iş
adamlarından yıkım kumpanyaları oluşturmuştur. 
PKK’yla
masaya oturma süreci Hükûmetin önüne yeni bir mecburiyet getirerek Kuzey Iraklı
Kürt yöneticiler de yıkımın aracısı yapılmıştır. Hükûmet ve yıkım ekibi
çözülmeyi topluma dayatmak için salon salon gezerken meydanı boş bulan
teröristler dağlardan mahallelere inmiştir. AKP’nin talimatını uygulayan
valiler, yolları kazan, hendekler açan, bombalar döşeyen teröristleri görmezden
gelmişlerdir. Ne üzücüdür ki yaklaşık on yıllık yıkım sürecinin memleketimize
maliyeti, binlerce can kaybı, on binlerce mağdur insan, yıkılmış, yakılmış
evler, arabalar, okullar, resmî kuruluşlardır; diriltilmiş terör örgütü, cüret
kazanmış bölücülük, israf edilmiş yıllardır; kardeşliği zedelenmiş toplum,
terörün ağına düşen insanlar, kimliği örselenmiş milletimiz, birliği sarsılan
Türkiye’dir. 
Hâlâ
yıkım sürecini övmeye devam eden İçişleri Bakanının Plan ve Bütçe Komisyonunda
açıkladığı rakamların dehşetine bakınız. Silvan, Varto, Derik, Dargeçit, Sur,
Cizre ve Silopi’de, yalnızca 7 ilçede kaldırılan veya kapatılan barikat ve
çukur sayısı -lütfen dikkat buyurunuz- 2.040 adettir. Bakanın açıklaması böyle.
Bu işi bugün yapması için bir taşerona verseniz altı ayda sağlayamaz ama göz
yumulan teröristler belediyeleriyle el ele tutuşarak gerçekleştirmiş ve valiler
uyutulmuştur. Rakamlar dikkat çekici. 2.313 bomba düzeneği imha edilmiş, 800
adet uzun namlulu Bixi, vesaire, vesaire. Saymakla bitmiyor. 
Şimdi,
Sayın Bakan aralık ayının sonunda 3 bin teröristin öldürüldüğünü söylüyor.
Şimdi, Bakanın ortaya koyduğu bu tablo karşısında, bu sayıda teröristin
bertaraf edilmiş olmasına, bu miktarda mühimmatın ele geçmiş olmasına mı
sevinelim, yoksa dehşet verici sayılara ulaşmış silah ve patlayıcılar bu evlere
taşınırken, sayıları binlere ulaşan hendekler kazılırken, PKK terör örgütü
memleketimin sokaklarında müstahkem mevziler yaparken Hükûmetin üç maymunu
oynamış olmasına mı üzülelim? İşin içinden çıkamadık. 
Bugün
askerimizle, polisimizle, korucularımızla ev ev operasyon yaptıklarına bakmayın;
eğer 7 Haziranda milletin bunlara verdiği ders olmasaydı, terörist
yapılanmasına göz yuma yuma “Durmak yok, yollarına devam et.” diyeceklerdi.
Silah ve bombalarıyla dağdan inerek ellerini kollarını sallaya sallaya evleri
mesken tutmuş binlerce terörist mevzilenirken -soruyorum sizlere- bu yerler
Türkiye Cumhuriyeti sınırları içinde miydi? Evet, bizim vatan köşelerimizdi. Bu
illerin valileri yok muydu? Vardı. Bu ilçelerde kaymakamlar yok muydu? Onlar da
vardı. Üstelik bunları İçişleri Bakanı atamıştı. Peki, bütün bunlar var idiyse,
o hâlde yıllarca süren ihanet tahkimatı yapılırken bu saydığımız memurları
görmezden getiren sebep ne olabilir?
Sayın
Meclisin değerli üyeleri, ben failleri biliyorum, milletimiz de artık biliyor,
inanıyorum sizler de biliyorsunuz. Talimatın kaynağı “açılım” denilen yıkımı
sürdürmekte kararlı olan AKP Hükûmeti ve bakanlarıdır. Bu muazzam yığınak
bölgeye yapılırken valinin, kaymakamın, polisin, jandarmanın, MİT’in olduğu
yerde olmayan neydi? “Ne yoktu ki bunlar oldu?” derseniz, zahmet buyurmayınız
sayın iktidar vekilleri, ben sizlerin yerine cevap vereyim: Olmayan şey
Hükûmetti arkadaşlarım, Hükûmet! (MHP sıralarından alkışlar) 
ERKAN
AKÇAY (Manisa) – Burada da yok, şimdi de yok zaten Hükûmet.
OKTAY
VURAL (Devamla) - Olmayan şey millî bir iktidardı; olmayan şey dik duruş,
onurlu bakış ve inançtı; olmayan şey vatan şuuru, yüksek ahlak, izan ve
idrakti. 
ERKAN
HABERAL (Ankara) – Hâlâ yok! Hâlâ yok!
ERKAN
AKÇAY (Manisa) – Hâlâ yok!
KAMİL
AYDIN (Erzurum) – Fiberglas, fiberglas onlar!
OKTAY
VURAL (Devamla) - Biliyorsunuz ve şahitsiniz, yakın zamana kadar bunlar
partimizin muhterem mensuplarının Sivas’ın ötesine geçemediğini söylüyor, sözüm
ona partimize meydan okuyorlardı. Artık sustular. Niye? Şimdi yaşanılanlara
bakıldığında PKK kuşatması altındaki mahallelere kimlerin giremediği ortaya
çıktı da ondan. Gidemeyen Hükûmet, gidemeyen AKP’nin bakanları, gidemeyen
AKP’nin valileri. 
Bu
vesileyle, bir kez daha ifade edelim ki, canları pahasına kahramanca görev
yapan polisimizi, askerimizi, korucularımızı gözlerinden öpüyoruz, hepsini
tebrik ediyoruz. Hayatlarını milletimizin esenliği uğruna kaybeden
şehitlerimize rahmet diliyoruz. Bu rezaleti milletimize yaşatanlara da buğuz
ediyoruz. (MHP sıralarından alkışlar) 
Sayın
Başbakana tavsiyemizdir: Biliyoruz, yıkım sürecinin ilk sayfaları açılırken
kendisinin önemli bir katkısı yoktu, bunun esas müellifi başkalarıydı. Gel, bu
defteri kapat ve tarihî bir vebale artık ortak olma. Sürecin bittiğini ilan et
ve tarihe geç. Başkent Ankara vizyonuyla hareket et. Dik dur, onurlu ol,
eğilme.
Sayın
milletvekilleri, dile getirdiğim karanlık süreç adım adım ilerlerken Milliyetçi
Hareket Partisinin gösterdiği millî duruş milletimizin malumudur. Bu konuda
Sayın Genel Başkanımızın söylediklerinin ve partililerimizin duruşunun tarihî
belgeleri her dileyenin birkaç saniyede ulaşabileceği yakınlıktadır. Bunları
incelemenizi tavsiye ediyorum. 
Bu
belgeleri açtığınızda göreceğiniz gerçekler şunlardır: 
AKP,
PKK terörünü bir asayiş meselesi, hatta dönemsel bir terör eylemi olarak hafife
alırken, bizler Türkiye’ye yönelik açık bir saldırı olarak yorumladık ve
sorunun bir millî beka meselesi olduğunu söyledik. 
AKP,
teröristi özgürlükleri kısıtlandığı için eline silah almaktan başka çaresi
kalmamış muhalifler gibi yorumlarken, bizler Türk milletine ve Türk vatanına
yönelik küresel bir düşmanlığın fitne unsuru olarak baktık. 
AKP
“çözüm” denilen nafile girişimlerini ısrarla sürdürürken, bizler bu siyasetin
felaket getireceğini, teröristin sırtının sıvazlanarak, ricacılar bulunarak,
masalara oturularak değil, tedbirler alınarak silahın bıraktırılabileceğine
inandık.
AKP,
terörü “Kürt sorunu” olarak tanımlarken, bizler PKK’nın bir toplum temsilcisi
değil, bölücü, küresel bir taşeron olduğunu söyledik.
AKP,
terörün nedenini masum bir kimlik talebi olarak algılayıp millî kimliği
zedeleyecek girişimler başlatırken, bizler bu gidişatın PKK’yı
meşrulaştıracağını, millî birlik adına dönüşü olmayan bir yola sürükleyeceğini
söyledik, uyardık.
AKP,
PKK’yla müzakere sonunda Cudi’de yediverenler, Ağrı’da çiğdemler, Munzur’da
kardelenler toplayacağını müjdelerken, bizler “Tuttuğunuz yol yanlıştır,
gaflettir, ihanettir. Örgütü yok edemezsiniz. Toplayacak olduklarınız kır
çiçekleri değil, maalesef ki aziz şehitlerimizin mübarek naaşları olur.” dedik.

Bu
itibarla yalnızca bu sonuçlar bile tarihsel sapmada göz göre göre ısrar etmiş
olmanın milletimize ödettiği, çıkardığı faturanın çok acı bir özetidir. İnat
ettiniz uyarmamıza rağmen. Peki, çözüm sonucunda, çözüm denilen yıkımla
muradınız olan, silahı bırakabildiniz mi, bıraktırabildiniz mi? Hayır.
Beklediğiniz şekilde, teröristleri ülke toprakları dışına çıkarabildiniz mi? Bu
da hayır. Aklıevvel birilerinin hesabıyla silahlarını derinlere gömdürebildiniz
mi? O da hayır. Bu hesapların hiçbiri tutmamıştır. 
Sorarım
sizlere: Eğer o günlerde biz kandan besleniyor idiysek bugün bomba sesleriyle
lütfen uyanarak teröristle başlattığınız mücadelenin anlamı nedir? Biz o gün
anaların ağlamasını istiyor idiysek bugün bölgede arttırılan güvenlik tedbirlerine
ve ağlayan şehit analarına ne diyorsunuz? AKP zihniyeti bir türlü çöpe
atamadığı kokuşmuş yıkım projelerini yeniden ısıtıp çözmek için buzdolabında
koyacak yer ararken son sekiz ayda kahraman polis ve askerimizden 326 şehit
vermişiz, 364 sivil vatandaşımız ölmüş; 326 şehit, yüzlerce yaralı. Özürle,
pişmanlıkla, çark ederek kurtulmanız mümkün değildir. Bakıyorum da
Mehmetçik’in, polisimizin şehadetleri için de “Canım, bu mesleklerinin
fıtratında var. Buralar yan gelip yatma yeri değildir.” diyemiyorsunuz çünkü bu
dehşet tablosunun “açılım” dediğiniz sürecin getirdiği akıbet olduğunu siz de
gayet iyi biliyorsunuz. Ey AKP, ey Hükûmet, ey saray; şimdi her aziz şehidin
ardından, bırakınız gözlerini, yürekleri ağlayanlar kimlerdir? Aziz
şehitlerimizin elleri öpülesi, nur yüzlü, muhterem analarının gözyaşı yok mu?
Değerli
milletvekilleri, mağlubiyetin mukadder olduğu bu kirli ilişkilerde teslimiyetçi
kadroları yenilgiye uğratan 4 önemli zirve noktası olmuştur. Bu dördünün de
kaçınılmaz olarak stratejik sonuçları ve yıkımı görülecektir. 
Bunlardan
birincisi, Süleymaniye’de konuşlanmış askerlerimizin başına, 4 Temmuz 2003
tarihinde Amerikalı askerlerin çuval geçirmesi rezaletidir. Olay semboliktir
ama aslında başına çuval geçen, dönemin AKP Hükûmetidir. Bu olayda siz bunu
sineye çektiğiniz gün, Irak’taki Türkmen soydaşlarımızı kaybetmiş oldunuz. 
İkinci
kritik teslimiyet noktası, İslam dünyasının imhası demek olan Büyük Ortadoğu
Projesi’nin taşeronluğunu yüklendiğiniz 9 Haziran 2004 tarihindeki G8
toplantısıdır. Burada, BOP Eş Başkanlığı yaftasını gururla boynunuza asmış,
dönüşünüzde de grup toplantısında müjdelemiştiniz. Bu olayla siz taşeronluğu
kabul ettiğiniz anda İslam dünyasına zulmün çarkları dönmeye başlamıştır. 
Üçüncü
önemli kavşak noktası, 19 Ekim 2009’da foyanızın tam anlamıyla ortaya çıktığı,
PKK terörist mangasının Habur sınırında Hükûmetinizce karşılama ve kucaklaşma
merasimidir. Bu olayla, siz, yüzlerce teröristin mahallelere sızarak hendek
kazmaları için dağdan şehre inişini başlatmıştınız.
Yaptığınız
dördüncü stratejik sapma ise 22 Şubat 2015’te, muhterem ecdadımızın Anadolu’nun
fethinin ve birliğinin sembolü olan Süleyman Şah’ın aziz naaşının Suriye’deki
kabrinden apar topar kaçırılmış olmasıdır. Bu olayla, siz, Suriye’de artık
ciddiye alınamayacağınız sürecin kapısını da aralamış oldunuz.
Değerli
milletvekilleri, Hükûmetin dış politikası içler acısı. Propaganda malzemesi
yapılarak övülen başarılı, hükümran bir Türkiye’nin müjdecisi olan “sıfır
sorun” yerinde yeller esiyor. Bu zihniyete göre, kendilerinden önce gelen
hükûmetler uyguladıkları politikalarla etrafımızda düşmanlık kuşağı
oluşturmuşlardı. AKP de sıfır sorunla dostluk ve barış çemberi kuracaktı. Sayın
Davutoğlu 2000 yılında henüz danışman iken dış politikamızı belirleyecek
prensipleri şöyle ifade etmişti: “Güvenlik ve özgürlük arasındaki denge,
komşularla sıfır sorun, çok boyutlu dış politika, proaktif bölgesel dış
politika, yeni bir diplomatik stil ve ritmik diplomasi.” 
Elbette
bu saydıklarından hangisinde ne kadar başarılı olduğunuzu, ne kadar ayazda
kaldığınızı anlatmak için bu görüşmenin süresi dışında… Ama özetleyelim:
Bölgede güvenlik kalmayınca özgürlüğe zaten sıra gelmedi. Her komşuyla sorun
yaşayınca zaten komşular sıfırlandı. Küresel projelerin bağlacı olunca dış
politikada boyut da kalmadı. Bölgede ön almak isterken kuyruğun sonuna razı
olundu. Bir kişinin aklına teslim edilen yeni stil diplomasi ise yerlerde
sürünüyor. Gelelim, geleneksel ritmik diplomasiye. Bunlar ortalıkta... Yani
sizler ortalıkta diplomatik bir ritim görebiliyor musunuz? Kimin çalıp kimin
oynadığının belli olmadığı bu curcunadan bir ritim bulup çıkartabiliyorsanız
buna vereceğiniz isim “kıvırtma diplomasisi” olmalıdır. (MHP sıralarından
alkışlar) “Esad kardeşim”den “katil Esed”e, “dostum Obama”dan “ey Amerika”ya,
“…”(x)ten “İsrail’e muhtacız.”a, “Şanghay Beşlisine alın.”
dediği Putin’den “yalancı Putin”e yalpa yapa yapa duvara toslanmıştır. Bugün
Suriye’yle düşman, İran’la gergin, Yunanistan’la mayhoş, Irak’la sorunlu,
Amerika’yla sıkıntılı, Rusya’yla kavgalı, İsrail’le platonik, Avrupa’yla
güvensiz ve tutarsız ilişkiler Türkiye gerçeği olarak karşımızdadır. Birleşmiş
Milletlerde sözümüz geçmiyor, NATO keyfine göre yaklaşıyor, Avrupa Birliği
ciddiye almıyor, durum bu. Yıllar önce “yeni diplomatik stil” denilen bu olsa
gerek.
Muhterem
milletvekilleri, bu tutarsızlıklar ilk kez olmuyor. AKP’nin siyasi sicili
tutarsızlıklar üzerine kuruldu. Dün 2009 yılında bu salonda mayınları
temizletmek için bas bas bağırdığınız Suriye sınırındaki araziye şimdi kalkmış
beton duvar çekmeye çabalıyorsunuz. Düne kadar diz kırarak yan yana
oturduğunuz, elini öperek saygıda kusur etmediğiniz yol arkadaşınızı işler
tersine dönünce “Haşhaşi” ve “virüs” diye suçlayabiliyorsunuz. Dün bir
mezarlıkta dikilmiş terörist heykelini, sırf çözüm süreci baltalanmasın diye
fiberglastan yapılmış basit bir heykel olduğunu söyleyip önemsemezken bugün
operasyonların acı sonuçlarını açıklamak zorunda kalıyorsunuz. 
KAMİL
AYDIN (Erzurum) – Heykeltraş arkada.
OKTAY
VURAL (Devamla) – Dün büyük bir örgütlü tezgâh sonucunda bu ülkenin askerleri,
polisleri, gazetecileri, yazarları kelepçelendiği günlerde “Türkiye
bağırsaklarını temizliyor.” derken bugün “Bir kumpasın içindeymişiz,
aldatıldık.” diyebiliyorsunuz. Dün Libya’da iç savaş başladığında NATO’ya
“NATO’nun Libya’da ne işi var?” derken bugün Suriye’ye yana yakıla NATO’dan
medet umuyorsunuz. Dün “Devletin muhatabı Öcalan değil, millet; terör örgütüyle
masaya oturduğumuzu söyleyenler şerefsizdir.” derken bugün “Memurları İmralı ve
Oslo’ya ben gönderdim.” diyebiliyorsunuz. Dün Hükûmetin bir bakanı “Öcalan’ın
düşünceleri bizi bağlamaz.” derken bir sene sonra yıkım sürecinden sorumlu
bakanınız “Öcalan’ın mesajı bizim de düşüncemizdir.” diyebiliyor. Dün siyasete
girmeleri için refakat ederken, yıkım ortağınız HDP’yle saray salonlarında
bölünme projelerinde müzakereler yaparken bugün yıkımın yöntemi konusunda ayrı
düştüğünüz masalardan ağız dalaşı yapıyor, “Ne işleri var bunların Mecliste?”
diyebiliyorsunuz. Dün düzmece belgelerle çok sayıda insan yargılanırken “Bırakın
yargı görevini yapsın.” derken yargı ayakkabı kutularınıza dayanınca adalet ve
hukuku baltalayıp sarmal olduklarınızdan paralel devlet icat edebiliyorsunuz.
Dün bölgeyi kan gölüne çevirmiş IŞİD’e “öfkeli çocuklar” derken bugün
sınırımızdan defetmek için müttefik arıyorsunuz. Dün “Ezber bozuyoruz.” deyip
iç tehdit tespitlerinin, eski yönetimlerin sanal korkularının eseri olduğunu
iddia ederken bugün bu tehditlerin bir gerçek olduğunu itiraf ediyorsunuz.
Burada şunun cevabını arıyoruz: Bunlardan hangisi sizsiniz? Dünkü mü, bugünkü
mü? Dün ne dediyseniz, ne yaptıysanız hepsini yalanladınız. Bugün
söylediklerinizi de yarın yalanlamayacağınızın garantisi var mı? Ya o zaman
yanlış yapıyordunuz ya şimdi yanlış yapıyorsunuz. O zaman yanlış yaptığınızı
itiraf ediyorsanız o hâlde o gün yalan söylüyordunuz. Bugün doğru yaptığınızda
ısrarcıysanız o hâlde önünüzdeki birkaç seneyi bile göremeyecek kadar stratejik
körlük içindesiniz. Unutmayın ki muvazaalar daima tehlikelidir. Size getirdiği
kolaylıkları yarın imkânsızlıklarla millete ödettirmek isterler, aklınızı
başınıza alın. 
Değerli
milletvekilleri, demokrasi, toplumun iç dinamiklere müdahil olabileceği,
sosyokültürel ve sosyopolitik yükselişin, dolayısıyla, milletleşmenin getirdiği
bir mükâfattır. Tepeden inme demokrasi olmayacağı gibi darbeyle de demokrasi
olmaz. Bu nedenle, demokrasi ve özgürlükleri halkına bahşeden bir şahsın
aranması, ancak totaliter zihniyetin, ilkel toplumların ürünüdür. Hürriyetsiz
demokrasi olmaz. Demokrasi, bilinçle yükselişe geçmiş bir halkın talebiyle
oluşur, birisinin ikramıyla, lütfuyla oluşmaz. Unutmayalım ki ileri, demokratik
bir yönetim ancak milletleşmiş toplumların ulaşabildiği değerdir. Bu yüzden,
millet altı sosyolojik yapıların demokratik yönetime ulaşması veya yaşatması
pratikte mümkün olmamıştır.
Demokrasiyi
sadece sandık, sadece oy, sadece Meclis gibi gören bir anlayışın örneklerini
Orta Doğu sultanlıklarının vitrininde görebiliyoruz. Dün de öyleydi, maalesef
bugün de öyledir. Bu itibarla, adına Arap Baharı denilerek alkışlanan ama bugün
Arap fırını olan halk ayaklanmalarından demokratik devlet beklemek
hayalciliktir. Bu toplumların arkasındaki geri sosyolojik aidiyetleri
buluşturarak milletleşmeye yükseltmeden demokrasinin doğmayacağını bilmek için
uzman olmaya gerek yoktur; insanlık tarihine bakınız. Bizim, yıllardır, AKP
zihniyetine, “Demokratik olacağız.” diyerek alt kimlikleri kaşımasının millî
kimliğimize yapacağı tahribatı anlatırken uyarılarımızdan biri de bu siyasal
yönetim hassasiyetimize yönelik olandı. 
Bugün,
her kötülüğün adresi gibi gösterilen 82 Anayasası’nı değiştirmek için
seferberlik başlatanların, sıra yönetim şekline gelince 12 Eylül
diktatörlüğünün yetkilerini isteyerek devlet başkanlığına talip olmalarını
akılla, ahlakla, siyasetle izah etmek mümkün değildir. Doğru olan, önemli
tecrübeler edindiğimiz sistemi kaliteli ve etkin hâle getirerek millî irade
vasıtasıyla yöneticileri çıkarmaktır ancak AKP’nin denemeye çalıştığı modelde,
bir vesileyle zuhur etmiş bir reis adayına münasip bir sistem ve ona tabi
olacak bir ahali aranmaktadır. Kimsenin kendisini aşiretçi zihniyetin üst
yapısı olarak devlet reisi, yüce Meclisi de ihtilalin Danışma Meclisi yapmaya
hakkı yoktur, haddi de değildir. 
Muhterem
milletvekilleri, İslam ülkelerinde Batı destekli ayaklanmalar sonucunda
indirilen diktatörlüklerin arkasından yaşanan çöküşleri hepimiz biliyoruz,
yaşıyoruz. İslam ülkelerinde, toplumsal dönüşümü sağlamadan, kök salmış feodal,
dinî, etnik reisin mevcudiyetini kendi halklarına sorgulatmadan sonuç almak
mümkün değildir; mutlaka siyasal bir millet kavramına ulaşmaları gerekmektedir.
Medeniyet havzamızda bir barış ve huzur girişimine Türkiye önderlik etmelidir. 
Bizi
en yakından etkileyen husus Suriye’deki gelişmelerdir. Suriye’de rejim meselesi
bir iç savaşa dönüştürülmüştür. İsrail’in 1995 yılında kendi güvenliği için
gördüğü bu vekâleten savaşın muharriki kim olmuştur biliyor musunuz? Buna cevap
veremiyorsunuz. Evet, bugün, maalesef “vekâleten savaş” dedikleri bir savaşın
muharriki olan AKP Hükûmeti, aslında bu savaşın aslının İsrail’in güvenliği
için yapıldığını sizlere söylemiyor. Süreçte inisiyatif alınmadı. Rusya’nın
müdahalesinden sonra çaresizliğe, ABD’nin PYD’ye yardımıyla da âcziyete
düşüldü. Gelişmeler Türkiye'nin kontrolünden çıktı ve kaotik mecrasında
seyretmeye başladı. Düne kadar, ülkelerinde kendi kaynaklarıyla hayatlarını iyi
kötü idame ettiren 2,5 milyon Suriyeli, katliam ve saldırılardan kaçarak
aramıza katıldı; ülkemizin bir yerlerinde, bizim imkân ve kaynaklarımızı
kullanarak yaşamaya çalışıyor ama bir de ülkenin güvenlik ve esenliğini
sarsmaya çalışan terör boyutu vardır. Suriye’de birbirine dost veya düşman ne
kadar grup varsa bunların tamamı memleketimiz üzerinde kendilerine müzahir,
hatta militan insanlar bulmuştur. Bunların Suriye içinde birbirlerine olan husumetleri
yetmezmiş gibi, bizim topraklarımızda da çatışarak düşmanlıklarını Türkiye’ye
taşımışlardır. Bu karmaşa, bugün, kimin, nerede, nasıl patlayacağı belli
olmayan, başkentimize kadar uzanan canlı bomba saldırılarını başlatmıştır.
Adına
“PYD” denilen Suriye PKK’sına, iç savaş çıktığından bu yana Hükûmetin bakışı
başka, uygulaması başkadır. Bir taraftan, bu yapının Kürtlerin temsilcisi
olmadığı, terör örgütü olduğu sürekli vurgulanmıştır. Elbette, biz bu tutumun
ve sözlerin arkasındayız ve doğru buluyoruz ama işin garibi şudur: “PYD”
denilen bu yapılanma o gün ortaya çıkmış değildir, bunlar Esad kardeşinizle
dost iken de vardı, o araziyi tutmuşlardı, o tehdit o gün de vardı. Siz,
Suriye’de çatışmalar başlamadan önce Hükûmetin PYD’ye yönelik bir tepkisini
gördünüz mü? Ben görmedim. PYD’nin bu coğrafyadan atılması için Esad kardeşleri
nezdinde bir girişimde bulundular mı? Hayır. 2012 yılında dönemin Başbakanı,
Suriye’nin kuzeyindeki PYD’yi kastederek “Kuzeyde oluşacak yapılanma bizim için
bir terör yapılanmasıdır.” demiştir; doğrusu da budur. Evet, o günlerde, bu
gazete manşetlerinde “Müdahale ederiz.” diyenler sizlersiniz, “Suriye’de
yapılanırsa müdahalede bulunuruz, müdahale hakkımız.”; yıl 2012. Neredesiniz
ya, neredesiniz? 
ERKAN
AKÇAY (Manisa) – Yok. 
OKTAY
VURAL (Devamla) – Neredesiniz? Uyuyorsunuz, yan gelip yatıyorsunuz. Bunları
söylerken geçmişinize bir bakın. 
Başbakan
“Kobani’nin düşmesini istemeyiz.” demiş, hain, terörist ilan edilen PYD’nin
yöneticisi 2014 yılının Ekim ayında Ankara’ya gelmiş ve görüşme yapılmış,
PYD’ye bakış aniden değişmiş. O güne kadar “PKK’nın ikizi” tanımlanan örgüt,
Hükûmet nezdinde artık siyasi temsilci olmuş. Dönemin Başbakan yardımcısı,
PYD’nin PKK gibi olmadığını, HDP gibi PYD’nin de siyasetle ilgilendiğini
söylemişti. Ne olmuştur da PYD’yi terörist PKK’nın devamı görürken iki yıl
içinde çark etmişsiniz?
Değerli
milletvekilleri, Suriye içinde iç savaşta arka çıktığınız taraflar üzerindeki
hesaplar tutmamıştır da ondan; “IŞİD” denilen bela 2014 Eylülünde sınırımıza
dayanmıştır da ondan; çünkü o devirde heyet üstüne heyet ağırlayan İmralı
canisinin şantajlarına boyun eğmek zorunda kalınmıştır da ondan. 
Suriye
Kürtlerini temsil etmediği söylenen PYD’nin başı olan adamla siyasi
müzakerelere girilmiş, Kobani’nin nasıl kurtarılacağının pazarlıkları
yapılmıştır. Başbakan, Kobani’deki teröristlere selam bile göndermiştir.
Ardından, Irak’a, peşmerge ordusuna mensup silahlı adamlar, tıpkı Habur’da
olduğu gibi, Hükûmetin eskortluğunda, 2014 Ekiminde, Cumhuriyet Bayramı’nda
ülkemize girmiş, Suriye’ye geçiş yapmıştır. İbretle izledik, bir taraftan
“terörist” diye suçladınız, sonra müzakere masasına oturdunuz. 
Şimdi
size soruyorum: Siz ağır silahlı peşmergeleri Suriye’ye sokarken, Türkiye’den
karadan sokarken, ABD, PYD bölgesinin mühimmatını havadan atmıştır. 
Şimdi
soruyorum: Bunların birbirinden farkı nedir? Maalesef bugün ABD ile Rusya,
beraber ve birlikte PYD’yi destek noktasına kadar gelmiş ve PYD Fırat Nehri’nin
batısını yoklamaya başlamıştır ve Cumhurbaşkanı, Başbakan, Fırat’ın batısına
geçilmemesini ihtar etmiştir. Bizler, bu uyarının yerinde ama çok gecikmiş
olduğunu düşünüyoruz ancak başta Cumhurbaşkanı olmak üzere Başbakanın da sık
sık dile getirmeye başladıkları “Fırat’ın batısı” kavramının bir tehlikeyi
doğurmakta olduğu uyarısını da yapmak isteriz. “Fırat’ın batısı” diye diye
tekrar ettiğiniz sınırın doğusunda kalan topraklardaki PYD hâkimiyetini bu
sloganla meşrulaştırmış oluyorsunuz. Bir sınırı telaffuz ettiğiniz takdirde,
sınırın bir tarafında hak iddia ederken diğer taraftan da kullanım hakkını
onlara teslim etmiş oluyorsunuz. İşte, Büyük Atatürk’ün “Hattı müdafaa yoktur,
sathı müdafaa vardır.” sözünün ardındaki yüksek akıl budur. 
Özetle,
Hükûmet bu sözüyle, Fırat’ın doğusunu gözden çıkarmış ve PYD’ye terk etmiştir.
Şimdi, ondan arta kalan Cerablus-Azez arasında uçuşa kapalı bölge oluşturmaya
çabalıyor. Peki, bugün IŞİD kontrolündeki bu bölgeyi bu unsurlardan kim
temizleyecek? Mademki obüslerle caydırıcılık sağlanıyor idiyse IŞİD
kontrolündeki bu alanda bu tedbiri kullanmaktan neden kaçınıyorsunuz? Sayın
Başbakan, Suriye’nin toprak bütünlüğüne hâkim olamamasını Türkiye’nin
çabalarına bağlarken IŞİD ve PYD’nin hâkimiyetini kolaylaştırdığını itiraf
etmiş olmuyor musunuz yani bugün IŞİD ve PYD’nin bulunduğu bölgelerde egemenlik
hakları elde etmesini meşru görmüş olmuyor musunuz? Eğit donat fiyaskosu, ondan
sonra, maalesef, yurtlarını savunmak zorunda kalan bir avuç Türkmen genci
kalıyor zor durumda. Her sıkıştığı anda MİT tırlarını kullanarak sahte Türkmen
siyaseti üretmek AKP’nin bu konudaki vebalini ortadan kaldırmaya yetmemektedir.
Esad’la kol kola kaldığınız günlerde Türkmenlerin hak ve özgürlüklerini niye
dile getirmediniz? Türkmenler, maalesef, özgür Suriye kurma çabalarınızın
başladığı 2012 yılından önce de bin yıldır aynı yerdeydiler. Türkmenler,
Bayır’da, Bucak’ta, Halep’teydiler, Rakka’da, Lazkiye’de, Şam’daydılar,
Golan’da, Hama’da, Humus’taydılar, yalnızca burada değil, Irak'ta
Kerkük’teydiler, Musul’da, Telafer’de, Erbil’deydiler, Altınköprü’de,
Tuzhurmatu’daydılar. Varsa bir suç hesabını sorun, engel olan yoktur. Konuyu,
tırları ısıtıp ısıtıp Türkmenlere olmayan ilginizin belgesi gibi ağzınıza sakız
yapmayın, Türkmen varlığının malzemesi yapmayın. Çünkü siz, Türkmen soydaşları,
10 Nisan 2003’te Kerkük ve Musul’da Türkmen kayıtlarının bulunduğu tapu ve
nüfus dairelerini peşmergelere yağmalattığınız anda terk ettiniz; siz,
Türkmenleri, 4 Temmuz 2003’te Irak’ta Süleymaniye’de çuval geçirildiği anda
terk ettiniz; siz, Türkmenleri, Ayn El Arap’ı kurtarması bahanesiyle Kürt
peşmergelerini sınırımızdan geçirerek Suriye’ye soktuğunuz gün terk ettiniz.
Maalesef, bugün tek gerçek, Türkmenlerin yerinden yurdundan edildiğidir. Bu
konuda da ciddi bir kararınız varsa arkanızda olacağımızı açıklamak isterim.
Türkmen soydaşlarımızı yaşadıkları tarihî coğrafyalarda koruyabilmek için,
sadece Esad rejimine değil, her muhasım güce karşı en caydırıcı tedbiri alın;
Irak’ta ve Suriye’deki yapılanmanın içinde siyasi bir denge unsuru olmasını
sağlayın.
Değerli
milletvekilleri, toplumun yarısını yanına alıp diğer yarısıyla kavgalı bir
iktidarın “millî güç” dediğimiz bütün unsurları seferber etmeden, toplumun
küskün diğer yarısını ikna etmeden kalıcı başarılar elde etmesi düşünülemez.
Milliyetçi Hareket Partisi olarak biz, ülkemizin menfaatine olduğuna
inandığımız her siyaseti canıgönülden destekleriz. Bu itibarla bizler,
Türkiye’nin geleceğini şekillendirmek isterken olmazsa olmazlarımızı sıralamak
isteriz. Türkiye’mizde vücut bulmuş büyük Türk milleti ve üzerinde şekillenen
aziz cumhuriyetimiz, bu coğrafya ve beşeriyetin bizlere tarihî mirası ve
emanetidir. Bin yıllık var olma mücadelesi, bu muazzam kudreti, bu coğrafyanın
üzerinde şekillenmiş jeopolitik gerçekler üzerine inşa etmiştir. Ana coğrafya
bin yıldır aynıdır, bu coğrafyadaki başat millet aynıdır, bu milletin ittifak
ettiği devlet aynıdır. Tarihsel anlamda bizi Selçuklu, Osmanlı, Türkiye yapan
kudretin altyapısında bu üç muhteşem değer vardır. Eğer yanlış hesap yapar da
coğrafya, millet veya devletten birinin konumunu ya da yapısını değiştirmeye
kalkarsanız ya coğrafyayı ya milleti ya da devleti kaybedersiniz. Bunlardan
birini kaybetmemiz hâlinde diğerlerini de kaybetmemiz mukadderdir. Bunlardan
birini dönüştürmeye çalışırken diğerlerini de dönüşümün tahribatından
kurtarmanız mümkün değildir. Bu üçlü, bizim, insanlığın en büyük
imparatorluklarından birini kurmamıza vesile olmuştur, dünyanın ilk millî
bağımsızlık savaşını yedi düvele karşı bu ülkemin evlatlarının vermesini
sağlamıştır ve Türkiye’mizde şekil bulmuş bu üç kutlu değer, bölgedeki bütün
mazlum toplumların kurtuluş ve yükseliş güvencesidir. Özetle “devlet”, “millet”
ve “ülke”, üzerinde ucuz politika denemeleri yapacağınız içi boş kavramlar
değildir. Varlığımızın sigortası olan üç değere karşı üretilmiş küresel
projeler asırlardır zemin ve zaman kollamaktadır. Bunun için bunlar üzerinde
mühendisliği sürdürecekseniz ayağınızı denk alın. Önce büyük Türk milletinin
millî kimliği üzerindeki tahribat arayışınızı durdurun. “Türk”, tarihin
asırlardır bu vatanda yoğrulmuş beşeri varlığının unvanıdır. Tarihin yazdığı bu
ismi Anayasa’dan çıkarmaya çalışmak kimsenin haddi değildir, hatırınızdan
çıkartmayın. 
Kimlik
üzerinde başlattığınız tahriklerin neden olacağı toplumsal ayrıştırma
politikalarını sona erdirin. Korkmayın, cumhuriyet size rağmen kurulmuş
değildir, sizin de devletinizdir. Geçmişteki dönemsel yönetimlerin
olumsuzluklarını devlette aramayın, saygı duyun. Sakın aldanmayın, bedeli kanla
yazılmıştır. Bu coğrafyada yaşayan milletin teminatı millî devlettir,
hesaplaşmaya yeltenmeyin Sayın Başbakan. Cumhuriyetin kurucu felsefesi Millî
Mücadele’nin mükâfatıdır. Varsa eksiklerini tartışın, kusurlarını görüşün ama
yıktığınız takdirde bin yılın mirasını tahrip ettiğinizi bilin.
Komşu
coğrafyalarda atacağınız adımları küresel çekim alanından muaf tutun. Ankara
jeopolitiğinin taşlarını yerinden oynatmayın. Uluslararası ilişkilerde başka
başkentlerin çekim alanından uzaklaşın. Nerede Türk, nerede Müslüman ve nerede
insan varsa elbette ilgilenin ama başka başkentlerin pencerelerinden değil,
dünyaya Ankara’dan, Türkiye Büyük Millet Meclisinden bakın. (MHP sıralarından
“Bravo” sesleri, alkışlar)
İflas
etmiş ideolojiniz yerine millî birlik ve bütünlüğümüzü odağına alan, millî
menfaat ve millî güvenliğimizi hedefleyen politikalara dönün. Adına “çözüm” dediğiniz
yıkım projesini derhâl durdurun ve bu yanlıştan dönün, döndüğünüzü de ilan
edin. Yaptığınız yanlışlarla dirilttiğiniz terörün yok edilmesi için kapsamlı
bir terörle mücadele stratejisi geliştirin ve bizimle paylaşın. Bu kararları
görmeden bizim vereceğimiz tek destek, kahraman güvenlik güçlerimizin
siyasetinizin yanlışlarını düzeltmek uğruna verdikleri cansiparane
mücadelelerine olacaktır. Allah hepsinin yardımcısı olsun. 
Bu
vesileyle, 2016 yılı bütçe görüşmelerinin milletimize hayırlar getirmesini
dileriz. Bugün yaşadığımız acılar ve sorunlar AKP’nin on dört yıllık
serencamıdır. Bunlarla yüzleşmek için aynaya bakabilmeleri hâlinde, üstat Necip
Fazıl’ın bu dizeleri sizi tarif etmeye yetecektir:
“Aynalar,
bakmayın yüzüme dik dik; 
İşte
yakalandık, kelepçelendik!
Suratımda
her suç bir ayrı imza,
Benmişim
kendime en büyük ceza!
Nur
topu günlerin kanına girdim.
Kutsi
emaneti yedim, bitirdim.
Çıkamam,
aynalar, aynalar zindan. 
Bakamam,
aynada, aynada vicdan; 
Beni
beklemeyin, o bir hevesti; 
Gelemem,
aynalar yolumu kesti.”
Milliyetçi
Hareket Partisi Grubu olarak, AKP Hükûmetinin on dört yıllık serencamını
dikkate alarak bu bütçesine olumsuz oy vereceğimizi belirtiyor, yüce heyetinizi
saygıyla selamlıyorum. (MHP sıralarından alkışlar)
BAŞKAN
– Sayın Oktay Vural, teşekkür ediyorum.
Sayın
Baluken, bir beyanınız mı vardı?
İDRİS
BALUKEN (Diyarbakır) – Vazgeçtim Sayın Başkan.
BAŞKAN
– Peki efendim.
Efendim,
birleşime otuz dakika ara veriyorum.
Teşekkür
ederim.
Kapanma Saati: 20.06
ÜÇÜNCÜ OTURUM
Açılma Saati: 20.41
BAŞKAN: İsmail KAHRAMAN
KÂTİP ÜYELER: Emre KÖPRÜLÜ (Tekirdağ), Mustafa AÇIKGÖZ (Nevşehir) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 45’inci Birleşiminin
Üçüncü Oturumunu açıyorum. 
2016 Yılı Merkezi Yönetim Bütçe Kanunu Tasarısı ile 2014 Yılı
Merkezi Yönetim Kesin Hesap Kanunu Tasarısı’nın görüşmelerine devam edeceğiz. 
Komisyon ve
Hükûmet mevcut. 
Efendim, ilk
konuşmacı, Halkların Demokratik Partisi Grubu adına Muş Milletvekili Sayın
Ahmet Yıldırım. 
Buyurun efendim.
(HDP sıralarından alkışlar) 
HDP GRUBU ADINA
AHMET YILDIRIM (Muş) - Teşekkür ederim Sayın Başkan. 
Sayın Başkan,
değerli milletvekilleri; hepinizi saygıyla selamlayarak başlamak istiyorum. 
Sayın
Başkan, herhâlde seyircisiz oynama cezası alınmış bir maç gibi şu anda Genel
Kurul.
HAKAN
ÇAVUŞOĞLU (Bursa) – Bizim bileceğimiz bir şey ya, siz konuşun.
MAHMUT
TANAL (İstanbul) – Yani olmazsa İç Tüzük'ün 72’nci maddesine göre çalışmanın
devamı veya şeyine karar verirsek oylamaya herkes gelir.
AHMET
YILDIRIM (Devamla) – Yok, gerek yok.
BAŞKAN
– Sayın Yıldırım, naklen yayın var ya, hem de güzel bir saatte.
Buyurun
efendim.
AHMET
YILDIRIM (Devamla) – Evet, teşekkürler Sayın Başkan, sağ olun.
İDRİS
BALUKEN (Diyarbakır) – 78 milyon izliyor!
AHMET
YILDIRIM (Devamla) – Sayın Başkan, değerli milletvekilleri; şüphesiz her parti
açısından ve özellikle bir bütçeyi hazırlayan siyasi iktidarlar açısından
bütçeler, bütçe yasa tasarıları hükûmetlerin faaliyetlerine meşruiyet
kazandırmak için siyasal, ekonomik ve önemli yönetsel belgelerdir. Bütçeler
aynı zamanda sosyal sınıflar arasındaki bir mücadelenin de alanı anlamına
gelmektedir. Egemenler ile yöneten sınıflar arasındaki en önemli ekonomi ve
maliye politikası araçlarıdır. Ayrıca bütçe yasa tasarıları hükûmetlerin emek,
demokrasi, sosyal hak ve özgürlükler, insan hakları, farklı etnik kimlikler,
inançlar ve farklı cinsiyetlere eşit yaklaşım konularındaki duruşlarının en
önemli göstergeleridir. Bu temelde, gerek geçici gerekse merkezî yönetim
bütçesi anlamında ilişkileri itibarıyla dört hafta boyunca devam etmiş torba
yasalarla birlikte değerlendirildiğinde 2016 yılı merkezî yönetim bütçesi
yaklaşık iki buçuk aylık bir çalışmanın ürünü olarak bugün Genel Kurula
indirilmiştir.
Sayın
Başkan, özellikle bugün bütçe görüşmeleri üzerine siyasi partilerin konuşmaları
başlamadan önce usul üzerine başlattığımız tartışmada ifade ettiğimiz üzere,
tekrar belirtmek isterim ki, şu anda Genel Kuruldaki görüşme aşamaları da aynı
komisyon gibi, komisyon raporları, komisyon raporlarına eklenen muhalefet
şerhleri gibi aynı sürecin devamıdır. Düşünün, burada söylenen her şey Meclis
zabıtlarına geçmekte, tutanaklardaki yerlerini almaktadır. Bizim günlerden,
haftalardan beri ifade ettiğimiz veya gerek iktidar gerekse muhalefet
partisinin diğer hatipleri tarafından burada ifade edilen her husus aynen Plan
ve Bütçe Komisyonu raporuna eklenen yazılar gibi aynı sürecin devamını ifade
etmektedir. Buradan bakıldığında, bizim burada söylediğimiz ve zabıtlara geçen
her şey komisyon raporuna da muhalefet şerhimiz olarak eklenmek durumundadır
çünkü aynı sürecin birer parçalarını ifade etmektedir. Şimdi, düşünün, ben
burada her şeyi ifade edeceğim ama burada ifade ettiklerimin tutanağa geçmesi
hususunda bir engel yok ama komisyon raporuna geçmesiyle ilgili bir problemin
ön plana çıkarılmasını anlayabilmek mümkün değildir.
Öncelikle
2016 Yılı Merkezi Yönetim Bütçe Yasa Tasarısı’na dair düşüncelerimi ifade
edeceğim; daha sonra da bu konudaki yasal mevzuata, anayasal mevzuata ve İç
Tüzük’e aykırılıkla ilgili bölümlere dair de söylemlerimi rezervde tutmak üzere
süreye göre bunlara da tekrar değinmeye çalışacağım.
Evet,
2016 yılı bütçesi, aslında önceki yıllarda AKP iktidarının hazırlamış olduğu
bütçe yasa tasarılarına benzer bir biçimde, ifade etmek gerekir ki fakiri değil
zengini, emeği değil sermayeyi, kadını değil eril zihniyeti, çevre ve
ekosistemi değil doğanın talanını, yerelliği değil merkezî vesayeti
güçlendiren, çoğulculuğu değil tekçiliği önceleyen bir özelliğe sahiptir veya
en iyi hâliyle burada saydığımız dezavantajlı grupları avantajlılara karşı
koruma amacı taşımayan, böyle bir içeriğe sahip olmayan bir bütçe yasa tasarısı
olarak karşımızdadır. Ya değilse, ülkemizde özellikle fakirin zengine karşı
korunması, emeğin sermayeyle arasındaki makas açısının kapatılması, kadının
dezavantajlı konumdan özellikle erkek egemen sisteme karşı korunmasını
önceleyen, çevresel, ekolojik ve ekosistemi koruyan, yerelliği, yerel
demokrasiyi, yerel bütçelemeyi ön plana çıkaran, çoğulculuğu esas alan bir
bütçe olmasını canıgönülden arzulardık, ancak şunu söyleyelim ki bazı hususları
muhalefet partilerinden hatipler de dile getirdiler, ana muhalefet partisinin
Genel Başkanının dile getirmiş olduğu hususu çok kısaca geçeceğim ama notlarım
arasında vardı diye söyleyeyim. 
Bakın,
Komisyon aşamasında, Cumhurbaşkanlığı bütçesi görüşülürken, Cumhurbaşkanının
Sayın Genel Sekreterine çok açık sorduk: “Yapılan Cumhurbaşkanlığı Sarayı’nın
müştemilatıyla birlikte, tefrişatıyla birlikte maliyetinin 5 milyar dolar
olduğu tevatürü orta yerde dolaşmaktadır. Bu yanılgılı bir ifade olabilir ama
bunu düzeltmekle yükümlü olan sizlersiniz.” Çok açık sorduk, cevap vermek
istemedi, ısrar edince Sayın Genel Sekreter şu cümleyi kullandı: “Oranın
inşaatı başladığında, sarayın inşaatı başladığında Başbakanlık binası olarak
düşünüldüğü için, Başbakanlık bütçesinden karşılanmıştır. Bunu biz
Cumhurbaşkanlığı olarak bilemeyiz.” 
Burada
bulunan Komisyonumuzun değerli üyeleri de buna şahit oldular ve Komisyon
tutanaklarına da geçti. Daha sonra beş Başbakan Yardımcımız ayrı ayrı geldiler
ve her birine ayrı ayrı sorduk. Hiçbiri bugüne kadar Cumhurbaşkanlığı
Sarayı’nın müştemilatı, tefrişatıyla ilgili bir cevap verebilmiş değil, biz de
merakla bekliyoruz.
Bir
de Komisyon görüşmeleri esnasında şunu öğrenmiş olduk: Bakın, “Orası yapılmaya
başlandığında Başbakanlık binası olarak düşünülmüştü.” derken, aslında şunu
ifade ediyor: Orası Cumhurbaşkanlığı ya da Başbakanlık için değil kişi için
yapılmış çünkü Sayın Erdoğan eğer bugün Başbakan olarak kalmış olsaydı orası
Başbakanlık binası olarak kullanılacaktı. Orası bir kamu binası olarak değil
veya bir kamu kampüsü olarak değil, bir kişinin kullanımı için özel
tasarlanmıştır, yapılmıştır, en azından Cumhurbaşkanının Sayın Genel Sekreteri
tarafından böyle ifadelendirilmiştir.
Bir
diğer husus…
HALİS
DALKILIÇ (İstanbul) – Tapusunu üzerine mi aldı?
AHMET
YILDIRIM (Devamla) – Ya, şimdi Hükûmet adına konuşulacaktır, siz gelir… Hükûmet
adına cevap verilir. 
Bakın,
ben kendi yorumumu eklemeksizin bana verilen cevapları sizlerle paylaşıyorum
değerli arkadaşlar. Tapusunu şüphesiz üzerine almıyor ama tapusunu üzerine
aldığı… Madem öyle, banka hesaplarına geçirdiği şüphesiz farklı meblağlar
vardır. 
BÜLENT
TURAN (Çanakkale) – Hayda! 
AHMET
YILDIRIM (Devamla) – O zaman arkadaşınıza söyleyecektiniz. 
BÜLENT
TURAN (Çanakkale) – Yakıştı mı şimdi?
HÜSEYİN
KOCABIYIK (İzmir) – Adam gibi konuş!
AHMET
YILDIRIM (Devamla) – Bakın, bugüne kadar burada ifade edilen birçok…
BÜLENT
TURAN (Çanakkale) – Bu davalık olur, düzelt, bu davalık olur.
AHMET
YILDIRIM (Devamla) – …17 ve 25 Aralıktan bugüne kadar rüşvet ve yolsuzluk
iddialarıyla ilgili hiçbir araştırma önergesinin kabul edilmemiş olması…
BÜLENT
TURAN (Çanakkale) – Bu davalık, bunu değiştir, düzelt.
AHMET
YILDIRIM (Devamla) – …adı geçen bakanların hiçbir şekilde yargılanmasını
kolaylaştıracak bir tavrı siyasi iktidarın takınmamış olması bizim bu konudaki
kuşkularımızı artırmıştır. 
BÜLENT
TURAN (Çanakkale) – Hepsi de yargılandı.
HASAN
BASRİ KURT (Samsun) – Hepsi yargılanabilir durumda.
AHMET
YILDIRIM (Devamla) – Sayın Başkan, değerli milletvekilleri; şunu ifade edelim:
Sayın Bakan Komisyondaki bütçe sunuşunda da bugün de ifade etti, evet, 2002’den
beri AKP iktidarı döneminde millî gelir artmaktadır ama millî gelirin artmış
olması değişen dünya koşullarıyla ilgili zaten alabildiğine doğal olan bir
durumdur. Ancak, millî gelirin artmış olması direkt kişi başına düşen millî
gelire yansıtmış olmak sonucunu doğurmaz. Örneğin, Kalkınma Bakanlığının 2015
Programı’nın 130’uncu sayfasındaki ifadeyle, 2005 ile 2014 arasındaki on yılda
büyümenin yıllık artış oranı ortalama yüzde 4,3 iken kamu işçilerinin reel
ücretleri binde 2 azalmış. Bu, Kalkınma Bakanlığının 2015 Yılı Programı’ndaki
130’uncu sayfadan bir alıntıdır. Aynı şekilde, yıllık ortalama yüzde 4,3 artan
büyüme hızına karşılık, bakın, özel sektör işçilerindeki artış ise sadece binde
5’tir.
Bunun
yanı sıra, zenginlerin daha ne kadar zenginleştiğini birazdan rakamlarla ve
tablolarla ifade etmeye çalışacağım. Ama şunu ifade edelim ki 2002 yılından
bugüne kadar millî gelirin artmış olması, kişi başına düşen millî gelirin
arttığı anlamına gelmiyor. Çünkü, kişi başına düşen millî gelir, değerli
milletvekilleri, alabildiğine teorik bir yöntemle hesaplanmaktadır. Artan millî
gelir ülkedeki nüfus sayısına bölünerek kişi başına düşen millî gelir
hesaplanmaktadır. Ama artan millî gelirle birlikte zenginlerin payı artıyor,
çalışan emekçilerin veya işsizlerin payı azalıyorsa burada söz konusu millî
gelirin bütün yurttaşlarımıza yansımadığı, bu temelde de bunun “kişi başına düşen
millî gelir” olarak adlandırılamayacağı… Adlandırılsa adlandırılsa ancak “kişi
başına düşmeyen millî gelir” olarak adlandırılır. Çünkü, şuradaki şu tablodan
da çok rahat görebileceğimiz üzere, bakın, tabloda 2002 yılında Türkiye’deki en
zengin yüzde 1’lik dilimin payı, toplam servet bölüşümü içerisinde yüzde 39,4
idi, geri kalan yüzde 99’un servet bölüşümündeki payı ise yüzde 66,6 idi. 
Geliyoruz
2014’e. 2002’de yüzde 39,4 olan yüzde 1’lik zengin kesimin servetteki payı
2014’te yüzde 54,3’e çıkmış, buna karşılık geri kalan yüzde 99’luk nüfusun
servet bölüşümündeki payı sadece ve sadece yüzde 45,7’ye düşmüştür. Bu tablo da
göstermektedir ki millî gelir yıllık olarak ne kadar artarsa artsın teorik
olarak bunu 78 milyon insana -bu tablonun da gösterdiği üzere- bölemeyiz. Bu
temelde de, kişi başına düşmeyen millî gelir zenginler lehine makası
alabildiğine açmaktadır.
Yine,
değerli milletvekilleri, bu, özellikle, uluslararası bir finans kurumunun,
dünyadaki servet bölüşümünün en adaletsiz ülkeler sıralamasıdır. Ve dünyadaki
bütün ülkeler içerisinde servetin en adaletsiz bölüşüldüğü 6’ncı ülke
Türkiye’dir. Düşünün ki, Hong Kong, Filipinler, Tayland, Brezilya’da bile
servet, yurttaşları arasında daha adil bölüştürülmektedir. 
Bu
temelde, özellikle zenginin daha fazla zenginleştiği, fakirin daha fazla
fakirleştiği, ülkedeki millî gelir artsa bile zenginler ile fakirler arasındaki
makasın, maalesef, kapanmak bir yana, AKP iktidarı döneminde daha fazla arttığı
on dört yılı yaşamış bulunmaktayız.
Bunun
yanı sıra, bakın, zengin zenginleşmiş, fakir fakirleşmiş ama bu sadece
yurttaşların sınıfsal dağılımı açısından böyle değildir. Bölgesel açıdan da
aynı durumu ifade eden bizatihi bir Kalkınma Bakanlığının verisini sizlerle
paylaşayım. Kalkınma Bakanlığı 2011 yılında -hepimizin bileceği üzere- SEGE
diye kısaltılan Sosyal ve Ekonomik Gelişmişlik Endeksi’ni açıkladı. Bu endekse
göre 81 ilin sıralaması ve bölgesel derecelendirilmesi yapıldı. 81 il
içerisindeki son 16 ilin tamamının Doğu ve Güneydoğu Anadolu illeri içerisinde
bulunduğunu üzülerek ifade etmek isterim. Ve benim seçim çevrem Muş 81’inci
sırada; AKP iktidara geldiği zaman, o dönem yapılmış bir skalada 69’uncu sırada
olan Muş 81’inci sıraya gelmiş. Bu SEGE verilerini hazırlayan Sayın Bakan
Cevdet Yılmaz’ın kenti de, aynı dönem içerisinde, bölgesel ayrımcılık üzerinden
şekillenen bir ekonomi politik saikiyle asla iyileşmemiş, son on altı
içerisindeki yerini almaktan kurtulamamıştır. Buradan hareketle, zengin ile
fakir arasındaki uçurum büyüyor, bölgeler arası eşitsizlik artıyor. Bu konuda
geliştirildiği düşünülen ve ifade edilen tedbirler makası daraltmamakta, daha
fazla açmaktadır. 
Bakın,
2015 verileriyle ilgili, Sayın Bakanlığın da bize sunduğu verilerden hareketle,
2015’teki gelirin yüzde 84’ü vergilerden temin edilmektedir. Peki, gelirin
yüzde 84’ünün vergilerden elde edildiği bütçemizle ilgili bunların dağılımı
nasıl? Sadece yüzde 29’u kâr ve sermayeden gelmekte -bakın, sadece yüzde 29’u
kâr ve sermayeden gelmekte- bunun yanı sıra -ısrarla çıkarılmasını istediğimiz
servet vergisinin iktidar tarafından çıkarılmadığını da göz önünde
bulundurursak- verginin sadece binde 2’si servet unsurlarından gelmekte, yüzde
69’u ise KDV ve ÖTV’den gelmektedir. Bunlar, Sayın Bakanlığın bizatihi bize
sunmuş olduğu veriler. KDV ve ÖTV’nin, özellikle de emekçi kesimden ve sabit
gelirliden, kamu emekçilerinden, işçilerden, memurlardan ilk ve en kolay
yöntemle kesildiğini az biraz ekonomiyle ilgili bilgi sahibi herkes bilir.
Bunun yanı sıra, servet vergisiyle ilgili olarak ifade etmek isterim ki neden
zenginden kazandığı ölçüde daha fazla verginin alınabileceği bir vergi sistemi
yasalaşmıyor? Bu konuda bütün muhalefet partileri ısrarla bunu Komisyon
sürecinde dile getirmesine rağmen tatmin edici somut bir cevap alabilmiş
değiliz. 
Yine,
2015’te vergilerin payı bir önceki yıla göre yani vergilerin payı 2015’te
2014’e göre yüzde 15,6 artarken kâr ve sermayenin payı yani işverenden,
zenginden, varsıllardan alınması gereken pay vergi oranının yüzde 3,5 altında
kalarak sadece yüzde 12,2’de kalmıştır.
Bir
diğer husus: Sayın Bakan, özellikle vergi hazırlama sürecinde katılımcılığı
esas aldıklarını söyledi. Burada Plan ve Bütçe Komisyonunun değerli üyeleri
var. Allah aşkına, sağlıkla, eğitimle, ulaştırmayla, çevreyle, çalışmayla,
sosyal güvenlikle bir bütün olarak hangi bakanlığın bütçesi Komisyonda
görüşülürken herhangi bir sivil toplum örgütü, meslek örgütü veya sendika davet
edildi? Bir tek Sağlık Bakanlığının bütçesine Türk Tabipleri Birliğinin Genel
Sekreteri geldi, onun da -arkadaşlar iyi bilirler- sözü yarıda kesildi. Böyle
hazin bir durumu yaşadık. Ondan sonra katılımcılık… Eğer eğitim diyorsanız,
meslek örgütleri, sendikalar gelsin. Katılımcılığı esas alıyorsanız, Sağlık
Bakanlığının bütçesi görüşülürken eczacılar, diş hekimleri, doktorlar, meslek
örgütleri ile bütün sendikal örgütlenmeler gelsinler, bütçeyi güçlendirecek
sözlerini söyleyebilsinler. Katılımcılık olacaksa böyle olacaktır.
Yine,
eğitimle ilgili bir iki hususa dikkat çekmek istiyorum. Bütün vekillerin ve
bizi izleyen halkımızın huzurunda ifade etmek isterim ki AKP iktidarının
övünmekle en fazla meşgul olduğu husus, kendi dönemlerinde eğitime ayrılan
payın, bütün bütçe içerisindeki en yüksek pay olduğudur. Bütçede en fazla
payın, eğitime ayrıldığı hususu, inanın bir şehir efsanesidir. Bunu da
rakamlarla ifade edeceğim, hem de değerli milletvekilleri, Maliye Bakanlığının
rakamlarıyla ifade edeceğim.
Bakın,
Millî Eğitim Bakanlığının başlangıç ödeneği ile gerçekleşen ödenek hiçbir zaman
eş değer olmamış, hep ekside kalmıştır. Nasıl ekside kalmıştır? Örneğin, 2013
yılında Millî Eğitim Bakanlığına 47,5 milyar lira ödenek ayrılmış, bu,
başlangıç ödeneğidir, gerçekleşen ödenek 38,7 milyar lira. Yüzde 18 hangi
bakanlığa aktarıldı? 2014 yılında 55,7 milyar lira olan Millî Eğitim başlangıç
ödeneği, gerçekleşme itibarıyla 43,3 milyarda kalmış ve eksi yüzde 29’da
kalmıştır. Şimdi diğer bakanlıklara aktarılıyor. Peki, aynı yıllarda, bakın,
Millî Eğitim Bakanlığının 2013’te eksi yüzde 18, 2014’te eksi yüzde 29. Millî
Savunma Bakanlığının 2014 yılında başlangıç ödeneğiyle gerçekleşen ödenek yüzde
39 artarak sonuçlanmış. Aynı şekilde Başbakanlığın yüzde 101 artmış; 989 milyon
lira ödenek ayrılmış; 1,88 milyar lira gerçekleşen ödenek olmuş. Ondan sonra
neymiş? Eğitime en fazla ayrılan pay, bütçe içerisinde, AKP iktidarı döneminde
olmuş. Bu, bir şehir efsanesi. Bunun hiçbir zaman dönem içerisinde karşılığı
olmadı değerli arkadaşlar. 
Bakın,
bu, aslında çok küçük bir hileyi ele vermektedir: “Biz başlangıç ödeneğinde
eğitimi yüksek gösterelim, kamuoyuyla böyle paylaşalım; halkımızla,
uluslararası toplumla, Avrupa Birliği kamuoyuyla böyle paylaşalım ama bunun
yanı sıra şunu da göz ardı etmeyelim: Oradan diğer savunma, güvenlik, emniyet
bölümlerine aktarırız ama kamuoyuyla nasıl paylaşacağız? Başlangıç ödenekleri
üzerinden paylaşacağız.”
Millî
Eğitime sıra gelmişken bir diğer husus: Bakın, Millî Eğitim bütçesinin 2015
yılında toplam harcamalarının personel gideri ile sosyal güvenlik giderleri
toplam yüzde 79,9’dur. Hani en fazla pay ayrılıyor ya… Zaten kamudaki personelin
yüzde 41’i Millî Eğitimde ve ayrılan payın yüzde 80’i personele gidiyor. Peki,
Millî Eğitim bütçesinden eğitim yatırımlarına ayrılan pay nedir? 2002 yılında
yüzde 17,18; giderek azalmış tedricî olarak. 2009 yılında eğitim yatırımlarına
ayrılan pay yüzde 4,57’ye düşmüş, bugün, 2016 yılında ise hedeflenen yatırım
payı yüzde 8,3’tür. Hani, eğitim yatırımları artıyordu? Zaten personel
sayısının fazla olması nedeniyle personel ve onların sosyal güvenlik
giderlerinden başka bir şeye hizmet etmiyor. 
Bir diğer husus,
OECD ülkeleri içinde eğitim kademelerine göre öğrenci başına yapılan yıllık
eğitim harcamaları. Bakın, son sırada Türkiye. OECD ülkeleri içerisinde
eğitimde öğrenciye düşen payın en düşük olduğu… Örnek vereyim, biz Almanya’dan,
İspanya’dan, Fransa’dan vazgeçtik, örneğin, Polonya’nın öğrenci başına düşen
payı dolar bazlı olarak 2 kattan daha fazla, Güney Kore’nin, Şili’nin,
Meksika’nın bizden çok fazla. Ondan sonra, eğitime ayrılan payın en yüksek
olduğu iddiasında bulunuyoruz biz. 
Şimdi, burada,
bazı hususlara dikkat çekmeye devam ederek konuşmamı toparlamaya çalışacağım.
2015 yılı itibarıyla İşsizlik Fonu’nda biriken para 102 milyar TL, eski deyimle
102 katrilyon. Peki, gerçek anlamda işini kaybetmekten kaynaklı olan
emekçilerimize ödenen ne kadar? 10 milyar lira. Düşünün, İşsizlik Fonu için
topladığımız paranın sadece ve sadece yüzde 10’unu bu amaçla kullandık, geri
kalan yüzde 90’ının bir kısmını belki savunmaya aktardık ama Hükûmet
yetkililerinin bizatihi açıklamasından biliyoruz, duble yollara harcandı. 
Bir de bu yıl
torba yasada çıkan bizim “güvencesiz” olarak adlandırdığımız kadınların yarı
zamanlı çalışma hakkında, sanırsınız ki doğumdan sonra altı aya kadar izin alıp
yarım gün çalışabilir olma pozisyonu tam maaş alma üzerinden realize oluyor.
Böyle bir şey yok. Bir defa, yarım gün çalışan, doğum yapmış kadın emekçiler
yarım maaş alacak. Peki, primler? Çalıştığı süreninkini zaten işveren ödeyecek,
geri kalanı İşsizlik Fonu’ndan karşılanacak. Burada yine sermayenin yükünü
azaltan bir skandal karara bir torba yasa içerisinde geçirilen maddeyle imza
atmış bulunmaktayız. 
Söylenebilecek
çok husus var, mesela Komisyonda Sağlık Bakanlığı sunumu yapılırken övünülen
şey neydi biliyor musunuz değerli arkadaşlar? Övünülen şey, artan hasta sayısı,
artan acile giriş yapma sayısı. Yani, toplumun hasta olduğunun, hastalığın
toplumsal olarak yaygınlaştığının itirafı gibi bir sunum yapıldı bize ama
önleyici tedbirler üzerinden, hasta sayısının azaltılması üzerinden bir sunum
dinlemeyi çok arzulardık biz.
Bir
diğer husus, Tarım Bakanlığı. Ana Muhalefet Partisinin Sayın Genel Başkanı
ifade etti, kendine yetebilirlik bitti, dışa bağımlılık arttı gerek tarımsal
gerekse hayvansal ürün açısından. Öyle ki hububat ithalatı bile yapar duruma
düştük, organik tarım yok. Bir de bir eğitimci eşi olarak söyleyeyim, eskiden
beri aralık ayında Yerli Malı Haftası kutlanır. Birkaç öğretmen arkadaşa da
sordum, artık biz çocuklarımıza “yerli malı” deyince hamburger ve Coca Cola
getiriyorlar! Ülkenin toplumsal algı olarak çocuklarımıza tezahürü bu şekilde
yansıyor. Düşünün, yerli malı, Coca Cola ve hamburgere kadar düştü. 
Bir
diğer husus, şimdi, Sayın Bakan, üzüntümüzü ifade edelim, muhalefet şerhimizin
yasaya, Anayasa’ya, İç Tüzük’e aykırı olarak komisyon raporuna eklenmemiş olması,
bazı skandal cümlelerle yazılan bir yazı neticesinde bize ulaştı. Ne diyor
Komisyon Başkanı biliyor musunuz? “Nesnel gerçeklik yoktur.” Nesnel gerçeklik
neye tekabül eder? Herkesin her şeyi aynı düşünmesine tekabül eder. Siyasi
partiler, öznel düşünceyi ifade eder Sayın Komisyon Başkanı. “Nesnel
gerçeklik.” dediğiniz, 1946’da sona eren tek partili dönemde kaldı. Ben niye
sizinle aynı şeyi yazayım oraya? Sizinle aynı şeyi yazmış olsam, o zaman
sizinle aynı partide zaten siyaset yapardım. Farklı partiler bunun için var,
seçimler bunun için var, farklı toplumsal olay ve olgulara farklı bakmamızdan
kaynaklı düşüncelerimizi politik hatta yansıtmamızdan ötürü var. Ne demişiz?
Bakın, AKP’yi ve siyasi iktidarı töhmet altında bırakmaksızın açığa çıkan bir durumu
ifade etmişiz: “Çıplak kadın bedenleri teşhir edildi.” Yalan mı? İktidar,
şüphesiz, ülkeyi yönettiği için bundan sorumludur ama açın, muhalefet şerhimizi
bir daha okuyun; bunu ne AKP’ye ne siyasi iktidara dönük bir ifade olarak
kullandık. Ne demişiz? “Güvenlikçi ve savaş bütçesi.” İşte, açıkladık:
“İçişleri, Millî Savunma Bakanlığının giderek artan bütçesi…” Ne demişiz,
muhalefet şerhinde rahatsız oldukları? “Roboski katliamı.” Peki, ne deseydik?
Ne deseydik? 
İDRİS
BALUKEN (Diyarbakır) – “Uludere kazası.” 
AHMET
YILDIRIM (Devamla) - “Operasyon kazası” mı deseydik? Ne deseydik? “Uludere
hayata döndürme operasyonu” mu deseydik?
HASAN
TURAN (İstanbul) – Türkiye ile Lüksemburg’u karıştırıyorsun.
AHMET
YILDIRIM (Devamla) – Katliam, katliamdır. Bombalanan uçaklarla 35 çocuğumuz
katledildi, bunun adı, dünyanın her yerinde “katliam”dır. Niye rahatsız
oluyorsunuz bundan?
Bir
de şöyle ifade etmek isterim: Bakın, biz buraya sadece olanları yazdık Sayın
Komisyon Başkanı, olanları yazdık. Aklıma şey geliyor; 1937’de İspanya
Hükûmeti, Picasso’ya -Alman uçakları tarafından bombalanan Guernica’yı- “Biz,
Paris’te Dünya Fuarı’nda sergilemek istiyoruz, bir tablo çizer misiniz?” diyor.
Picasso, iki ay boyunca çalışıyor, bir tablo açığa çıkarıyor ve sergileniyor,
sergilenme esnasında da -meşhurdur, bilirsiniz- bir Alman general ziyaret
ediyor, şunu söylüyor: “Bunu sen mi yaptın?” “Hayır, siz yaptınız, biz
resmettik.” Picasso resmetmişti, biz de sizin yaptığınızı neşrettik buraya.
Başka da bir şey yok. Biz mi yaptık onları? 
Bir
diğer husus: Bakın, bu işler böyle sadece kitap yazmakla olmuyor. Jean-Paul
Sartre diyor ki: “Savaşta ölen bir tek çocuk karşısında benim bütün
kitaplarımın ve bilgilerimin hiçbir anlamı yoktur.” Veya şunu söyleyelim:
Şiddet ile özgürlük ters orantılıdır. “Bir toplum ne kadar özgür olursa güç ve
şiddet kullanımı o kadar azalır.” Noam Chomsky söylüyor.
Özgürlük
ve şiddet arasındaki dengeyi yitirmiş bu ülke gerçekliğinde özgürlüklerin,
toplumsal barışın, demokrasinin bütçede yaşam bulacağı, zenginler ile fakirler
arasındaki makasın…
(Mikrofon
otomatik cihaz tarafından kapatıldı) 
BAŞKAN
– Sayın Yıldırım, bir dakikada toparlayın lütfen.
AHMET
YILDIRIM (Devamla) - …zenginler ile fakirler arasındaki makasın kapandığı,
emekçilerin zenginler karşısında ezilmediği, kadının eril zihniyet karşısında
şiddet görmediği, şu güzel ülkenin doğasının, ekolojisinin sermayenin hırsı
için talan edilmediği, aynı şekilde çocuklarımız ve gençlerimizin gerçek
anlamda eğitimdeki payının arttığı, toplumsal çılgınlığımızın bir toplumsal
hastalığa dönüşmediği bir ülke özlemiyle, bütçenin bütün ülkemize hayırlı
olmasını diliyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
Efendim,
şimdi söz sırası…
MEHMET
NACİ BOSTANCI (Amasya) – Sayın Başkan…
BAŞKAN
– Buyurun.
MEHMET
NACİ BOSTANCI (Amasya) – Sayın Başkan, sayın konuşmacı, konuşmasında Sayın
Cumhurbaşkanına ilişkin olarak “Banka hesaplarına geçirdiği meblağlar…” diye
talihsiz bir laf etmiştir. Bir milletvekili, bir vatandaş olarak, milleti
temsil eden makama ve kişiye ilişkin bu haksız, bu yersiz, bu ispatı herhâlde
kendisinden beklenilecek olan suçlamaya ilişkin sataşmadan söz istiyorum.
AHMET
YILDIRIM (Muş) – Ne alakası var?
LEVENT
GÖK (Ankara) – Sayın Başkan…
BAŞKAN
– Evet, Levent Bey…
LEVENT
GÖK (Ankara) – Sayın Başkan, bakın, burada bütçeyi tartışıyoruz. Bütçenin
başlangıcında da Sayın Naci Bostancı konuştuktan sonra aynı hususları devam
ettirdiniz. Burada cevap verecek olan makam Hükûmettir.
ERTUĞRUL
KÜRKCÜ (İzmir) – Hatta Cumhurbaşkanlığıdır. 
LEVENT
GÖK (Ankara) – Sayın Naci Bostancı, AKP grup başkan vekilidir. Kendisi
konuşmasını yapmıştır. Biz kendisiyle ilgili, kendisinin partimize olan pek çok
sataşmasında dahi söz almadık çünkü yine arkadaşlarımız konuşacaktı ama burada
muhatap bugün Hükûmettir. Yani, böyle bir usul açamazsınız burada. 
HALİS
DALKILIÇ (İstanbul) – Cumhurbaşkanıyla ilgili Hükûmet mi konuşacak?
LEVENT
GÖK (Ankara) – Böyle bir usul açarsanız, ben de usul tartışması açarım. 
BAŞKAN
– Levent Bey, zatıaliniz grup başkan vekilisiniz.
LEVENT
GÖK (Ankara) – Aynı tablo olmaz, burada Hükûmet verecek cevabı.
BAŞKAN
– Bakınız, zatıaliniz grup başkan vekilisiniz, bir partiyi temsil ediyorsunuz.
Grup başkan vekilleri söz istediklerinde öncelik tanıyoruz; bu, teamül olarak
zaten devam ediyor. 
LEVENT
GÖK (Ankara) – Bu, farklı bir şey ama bakın…
BAŞKAN
– Hayır efendim.
LEVENT
GÖK (Ankara) – Az önce de yaptınız aynı şeyi! 
BAŞKAN
– Efendim, bir parti adına söz isteniyor. 
LEVENT
GÖK (Ankara) – Ben o zaman da itiraz ettim, o zaman da itiraz ettim yani siz…
Elbette, burası Hükûmetin eleştirileceği bir yer.
BAŞKAN
– O ayrı.
LEVENT
GÖK (Ankara) – Hükûmetin her eleştirisinde AKP grup başkan vekilinin kalkıp
konuşması olabilir mi? “Cumhurbaşkanı” diyor… Hükûmet ne güne duruyor?
BAŞKAN
– O ayrı efendim, o ayrı ama böyle bir söz isteme hakkının da olduğu kesin. 
LEVENT
GÖK (Ankara) – Bakın, Sayın Başkanım, yanlış yapıyorsunuz! 
MEHMET
NACİ BOSTANCI (Amasya) – Levent Bey, siz de o zaman konuştunuz.
MUSA
ÇAM (İzmir) – Partili Cumhurbaşkanı mı var?
LEVENT
GÖK (Ankara) – Sabahki oturumda da yanlış yaptınız, şimdi de yanlış
yapıyorsunuz çünkü muhatap Hükûmet, Hükûmet cevap verecek.
MEHMET
NACİ BOSTANCI (Amasya) – Efendim, her şeyden önce, ben bu ülkenin bir
vatandaşıyım, vatandaşı. 
LEVENT
GÖK (Ankara) – Sayın Naci Bostancı, her şeyde kalkıp konuşuyor, sataşmadan
dolayı söz alıyor, böyle bir şey olmaz.
BAŞKAN
– Hükûmet zaten gereken cevabı verir fakat burada bir grup başkan vekilinin
talebini ben yerine getireceğim.
Naci
Bey, buyurun. (AK PARTİ sıralarından alkışlar)
LEVENT
GÖK (Ankara) – Efendim, Cumhurbaşkanına sataşmadan dolayı söz istiyor, olabilir
mi böyle bir şey?
AYKUT
ERDOĞDU (İstanbul) – Böyle bir usul olabilir mi Sayın Başkan? 
BAŞKAN
– Lütfen efendim, lütfen…
LEVENT
GÖK (Ankara) – Tutumunuz hakkında usul tartışması açarız biz. 
BAŞKAN
– Türkiye Cumhuriyeti’nin Cumhurbaşkanından bahsediliyor ve bir grup bunun için
konuşmak istiyor, ben de grup başkan vekiline söz veriyorum. 
LEVENT
GÖK (Ankara) – Olur mu öyle bir şey ya! Böyle bir şey olmaz Sayın Başkanım.
VII.- SATAŞMALARA İLİŞKİN KONUŞMALAR
(Devam)
6.- Amasya Milletvekili Mehmet Naci
Bostancı'nın, Muş Milletvekili Ahmet Yıldırım’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde HDP Grubu adına yaptığı konuşması sırasında
Cumhurbaşkanına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; burada grup başkan
vekilleri gerekli gördüklerinde…
LEVENT
GÖK (Ankara) – Olur mu canım! Burada bütçeyi görüşüyoruz Naci Bey ya!
MEHMET
NACİ BOSTANCI (Devamla) – …bir sataşma iddiasında bulunduklarında, söz
istediklerinde teamül olarak veriliyor. 
AYKUT
ERDOĞDU (İstanbul) – Ama size olunca…
LEVENT
GÖK (Ankara) – Size olan sataşma nedir? Size ne sataşma yapılmıştır? 
MEHMET
NACİ BOSTANCI (Devamla) – Levent Bey, siz de defalarca geldiniz, bütün
arkadaşlar geldiler. Lütfen…
LEVENT
GÖK (Ankara) – Sayın Başkan, Naci Bey’in nesine sataşıldı? Olur mu öyle bir
şey? 
MEHMET
NACİ BOSTANCI (Devamla) – Bakın, bu işin bağlamı var, bağlamı, bağlamı var
Levent Bey.
LEVENT
GÖK (Ankara) – Böyle bir usul yok. 
MEHMET
NACİ BOSTANCI (Devamla) – Burada Sayın Yıldırım konuşurken Sayın
Cumhurbaşkanına ilişkin olarak…
LEVENT
GÖK (Ankara) – E, tamam, Hükûmet cevap verir ona.
MEHMET
NACİ BOSTANCI (Devamla) – …külliyeyi kendisi için yaptırdığını, Cumhurbaşkanı
ya da Başbakan, ne olacaksa kendisinin orada oturacağını söyledi.
LEVENT
GÖK (Ankara) – Siz, Cumhurbaşkanı ile partinizin bağını kestiniz mi, kesmediniz
mi Sayın Naci Bostancı? Cumhurbaşkanı, yürütmenin başında, kalkar Hükûmet cevap
verir. 
MEHMET
NACİ BOSTANCI (Devamla) – Dinler misin.
Arkadaşımız
da dedi ki: “Tapusunu kendisi mi almış?” Buna sinirlendi Sayın Yıldırım ve hem
arkadaşımıza, bir nevi, hem de grubumuza had bildirme kastıyla, bakın, kasıt
önemli… 
AHMET
YILDIRIM (Muş) – Niyet okuyorsunuz Naci Bey ya!
MEHMET
NACİ BOSTANCI (Devamla) – …bu kasıtla, “Olabilir, tapusunu almamış olabilir ama
banka hesaplarına geçirdiği meblağlar var.” dedi. Bunu söylerken aslında
grubumuza yönelik, kendisine laf atılmasına karşı öfke sebebiyle, tecziye
amaçlı bir konuşma yaptı, işin böyle bir tarafı var. 
Şimdi,
ben Sayın Yıldırım’dan bu ifadesi dolayısıyla, gelip burada, Sayın
Cumhurbaşkanı hangi banka hesabına, ne zaman, kaç lira geçirmiş, nedir bu
meblağlar; açıklamasını beklerim. 
ÖZGÜR
ÖZEL (Manisa) – Başbakandan bekliyoruz onu. 
MEHMET
NACİ BOSTANCI (Devamla) – Eğer açıklamazsa Sayın Yıldırım’ın bu açıklamama hâli
karşısında, isminin önüne eklenecek sıfatı kendisi biliyordur.
Arz
ederim. (AK PARTİ sıralarından alkışlar)
LEVENT
GÖK (Ankara) – Sayın Başkanım…
BAŞKAN
– Evet, buyurun Sayın Gök.
LEVENT
GÖK (Ankara) – Efendim, Halkların Demokratik Partisinin Cumhurbaşkanıyla ilgili
yapmış olduğu konuşmadan dolayı bir sataşma olmuştur. Ben de Cumhurbaşkanının
ülkemizin başkanı olması sıfatıyla, sataşmadan dolayı söz istiyorum. (CHP
sıralarından alkışlar) 
BAŞKAN
- Evet, Ahmet Bey...
AHMET
YILDIRIM (Muş) - Öfke ve tecziye duygusuyla konuştuğumu iddia ederek bana
sataştı. Sataşmadan söz istiyorum. 
BAŞKAN
- İsminizden bahsedildi. 
Buyurun
efendim…
LEVENT
GÖK (Ankara) - Ondan sonra mı bana vereceksiniz efendim? Ben de sataşmadan
dolayı söz istiyorum. Naci Bey'e hangi hukukla verdiyseniz...
BAŞKAN
- Bir parti adına söz istiyorsunuz, vereceğim efendim, iki dakika, efendim...
HÜSEYİN
KOCABIYIK (İzmir) - İspatlamazsan şerefsizsin! İspatlamazsan eğer şerefsizsin!
7.- Muş Milletvekili Ahmet Yıldırım'ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
AHMET
YILDIRIM (Muş) - Bak, asla o kavramı burada ağzıma almayacağım ve sana karşı
kullanmayacağım, sana iade ediyorum.
HÜSEYİN
KOCABIYIK (İzmir) - İspatlamazsan şerefsizsin!
İDRİS
BALUKEN (Diyarbakır) - Ya, şunu dışarı atın ya!
AHMET
YILDIRIM (Devamla) - Sana iade ediyorum!
İDRİS
BALUKEN (Diyarbakır) – Sensin şerefsiz! Sensin şerefsiz!
BAŞKAN
- Ahmet Bey...
HÜSEYİN
KOCABIYIK (İzmir) - Cumhurbaşkanının banka hesabını ispatlamazsan şerefsizsin!
AHMET
YILDIRIM (Devamla) - Naci Bey, lütfen susturun, çok daha ağırını söylerim ben.
BAŞKAN
- Sayın Yıldırım lütfen... Sayın Yıldırım...
HÜSEYİN
KOCABIYIK (İzmir) - Cumhurbaşkanının banka hesabını ispatlamazsan şerefsizsin!
İDRİS
BALUKEN (Diyarbakır) - Kürt düşmanı, HDP düşmanı! Alçak adam! Hep aynı şeyi
yapıyorsun. 
AHMET
YILDIRIM (Devamla) - Şerefsiz sensin, tamam mı!
İDRİS
BALUKEN (Diyarbakır) – En büyük şerefsiz sensin!
BAŞKAN
- Ahmet Yıldırım Bey...
Hüseyin
Bey, lütfen...
AHMET
YILDIRIM (Devamla) – Ayıp! Utanmıyor musun ya! Yakışıyor mu senin ağzına?
HÜSEYİN
KOCABIYIK (İzmir) - Eli kanlı teröristsin sen!
AHMET
YILDIRIM (Devamla) - Bir milletvekilinin ağzına yakışıyor mu? Utanmıyor musun?
İDRİS
BALUKEN (Diyarbakır) - Hayır, bütün HDP konuşmalarında bu böyle yapıyor ya.
AYHAN
BİLGEN (Kars) – “Tape”lerde hepsi var zaten!
HÜSEYİN
KOCABIYIK (izmir) - Cumhurbaşkanına hakaret ediyorsun burada, utanmıyor musun
sen?
AHMET
YILDIRIM (Devamla) - Utanmaz sensin! 
BAŞKAN
- Hüseyin Bey, rica ediyorum...
HÜSEYİN
KOCABIYIK (İzmir) - Devletin başkanı... Sen kimin adamısın?
HİŞYAR
ÖZSOY (Bingöl) – Seni milletvekili yapmış, belli.
AHMET
YILDIRIM (Devamla) - Sayın Başkan, ayıp bir şey ama ya! 
BAŞKAN
- Hüseyin Bey, lütfen buyurun.
Ahmet
Bey, benim istirhamım şu: Genel Kurula hitaben konuşun lütfen.
HÜSEYİN
KOCABIYIK (İzmir) - Sayın Başkan... 
BAŞKAN
- Beyefendi, lütfen siz de oturunuz.
AHMET
YILDIRIM (Devamla) - Lütfen, yeniden başlatır mısınız? 
HÜSEYİN
KOCABIYIK (İzmir) - Sayın Başkan, Cumhurbaşkanına hakaret ediyor.
BAŞKAN
- Lütfen oturunuz efendim
Buyurun
Ahmet Bey.
İki
dakika, rica ediyorum...
AHMET
YILDIRIM (Devamla) - Öncelikle hiçbir zaman ağzıma almayı kendime de şu
Meclisin huzurunda da söylemeyi yediremeyeceğim cümleyi size iade ediyorum,
bir. (HDP sıralarından alkışlar)
HİLMİ
BİLGİN (Sivas) - İspatla, ispatla!
AHMET
YILDIRIM (Devamla) - İkincisi: Naci Bey, keşke sözlerimi iyi dinleseydiniz. Ya
değilse, ben bu iddialarımı gündeme getireyim dedim, iki.
Üçüncüsü,
sataşan arkadaşınızı susturmayı da göreviniz gereği keşke biraz bilseydiniz.
HÜSEYİN
KOCABIYIK (İzmir) - Ülkemin Cumhurbaşkanına iftira ediyorsun, ülkemin
Cumhurbaşkanına iftira atamazsın.
AHMET
YILDIRIM (Devamla) - Cumhurbaşkanının kendi ağzından söyleyeceğim. Şu alyansı
çıkardı siyasete girdiği zaman, dedi ki: "Sermayem bu."
MEHMET
UĞUR DİLİPAK (Kahramanmaraş) - Öyle bir şey yok, yalan söylüyorsun!
HÜSEYİN
KOCABIYIK (İzmir) - Yalan söylüyorsun, öyle bir şey yok.
AHMET
YILDIRIM (Devamla) - "Biliniz ki bundan fazla bir mal varlığım olursa
demek ki çalmışımdır." 3 milyar dolar nereden geldi?
Arz
ediyorum. (HDP sıralarından alkışlar, AK PARTİ sıralarından "İspatla"
sesleri, gürültüler)
HÜSEYİN
KOCABIYIK (İzmir) - Şerefsiz!
YUSUF
BAŞER (Yozgat) - İspatlasaydın.
MEHMET
UĞUR DİLİPAK (Kahramanmaraş) - İspata gel, ispata. 
BAŞKAN
- Buyurun Levent Bey. 
iki
dakika, lütfen...
HÜSEYİN
KOCABIYIK (İzmir) – Yalancı! Şerefsiz!
HÜDA
KAYA (İstanbul) – Kime el sallıyorsun sen? Kime el sallıyorsun? İndir elini,
indir. Elini sallama öyle.
BEHÇET
YILDIRIM (Adıyaman) – Gerçekler sizi rahatsız ediyor. 
İDRİS
BALUKEN (Diyarbakır) – Ya sen bir çık dışarı. Dışarıda şey yapalım…
HÜSEYİN
KOCABIYIK (İzmir) – Karışma!
BAŞKAN
– Levent Bey, buyurun.
8.- Ankara Milletvekili Levent Gök'ün, Muş
Milletvekili Ahmet Yıldırım’ın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın tümü üzerinde HDP
Grubu adına yaptığı konuşması sırasında Cumhurbaşkanına sataşması nedeniyle
konuşması
LEVENT
GÖK (Ankara) – Sayın Başkan, değerli milletvekilleri; iktidardaki AKP
Hükûmetinin… (AK PARTİ ve HDP sıraları arasında karşılıklı laf atmalar,
gürültüler)
Sayın
Başkan, önce bir sessizliği sağlayın lütfen.
HÜSEYİN
KOCABIYIK (İzmir) – Ülkenin Cumhurbaşkanına hakaret ediyor. Yazıklar olsun! Siz
kimin adamısınız? 
İDRİS
BALUKEN (Diyarbakır) – Otur! Elini sallama öyle! Artistlik yapma!
BAŞKAN
– Sayın milletvekilleri, lütfen karşılıklı konuşmayalım ve mehabeti bozmayalım
ve hatibi dinleyelim efendim. Lütfen sataşmayalım. 
HÜSEYİN
KOCABIYIK (İzmir) – Bu ülkenin insanları değilsiniz siz!
İDRİS
BALUKEN (Diyarbakır) – Bu ülke, senin gibi insanlardan utansın! Sen, bu ülkenin
insanı değilsin!
BEHÇET
YILDIRIM (Adıyaman) – Naci Bey, bunlar senin eserin.
HİLMİ
BİLGİN (Sivas) – İspatlayın! İspatlayın!
HÜSEYİN
KOCABIYIK (İzmir) – Siz, bu ülkenin insanı değilsiniz.
BAŞKAN
– Siz de Hüseyin Bey… Beyefendi… Hüseyin Bey, rica ediyorum.
İDRİS
BALUKEN (Diyarbakır) – Sen, ırkçı faşistin tekisin! 
HÜSEYİN
KOCABIYIK (İzmir) – Terörist! Şerefsiz!
ERTUĞRUL
KÜRKCÜ (İzmir) - Çamur! Kulise gel, kulise.
AYHAN
BİLGEN (Kars) – Sensin, sen! Terörist sensin! Aynen iade ediyoruz. Sensin!
BAŞKAN
– Beyefendi… Hüseyin Bey, Ahmet Bey, lütfen… Lütfen… Hatibi dinliyoruz.
Meclisin mehabetini lütfen bozmayalım. 
İDRİS
BALUKEN (Diyarbakır) – Biz bütün konuşmacıları dinledik. Sayın Başkan, bütün
siyasi parti gruplarının hatiplerini bize ters gelen bütün söylemlerine rağmen
büyük bir saygıyla dinledik ama burada oturan, ismini de bilmediğim bu
milletvekili, bu yasama döneminin başından itibaren HDP’nin yaptığı bütün
konuşmalara yerinden ağır hakaretlerle sataşan birisidir. Ya HDP konuştuğunda
dışarı çıksın….
HÜSEYİN
KOCABIYIK (İzmir) – Hepiniz defolun, gidin bu Meclisten! 
İDRİS
BALUKEN (Diyarbakır) - Çünkü biz de kendisini görmekten memnun değiliz…
BAŞKAN
– Böyle bir şey yok efendim.
İDRİS
BALUKEN (Diyarbakır) – …ya da oturup burada asgari siyasi bir nezaket
göstersin. Aksi bir tutum ahlaksızlıktır. (AK PARTİ sıralarından gürültüler) 
BAŞKAN
– İdris Bey, teşekkür ediyorum. 
Levent
Bey, lütfen buyurun…
HÜSEYİN
KOCABIYIK (İzmir) – Sayın Cumhurbaşkanına hakaret edemezsin. Cumhurbaşkanına
hakaret etme… (HDP sıralarından gürültüler)
ERTUĞRUL
KÜRKCÜ (İzmir) – Ya yetti be! Bu ne ya!
İDRİS
BALUKEN (Diyarbakır) – Gel, Genel Kurulda şov yapma, çık dışarı!
LEVENT
GÖK (Devamla) – Arkadaşı bir susturun efendim. 
BAŞKAN
– Hüseyin Bey… Beyefendi, zatıalinizi tanıyorum, nezaketinizi biliyorum ama
lütfen, rica ediyorum…
ERTUĞRUL
KÜRKCÜ (İzmir) – Onun nezaketi mi! Sefil ya, sefil…
HÜSEYİN
KOCABIYIK (İzmir) – Sayın Başkan…
AHMET
YILDIRIM (Muş) - Saygısız adam!
BAŞKAN
– Efendim ayrı. Bu, devam eder böyle. Lütfen, buyurun yerinize. 
HÜSEYİN
KOCABIYIK (İzmir) – Anayasa’nın 103’üncü maddesi Cumhurbaşkanını tarif ediyor.
Sizler Anayasa’nın 103’üncü maddesini okuyunuz.
BAŞKAN
– Anlıyorum ama yerinize oturunuz.
Levent
Bey, buyurun beyefendi.
LEVENT
GÖK (Devamla) – Sayın Başkan, değerli milletvekilleri; burada iktidardaki
partinin Meclise sunmuş olduğu bütçeyi görüşüyoruz. Bu bütçe, Mecliste kabul
edildikten sonra hepimizin bütçesi olacak ve buna göre harcamalar yapılacak ve
ülke kendi işleyişini sürdürecek. Burada bütün partilerin, herkesin bütçe
üzerinde söz alması ve başlayan bugünkü bu görüşmelerden itibaren Hükûmeti ve
yürütmeyi eleştirmesi en doğal haklarıdır. Bu doğal haklara riayet etmeden,
Cumhurbaşkanı seçildiği andan itibaren partisiyle ilişiği kesildiği, Anayasa
hükmü olan bir Cumhurbaşkanının eleştirildiği her noktada AKP grup başkan
vekiline söz vermek usule, teamüllere ve Anayasa’ya aykırıdır. 
ÖZGÜR
ÖZEL (Manisa) – Aynen…
LEVENT
GÖK (Devamla) - Sayın Naci Bostancı, Cumhurbaşkanı seçildiği andan itibaren
partinizle bağı kesilmiştir ama siz, gösterdiğiniz reflekslerle Cumhurbaşkanına
hâlen AKP’nin bir üyesi gibi davranarak Cumhurbaşkanına haksızlık ediyorsunuz. 
HURŞİT
YILDIRIM (İstanbul) – Genel Başkanımız…
LEVENT
GÖK (Devamla) - Cumhurbaşkanı artık bağımsız olmalıdır, Anayasa’ya uygun
davranmalıdır. Zaten Cumhurbaşkanının sizin savunmanıza ihtiyacı yok; o, her
gün, her saat onlarca televizyon kanalı önünde herkese, muhalefet partilerine
her gün en ağır eleştirilerde bulunuyor. Bırakın da burada beş dakika yapılan
eleştirileri Hükûmet cevaplandırsın. 
Hükûmet
burada niye var? Siz, Hükûmetin önüne geçerek AKP Grubu adına konuşma
yapıyorsunuz. Burada cevap vermesi gereken, Hükûmettir çünkü Cumhurbaşkanı,
gerektiği zaman Bakanlar Kuruluna başkanlık eder tıpkı önceki gün yaptığı gibi.
Ama burada partisiyle bağı kesilen bir Cumhurbaşkanını AKP Grubunun bu kadar
sahiplenmesini de gerçekten anlayabilmiş değilim. Cumhurbaşkanı, hepimizin
Cumhurbaşkanı olmalıdır. Keşke olabilse, keşke olabilse… Ama burada yapılacak
her türlü eleştiriyi cevaplandıracak olan makam Hükûmettir, arkamdaki
Hükûmettir. 
Sayın
Başkan, böyle bir usul yok. Bir daha böyle konularda AKP grup başkan vekiline
her verdiğiniz sözden dolayı ben de söz hakkı talep edeceğim. (CHP ve HDP
sıralarından alkışlar) 
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Siz hakaret ettiğiniz sürece biz cevap vermeye devam
edeceğiz.
BAŞKAN
– Teşekkür ediyorum Sayın Gök.
HİKMET
AYAR (Rize) - Sen istediğin gibi konuşacaksın Cumhurbaşkanına hakaret etmek
için, cevap vermeyeceğiz! Var mı böyle bir şey?
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun.
MEHMET
NACİ BOSTANCI (Amasya) – Levent Bey, benim buradaki yapmış olduğum
değerlendirmeyi bağlamından saptırarak…
BAŞKAN
– Yerinizden lütfen, mikrofonunuzu açayım.
IV.- AÇIKLAMALAR (Devam)
11.- Amasya Milletvekili Mehmet Naci
Bostancı'nın, Ankara Milletvekili Levent Gök’ün sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, aslında, emin olun, söz almak, kürsüye
çıkmak arzusunda değilim, bu kasıtla da davranmıyorum. Benim Sayın
Cumhurbaşkanıyla ilgili olarak burada getirilen eleştiri değil, hakarete
ilişkin cevap talebim, AK PARTİ’nin bir vekili olmaktan öte, bu ülkenin bir
vatandaşı, bu Mecliste bir vekil olma çerçevesinde bir taleptir. 
LEVENT
GÖK (Ankara) – Sabah da yaptınız aynı şeyi.
MEHMET
NACİ BOSTANCI (Amasya) – Çünkü Sayın Cumhurbaşkanı, Levent Bey’in de çok
yerinde söylediği gibi, herkesin Cumhurbaşkanı olarak o makamdadır. Kendisine
ilişkin farklı eleştiriler olsa bile, sonuçta halk tarafından seçilmiş, bu
milleti temsil eden ve herkesin Cumhurbaşkanıdır. Sözlerine ilişkin farklı
değerlendirmeler olabilir ama kitapta yazılan budur, fiiliyatta da budur.
Burada
HDP’li arkadaş, Sayın Yıldırım -ki konuşmasının büyük bir kısmını aslında
ilgiyle de dinledim- esasen kendisi bir akademisyen, sahip olduğu nezaket
dolayısıyla da böylesine bir öfkeyle araya niçin böyle bir şey kattı, onu anlamakta
da zorlanıyorum ama cevap vermesi gereken şuydu: “Banka hesaplarına meblağ
geçirme” diye bir iddiada bulundu. Asıl cevap vermesi gereken buydu, bu cevabı
vermedi, geldi başka bir şey anlattı. 
Şimdi,
işin hukuki tarafına bakılırsa o iddiasını ispat etmesi gerekirdi, bunu
yapmadı, siyasi polemiğe devam etti. Ben bu polemiğe devam etmeyeceğim.
Herhâlde buna ilişkin değerlendirmeler farklı mecralarda yapılır. Hukuk var bu
ülkede, o çerçevede değerlendirilir diye düşünüyorum.
Arz
ederim. (AK PARTİ sıralarından alkışlar) 
BAŞKAN
– Efendim, teşekkür ediyorum. 
Bildiğiniz
gibi, kürsü masuniyeti var. Kürsü masuniyeti, hukuki yönden olan mesuliyeti
ortadan kaldırmaz ama konuşmasında serbesttir, zarardîde olan kişi, tazminat
isteyebilir, hakkını arayabilir; bunlar tabiidir. 
HİŞYAR
ÖZSOY (Bingöl) – Başkan, yol mu gösteriyorsunuz?
BAŞKAN
– Bir başka tabii husus şudur: Türkiye Cumhuriyeti’nin Cumhurbaşkanı,
hepimizin, cumhurun, bu Türkiye Cumhuriyeti’nin başkanıdır; kendisine saygı
göstermek mecburiyetimizdir ve saygımız sonsuzdur. (AK PARTİ sıralarından
alkışlar) 
MUSA
ÇAM (İzmir) – Olmalı, olmalı.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
– Efendim, şimdi söz sırası, Halkların Demokratik Partisi Grubu adına Grup
Başkan Vekili ve Diyarbakır Milletvekili Sayın İdris Baluken’de.
Buyurun
Beyefendi. (HDP sıralarından alkışlar) 
HDP
GRUBU ADINA İDRİS BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; 2016 Merkezi Yönetim Bütçe Yasa Tasarısı
üzerine Halkların Demokratik Partisi adına söz almış bulunmaktayım. Partime oy
veren 5 milyonu aşkın yurttaşıma ayrımcı bakan, ırkçı yaklaşan
milletvekillerini ayrı tutarak Genel Kurulu saygıyla selamlıyorum. (HDP
sıralarından alkışlar) 
Değerli
arkadaşlar, Türkiye’de AKP’nin bütçe yapma yöntemleriyle ilgili cümlelerimiz,
her yıl kendini tekrar eden değişmez bir gelenek hâlinde burada ifade
edilmektedir. Her yıl yapılan memleket bütçesi, bir tek partinin bu ülkenin
adına karar vermesi şeklinde ilerlemekte, bütçe hakkı, katılımcılıktan,
demokratiklikten ve hesap verilebilirlikten son derece uzak normlarla,
maalesef, Komisyondan Genel Kurula sevk edilmektedir. Sadece bu normlar değil,
Sayıştayın dış denetiminin daraltılmasıyla da, yerleşik hukuki uygulamalar da
AKP tarafından tamamen devreden çıkarılmıştır. 
Değerli
milletvekilleri, 2016 merkezî yönetim bütçesi, Türkiye’de daha önce yapılmış
tıpkı diğer bütçeler gibi bir çatışma ortamında, bir savaş mantığıyla
hazırlanmıştır. Bu çatışma süreci, bütçenin bütün planlamalarına sirayet etmiş,
bütçe yapma hakkının demokratik işletilmesi her zamanki gibi söz konusu bile
olmamıştır. AKP Hükûmeti, bütçeyi bir taraftan güncel çatışma koşullarına göre
hazırlamış, diğer taraftan da kendi ideolojik formasyonunun kodlarını tamamen
bu bütçe planlamasına yedirmiştir. Oysaki bizler, Türkiye’de çoğul demokrasiyi
esas alan, toplumsal kimliklerin çeşitliliğini esas alan, özgürlükleri
genişleten ve demokratikleşmeye dayanan bir bütçeleme yapılmasını her yıl
olduğu gibi bu yıl da yine buradan, bu kürsüden savunuyoruz. Türkiye
halklarının ihtiyacı olan barış bütçesi yerine, bir savaş bütçesinin getirilmiş
olmasını Türkiye halklarına yapılmış en büyük haksızlık ve çok büyük bir
talihsizlik olarak değerlendiriyoruz. 
Değerli
milletvekilleri, uzun süredir AKP Hükûmeti, büyük bir siyasi güç zehirlenmesi
yaşıyor. On üç yıllık, on dört yıllık bir iktidar dönemi boyunca AKP Hükûmeti
elde etmiş olduğu devletin gücüyle muktedirleşmiş ve maalesef, iktidarın güç
hastalığına tıpkı diğer hükûmetler gibi bu süreç içerisinde pervasız bir
şekilde savrulmuştur. 
2002
yılında Avrupa Birliğine göz kırpan bir hükûmet 2006 yılında bugün mahkûm
ettiği, paralel devlet yapılanması olarak tanımladığı Gülen Cemaati’yle
birlikte yoldaşlık yapmış, o yoldaşlık hukuku bittiğinde de güncel savaş
konseptini geçmiş yılların Ergenekon yapılarıyla, gladyo yapılarıyla bugün
sarmaş dolaş bir şekilde maalesef devam ettirmektedir. Yani tam bir siyasi
pragmatizm, yapay düşman yaratarak tam bir oportünist yaklaşım üzerinden AKP
Hükûmeti kendi iktidarını devam ettirmenin çabası içerisindedir. Ancak rahatlıkla
belirtebiliriz ki savaşa, zora, güce, devletin elindeki muktedir yetkiye
dayanan her hükûmet gibi AKP Hükûmeti için de artık sonun bitişini müjdeleyen
bitiş çanları, tehlike çanları yüksek bir volümle çalmaya başlamıştır. 
Biz
net olarak ifade ediyoruz: Dünün mazlumu olarak halka gidip halktan oy
isteyenler bugün maalesef diğer hükûmetleri de aşacak bir zalim noktaya, bir
zalim aşamaya gelmiş durumdadırlar. Yıl dönümü vesilesiyle birkaç gün sonra bu
Mecliste de yoğun bir şekilde tartışılacak 28 Şubat darbesinden şikâyet edenler,
bugün o darbeci, cuntacı yapılarla kol kola yürümekte herhangi bir beis
görmüyorlar. 
Ancak
her zulüm yapan hükûmette olduğu gibi, bir yalnızlaşma, bir kendi içine doğru
kapanma, içeride ve dışarıda hızla iflasa doğru giden bir süreçle AKP Hükûmeti
karşı karşıya kalmıştır. Gerek Türkiye halkları nezdinde gerekse uluslararası
kamuoyu ve uluslararası sermaye nezdinde artık AKP sonrasının birtakım
senaryoları tartışılmaya başlanmış, AKP içerisindeki çatlaklar yüksek sesle
bütün kamuoyunda ciddi bir şekilde tartışılmaya başlanmıştır.
HİLMİ
BİLGİN (Sivas) – Hayal görüyorsun, hayal.
İDRİS
BALUKEN (Devamla) – Bakın, bugün ortaya çıkan tabloyla AKP içerisinde bir
taraftan saraya yakın bir kanat, sarayın tek adam, tek parti anlayışını savunan
bir kanat bir siyasi hat üzerinde dizilmişken diğer taraftan olası bir
başkanlık sisteminde kendi yetkilerinin de tamamen devreden çıkacağını bilen
Başbakan ve ona yakın, gidişattan rahatsız olan bir kanadın varlığı siyasetle
ilgilenen bütün herkesin malumudur. 
Yine
aynı şekilde, daha önce bu partide Genel Başkanlık yapmış, Başbakanlık ve
Cumhurbaşkanlığı yapmış, Başbakan Yardımcılığı yapmış Sayın Gül ve Sayın Arınç
öncülüğünde de yeni bir siyasi kanadın AKP içerisindeki bu çatlamadan, bu
zorlanmadan dolayı bir arayış içerisinde olduğunu bütün Türkiye kamuoyu ve
bütün dünya kamuoyu tartışmaktadır. Koca çınarların altında gün yüzüyle
buluşmamış olan hakikatler tek tek dökülmeye başlamakta. Havuz medyasında ve
sosyal medyada yandaş yazarlar, trol ve troliçeler arasında acımasız bir
iktidar savaşı, çetin bir iktidar savaşı baş göstermeye başlamıştır. 
Bir
kanat “Ekonomi iyi değil, dış politika allak bullak, paralelle mücadele bir
paranoyaya dönüştü.” derken bir diğer kanat hâlâ Orta Doğu’da ve küresel
dünyada oyun kurucu olduğunu sanmaya devam etmektedir. Çatlayan bu yapı
içerisinde parti organları ve Bakanlar Kurulu listeleri için bile günlerce
liste savaşları yapılmakta, güç savaşları yapılmakta, delege imzalarıyla
desteklenmiş gölge Genel Başkan ya da gölge Başbakan sopası gerektiğinde aba
altından sıkça uzatılmaktadır. 
Kürt
illerinde inisiyatif tamamen gladyo, Ergenekon, JİTEM ve kontrgerilla
yapılarına verilmiş, oradaki yapılar Bakanlık yetkililerinin de şahitlik ettiği
telefon görüşmelerinde “Biz Başbakandan talimat almıyoruz.” deme cüretini
maalesef gelinen aşamada göstermeye başlamışlardır. 
Bakın
-keşke Sayın Başbakan burada olsaydı da sorsaydık ama eminim ki izliyordur ve
not alıyordur- az önce haber bültenlerine düşen bir haberi sizlerle paylaşmak
istiyorum. Bu bahsettiğim çatlamanın geldiği düzey açısından son derece ibret
vericidir. Cumhurbaşkanlığı Sözcüsü İbrahim Kalın, bugün yaptığı bir açıklamada
“Kesin bir dille ifade edebilirim ki yeni bir anayasa için erken seçim
yapılmayacak.” diyor. Bakın, Cumhurbaşkanı da demiyor, Cumhurbaşkanının sözcüsü
diyor. Şimdi, biz, erken seçim yapma yetkisinin hangi koşullarda
Cumhurbaşkanında olduğunu biliyoruz. Şu anda o koşulların hiçbirisi yok. Üç
koşul var, bu ülkede erken seçime Cumhurbaşkanının karar vermesi, ülkeyi erken
seçime götürmesi için: Bir, yeni seçilmiş bir Mecliste Başkanlık Divanı
teşekkül ettikten sonra kırk beş gün içerisinde hükûmetin kurulmamış olması.
İki, Başbakanın istifası ya da -Allah korusun- ölmesi durumunda kırk beş gün
içerisinde bir hükûmetin kurulmaması. Üç, hükûmetin bir gensoru önergesi
neticesinde güvensizlik oyu alarak düşmesi. 
Bakın,
bu açıklama bugün yapılıyor, tesadüfi değil. Bugün, bir hükûmet için en hayati
olan bütçe yasa tasarısı Meclise geldiğinde, yani bütçe yasa tasarısı Meclisten
geçmeyince hükûmeti bile düşürecek gelişmelerin yaşanabileceği bir günde
Cumhurbaşkanlığı sözcüsü çıkıp “Biz erken seçimle ilgili herhangi bir karar
almayacağız.” diyerek, bizce, hem AKP Grubuna hem Hükûmete hem de özellikle
Başbakan Davutoğlu’na buradan açık bir mesaj veriyor. Hükûmeti düşürebileceğini
ve isterlerse yeni anayasa için erken seçime götürebileceklerini açık bir
şekilde Başbakana bir mesaj olarak, bütün kamuoyuna iletiyor.
Bakın,
bu parçalanma ve ayrılık, AKP’deki bu zorlanma durumu o kadar ayyuka çıktı ki,
işte, bütün kamuoyunun vicdanını rahatsız eden Erdem Gül ve Can Dündar’ın
tahliyesinde bile Cumhurbaşkanının danışmanları paylaştıkları mesajlarda “Diğer
kanadın adamları bu tahliyeyi gerçekleştirdi.” şeklinde yorumlar yapmaya başladılar.
Oysaki, Erdem Gül ve Can Dündar’ın tutuklanması zaten büyük bir ayıptı, zaten
hem içeride hem dışarıda, kamuoyunda büyük bir infial yaratmıştı. Onlarla
birlikte içeride olan gazetecilerin durumu, basın özgürlüğünün durumu çok büyük
bir tartışmayı beraberinde getirmişti. Böyle bir durum varken bile bu işi yargı
içerisindeki siyasi kanatların, güç odaklarının bir iktidar hesabı üzerinden
değerlendiren bir anlayışı biz, tam da bu zorlanmanın, bu parçalanmanın bir
tezahürü olarak görüyoruz. 
Basın
özgürlüğüne değinmişken, özellikle Can Dündar ve Erdem Gül’ün tahliyesini büyük
bir memnuniyetle, büyük bir coşkuyla karşıladığımızı ifade etmiştik ama
Türkiye'de basın özgürlüğüyle ilgili karne, bugün dâhil olmak üzere, maalesef
her geçen gün daha kötüye gidiyor.
Bakın,
bugün bu tahliyelere sevinen Türkiye kamuoyu ya da basın camiası, Azadiya Welat
gazetesi muhabiri Rohat Aktaş’ın Cizre’deki vahşet bodrumlarında
katledilmesinin ve Urfa’da defnedilmesinin acısını yaşamıştır. 
Yine,
tamamen hukuki saiklerden uzak siyasi bir kararla IMC TV’nin ekranları
karartılmış, Kürt illerinde devreye konulan savaş konsepti ve katliam
gerçeğiyle ilgili bütün gerçekler AKP eliyle susturulmaya çalışılmıştır. Yani,
özetle, geldiğimiz tabloda, tıpkı Anavatanlar gibi, tıpkı Doğru Yollar gibi,
şişirilmiş bir balonun artık yavaş yavaş sönmeye başladığı, hiç su almaz
denilen bir geminin su almaya başladığı bir dönemi yaşıyoruz ve bu şişirilmiş
gemide su almaya başlayan kamarada bulunan eski kıtalar, lüks kamarada oturan
tuzu kurulara karşı bir isyan bayrağını da artık açık bir şekilde çekmişlerdir.
Değerli
milletvekilleri, işte bütün bu anlattığım süreç, Kürt meselesi başta olmak
üzere, Türkiye'nin temel meseleleriyle ilgili çözüm üretmeyen, güçle, zorla,
savaşla, baskıyla, sindirmeyle çözüm anlayışını dayatmaya çalışan bütün
hükûmetlerin karşılaştığı bir süreç olarak Türkiye tarihinde önümüze çıkıyor.
Kürt meselesini çözmeyenin çözüldüğü dönemleri hepimiz biliyoruz. AKP için de
şimdi, çözmediği Kürt meselesi AKP içerisinde büyük bir çözülmeyi beraberinde
getirmiştir. 
Değerli
arkadaşlar, Kürt meselesiyle ilgili birkaç tarihsel hususa değinmek istiyorum.
Tarihini iki yüz yıl öncesine götürdüğümüz ancak günümüzdeki formasyonuyla yüz
yıllık bir sorun alanı olarak tanımladığımız Kürt sorunu, bugün her ne kadar da
inkâr edilse, hem sosyolojik hem tarihsel hem ekonomik hem siyasi bir sorundur.
Bu sorun, sadece Türkiye’nin değil, hem Orta Doğu’nun hem de küresel sistemin
merkezinde bulunan bir sorundur, 40 milyonu aşan bir halkın varlığının tanınıp
tanınmaması sorunudur ve Kürt sorunu gelmiş olduğu aşamayla da demokrasi,
özgürlükler ve insan haklarıyla birlikte, birlikte yaşadığı halklarla iç içe
geçmiş, temel hak ve özgürlükleri yakından ilgilendiren bir sorundur. 
Bizim
ülkemizin tarihinde bu meselenin başlangıcı, cumhuriyet tarihinden itibaren ele
alırsak, buradaki 1921 Büyük Millet Meclisinin kurucu iradesinin reddi ve 1921
Anayasası bir kenara bırakılarak 1924 Anayasası’nın tekçi ve asimilasyoncu
zihniyetinin devreye girmesiyle beraber maalesef bugünlere kadar gelmiştir.
Bütün tarihe baktığımızda, hep bir imha ve asimilasyon konsepti karşısında bir
itiraz ve direniş diyalektiğini çok rahatlıkla görebilirsiniz. Bugün, o
nedenle, bu meseleyle ilgili cesur hamleler yapmak, cesur çıkışlar yapmak, kendi
iç barışını, bu mesele başta olmak üzere, temel meseleleri çözerek sağlamak ve
Orta Doğu’daki, küresel sistemdeki genel siyaset dengesinde de öncü bir rol
almak, öncü bir pozisyon almak şeklinde tanımlayabiliriz. 
Şu
anda “Kürt meselesi” dendiğinde tüyleri diken diken olan AKP Hükûmeti de
aslında, 2005 yılında dönemin Başbakanı Erdoğan tarafından “Kürt sorunu benim
sorunumdur.” demek suretiyle hem bir sahiplenme hem de bir çözüm perspektifi
sunma noktasına gelmişti. Aynı Başbakan, 2010 yılında yani beş yıl sonra da 73
milyon insan için “Türkiye Cumhuriyeti üst kimliği” tanımını yaparak Kürt
sorununun var olduğunu ve mutlaka çözmeye kararlı olduğunu açık bir şekilde
vurgulamıştı ancak aradan beş yıllık bir zaman geçmesine rağmen, bu meselenin
çözümüne dair herhangi bir yasal ve anayasal düzenleme yapılmamasına rağmen,
Türkiye Cumhuriyeti’nin mevcut yasalarında, Anayasa’sında, mevzuatında tek bir
yerde bir “Kürt” kelimesi bile geçmemesine rağmen, aynı Başbakan, Cumhurbaşkanı
sıfatıyla yapmış olduğu konuşmalarda Kürt sorununu inkâr etmiş, “Kürt sorunu”
diye bir sorunun olmadığını açık bir şekilde vurgulamıştı.
Tabii,
Cumhurbaşkanı Erdoğan’a göre düşünen AKP’li milletvekilleri ve AKP’li yazarlar
da büyük bir zorlama yaşamış, 2005 ve 2010 yılında “Kürt sorunu vardır ve
çözülmelidir.” dendiğinde Kürt meselesiyle ilgili birer “author bilge” rolüne
soyunmuş, gittikleri her platformda meseleyi çok detaylı bir şekilde ele almış,
masaya yatırmış ama Erdoğan çark edip “Kürt sorunu yoktur.” demeye başladığında
da bütün hafızalarını “reset”leyip “Kürt sorunu yoktur.” üzerinden yeni bir
kampanyaya maalesef başlamışlardır ve üzülerek belirtmek istiyoruz ki bu
inkârdan sonra Sayın Başbakan Davutoğlu da 1930’lu yıllara atıf yapacak bir
jargonla meseleyi Şark meselesi olarak ele almış ve “Şark meselesi artık
bitmiştir.” cümlesini maalesef kullanmıştır.
Tabii,
bütün bunları sadece Kürt halkı için kullanmıyoruz; bu ülkede yaşayan bütün
halklar, bütün etnisiteler, bütün kimlikler, bütün dinler, bütün inançlar için
bir anayasal sözleşme ve yapılacak yeni bir demokratik yasal düzenlemeyle,
ilgili temel meselelerin çözülebileceğine inanıyoruz.
Bu
ülkede hâlâ yaşayan Ermeniler, Asuri Süryaniler, Keldaniler, Araplar eğer
Türkiye Cumhuriyeti Anayasası’na göre “Türk” olarak tanımlanıyorsa, burada
temel sorunu çözme adına, Türkiye Cumhuriyeti vatandaşlığını bütün yurttaşların
sahiplenmesi adına ciddi bir sorun olduğu kanaatindeyiz.
Yine,
inançlar bağlamında düşündüğümüzde, Alevi halkımız başta olmak üzere, bütün
dinlerin ve inançların, kendi inançlarının gereği olan düzenlemeler anayasal
güvenceye kavuşturulmamış, cemevleri hâlâ ibadethane statüsünde görülmemiş,
bununla ilgili hiçbir yasal düzenleme yapılmamış, burada oturan Hristiyan
milletvekillerine de Hükûmete yakın, yandaş medya aracılığıyla maalesef nefret
suçu saçan manşetler pervasız bir şekilde atılabilmiştir. Biz bütün bunların bu
Mecliste tartışılması gerektiğini düşünüyoruz. 
Temel
meselenin, halkın karar alma süreçlerine katıldığı öz yönetim süreçleriyle
ilgili, bütün dünyada uygulanan yerinden yönetim anlayışlarının katı ceberut
devlet anlayışına karşı hayata geçirilmesiyle ilgili olduğu kanaatindeyiz.
Bakın, Kürt sorununu kabul ettikleri dönemde AKP’ye yakın yazarlar ve AKP
milletvekilleri, Cumhurbaşkanı Erdoğan bölgesel yönetimlere karşı çıkmadığı
için, öz yönetim taleplerine karşı çıkmadığı için ateşli bir şekilde
savunmuşlar ama Cumhurbaşkanının reddiyesiyle birlikte öz yönetimden bahsetmek
şu anda mevcut AKP politikaları açısından ya mezara ya zindana gönderilmenin
bir gerekçesi hâline getirilmiştir. Çözüm süreci yürürken Erdoğan 2003 yılında
Osmanlı’dan örnek vererek, tarihimize atıf yaparak Osmanlı’da Lazistan
eyaletinin varlığından bahsetmiş, Kürdistan eyaletinin varlığından bahsetmiş,
güneye inince aynı şekilde farklı eyaletlerin varlığından bahsetmiş ve bu
modelden korkanları, buna karşı çıkanları tarihi bilmeyen büyük bir cehalet
olarak bütün Türkiye kamuoyuna sunmuştu. Yine, bu özellikle öz yönetim
başlığında savunmuş olduğumuz seçilmiş valiyle ilgili temel perspektifini de
“Seçilmiş belediye başkanını kabul ediyorsunuz da seçilmiş valiye niye karşı
çıkıyorsunuz?” şeklinde açık bir şekilde Erdoğan ifade etmişti. 
Tabii,
bütün bunlar özellikle yaşadığımız bu çatışmalı süreçte ve sahaya sürülen savaş
konseptinde rahat tartışılamıyor. Oysaki biz iki buçuk yıllık çözüm süreci
boyunca bu ülkedeki çatışmadan kaynaklı bütün ölümleri durdurmuştuk. Halkların
Demokratik Partisi olarak burada yaptığımız her konuşmada ve gittiğimiz her
platformda en ağır şekilde eleştirdiğimiz siyasilere de o iki buçuk yıllık süre
içerisinde kurtarmış oldukları her can için teşekkür etmiş, onların
cesaretlenerek, bu işi mutlaka bir kalıcı barışa götürerek bu ülkede çatışma
gündemini artık bir kenara bırakması gerektiğini ifade etmiştik ama maalesef AKP
Hükûmetinin ve Erdoğan’ın -Cumhurbaşkanı Erdoğan’ın- Başkanlık sistemiyle
ilgili siyasi hesapları ve Orta Doğu’da Kürtlerin bir statü elde etmemesi
üzerine yapmış oldukları yanlış politik hesaplar hem içerideki barışımızı
maalesef bugünkü kan deryası ortamına geri çevirmiş hem de Suriye ve Orta
Doğu’da iflas eden bir politikayı yeniden gündemleştirmiştir. 
Çözüm
sürecini kimin bitirdiği tartışmalarına çok fazla girmeyeceğim ama “Çözüm
sürecinin ancak filmini çekerler.”, “Ya istikrar ya kaos dedik, millet kaosu
seçti.”, “400 vekili verin, bu işi huzur içinde çözelim.” diyenler, Türkiye’nin
yönetim sisteminin fiilen değiştiğini, mevzuatın mülki amirler tarafından bir
kenara bırakılması gerektiğini söyleyenler sanırım çözüm sürecinin ruhu olan
demokratikleşmeyle ilgili nerede olduklarını, hangi noktada olduklarını da açık
bir şekilde ortaya koymuşlardı. 
Bakın,
çözüm sürecinin bütün sorunlu alanlarına rağmen biz süreci 28 Şubat Dolmabahçe
mutabakatına kadar getirmeyi başardık. O mutabakat ilan edildiğinde sadece
Türkiye’de değil, Orta Doğu’da ve bütün dünyada barışa dair büyük bir umut ve
büyük bir heyecan uyanmıştı. Bütün Orta Doğu’nun, bütün dünyanın gözü
Türkiye’nin üzerindeydi, kalıcı barış ve Orta Doğu’ya model olacak yeni bir
ülke vizyonuyla ilgili bir çıkış üzerineydi. Ancak, savaş konsepti devreye
girdikten sonra, özellikle 7 Haziran seçiminde halk iradesine yönelik bir darbe
yapılıp 1 Kasım seçimleri dayatıldıktan sonra, maalesef, bu bahsetmiş olduğumuz
Türkiye’nin ilgi odağı olma durumu tamamen ortadan kaybolmuş, ölümlerle, kanla,
çatışmayla anılan bir ülke pozisyonuna düşmüşüz. Şimdi, bu çatışma ortamında,
Dolmabahçe mutabakatına alternatif olarak Sayın Başbakan tarafından Mardin’de
ilan edilen birlik, demokrasi ve huzur paketi, bırakın Orta Doğu’da heyecan
yaratmayı, bırakın dünyada bir umut yaratmayı, Mardin esnafında bir gündem
yaratmayı bile başaramıyor. Böylesi bir realiteyle, böylesi bir gerçeklikle
karşı karşıyayız. Sorun, çözüm sürecinin yerine çöktürme planının ikame
edilmesidir. O nedenle, bu yanlış sonuçtan bir an önce vazgeçilmelidir. Tekrar
müzakere masasına geri dönülmeli, Dolmabahçe mutabakatında 10 maddeyle
tanımlanan o demokrasi manifestosunun bütün ilkeleri cesur bir şekilde burada
tartışılmalıdır diye düşünüyoruz. 
Değerli
arkadaşlar, geldiğimiz aşama itibarıyla bu Meclisten sıkça dile getiriyoruz.
Sadece Silopi’de, Cizre’de, Sur’da vahşet bodrumunda ve cehennem binalarında
yaşanan, insanlığa karşı işlenen suçlar bile savrulmuş olduğumuz noktayı açık
bir şekilde ortaya koyuyor. Varto’da, Cizre’de, Şırnak’ta işkence edilerek
çıplak bir şekilde teşhir edilen kadın bedenleri AKP Hükûmetinin nereye
savrulduğunu açık bir şekilde ele veriyor. Zırhlı araçların arkasında
sürüklenen gençlerin bedenleri ya da cenazesi günlerce defnedilmeyen çocukların,
yaşlı anaların mevcut durumu savrulmuş olduğunuz yörüngenin, rotanın ne kadar
insanlıktan uzaklaştığını açık bir şekilde bize gösteriyor. O nedenle, içeride,
arkada viraneye dönmüş yerleşim yerleri, geride asker, polis, sivil, gerilla,
binlerce insanın cenazesinin olduğu bir kan tablosunun üzerinde bu bütçe
görüşmelerini yapıyoruz. Bu tablonun ülkemize yakışmadığını, buradan bir an
önce bir çıkışın, barış temelinde yeni bir cesur hamlenin gerektiğini ifade
etmek istiyoruz.
Değerli
milletvekilleri, içeride bu yanlışlar yapılırken dış politikada Rojava’da,
Suriye’de, Orta Doğu’da da, maalesef, AKP Hükûmeti Kürtlerle birlikte yüz yıl
boyunca sürecek stratejik bir ortaklık yerine IŞİD, El Nusra, Ahrar el-Şam
benzeri çetelerle iş birliğini tercih etmiş ve maalesef, ülkemizi büyük
tehlikelerin, büyük badirelerin eşiğine getirmiştir. PYD’yle ilgili her gün
suçlayan açıklamalar yapmak yerine, bir zamanlar olduğu gibi PYD’yle diyalog
kanallarının zorlanması gerektiğini ve Kürtlerle hem iç barış hem de dış politikada
etkin bir pozisyon temelinde yeni bir stratejik ortaklığın temelinin atılması
gerektiğini en iyi bu Hükûmet biliyor. Çünkü çözüm süreci boyunca konuştuğumuz
en önemli iki konu başlıklarından biri buydu. Birincisi Türkiye’de silahlı
mücadele yerine demokratik siyasi mücadelenin tamamen ikame edilmesi, ikincisi
Türkiye’nin Orta Doğu’da, Rojava’da, Suriye’de Kürtlerle birlikte yüz yıllık
yeni bir stratejik planlama içerisine girmesiydi ama maalesef her iki planda da
AKP Hükûmeti gereğini yerine getirmediği için büyük bir kaosun, büyük bir
yangının ortasındayız.
Bakın,
bugün PYD’yi suçlayanlar özellikle Süleyman Şah Türbesi’nin taşınması sırasında
var olan süreci de maalesef son derece nankör bir şekilde gelip bu Meclis
kürsüsünden inkâr ediyorlar. O türbenin nasıl taşındığını en iyi bu Hükûmet
sıraları biliyor. Salih Müslim’in Türkiye’de olduğu bir sırada, bizim
milletvekillerimizin de dâhil olduğu bir süreçle birlikte, PYD’nin ortaklığıyla
birlikte o türbenin taşınması ve Türk askerinin vahşi IŞİD çetelerinin elinden
ya da kanlı bıçaklarından kurtarılarak güvenli bir bölgeye taşınması hiçbir
şekilde bir siyasi tartışma konusu, bir ucuz polemik konusu olmamalıdır, bu
önemli bir ortaklaşma adımı olarak değerlendirilmelidir. PYD’yi bugün terörist
olmakla suçlayanlar aslında PYD’nin Suriye’de IŞİD, El Nusra, Ahrar el-Şam’ın
da dâhil olduğu cihadist örgütlerle birlikte hareket etmesini istemiş, bunu
sağlayamadıkları için de, oradaki çete yapılanmaları ile PYD bir ortaklaşma
sağlayamadığı için de PYD üzerinden “Bir terörist örgüttür.” algısını maalesef
bütün uluslararası alanda yaymaya çalışmışlardır. Oysa, o dönem PYD cihadist
örgütlerle iş birliğini kabul etseydi arkadaşlar, bu Hükûmet PYD’ye Ankara’da
temsilcilik açmaya, Mürşitpınar Sınır Kapısı’nı da ticaret kapısı yapmaya
hazırdı. Şimdi gelinen bu yanlış aşamadan, PYD’yi suçluyarak, PYD’nin cihadist
örgütlerle iş birliği yapmaması üzerinden bir politik tutum belirlemek, olsa
olsa Türkiye’ye orta ve uzun vadede büyük zararlar verme dışında hiçbir işe
yaramaz. 
Bakın,
bu suçladığımız Rojava yönetimleri ve PYD’yle ilgili, Rojava anayasasını her
birinizin açıp okumasını öneririm. İddia ediyorum, bizim 12 Eylül cuntacı
Anayasası’nın yüz gömlek üzerinde olan o anayasa bütün demokratik hukuk
devletlerinin hemen hemen tamamından yapılan alıntılarla, Evrensel İnsan
Hakları Bildirgesi’nin anayasaya yedirilmesiyle birlikte örnek alınacak bir
anayasadır. Dil, kimlik, din, inanç, etnisite açısından çoğul anlayışı, çoğul
demokrasiyi anayasal güvence altına almış olan yepyeni bir nefes borusudur.
Tekçi bir anlayışa karşı çoğul bir geleceğin olabileceğini ortaya koyan bir
yapıdır. 
Bakın,
sadece Tel Abyad’ın Halk Meclisi bileşenlerini buradan saydığımda ne demek
istediğimi anlarsınız. Hani, etnik temizlik yapmakla suçluyorsunuz ya PYD’yi ya
da Rojava yönetimlerini, bakın, Tel Abyad (Gire Spi) Halk Meclisinde 103 Arap,
17 Kürt, 7 Türkmen ve 5 Ermeni üye bulunmaktadır. Biz, bu çoğul anlayışı yermek
yerine, bu çoğul demokrasiyi yerden yere vurmak yerine, örnek alınacak bir
anayasal yaklaşım, bir yönetim anlayışı olarak değerlendiriyoruz. 
AKP’nin
dış politikayla ilgili tutarsızlıklarını defalarca buradan ifade ettik.
Mısır’la ilgili gelinen aşama ortada, darbeci denen Sisi’yle aynı hat üzerinde
buluşma… 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Sayın Başkan, toparlamak için iki dakika ek süre rica
edeceğim. 
BAŞKAN
– Efendim, lütfen, iki dakikada toparlar mısınız. 
İDRİS
BALUKEN (Devamla) – …terör devleti denen İsrail devletiyle yeni bir yakınlaşma
sürecinin içerisine girilmesi, Şanghay Beşlisi üzerinden çıkılan yol ve oradan
“Hain Putin!”, “Hain Rusya!”, Rusya’yla görüşenleri vatan hainliğiyle suçlama
noktasına gelinmesi, bütün bunları saatlerce burada sıralasak bitiremeyiz.
Ancak, özellikle AB ve ABD özgünlüğünde diplomatik mütekabiliyet anlamında
gelinen aşamayı her bir milletvekili gözünün önüne getirmelidir. Öyle bir
noktaya geldi ki, Cumhurbaşkanı ve Başbakanın yapmış olduğu açıklamalara artık
ya Dışişleri Bakanının sözcüsü ya Savunma Bakanının sözcüsü cevap veriyor.
Bakın, bu yanlışlardan, bu anlayışlardan hızla sıyrılmak gerektiğini buradan
biz ifade etmek istiyoruz.
Özellikle
yeni anayasa tartışmalarının olduğu bir dönemde AKP’nin başkanlık sistemi
dayatmasının Türkiye'nin temel meselelerine asla çözüm getirmeyeceğini,
toplumsal kutuplaşmayı, toplumsal gerilimi, toplumsal çatışmayı artırma dışında
herhangi bir işe yaramayacağını ifade etmek istiyoruz. Yerinden yönetim
anlayışı, ademimerkeziyetçi yapı, öz yönetime dayalı modellerin hayata geçmesiyle
birlikte Türkiye'nin temel meselelerinin yeni anayasada rahatlıkla çözüme
kavuşabileceği kanaatindeyiz. O nedenle, Anayasa Uzlaşma Komisyonunda masayı
dağıtan anlayışınızı da hiçbir şekilde kabul etmediğimizi ifade etmek
istiyoruz.
Yani,
özü itibarıyla, bütün bu yaşadığımız sorun alanlarından bir çıkış şansı vardır,
bir umut vardır. Umut olmadan, çıkışa inanmadan siyaset yürütmenin kendisi
zaten kendi inandırıcılığını kaybetmeyle eş değerdir. O nedenle, biz Hükûmete
bu savaş politikaları ve savaş bütçeleri yerine barış politikası ve barış
bütçeleri öneriyoruz.
(Mikrofon
otomatik cihaz tarafından kapatıldı) 
İDRİS
BALUKEN (Devamla) - Bu nedenle de, AKP’nin getirdiği bu merkezî bütçe yasa
tasarısına Halkların Demokratik Partisi olarak olumsuz oy kullanacağımızı ifade
ediyor, hepinizi saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Baluken.
OKTAY
VURAL (İzmir) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Bir dakika, efendim…
Efendim,
müzakerelerimizin devamında, şahıslar adına lehinde Sayın Orhan Miroğlu var ve
aleyhinde Sayın Mehmet Günal var. İkisi arasında Başbakanın konuşması olacak
fakat bir ara vermeden evvel, grup başkan vekillerinin söz talebi var. Buradaki
kayda göre, önce Sayın Bostancı.
Buyurun
efendim.
IV.- AÇIKLAMALAR (Devam)
12.- Amasya Milletvekili Mehmet Naci
Bostancı'nın, Diyarbakır Milletvekili İdris Baluken’in 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Sayın
Baluken Cumhurbaşkanlığı Sözcüsü İbrahim Kalın Bey’in “Yeni anayasa için erken
bir seçim olmayacak.” şeklinde bir ifadede bulunduğunu…
İDRİS
BALUKEN (Diyarbakır) – Bütün haber sitelerinde var.
MEHMET
NACİ BOSTANCI (Amasya) – …bunu açıkça sahip olunmayan bir yetkinin gasbı
anlamında değerlendirdi. Sayın Kalın’ın söylediği “Yeni anayasa için bir erken
seçim öngörmüyorum.” 
İDRİS
BALUKEN (Diyarbakır) – Hangi yetkiyle söylüyor Sayın Başkan, onu soruyoruz ya!
MEHMET
NACİ BOSTANCI (Amasya) – Yani, kendisinin mevcut şartlar çerçevesinde yorum
olarak söylediği sözü, sanki Sayın Kalın’ın külliyenin de ruhaniyetinden bir
nevi hareketle, tavrından hareketle, ilhamla…
İDRİS
BALUKEN (Diyarbakır) – Yani Cumhurbaşkanı bile öyle bir yetkiye sahip değilken
sözcü nasıl böyle bir açıklama yapar?
MEHMET
NACİ BOSTANCI (Amasya) – …bu şekilde davranacağı şeklinde yorumlamasını yanlış
bilgiye dayandırıyorum. Bir kere, bunu tashih etmek için söz aldım.
İkincisi:
Sayın Baluken AK PARTİ’nin içindeki kanatlardan, ekiplerden, eğilimlerden
vesaire bahsetti. Bunlar on dört yıldır söylenir.
ERTUĞRUL
KÜRKCÜ (İzmir) – Hepsi de doğru çıktı Hocam, ayıp ediyorsun ya!
MEHMET
NACİ BOSTANCI (Amasya) – Ben Sayın Baluken’e on dört yıllık AKP gerçekliğiyle,
AK PARTİ gerçekliğiyle yüzleşmesini, bunun yerine düşsel fantezilere
kaçmamasını hatırlatmak isterim.
Arz
ederim. (AK PARTİ sıralarından alkışlar) 
BAŞKAN
– Teşekkür ediyorum.
Sayın
Gök, buyurun efendim.
13.- Ankara Milletvekili Levent Gök'ün,
Cumhurbaşkanlığı Genel Sekreterinin sarf etmiş olduğu bazı ifadelere ilişkin
açıklaması
LEVENT
GÖK (Ankara) – Sayın Başkanım, teşekkür ederim. 
BAŞKAN
– Rica ederim.
LEVENT
GÖK (Ankara) – Ben de aynı konuda söz aldım. 
Şimdi,
tabii, Türkiye’de anayasal kurumların görevleri belli, Anayasa’da kimlerin
neler yapabileceği belli. Benim okuduğum Anayasa’da, anayasayı Türkiye Büyük
Millet Meclisi yapar, gerekli şartlar oluşursa referanduma gidilir ya da
gidilmez, o ayrı bir konu ama anayasa yapım sürecinin gerçekleşeceği yer
Türkiye Büyük Millet Meclisidir ve Türkiye Büyük Millet Meclisi, kimseden de
talimat almaz ve Türkiye Büyük Millet Meclisi, üzerine hiçbir vesayet organını
da tanımaz çünkü hepimizin görev yaptığı bu Parlamentoda, “Egemenlik kayıtsız
şartsız milletindir.” denilen bir ortamda görev yaparken Cumhurbaşkanlığı Genel
Sekreterinin bugün ifade ettiği “Gerekirse başkanlık sistemi ve Anayasa,
birlikte referanduma gidilebilir.” tarzındaki söylemi, erken seçim olup
olmayacağı konusundaki değerlendirmeleri, tam da bu anlamda Türkiye Büyük
Millet Meclisinin üzerine bir ipotek koymaktır.
Sayın
Bostancı’nın görüşünün tam da tersidir benim ifade ettiklerim. Böyle bir
telaffuzun yapılamayacağı gerçeğinin, bence, bizlerden öte altını kalın
harflerle çizmesi gereken makam zatıalinizin bulunduğu Meclis Başkanlığıdır. 
Siz,
şimdi, bence, Sayın Meclis Başkanı kalkıp bir kükremelisiniz. “Burası
Meclistir, Meclisin üzerine hiçbir irade tanımıyoruz, Mecliste yapılacak,
gerçekleşecek oylamalar ve tasarruflar üzerinde kimsenin ipotek koymasına izin
vermeyeceğiz.” diyeceğiniz cesur bir çıkışa ihtiyaç var. 
Biz,
Cumhurbaşkanlığı Genel Sekreterinin bu açıklamalarını çok talihsiz, siyasetin
ve Meclisin vesayet makamı olarak algıladığı bir anlayış olarak görürüz…
EMİN
HALUK AYHAN (Denizli) – Ortak bir deklarasyon yayınlayalım.
LEVENT
GÖK (Ankara) – …ve şiddetle reddederiz ama esas çıkışı yapması gereken,
Meclisin saygınlığını koruması gereken zatıalinizin bulunduğu Meclis
Başkanlığıdır. 
Bu
bakımdan, sizin diyecekleriniz bizim için çok önemlidir, ben de sizin bu konuda
görüş bildirmenizi istiyorum.
BAŞKAN
– Teşekkür ediyorum.
Ben,
bu husustaki kanaatimi şu konuşmalar bittikten sonra arz edeceğim. 
Buyurun
Sayın Vural. 
14.- İzmir Milletvekili Oktay Vural'ın,
Cumhurbaşkanlığı Genel Sekreterinin sarf etmiş olduğu bazı ifadelere ilişkin
açıklaması
OKTAY
VURAL (İzmir) – Teşekkür ederim Sayın Başkan.
Aslında,
Cumhurbaşkanı Sözcüsü Kalın, gerçekten kendisine çok kalın gelecek sözler
söylemiş. Yani, bu demokrasiye ve millî iradeye yöneltilmiş bir hakarettir.
Yani şimdi, kalkıp kesin bir şekilde seçim olmayacağına ilişkin bir irade
beyanı, Türkiye Büyük Millet Meclisinin yetkisini ve iradesini gasbetmek değil midir?

Sayın
milletvekilleri, sizler temsil etmiyor musunuz milletin iradesini? Bu adam
kendini ne zannediyor! Bu Meclis sarayın Meclisi mi, milletin Meclisi midir?
(MHP sıralarından alkışlar)
Dolayısıyla,
Sayın Başkan, siz “Cumhurbaşkanına saygım sonsuz.” derken Türkiye Büyük Millet
Meclisine de saygısızlık yapan bu hadsize haddini bildirmenizi istirham
ediyorum. Millet egemenliğine hiçbir darbeci zihniyetin müdahale edemeyeceğini
ve bu milletin iradesinin hiçbir zaman vesayete alınamayacağını kendisine ihtaren,
kürsüden, bütün milletvekilleri adına hitap etmenizi ve kınamanızı istirham
ediyorum. 
Öte
yandan, burada grup başkan vekilinin kullandığı ifadeler… Kullandığınız
ifadelere dikkat ediniz. Ruhaniyeti bir saraya nasıl atfedebiliyorsunuz? (MHP
sıralarından “Bravo” sesleri, alkışlar) Böyle bir şey olabilir mi ya! Bu ne
rezalettir ya! 
MEHMET
NACİ BOSTANCI (Amasya) – Aa, öyle değil.
OKTAY
VURAL (İzmir) – Böyle bir şey olabilir mi ya! Elinizi vicdanınıza koyun. Saraya
ruhaniyet atfediyor. Böyle olmaz. 
MEHMET
NACİ BOSTANCI (Amasya) – Dinlemedin galiba Sayın Vural. Dinlemedin galiba,
dinlemedin.
OKTAY
VURAL (İzmir) – Siyaset yapacaksanız siyaset yapın. Dinimize, manevi
değerlerimize müdahale etmeyin.
Herkes
haddini bilsin.
Teşekkür
ederim. 
MEHMET
NACİ BOSTANCI (Amasya) – Böyle bir şey yok!
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
15.- Diyarbakır Milletvekili İdris
Baluken'in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Sayın Başkan, yani bu konuyla ilgili Sayın Bostancı’nın
yaptığı açıklamadan sonra tekrar bir izahata ihtiyaç var. 
Bakın,
ben Cumhurbaşkanı Sözcüsü İbrahim Kalın’ın yapmış olduğu açıklamayı kürsüden
okudum, aynen şöyle diyor: “Kesin bir dille ifade edebilirim ki yeni bir
anayasa için erken seçim yapılmayacak.”
RECEP
ŞEKER (Karaman) – Ne var bunda?
İDRİS
BALUKEN (Diyarbakır) – Şimdi, birincisi: Erken seçim yapıp yapmama yetkisi bir
kere Cumhurbaşkanının kendisinde değil.
İkincisi:
Kendisi Cumhurbaşkanının sözcüsü olarak, nasıl, erken seçimle ilgili halkın
iradesini, milletin iradesini, Parlamentonun iradesini hiçe sayan böyle,
pervasız bir yaklaşım ortaya koyar? 
Cumhurbaşkanının
hangi şartlarda ülkeyi erken seçime götüreceği Anayasa’da yazılmış. Yani, ya
Başbakan istifa edecek ya Allah korusun başına bir şey gelecek, vefat edecek ya
da gensoru neticesinde Cumhurbaşkanı ve Hükûmet düşecek, Cumhurbaşkanı ondan
sonra ülkeyi erken seçime götürür. 
Şimdi,
böylesi bir realite ortadayken Cumhurbaşkanının sözcüsü şunu mu demek istiyor
yani “Cumhurbaşkanlığı isterse Hükûmeti düşürebilir, isterse ülkeyi erken
seçime götürecek bir yetkiyi kullanabilir ama şu an için kesinlikle bu yetkiyi
kullanmayacak.” mı demek istiyor? 
Buna,
en başta Sayın Başbakan olmak üzere, Hükûmet ve Meclis Başkanı olarak sizin de
son derece net bir açıklama yapmanız, bu tutumu da halkın, milletin iradesi
adına açık bir şekilde kınamanız gerekiyor.
Teşekkür
ederim.
BAŞKAN
– Teşekkür ediyorum.
Efendim,
şahsımla ilgili beyanlarınız var. Malumualiniz, İç Tüzük’te şöyle bir hüküm
var, bir daha, tekrar bakalım:
“MADDE
64– Genel Kurula başkanlık eden Başkan veya Başkanvekili, asıl konu
görüşülürken ve oylanırken hiçbir surette görüşünü açıklayamaz."
İDRİS
BALUKEN (Diyarbakır) – Bu, Parlamento yetkisinin gasbı ya!
LEVENT
GÖK (Ankara) – Asıl bu ama.
MAHMUT
TANAL (İstanbul) – Bu tartışmalardır Sayın Başkan. İlgisi yok ya bunun! Bu
tartışma değil ki.
ERTUĞRUL
KÜRKCÜ (İzmir) – Hocam, sahadan kaçma ya!
BAŞKAN
– İkincisi: “Başkan veya başkanvekilleri, görevlerinin yerine getirilmesinin
gerektirdiği hâller dışında tartışmalara katılamazlar; kişisel savunma hakları
saklıdır.” Buna dayanarak fikrimi ifade etmek istiyorum.
AYHAN
BİLGEN (Kars) – Meclisin şahsiyeti…
İDRİS
BALUKEN (Diyarbakır) – Sayın Başkanım, Parlamento yetkisinin...
ERTUĞRUL
KÜRKCÜ (İzmir) – Zaten, burada tartışılan konu o değil ki! Meclis dışından…
MAHMUT
TANAL (İstanbul) – Parlamentonun hakkını hukukunu savunacak Meclis Başkanı.
LEVENT
GÖK (Ankara) – Sayın Başkanım…
BAŞKAN
– Buyurun Levent Bey. Ne vardı efendim? Daha ben virgüldeyim Beyefendi. Müsaade
edin…
İDRİS
BALUKEN (Diyarbakır) – Parlamento yetkisinin gasbı var; millet iradesini
tanımamaktır Başkan.
OKTAY
VURAL (İzmir) – Fikrini belirtecek.
BAŞKAN
– Ve ben görüşümü, bu noktada ismim de geçtiği için açıklamak istiyorum.
Bir
kere, bu Meclistir anayasayı yapacak olan, değiştirecek olan, anayasal bir
hükümdür, bu kesin. Kimsenin bunda ihtilafı olamaz, yanlış bir düşüncesi
olamaz.
İDRİS
BALUKEN (Diyarbakır) – Seçim kararını da alacak olan, onu da söyleyin Başkan.
ERKAN
AKÇAY (Manisa) – Seçim, seçim!
BAŞKAN
– Dolayısıyla, yetki burada olduğuna göre, bunun üzerine konuşmanın veya “Karşı
bir fikir varmış.” demenin bir yeri yok.
İDRİS
BALUKEN (Diyarbakır) – Seçim kararını kim alır Sayın Başkan?
BAŞKAN
– Anlamadım?
İDRİS
BALUKEN (Diyarbakır) – Erken seçim kararını da bir izahata kavuşturun.
BAŞKAN
– Efendim ben devam edeyim. Niye bu kadar acele ediyorsunuz? Söyleyeceğim
efendim.
Şimdi,
“İpotek koymak…” Kim diyor, kim koyabilir?
KAMİL
AYDIN (Erzurum) – Cumhurbaşkanı.
BAŞKAN
– Bu Meclisin üzerine kimse ipotek koyamaz.
ERTUĞRUL
KÜRKCÜ (İzmir) – Şöyle sesin bir gür çıksın ya!
BAŞKAN
– Tarihe karışmış bazı hadiseler var, koyanlar var ama artık yok, bitti.
KAMİL
AYDIN (Erzurum) – Saray koyamaz mı?
ERTUĞRUL
KÜRKCÜ (İzmir) – Nasıl? Saray var(!)
BAŞKAN
– Hâkimiyet milletindir kayıtsız şartsız, ferdi manada, beşeri manada. (AK
PARTİ sıralarından alkışlar)
ERTUĞRUL
KÜRKCÜ (İzmir) – Çok inançsız alkışlar bunlar.
BAŞKAN
– Şimdi…
KAMİL
AYDIN (Erzurum) – Yarın çağırır saraya!
MEHMET
GÜNAL (Antalya) – Saray dâhil mi?
CELAL
DOĞAN (Gaziantep) – Burayı 5 defa kapattılar Başkan, farkında değilsin yani.
MAHMUT
TANAL (İstanbul) – Efendim, Meclis Başkanına böyle talimat mı verilir,
konuşurken söz kesilir mi böyle?
BAŞKAN
– Efendim, devam ediyorum. Müsaade eder misiniz…
Sayın
Vural, bir beyanınız var: “Kendisine çok kalın gelecek” Bunu lütfen, geri alın;
değişiktir yorumu çünkü.
ERKAN
AKÇAY (Manisa) – Aa!
BAŞKAN
– Size bir gün denirse kabul eder misiniz? 
MEHMET
METİNER (İstanbul) - Son derece çirkin, yakışıksız! Ama, kendisine çok
yakışıyor.
ERTUĞRUL
KÜRKCÜ (İzmir) - Aklınıza ne geldi Başkan!
BAŞKAN
- Ne demek “Kendisine kalın, çok kalın gelecek.”? Bir.
İki…
OKTAY
VURAL (İzmir) - Siz, önce Meclisin mehabetini korumak için konuşsanız! Siz
Kalın’ı korumak için mi konuşuyorsunuz Sayın Meclis Başkanı?
BAŞKAN
- Ne diyorsunuz, ne? Bir dakika…
MEHMET
METİNER (İstanbul) - Size çok yakışıyor! Size çok yakışıyor!
OKTAY
VURAL (İzmir) - Yani, siz Cumhurbaşkanı sözcüsünün sözcüsü müsünüz?
BAŞKAN
- Ben Cumhurbaşkanının da, Türkiye Cumhuriyeti’nin de … 
OKTAY
VURAL (İzmir) - Hayır, siz Meclisin…
BAŞKAN
- …bu Meclisin de Başkanıyım. Ve haksızlık karşısında susan dilsiz şeytandır,
susmam! (AK PARTİ sıralarından “Bravo” sesleri, alkışlar) 
OKTAY
VURAL (İzmir) - Bravo(!) Alkış(!) Alkış(!) Bravo(!) [MHP sıralarından
“Bravo(!)” sesleri, alkışlar(!)] 
BAŞKAN
- Artı… (AK PARTİ sıralarından alkışlar)
OKTAY
VURAL (İzmir) - Kalkın ayağa, kalkın! 
BAŞKAN
- Oktay Bey…
OKTAY
VURAL (İzmir) - Kalkın!
ERKAN
AKÇAY (Manisa) - Ne hâllere düştüğünüzün farkında değilsiniz!
BAŞKAN
- Oktay Bey…
KAMİL
AYDIN (Erzurum) - Kalın sizin iradenize hakaret ediyor. 
BAŞKAN
- Oktay Bey, yılların siyasetçisisiniz, yılların grup başkan vekilisiniz.
Bakınız, bakınız…
OKTAY
VURAL (İzmir) - O zaman düzeltiyorum, çok kalın gelmiştir!
BAŞKAN
- Ne efendim?
OKTAY
VURAL (İzmir) - Çok kalın gelmiştir!
BAŞKAN
- Olabilir, size de kalın gelebilir. 
OKTAY
VURAL (İzmir) - Çok kalın gelmiştir!
BAŞKAN
- Bazı zamanlar gelebilir. (AK PARTİ sıralarından alkışlar)
Bir
de “Bu adam…” demeyin böyle, ne olur! Yani, kaba ve incitici, daha nasıl olur?
Geçiyorum.
İbrahim
Kalın Bey’i yakından tanırım, kendisini yetiştirmiş, çok kıymetli ve değerli
bir bürokrattır. Lütfen, insanlarımızı böyle, kum torbasına çevirmeyelim. 
MUSA
ÇAM (İzmir) - Allah size bağışlasın! Allah size bağışlasın!
BAŞKAN
- İbrahim Bey… (MHP sıralarından gürültüler)
İDRİS
BALUKEN (Diyarbakır) - Sayın Başkan, şahsına bir şey demiyoruz. 
BAŞKAN
- Bakın, efendim, bitiriyorum. 
OKTAY
VURAL (İzmir) - Sayın Başkan…
BAŞKAN
- Ben bitireyim efendim. 
OKTAY
VURAL (İzmir) - Ya, Sayın Başkan, ben Meclis iradesine ilişkin ifadesi
karşısında… 
BAŞKAN
- Ben onu söyleyeceğim… 
İDRİS
BALUKEN (Diyarbakır) - Erken seçimle ilgili irade beyan edemez. 
OKTAY
VURAL (İzmir) - …sözünüzü kullanın diyorum. 
BAŞKAN
- Ben karıştırmam kimseyi.
OKTAY
VURAL (İzmir) - Siz Meclisi temsil edin!
İDRİS
BALUKEN (Diyarbakır) - Biz şahsiyetine bir şey demiyoruz, erken seçim iradesi
beyan edemez. 
BAŞKAN
- Söyleyeceğim onu.
OKTAY
VURAL (İzmir) - Siz Meclisi temsil edin! Meclisi temsil edin, sarayı değil!
BAŞKAN
- Ediyorum… Ediyorum efendim…
OKTAY
VURAL (İzmir) - Sözcünün sözcüsü olmayın!
BAŞKAN
- Siz oturun lütfen. Ben size, sözünüz şık değil dedim, benim kanaatim.
OKTAY
VURAL (İzmir) - Efendim, benim sözüm adresine varmıştır.
BAŞKAN
- Olabilir. 
OKTAY
VURAL (İzmir) - Evet!
BAŞKAN
- Ama yalnız…
OKTAY
VURAL (İzmir) - Evet, boyundan büyük sözler söylemesin!
BAŞKAN
- Ayrı keyfiyet.
Bir
diğer…
OKTAY
VURAL (İzmir) - Türkiye Büyük Millet Meclisine hakaret etmeye kimsenin hakkı
yoktur, haddi de değildir! (MHP sıralarından alkışlar)
BAŞKAN
- Bir diğer hususu söylüyorum…
LEVENT
GÖK (Ankara) - Sayın Başkan…
OKTAY
VURAL (İzmir) - Bu kadar açık seçik! Kim olursa olsun haddini bildirmek bizim
görevimizdir, en başta da sizin görevinizdir!
BAŞKAN
- Ben kendi görevimi biliyorum.
OKTAY
VURAL (İzmir) - Yapmıyorsunuz!
SUAT
ÖNAL (Osmaniye) - Millet bildirmedi mi haddinizi?
LEVENT
GÖK (Ankara) - Sayın Başkan…
BAŞKAN
- Levent Beyciğim, bir dakika.
OKTAY
VURAL (İzmir) - Yapmıyorsunuz!
BAŞKAN
- Efendim, bir diğeri: 2011 yılında Anayasa Uzlaşma Komisyonu kuruldu, yirmi
beş ay çalıştı; 19.500 sayfa bilgi, belge birikti. Toplumun her kesiminden,
kurumlardan, kurullardan, şahıslardan beyanlar geldi, görüşler geldi. Yani,
Anayasa hakkında görüş beyan etmek ne zamandan beri bir suçtur da Meclise karşı
hakarettir? Yapmayın böyle! 
İDRİS
BALUKEN (Diyarbakır) – Anayasa değil, erken seçim Sayın Başkan. 
MEHMET
GÜNAL (Antalya) – “Erken seçime niye karar veriyor?” diyor. 
BAŞKAN
– O da şahsi… Kendi şahsi görüşünü herkes söyleyebilir. 
ERKAN
AKÇAY (Manisa) – Şahsi görüşü olamaz, Cumhurbaşkanlığı sözcüsü olarak konuşuyor
ya!
BAŞKAN
– Zaten öyle yapacağız, bir konsensüs böyle sağlanacak. Dolayısıyla...
ERKAN
AKÇAY (Manisa) – Siz pek anlamamışsınız konuyu. 
İDRİS
BALUKEN (Diyarbakır) – Sayın Başkan, görüş değil bu, “Erken seçim
yapılmayacak.” diyor. 
BAŞKAN
– Efendim? 
İDRİS
BALUKEN (Diyarbakır) – Net hüküm vermiş, hüküm; “Erken seçim yapılmayacak.”
diyor. 
KAMİL
AYDIN (Erzurum) – İrade beyan ediyor. 
BAŞKAN
– Onu yazan…
İDRİS
BALUKEN (Diyarbakır) – Erken seçim yapılacak ya da yapılmayacakla ilgili bir
görev ve yetkisi var, biz mi bilmiyoruz? Anayasa dışında…
BAŞKAN
– Efendim, acaba öyle mi dedi, yoksa temenni mi etti, bilmiyorum ama neticeyi
söylüyorum. [MHP sıralarından gülüşmeler, alkışlar(!), “Bravo(!)” sesleri] 
OKTAY
VURAL (İzmir) – Bravo, bravo(!) Alkışlayın şimdi(!) 
BAŞKAN
– Rica ederim Oktay Bey. Nezakete bakınız!
İdris
Bey…
İDRİS
BALUKEN (Diyarbakır) – Bakın, cümle aynen şu Sayın Başkan: “Kesin bir dille
ifade edebilirim ki yeni bir anayasa için erken seçim yapılmayacak.” 
İbrahim
Kalın Türkiye’de erken seçim yapılıp yapılmayacağının kararını verebilecek bir
yetkiye sahip midir, değil midir? 
BAŞKAN
– Efendim, hiç yetkisi olabilir mi? Nasıl beyanda bulunduğunu kendisi açıklar
herhâlde. 
İDRİS
BALUKEN (Diyarbakır) – İşte, bunu açıklayın diyoruz. “Egemenlik kayıtsız
şartsız milletindir.” diyorsak… 
BAŞKAN
– Evet, bu kesin, bu kesin…
İDRİS
BALUKEN (Diyarbakır) – Yani, onunla ilgili bir açıklama yapmanız lazım.
BAŞKAN
– …kimse bunu çiğneyemez, o günler geçti, vesayet bitti, bu kesin. 
İDRİS
BALUKEN (Diyarbakır) – İşte, bu konuda bir açıklama yapmanız lazım.
ERTUĞRUL
KÜRKCÜ (İzmir) – Sizden güçlü bir ifade bekliyoruz Başkan. 
MEHMET
GÜNAL (Antalya) – İbrahim Kalın dâhil mi, Cumhurbaşkanı dâhil mi? 
BAŞKAN
– Dolayısıyla, arkadaşlar, ben şunu söylüyorum: Meclisin yetkisinde olan bu
anayasa için herkes fikrini söylemekte serbesttir. Zaten, o yüzden bir site mevcuttur,
herkes görüşünü bildiriyor, gene de bildirecek, bunda bir şey yok, alınacak bir
hadise de yok. 
KAMİL
AYDIN (Erzurum) – Herkes Meclisin sorumluluğunu üstlenemez. 
BAŞKAN
– Dolayısıyla, benim kükremem, “Vay, nasıl yaptın?” demem o kadar garip ki!
Herkes fikrini söyleyecek efendim.
KAMİL
AYDIN (Erzurum) – “Vay!” demeyin, güçlü bir şekilde iradenizi koyun. 
BAŞKAN
– Buyurun Levent Bey. 
16.- Ankara Milletvekili Levent Gök'ün,
Cumhurbaşkanlığı Genel Sekreterinin vesayetçi ifadelerini bütün partilerin
ortak bir deklarasyonla kınaması gerektiğine ilişkin açıklaması
LEVENT
GÖK (Ankara) – Sayın Başkanım, şimdi, tabii, bulunduğunuz konumda, AKP’den
önerilip seçilen bir Başkan olmanız sıfatınızın sizi kimi zaman zorladığı
durumların olduğu muhakkak, bu da onlardan bir tanesi ama biz çok net olmalıyız
ve çok da cesur olmalıyız; Hükûmet de olmalı, siz de olmalısınız ve AKP Grubu
da olmalı. Şimdi, burada çok farklı bir durum var. Bir Cumhurbaşkanlığı Genel
Sekreteri…
MEHMET
METİNER (İstanbul) – Genel sekreter değil, önce konumunu bir öğren ya! 
LEVENT
GÖK (Ankara) – ...Türkiye’nin önündeki bir gündem maddesiyle ilgili görüş
belirtiyor. Bu görüş, Meclisimizde bulunan bütün 4 partiyi ilgilendirdiği gibi,
Hükûmeti ilgilendiriyor ve Meclis Başkanlığını ilgilendiriyor. 
Şimdi,
ben AKP Grubuna sesleniyorum değerli arkadaşlar.
MEHMET
METİNER (İstanbul) – Bizden yana sıkıntı yok, siz rahat olun. Siz kendi işinize
bakın. 
LEVENT
GÖK (Ankara) – Bu Türkiye'de anayasa yapımını ve seçim gibi konuları siz
Hükûmetinizle Sayın Ahmet Davutoğlu’nun başkanlığını yaptığı Hükûmetle mi
tartışacaksınız, yoksa Cumhurbaşkanlığındaki Recep Tayyip Erdoğan’la mı? Buna
bir karar verin. (AK PARTİ sıralarından gürültüler)
EJDER
AÇIKKAPI (Elâzığ) – Ne alakası var? Niye sulandırıyorsunuz?
MEHMET
METİNER (İstanbul) – Biz birbirimizin aynısı gibi düşünüyoruz.
LEVENT
GÖK (Ankara) - Sizin lideriniz kimdir? Lideriniz Recep Tayyip Erdoğan mıdır?
Lideriniz Ahmet Davutoğlu mudur? Bir kere buna bir karar verin. (AK PARTİ
sıralarından gürültüler)
MEHMET
METİNER (İstanbul) – Sizin dolduruşunuza gelmeyiz. Hadi oradan!
ÖZNUR
ÇALIK (Malatya) – Bunu sen sorgulayamazsın!
MEHMET
METİNER (İstanbul) – Biz birbirimiz gibi düşünüyoruz.
EJDER
AÇIKKAPI (Elâzığ) – İşiniz sulandırmak.
LEVENT
GÖK (Ankara) - Ayrıca, Sayın Başkan, ben burada, üzerinde hiçbir vesayet
tanımadığını ifade etmek için toplanmış bulunan bütün partilerden ortak bir
deklarasyon bekliyorum. Böyle bir vesayetçi anlayışa karşı hep birlikte, gelin,
imzayla karşı koyalım, siz de başında, bizleri destekleyin. 
İDRİS
BALUKEN (Diyarbakır) – Deklarasyon işine girme ya!
ORHAN
DELİGÖZ (Erzurum) - Sen onu düşünme, sen onu düşünme!
LEVENT
GÖK (Ankara) – Bu, Meclise kurulan bir kumpastır. Meclisin üzerinde bir
vesayettir. 
MEHMET
METİNER (İstanbul) – Biz birbirimizin aynısını düşünüyoruz. Bizden yana bir
sıkıntı yok.
LEVENT
GÖK (Ankara) – Biz, Cumhuriyet Halk Partisi olarak bunu reddediyoruz. AKP
reddeder mi, onu görmek istiyoruz. Hükûmet reddeder mi, görmek istiyoruz.
Meclis Başkanı reddeder mi, görmek istiyoruz. Bütün partilere çağrımız: Ortak
bir deklarasyonla bu talebi reddedelim ve herkese görevini bir kez daha
hatırlatalım. Bunu öneriyoruz. (CHP sıralarından alkışlar)
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı. 
17.- Amasya Milletvekili Mehmet Naci
Bostancı'nın, Ankara Milletvekili Levent Gök’ün yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, Sayın İbrahim Kalın yabancı basın
mensuplarının “Erken seçim var mı?” şeklindeki sorusuna “Erken seçim olmayacak,
zaten takdir Meclisindir.” diye cevap veriyor. 
İDRİS
BALUKEN (Diyarbakır) – Hiç öyle bir şey yok.
MEHMET
NACİ BOSTANCI (Amasya) - Bu işin tutanakları ortada olmadan, yalan yanlış
bilgilerle böylesine “Meclisi bir araya getirelim, deklarasyon yayınlayayım.”
filan demenin mantığı var mı? Ben Sayın Levent Gök’ten beklerdim ki ne demiş,
ne dememiş bir anlayalım, eğer hakikaten iddia edildiği gibi tutanaklarda -ki
bunların tutanakları var- varsa hayhay, kimse meclisin üzerine Meclise ait bir
yetkiyi kullanamaz ama dememişse bir bardak suda da fırtına koparmayalım. 
Arz
ederim. (AK PARTİ sıralarından alkışlar)
BAŞKAN
– Efendim, teşekkür ediyorum.
Ben
bir temennimi de ifade etmek isterim. Bu 26’ncı Dönem inşallah, bir taçla taçlanacak.
Güzel, herkesin kabul edeceği bir anayasaya kavuşacağız. Bendeniz, 4 parti
liderine bugün birer mektup gönderdim, tekrar ilgilerini rica ettim ve
çalışmaya devam edelim dedim. Gönlüm ister ki günün şartlarına, bir hukuk
devleti hesaplarına uygun bir anayasayı yapalım.
MUSA
ÇAM (İzmir) – Bu İbrahim Kalın ne olacak, ne olacak? İbrahim Kalın’ın sonu ne
olacak? Ne olacak Kalın’ın sonu?
BAŞKAN
- Bu arada, yine herkes, kurum, kuruluş, şahıs, herkes görüşünü bildirebilir,
bildirmelidir ve katkı sağlamalıdır. Böyle bir dönemi inşallah, yaşayacağız. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
– Ben şimdi sözü Sayın Miroğlu’na vereceğim.
Lehinde
konuşmak üzere, Mardin Milletvekili Sayın Orhan Miroğlu. (AK PARTİ sıralarından
alkışlar)
Buyurun.
ORHAN
MİROĞLU (Mardin) – Sayın Başkan, değerli arkadaşlar; 2016 yılı bütçesinin
lehinde görüşlerimi ifade etmek için huzurunuza çıktım. Hepinizi hürmetle
selamlıyorum.
Doğrusu,
söz aldığım bu saatler, Meclisin bir hayli gerildiği saatler oldu yani bir
konuşmacının arzu ettiği bir şey değil bu. Kafamda, tabii… Özellikle doğu ve
güneydoğuda -ben Mardin Milletvekiliyim- tabii, bu bütçenin ortaya koyduğu
veriler bakımından, inşa süreci dediğimiz, özellikle bu hendek meseleleri ve
çatışma sürecinden sonra bölgede ortaya çıkan farklı tabloya deva olabilecek yanlarıyla
ilgili konuşmak isterdim. Galiba, bundan ziyade, burada demin tanık olduğumuz
birçok konuyla ilgili görüşlerimi ifade edeceğim. Ama, tabii, bu bütçenin her
şeyden önce hayırlı olmasını diliyorum. 
Dün,
Devlet Su İşlerinde bir brifing aldım Mardin Milletvekili olarak, özellikle GAP
ve Ilısu Barajı’yla ilgili. Doğrusunu isterseniz çok büyük bir heyecan duydum
ama birtakım şeylere de üzüldüm. Çünkü, şunu gördüm ki bu hayata geçirdiğimiz
önemli yatırımların imalatı sırasında, imalat sürecinde devlet çok büyük
güvenlik harcaması yapıyor. Şöyle bir rakam vereyim istiyorum: Ilısu Barajı’nın
bize maliyeti yani proje maliyeti 1 milyar euro civarındadır ve şu an, bu
maliyete yüzde 5 oranında yani 50 milyon euro gibi bir parayı devlet güvenlik
harcamaları olarak ayırmak durumundadır. 2017 yılında da bu proje inşallah
tamamlanacaktır ve bölgenin çehresi sosyal, siyasal ve hatta kültürel bakımdan
büyük bir değişikliğe uğrayacaktır.
Değerli
arkadaşlar, burada, tabii, tanık olduğumuz bu tartışmalarla ilgili birkaç şey
söylemek isterim. Benden önceki değerli konuşmacılar, özellikle Sayın
Cumhurbaşkanımıza yönelik, burada, davet edildikleri zaman, “Buyurun, ispat
edin.” denildiği zaman, bir ispat değil ama o ithamı sürdüren ve çok bildik,
tanıdık Türkiye’deki belirli siyasi aktörlere ve bu arada tabii ki Sayın Recep
Tayyip Erdoğan’a karşı itibarsızlaştırma, kişilik katli yapma gibi bir tutumu
sürdürdüler. Her şeyden önce şunu söylemek gerekir ki: Recep Tayyip Erdoğan bu
hareketin, bu siyasi hareketin lideridir. (AK PARTİ sıralarından alkışlar) Ve
burada, bu Meclis çatısı altında eğer Sayın Cumhurbaşkanı ifade edilecekse…
Evet, hakikaten, arkadaşlarımız doğru söylüyorlar, görüşlerini her gün
kamuoyuyla paylaşan, toplumun çeşitli kesimleriyle paylaşan bir Cumhurbaşkanıdır.
Bu yönlü eleştiriler, elbette ki Meclisin kabul edebileceği eleştiriler de olur
ve bunu çok makul bir biçimde bu ortamda konuşuruz. Ama, böyle yapılmıyor, çok
klasik, çok bildiğimiz, Türkiye’de bilgi kirliliği üzerinden, dezenformasyon
üzerinden birtakım şeyler söyleniyor. 
Bir de ben,
tabii yani doğrusunu isterseniz Recep Tayyip Erdoğan’a karşı, Sayın
Cumhurbaşkanına karşı dünyada yürütülen bu kampanyaların sebebini çok iyi
anlayabiliyorum. Ama, kendi tabanı bile zaman zaman gündeme getiriyor ve diyor
ki: “Ya, biz HDP olarak neden Recep Tayyip Erdoğan’a karşıyız?” Bunu buradaki
arkadaşlarımıza soran çok sayıda HDP’li seçmen vardır inanın. Ama, bu sorunun
cevabını da bu arkadaşlarımız hiçbir zaman veremediler ve veremiyorlar da.
Neden yani Recep Tayyip Erdoğan’ın günahı ne? İnkâr politikalarını sona
erdirmesi mi? Bugün, Kuzey Irak’la ilgili politikalarda, oradaki Kürt
çıkarlarının savunulmasında çok himaye edici bir siyasi lider olması mı? Peki,
bu hareketin oradaki iz düşümleri ne yapıyorlar? Kürdistan’ı bölmeye
çalışıyorlar. Evet, Irak Kürdistanı’nı bugün, bu hareket bölmeye çalışıyor ama
Türkiye orada birlikçi bir politika izliyor. Bu mudur yani Sayın Recep Tayyip
Erdoğan’ın günahı? Kürt kimliğinin önündeki engelleri kaldırması mıdır? (AK
PARTİ sıralarından alkışlar) İnkâr sürecini bitiren politikalara imza atması
mıdır?
Çözüm
sürecini -evet, muhasebesini de hep birlikte yapalım tabii- başlatan ve
Türkiye’de Kürt meselesiyle ilgili birçok tabuyu sona erdiren, özellikle
muhafazakâr, demokrat kesimin ciddi bir zihinsel değişim yaşamasına yol açan
fikirleriyle Recep Tayyip Erdoğan’ın acaba Kürtlere ne zararı oldu da bu
arkadaşlarımız her sözünü ettiklerinde mutlaka bir kuşatma, bir
itibarsızlaştırma söylemiyle karşımıza çıkıyorlar?
Bugün,
burada ikinci bir hadise yaşandı ve ben bu hadiseyi bir linç girişimi olarak
düşünüyorum. Evet, İbrahim Kalın arkadaşımız, bir statü sahibidir,
Cumhurbaşkanlığı Genel Sekreteri değildir ama Sayın Gök, sözcüsüdür ve bir
sözcü olarak bu ülkede Anayasa’yla ilgili, başka meselelerle ilgili fikirlerini
paylaşma özgürlüğüne en az burada bulunan herkes gibi, toplumda bulunan herkes
gibi hakkı olan birisidir. Ne demiş? Yani, demin grup başkan vekilimiz de ifade
etti, o söylenen metnin içinden bir şey çıkarıp sanki bir erken seçim olmayacak
gibi bir karar çıkarmış tek başına ve bu kararın altına imza atmış gibi bir
hava yaratıldı burada. Bu bir linç girişimidir. 
Sayın
MHP grup başkan vekilinin ifade ettiği sözleri ben dinlerken doğrusu çok
üzüldüm. Yani “Kalın gelir.” ne demek? Bu Meclise yakışıyor mu böyle bir şey
ama kalın…
BAKİ
ŞİMŞEK (Mersin) – Meclis Başkanı söylerken de üzüldün mü? Aynısını Meclis
Başkanı söyledi, ona da üzüldün mü?
ORHAN
MİROĞLU (Devamla) – Bir saniye… Bir saniye… Bir saniye...
OKTAY
VURAL (İzmir) – Bu sözler sana hakaret be!
ORHAN
MİROĞLU (Devamla) – Bir dakika arkadaşlar...
Sizin
bir kongre gerilimi içinde olduğunuzu anlayabiliriz (AK PARTİ sıralarından
alkışlar) 
OKTAY
VURAL (İzmir) – Millet düşmanı olduğunu millet biliyor. PKK’ya “Terör örgütü
değildir.” diyen kimdi! Alkışlıyorsunuz bir de. 
ORHAN
MİROĞLU (Devamla) – Ama, bu gerilimi tutup başkalarına yönelik, hiç hak
edilmeyen…
OKTAY
VURAL (İzmir) – Bir de alkışlıyorsunuz!
ORHAN
MİROĞLU (Devamla) – Biraz nefes alın, biraz nefes alın, biraz nefes alın!
OKTAY
VURAL (İzmir) – Bir de alkışlıyorsunuz. PKK’ya “Terör örgütü değildir.” diyen
kimdi?
ORHAN
MİROĞLU (Devamla) – Biraz nefes alın, biraz nefes alın.
BAŞKAN
– Sayın Vural, yerinize oturun lütfen.
OKTAY
VURAL (İzmir) – Yerimizdeyiz, yerimizde. 
BAŞKAN
- Müdahale etmeyin. Lütfen, müdahale etmeyin. Mehabeti bozmayın. 
OKTAY
VURAL (İzmir) – Sayın Başkan, siz bozmayın. 
BAŞKAN
- Buyurun Sayın Miroğlu. 
ORHAN
MİROĞLU (Devamla) – Neyse… Bugün bu gerilim devam edecek. 
BAŞKAN
– Buyurun Sayın Miroğlu.
OKTAY
VURAL (İzmir) – Sayın Başkan, Meclisin mehabetini bozuyorsunuz.
ORHAN
MİROĞLU (Devamla) - İnşallah, arkadaşlarımız kongrelerini yaparlar ve Meclise
bu gerilimi taşımazlar. 
Değerli
arkadaşlar, biz bir savaş bütçesi yapmıyoruz. Bu kavramlar, hakikaten 70’li,
80’li yıllara ait kavramlar. Biz demokratik süreçle birlikte Türkiye’de…
Değerli
arkadaşlar, Sayın Baluken, demin, üstüne basa basa, sürekli “savaş bütçesi”
dedi, “savaş mantığıyla hazırlanmış bir bütçe” dedi. Asla böyle bir şey yok.
Savaş bütçesi yapmıyoruz biz. Bedirhanilerin ve Mem û Zin’in yaşadığı şehir
olan Cizre’yi yakıp yıktınız, yeniden inşa ediyoruz. (AK PARTİ sıralarından
alkışlar) Nusaybin’i, beş bin yıllık Nusaybin’i yine yakıp yıktınız,
desteklediğiniz hareket yakıp yıktı. Nusaybin’in beş bin yıllık tarihini iade
edeceğiz, Nusaybin’i de inşallah yeniden inşa edeceğiz. (AK PARTİ sıralarından
alkışlar) Sur’u, dokuz bin yıllık tarihe sahip Sur’u ne hâle getirdiniz.
Gerçekten de ibret verici bir durumdur. 
MEHMET
GÜNAL (Antalya) – Kim getirdi?
ORHAN
MİROĞLU (Devamla) - Evet, biz Sur’u da inşa edeceğiz. Bu bir savaş bütçesi
değil; bu bir inşa bütçesidir. (AK PARTİ sıralarından alkışlar) Değişen ne AK
PARTİ’dir -çözüm sürecinin tarihine giderek söylemek istiyorum- ne de Sayın
Cumhurbaşkanıdır ama değişen sizsiniz, dönüp kendinize bakınız. 
Arkadaşlar,
ya, ortada bir strateji var. “Devrimci halk savaşı stratejisi” dediniz ve kendi
programınızı unuttunuz. Benim bildiğim ve hatırladığım kadarıyla HDP’nin
programında “öz yönetim” falan değil, “demokratik özerklik” ifadesi
kullanılırdı. Demokratik Toplum Örgütünün de aynı şekilde programlarında bu
geçiyor. Peki, bu öz yönetim nereden çıktı? Bu öz yönetim, evet, KCK sisteminin
Türkiye’de Kürtlerin yaşadığı bölgeye öngördüğü bir sistemdir. Peki, ne oldu da
bu sistemi tekrar hayata geçirmek için bu kadar kanlı bir çatışmayı göz önüne,
şeye aldınız?
Değerli
arkadaşlar, hep şunu söylüyorlar bize: “Yani, Suriye önemliydi, Suriye’de
Kürtlerin bir statüsü var, Türkiye bu statüyü tanımadı.” Asla böyle bir durum
söz konusu değil. Türkiye Orta Doğu’da, Kürtler demokratik haklarını nerede
kullanıyor olurlarsa olsunlar, o demokratik hakların kullanılmasına her zaman
saygı duydu ama peki, PYD’ye dönüp baktığımızda Suriye Kürtlerini ne kadar
temsil ediyor bu örgüt? 
AHMET
YILDIRIM (Muş) – Yüzde 100.
ORHAN
MİROĞLU (Devamla) – Hareketin liderinin kardeşinin yani Salih Müslim’in
kardeşinin gözüyle PYD’nin Suriye’de Kürt temsiliyeti sadece yüzde 10’dur,
belki yüzde 15, belki yüzde 20 ama bu gücü kim verdi PYD’ye? Rojava bölgesini
kim teslim etti PYD’ye? Esad rejimi teslim etti. Şimdi, siz tutup Recep Tayyip
Erdoğan’a karşı bu kadar söylem geliştiriyorsunuz ama Orta Doğu’da ilişki
kurduğunuz güçler, evet, Baasçılardır. O Baasçılar ki Irak’ta bütün Kürtlerin
katliamında imzası olan güçlerdir, Suriye’de de Baba Esad’dan başlayarak bu
katliamlar dizisine devam eden güçlerdir. 
Değerli
arkadaşlar, PKK ve PYD’nin bugün aynı merkezden yönetiliyor olması büyük bir
sorundur ama sadece Türkiye için değil, bölgede yaşayan bütün Kürt halkı için
büyük bir sorundur. Bu örgüt Irak’ta bölücülük yapıyor, Süleymaniye ve Erbil
arasındaki merkezî ilişkileri kesinlikle bu örgüt ve bağlaşıkları…
(Mikrofon
otomatik cihaz tarafından kapatıldı) 
ORHAN
MİROĞLU (Devamla) – …Celal Talabani’nin liderliğini yaptığı…
BAŞKAN
– Lütfen, toparlar mısınız Sayın Miroğlu bir dakika içinde.
ORHAN
MİROĞLU (Devamla) – Peki efendim, teşekkür ediyorum.
Değerli
arkadaşlar, bütçenin özellikle doğu, güneydoğudaki inşa sürecine katkıda
bulunacağına yürekten inanıyorum. 
HDP’li
dostlarımıza da şunu tavsiye ediyorum: Siz eğer tekrar müzakere masasına
dönülmesini istiyorsanız, muhatabınızı müzakere masasına dönmesin diye
zayıflatmak için başvurduğunuz şiddet ve terör eylemlerinden bir an önce
vazgeçiniz. (AK PARTİ sıralarından alkışlar) Çok basit bir yol var bunun için.
PKK’ye çağrı yapmak yetmiyor; gideceksiniz, Diyarbakır’da, Mardin’de halkınızla
toplantı yapacaksınız ve tıpkı Kızıltepe halkının aldığı karar gibi, hendek
politikalarını sona erdirdiğinizi, bu politikaları desteklemeyeceğinizi, siyasi
özgürlüğünüzü ve özerkliğinizi PKK’nin bu stratejisine heba etmeyeceğinizi
söyleyeceksiniz; bu kadar basittir. O zaman, evet, her şey konuşulabilir, bu
Meclis çatısı altında da konuşulur, başka mekânlarda, başka oturumlarda da
konuşulur.
Bütçenin,
özellikle, halka, bütün Türkiye’ye hayırlı olmasını diliyorum. Bir inşa bütçesi
yapıyoruz, herkese hayırlı olmasını diliyorum.
Saygılarla
selamlarım. (AK PARTİ sıralarından alkışlar)
BAŞKAN
– Teşekkür ediyorum Sayın Miroğlu. 
ERKAN
AKÇAY (Manisa) – Sayın Başkan…
LEVENT
GÖK (Ankara) – Sayın Başkan…
İDRİS
BALUKEN (Diyarbakır) – Sayın Başkan…
MEHMET
METİNER (İstanbul) – Üçü birden kalkıyor, üçü birden!
BAŞKAN
– Buyurun Sayın Akçay.
IV.- AÇIKLAMALAR (Devam)
18.- Manisa Milletvekili Erkan Akçay'ın,
Mardin Milletvekili Orhan Miroğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, kürsüde konuşan sayın konuşmacı tarafından
partimize yönelik olarak ifade edilen çiğ sataşmayı cevap vermeye değer
görmüyorum ancak kınıyorum. 
Ayrıca,
Cumhurbaşkanı sözcüsü şahsın ifadelerine yönelik AKP Grubunun da bir açıklama
yapmaktan ısrarla kaçınmasını yadırgadığımı ifade etmek istiyorum. Çünkü, bu
ifadeler açık seçik ortaya çıkmıştır, Türkiye Büyük Millet Meclisinin iradesine
açıkça, bir sözcü tarafından âdeta ipotek konulmaya çalışılmıştır. İnşallah,
kürsüde Sayın Başbakan buna da bir açıklık getirir, verecek bir cevabı da
vardır diye düşünüyorum.
Teşekkür
ediyorum.
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun.
Açıyorum
mikrofonunuzu.
İDRİS
BALUKEN (Diyarbakır) – Hayır, sataşmadan dolayı söz istiyorum.
BAŞKAN
– Mikrofonunuzu açıyorum efendim.
İDRİS
BALUKEN (Diyarbakır) – Hayır, hayır, ben sataşmadan söz isteyeceğim, kürsüden
kullanmak istiyorum.
BAŞKAN
– Hangi sataşma efendim?
İDRİS
BALUKEN (Diyarbakır) – Hem ismimi zikrederek hem de grubumuza defaatle açık
sataşmalarda bulundu Sayın Miroğlu.
BAŞKAN
– Buyurun, yerinizden… Açayım mikrofonunuzu, aynı hesap efendim. Gördünüz,
bütün grup başkan vekillerine öyle yaptım.
İDRİS
BALUKEN (Diyarbakır) – Sayın Başkan, İç Tüzük’te sataşmayla ilgili Parlamentoda
ortaya konmuş, çıkmış teamül belli; 69’a göre her söz istediğimizde kürsüyü
kullanıyoruz. Dolayısıyla, kürsüden kullanmak istiyorum.
BAŞKAN
– Hayhay, kullanın da…
İDRİS
BALUKEN (Diyarbakır) – Sayın başkan vekili kürsüyü kullanmak istemedi ama benim
grup başkan vekili olarak talebim var.
BAŞKAN
– Efendim, hayır, tercih edebilirsiniz. Ben de teklif ettim size. “İlle
buradan.” diyorsanız, buyurun.
İDRİS
BALUKEN (Diyarbakır) – Evet, rica ediyorum.
BAŞKAN
– İki dakika içinde rica edeyim.
İDRİS
BALUKEN (Diyarbakır) – Yani aslında hem grubumuza hem şahsıma var, bilmiyorum
tabii…
BAŞKAN
– Efendim?
İDRİS
BALUKEN (Diyarbakır) – Hem grubumuza hem şahsıma sataşma var.
BÜLENT
TURAN (Çanakkale) – Şaka yaptı, şaka!
BAŞKAN
– İki dakika efendim.
Buyurun
Sayın Baluken.
VII.- SATAŞMALARA İLİŞKİN KONUŞMALAR
(Devam)
9.- Diyarbakır Milletvekili İdris
Baluken'in, Mardin Milletvekili Orhan Miroğlu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın tümü üzerinde şahsı adına yaptığı konuşması sırasında şahsına ve
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Hayır,
aslında, doğrusunu söylüyorum hem şahsıma sataştı hem grubumuza sataştı,
hakkaniyetli yaklaşım dört dakika vermekti. Hani niye konuşmamızdan
korkuyorsunuz, onu da anlayabilmiş değilim. (AK PARTİ sıralarından gürültüler)
Sayın
Miroğlu’nun söylediği cümlelerin, kendisine gelen bilgilerin ne kadar doğru
olduğunu bilebilmek için Miroğlu’nun Mardin ziyaretindeki o fotoğraflarına bir
bakmak lazım. Sen, Nusaybin’i yakan yıkan, Cizre’yi yakan yıkanlarla gidip
orada ziyaretler yaparsan buraya da gelip yalan yanlış bilgiler verirsin.
Cizre’yi, Nusaybin’i, Sur’u yıkmak için PKK’nin tankları mı vardı?
ORHAN
MİROĞLU (Mardin) – Cizre’yi, Nusaybin’i siz yaktınız; ben oradaydım. 
BAŞKAN
– Sayın Miroğlu, lütfen müsaade edin…
İDRİS
BALUKEN (Devamla) – Sen oraya gittiğinde o binaların tanklarla yıkıldığını,
ağır zırhlı araçlarla yıkıldığını görmedin mi? 
ORHAN
MİROĞLU (Mardin) – Elini sıktığım insanlar yakmadı, siz yaktınız!
BAŞKAN
– Sayın Miroğlu, karşılıklı konuşmayınız.
İDRİS
BALUKEN (Devamla) – Bir zamanlar Tansu Çiller çıkıp “PKK’nin helikopteri var.”
yalanını uydurduğunda tarih önünde rezil oldu, şimdi de çıkıp burada, aynı
şekilde…
ORHAN
MİROĞLU (Mardin) – Bunun hesabını vereceksiniz! Lahey’de yargılanacaksınız!
BAŞKAN
– Sayın Miroğlu… Orhan Bey…
İDRİS
BALUKEN (Devamla) – … “Cizre’yi, Sur’u, Nusaybin’i onlar yıktı.” demek en büyük
yalandır.
ORHAN
MİROĞLU (Mardin) – Cizrelileri perişan ettiniz. Ben Esad’ın elini sıkmadım,
Türk askerinin elini sıktım; anladın mı?
BAŞKAN
– Orhan Bey, karşılıklı konuşmayınız.
İDRİS
BALUKEN (Devamla) – Ape Musa mezarında rahat yatmıyor. Ape Musa mezarından
kalksa seni Mardin’e kadar kovalardı. 
MEHMET
METİNER (İstanbul) – Baştan sona bütün söyledikleriniz yanlıştır, yalan, yalan!
BAŞKAN
– Sayın Baluken, lütfen Genel Kurula hitap ediniz.
İDRİS
BALUKEN (Devamla) – Değerli arkadaşlar, diğer taraftan, bu, Esad’la ilişkiler
meselesi…
MEHMET
METİNER (İstanbul) – Yalanı siyasete dönüştürdünüz.
İDRİS
BALUKEN (Devamla) – Ya, Esad Kürtleri öldürürken, Kamışlı’da katliam yaparken
siz burada Esad’la boğaz turları yapıyordunuz, ortak Bakanlar Kurulu toplantısı
yapıyordunuz. Biz hiçbir zaman Esad’la bir ilişki geliştirmedik. 
MEHMET
METİNER (İstanbul) – Siz bir gün Esed’i eleştirdiniz mi?
İDRİS
BALUKEN (Devamla) – PYD de ilk günden, “Türkiye’yle her türlü ilişkiye
hazırız.” 
MEHMET
METİNER (İstanbul) – Esed’in Şebbihası oldunuz, Şebbihası! Hayret bir şey ya!
İDRİS
BALUKEN (Devamla) – “Bizi herhangi bir güçle muhatap almayacak şekilde, Türkiye
üzerine düşeni yapsın.” teklifini yapmıştır, bunu Hükûmet yetkilileriniz de
bilir, Başbakan da bilir.
MEHMET
METİNER (İstanbul) – Esed’in Şebbihası oldunuz orada!
İDRİS
BALUKEN (Devamla) – Bir taraftan PYD’ye düşmanlık yapacaksınız, bir taraftan
oradaki Kürtlerin statüsünü boğmaya çalışacaksınız, sonra çıkıp onları Esad’la
iş birliğiyle suçlayacaksınız.
MEHMET
METİNER (İstanbul) – Kürt düşmanı Esed’le yoldaşlık yapıyorsunuz ya! Bir de
Kürtlükten bahsediyorsunuz. 
İDRİS
BALUKEN (Devamla) – İnsaf diyorum, insaf diyorum!
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ediyorum Sayın Baluken.
ORHAN
MİROĞLU (Mardin) – Sayın Başkan…
LEVENT
GÖK (Ankara) – Sayın Başkan…
BAŞKAN
– Levent Bey, buyurun efendim.
Müsaade
edin efendim.
ORHAN
MİROĞLU (Mardin) – Sayın Başkan… Sayın Başkan…
BAŞKAN
– Efendim…
ORHAN
MİROĞLU (Mardin) – Efendim, bir suçlama yaptı. Ben Mardin’e gitmişim, güvenlik
güçlerinin elini sıkmışım, o güvenlik güçleri de o Nusaybin, Cizre’de şey
yapmış…
İDRİS
BALUKEN (Diyarbakır) – Esedullah timleriyle neler yaptığını gördük.
ORHAN
MİROĞLU (Mardin) – Sataşmadan söz istiyorum.
BAŞKAN
– Sayın Gök’ten sonra size söz vereceğim efendim.
ORHAN
MİROĞLU (Mardin) – Peki, tamam.
BAŞKAN
– Buyurun Levent Bey.
IV.- AÇIKLAMALAR (Devam)
19.- Ankara Milletvekili Levent Gök'ün,
Mardin Milletvekili Orhan Miroğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ve
Cumhurbaşkanlığı Genel Sekreterinin sözlerinin hem 4 parti hem Hükûmet hem de
Meclis Başkanı açısından kabul edilemez olduğuna ilişkin açıklaması
LEVENT
GÖK (Ankara) – Sayın Başkan, biz Cumhuriyet Halk Partisi olarak, Türkiye’de
çivisi çıkartılan bütün kurumların ve kuralların yerlerine oturmasını
istiyoruz. Bu ülkenin Başbakanı kim, bu ülkenin Hükûmeti kim, bu ülkenin
Meclisi kim? Ama bütün bunları tartışırken bir de bakıyoruz ki Cumhurbaşkanlığı
makamından ve onun sözcüsünden gelen sözlerin, bugün, hem burada bulunan 4
parti açısından hem Sayın Başbakan ve Hükûmet açısından hem de Meclis Başkanı
açısından yenilir yutulur cinsten hiçbir yanı yoktur. Bu Meclis vesayeti kabul
etmez. 
Sayın
Başbakan, siz burada olmadığınız dakikalarda grubunuza dönerek aynen şunu
söyledim: Sizin lideriniz kim? Recep Tayyip Erdoğan mıdır, yoksa Sayın Ahmet
Davutoğlu mudur? (AK PARTİ sıralarından gürültüler)
MEHMET
METİNER (İstanbul) – Sizi ilgilendirmiyor. Siz kendi işinize bakın. Bizim
liderimiz de genel başkanımız da bellidir. 
LEVENT
GÖK (Ankara) – Ancak az önce konuşan Sayın Orhan Miroğlu…
EJDER
AÇIKKAPI (Elâzığ) – Kendi liderine bak sen!
MEHMET
METİNER (İstanbul) – Bu nasıl bir saygısızlıktır ya!
BAŞKAN
– Müsaade edin efendim… Bir dakika…
LEVENT
GÖK (Ankara) – …Recep Tayyip Erdoğan’ın lideriniz olduğunu ifade etti. Şimdi
böyle bir tablo gerçekten vahim bir tablodur. Biz, Sayın Başbakanı anayasal
kurum içerisinde bir yerde tutmaya çalışırken kendi parti grubunun başka bir
yerde tutmasını anlayamıyorum. 
Bizi
anlamadıysanız sadece şunu söylüyorum değerli AKP’li kardeşlerim ve Sayın
Hükûmet… 
MEHMET
METİNER (İstanbul) – Kendi işinize bakın siz!
LEVENT
GÖK (Ankara) – …Cumhuriyet Halk Partisinin Genel Başkanı ve lideri tektir, o da
Kemal Kılıçdaroğlu’dur. (CHP sıralarından alkışlar) 
BAŞKAN
– Sayın Gök, teşekkür ediyorum. 
MEHMET
METİNER (İstanbul) – Bizim liderimiz de bellidir, genel başkanımız da.
BAŞKAN
– Kanaatler muhteremdir, şahsa aittir, şahsidir, anlayış göstermek lazım ama
herkes şahsın kendi kanaatine katılmak zorunda değildir. 
Buyurun
Sayın Miroğlu. (AK PARTİ sıralarından alkışlar) 
İki
dakika efendim. 
VII.- SATAŞMALARA İLİŞKİN KONUŞMALAR
(Devam)
10.- Mardin Milletvekili Orhan Miroğlu'nun,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
ORHAN
MİROĞLU (Mardin) – Değerli arkadaşlar, şimdi, Sayın Bayülgen…
İDRİS
BALUKEN (Diyarbakır) – Baluken.
ORHAN
MİROĞLU (Devamla) – …benim Mardin’de bir ziyaret sırasında güvenlik
güçlerimizin elini sıktığımı şey yapan bir fotoğraf… O bir fotoğraf. Orada o
fotoğraf çekildi. Biz, tabii ki yaptığımız ziyaretlerde valiliği ziyaret
ederiz, emniyet müdürlüğümüzü ziyaret ederiz. Emniyet müdürlüğü de bir
ziyaretti. O askerlerin elini, evet, çok gönülden…
İDRİS
BALUKEN (Diyarbakır) – “Türk’sen övün, değilsen itaat et.” yazıyorlar onlar.
ORHAN
MİROĞLU (Devamla) – Siz, bakın, dinleyin lütfen, dinleyin… 
İDRİS
BALUKEN (Diyarbakır) – Sen beni dinledin mi? Sen beni iyi dinledin değil mi?
Sabahtan beri laf atıyorsun.
ORHAN
MİROĞLU (Devamla) – Bakın arkadaşlar, şunu söylemek isterim: O askerlerin elini
sıkarken, evet…
İDRİS
BALUKEN (Diyarbakır) – Asker değil onlar.
ORHAN
MİROĞLU (Devamla) – …o askerlerin omuzlarında taşıdıkları Kürt çocukları, sizin
yarattığınız cehennemden kaçırdıkları Kürt çocukları geliyordu aklıma… (AK
PARTİ sıralarından alkışlar) 
İDRİS
BALUKEN (Diyarbakır) – Asker değil onlar.
ORHAN
MİROĞLU (Devamla) – …O askerlerin ve polislerin elini sıkarken sizin
cehenneminizden kaçırdıkları, omuzlarında, sırtlarında taşıdıkları yaşlı Kürt
ve Türk kadınları geliyordu. (AK PARTİ sıralarından alkışlar) 
Ben
Orhan Miroğlu’yum, ben demokratım ve ben bir Kürt’üm ama siz Esad’ın elini sıkan
bir siyasi geleneğin içindesiniz.
İDRİS
BALUKEN (Diyarbakır) – Nerede elini sıkmışız? Zavallısın!
ORHAN
MİROĞLU (Devamla) – Esad’ın bir birimisiniz. PYD, Esad’ın en önemli
danışmanlarından birinin söylediği gibi, Esad’ın ordusunun bir birimidir. Bunun
saklanacak bir yeri kalmadı Sayın Bayülgen. Kürtlere, sadece Türkiye Kürtlerine
de değil, Erbil’deki Kürtlere, Mahabad’daki Kürtlere, Rojava’daki Kürtlere bu
hareket tarih önünde hesap verecek, bunu da hiç unutmayın. (AK PARTİ
sıralarından alkışlar) 
İDRİS
BALUKEN (Diyarbakır) – Seni vuranlardan hesap sor önce, Ape Musa’yı
katledenlerden hesap sor; sonra konuş. Utan! Utan! Ape Musa’nın kemikleri
sızlıyor.
ORHAN
MİROĞLU (Devamla) – Evet, siz İran’daki savaşı mollalarla ittifak ettiğiniz
için durdurdunuz. Niçin? İran’a Kürdistan Demokrat Partisinin peşmergelerinin
gitmesine bile izin vermiyor oradaki militanlarınız. Kürdistan Demokrat
Partisinin peşmergeleri İran’da Kürtlerin çıkarları için İran’a gitmek
istediklerinde sizin rejiminizi, sizin oradaki yandaşlarınızı karşılarında
buluyorlar.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Miroğlu.
ÇAĞLAR
DEMİREL (Diyarbakır) – Sayın Başkan…
ORHAN
MİROĞLU (Devamla) – Erbil’i böldünüz. Bu hareket bölücü bir hareket olarak
geçecek Kürt tarihine. Sizin söyleyecek hiçbir sözünüz kalmadı. Siz, inanın,
eğer Esad bir gün Lahey’de yargılanırsa onunla beraber yargılanan kadroların
içinde de bulabilirsiniz kendinizi. (AK PARTİ sıralarından “Bravo” sesleri,
alkışlar)
BAŞKAN
– Teşekkür ediyorum Sayın Miroğlu.
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Hanımefendi.
BÜLENT
TURAN (Çanakkale) – Sayın Başkan, gündeme devam edelim lütfen.
ÇAĞLAR
DEMİREL (Diyarbakır) – Hatip grubumuza, partimize yönelik ciddi hakaretlerde
bulundu, o yüzden söz hakkı istiyorum. (AK PARTİ sıralarından “PYD’ye söyledi,
sen PYD misin?” sesleri)
BAŞKAN
– İki dakika için rica edeyim ama yeni bir sataşmaya meydan vermeyiniz lütfen.
11.- Diyarbakır Milletvekili Çağlar
Demirel'in, Mardin Milletvekili Orhan Miroğlu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Ben
hatibe sormak isterim: Daha üç gün önce Dilşah Ak Nusaybin’de katledildi. (AK
PARTİ sıralarından “Siz öldürdünüz!” sesi) Bir dinleseniz… Sonra açıklama nasıl
yapıldı? 
ORHAN
MİROĞLU (Mardin) – 400 silahlı militan soktunuz Nusaybin’e. Niçin soktunuz o
militanları Nusaybin’e?
AHMET
YILDIRIM (Muş) – Ya, otur yerine! 
Sayın
Başkan…
ÇAĞLAR
DEMİREL (Devamla) – Panzerde arıza gerçekleşmiş, o yüzden yaşamını yitirmiş.
Yanındaki 10 yaşındaki çocuğu da yaralanmış. (AK PARTİ sıralarından “Siz
yaptınız, siz!” sesi) Ne kadınların haklarından konuşmayı düşünüyorsunuz? Daha
Cizre’de çıplak bedeni sergilenen bir… (AK PARTİ sıralarından gürültüler)
Hükûmet bunun hâlâ cevabını bize vermemiştir. 
RAVZA
KAVAKCI KAN (İstanbul) – PKK’nın öldürdüğü kadınlardan bahset!
ÇAĞLAR
DEMİREL (Devamla) – Daha Taybet ananın cenazesi hâlen yerdedir ve biz bunların
hesabını hem uluslararası hem de ulusal düzeyde hukuk açısından soracağız. 
RAVZA
KAVAKCI KAN (İstanbul) – PKK’ya da bir şey söyle! Terörün öldürdüğü kadınlardan
da bahset!
ÇAĞLAR
DEMİREL (Devamla) – Bunların hepsinin hesabını AKP Hükûmeti verecektir.
RAVZA
KAVAKCI KAN (İstanbul) – Kadınlardan bahset PKK’nın öldürdüğü! Kadından bahset,
kadından!
ÇAĞLAR
DEMİREL (Devamla) – Bodrumda yaktığınız insanların hesabını vereceksiniz. 
HALİS
DALKILIÇ (İstanbul) – Size en büyük hesabı bu milletin Kürtleri soracak!
ÇAĞLAR
DEMİREL (Devamla) – Siz Giremira’daki Musa Anter’in kemiklerini sızlatmayın,
sızlatmayın. (AK PARTİ sıralarından gürültüler)
RAVZA
KAVAKCI KAN (İstanbul) – PKK’nın kapattırdığı okullardan bahset! Ben gittim
gördüm okullardaki çocukları. Cizre’dekilerden bahset!
ÇAĞLAR
DEMİREL (Devamla) – Biraz daha onurlu olun, onurlu bir siyaset yürütün. 
RAVZA
KAVAKCI KAN (İstanbul) – PKK’ya iki kelime söyleyin, bir defa, Allah rızası
için!
ÇAĞLAR
DEMİREL (Devamla) – Kişiliğinizle, onurunuzla ayakta dik durun. Neyseniz o
olun. Geçmişiniz neyse bugün de aynı olun bizim gibi. 
RAVZA
KAVAKCI KAN (İstanbul) – PKK’ya da iki kelime et!
ORHAN
MİROĞLU (Mardin) – Ben aynıyım, aynı; değişen sizsiniz! Esad’ın, Kürtlerin
cellatlarının elini sıkan sizsiniz. Ben değişmedim, aynıyım ben; siz
değiştiniz!
ÇAĞLAR
DEMİREL (Devamla) – Partimizin ilkeleri doğrultusunda geçmişte ne isek bugün de
aynısını gerçekleştiriyoruz. 
AKP
Hükûmeti 2016 yılında büyük bir katliam gerçekleştirmiştir. 
RAVZA
KAVAKCI KAN (İstanbul) – PKK’nın katlettiği insanlardan bahset!
ÇAĞLAR
DEMİREL (Devamla) – Bu katliamın bütün parçaları şu anda Antep’tedir,
Mardin’dedir, Nusaybin’dedir, Cizre’de ve Şırnak’tadır. Bunların hepsinin
hesabını hepiniz verip yargılanacaksınız diyorum, teşekkür ediyorum. (HDP
sıralarından alkışlar, AK PARTİ sıralarından gürültüler)
HALİS
DALKILIÇ (İstanbul) – Size en büyük hesabı bu milletin Kürtleri soracak, bu
milletin Kürtleri!
BAŞKAN
– Sayın Grup Başkan Vekili Çağlar Demirel, teşekkür ederiz.
Buyurun
Sayın Akçay. 
IV.- AÇIKLAMALAR (Devam)
20.- Manisa Milletvekili Erkan Akçay'ın,
Mardin Milletvekili Orhan Miroğlu’nun sataşma nedeniyle yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Yine
biraz evvel kürsüde konuşan AKP konuşmacısı -ki kendisinin daha evvelden “PKK
terör örgütü değildir.” şeklinde bir ifadesini, sözünü de hatırlıyoruz- biraz
önceki konuşmasında da yine “Siyasi özerkliği hendeklere feda etmeyin.” minval
türünden… Şimdi tutanakları da istedim. 
Ayrıca
“Askerin elini Kürt çocuğunu sırtında taşıdığı için sıktım.” diyor. Terörün
zulmüne uğramış insanları siz etnik kökenine göre ayırıp…
ORHAN
MİROĞLU (Mardin) – Böyle bir şey demedim, çarpıtmayın ya!
KAMİL
AYDIN (Erzurum) – Aynen öyle söyledin işte, aynen öyle. 
ERKAN
AKÇAY (Manisa) – Aynen o şekilde. Daha da var sözünün devamı.
ORHAN
MİROĞLU (Mardin) – En azından buna saygı duyun ya! Ayıp!
ERKAN
AKÇAY (Manisa) – Buna göre mi ayırıyorsunuz? Bu sorunlu bir anlayıştır ve söz
konusu olan, terörün zulmüne uğrayan bir insandır ve Türkiye Cumhuriyeti
vatandaşıdır. İnsanlara yapılan muamele etnik kökenine göre mi takdir ediliyor?

KAMİL
AYDIN (Erzurum) – Türk askeri herkesi taşır, herkesi. 
ERKAN
AKÇAY (Manisa) – O nedenle bu anlayışı da kabul edilemez buluyorum.
Teşekkür
ederim. (MHP sıralarından alkışlar) 
BAŞKAN
– Efendim, teşekkür ediyorum. 
Şimdi
söz sırası…
ORHAN
MİROĞLU (Mardin) – Sayın Başkan…
BAŞKAN
– Lütfen… 
ORHAN
MİROĞLU (Mardin) – Efendim, sataşma var, üstelik iftira var.
BAŞKAN
– Orhan Bey…
ORHAN
MİROĞLU (Mardin) – Ben böyle bir şey söylemedim, sayın hatip iftira etti. İzin
verirseniz…
BAŞKAN
– Bu beyanlarınız da gene zapta geçti Orhan Bey. 
ORHAN
MİROĞLU (Mardin) – Efendim?
BAŞKAN
– Zapta geçti beyanlarınız. 
ORHAN
MİROĞLU (Mardin) – Hayır, ne zaman zapta geçti efendim? Şimdi, benim yani sanki
ben…
BAŞKAN
– Peki, son olarak, bir dakika için lütfen buyurun. 
Yeni
bir sataşmaya lütfen meydan vermeyelim, mahal vermeyelim. 
ERKAN
AKÇAY (Manisa) – Efendim, yerinden konuşsun. 
MEHMET
GÜNAL (Antalya) – Sataşmalık bir şey yok ki tutanağa bakın Sayın Başkan,
tutanağa bakın, varsa o zaman konuşsun. 
VII.- SATAŞMALARA İLİŞKİN KONUŞMALAR
(Devam)
12.- Mardin Milletvekili Orhan Miroğlu'nun,
Manisa Milletvekili Erkan Akçay’ın yaptığı açıklaması sırasında şahsına
sataşması nedeniyle konuşması
ORHAN
MİROĞLU (Mardin) – Arkadaşlar, demin MHP adına konuşan arkadaşımız, hakikaten
yani ya beni dinlememiş. Ben böyle bir şey söylemedim. Ben Mardin
Milletvekiliyim ve elbette ki bir askerin ya da bir polisin elini sıktığım
zaman Mardin’de yaşadığım hadiseler, Diyarbakır’da yaşadığımız, gördüğümüz
şeyler, bunu hatırlamam kadar normal bir şey olabilir mi? Tabii ki ben o
askerimizin elini sıkarken o cehennemden kaçırdığı Kürt çocukları aklıma
gelecek, ne var bunda? 
KAMİL
AYDIN (Erzurum) – Taşıdığının etnik kökenini nereden çıkardın?
ERKAN
AKÇAY (Manisa) – Niye etnik kökene atıfta bulunuyorsun?
ORHAN
MİROĞLU (Devamla) – Ben “O askerler o çocukları kaçırdılar, kurtardılar…”
KAMİL
AYDIN (Erzurum) – Hah, “çocuklar” de işte “çocuklar.”
ERKAN
AKÇAY (Manisa) – Söz konusu olan insandır, vatandaştır.
ORHAN
MİROĞLU (Devamla) – “…kadınları kurtardılar, onun için ellerini sıktım.” mı
dedim ya? İnsaf ya! Bu nasıl milliyetçilik, bu nasıl milliyetçilik, bu nasıl
vicdan? Yapmayın yani!
Şimdi,
Diyarbakır Milletvekiliyiz…
ERKAN
AKÇAY (Manisa) – Ya, vicdansızlığını bize mi yöneltiyorsun?
ORHAN
MİROĞLU (Devamla) – Bir saniye…
OKTAY
VURAL (İzmir) – Sen kim oluyorsun da milliyetçiliğe dil uzatıyorsun?
ORHAN
MİROĞLU (Devamla) – Ya bırak ya!
OKTAY
VURAL (İzmir) – Sen kim oluyorsun da milliyetçiliğe dil uzatıyorsun?
ORHAN
MİROĞLU (Devamla) – Bu, milliyetçiliğin tarihinde…
BAŞKAN
– Orhan Bey, Genel Kurula hitap edin lütfen.
ORHAN
MİROĞLU (Devamla) – Milliyetçilik her şeyden önce vicdan sahibi olmak demektir.

BAŞKAN
– Orhan Bey…
OKTAY
VURAL (İzmir) – “PKK terör örgütü değildir.” diyen sen değil misin? Bir de
alkışlıyorlar!
KAMİL
AYDIN (Erzurum) – Kürsüde bir söyle bakalım.
ORHAN
MİROĞLU (Devamla) – Bırak ya, bırak ya! Batırdın bu partiyi, batırdın bu
partiyi.
OKTAY
VURAL (İzmir) – Söyle bakayım, hadi.
ORHAN
MİROĞLU (Devamla) – Değerli arkadaşım, ben Musa Anter’in hatırasına çok
sadığım, hâlâ sadığım ama sadık olmayanlara dönüp bak lütfen. Kim o hatıralara
sadık, kim değil? 
(Mikrofon
otomatik cihaz tarafından kapatıldı)
ORHAN
MİROĞLU (Devamla) – Musa Anter bugün yaşasaydı “Nusaybin’e 400 tane silahlı
insanı sokun.” demezdi.
İDRİS
BALUKEN (Diyarbakır) – Seni Nusaybin’e kadar kovalardı, merak etme.
BAŞKAN
– Teşekkür ediyorum.
Buyurun
Orhan Bey. (AK PARTİ sıralarından alkışlar)
OKTAY
VURAL (İzmir) – Sayın Başkan…
Evet,
Oktay Bey.
OKTAY
VURAL (İzmir) – Sayın Başkan, burada yaptığı konuşmada, o askeri Kürt çocuğunu
taşıdığı için elini… Kontrol mü ettin? Kontrol mü ettin? Ne biliyor, ne biliyor
ya! (AK PARTİ sıralarından gürültüler) Elinizi vicdanınıza koyun, orada o
sivillerin hangi kökenden olduğunu kim biliyor? Bizim askerimiz kökenine göre
davranmaz, Türk vatandaşının güvenliğini korur! Bu kadar açık ve net.
BAŞKAN
– Amenna. Teşekkür ediyorum açıklamanıza.
OKTAY
VURAL (İzmir) – Etnik kimliklere göre, bir siyaset bu kadar bu noktalara
getirilir mi ya? Kafasındaki kabileci zihniyeti, ırkçı zihniyeti buraya
yansıtmasının tipik bir örneğidir.
GÖKCEN
ÖZDOĞAN ENÇ (Antalya) – Tutanaklara bakın ya!
BAŞKAN
– Açıklamanıza teşekkür ediyorum.
MEHMET
NACİ BOSTANCI (Amasya) – Sayın hatip askerin, polisin vatandaşın hizmetinde
olduğunu vurgulamıştır; mesele budur.
KAMİL
AYDIN (Erzurum) – Helal olsun, çok iyi bir açıklama (!)
OKTAY
VURAL (İzmir) – Ha, işte, gördün mü!
BAŞKAN
– Efendim, bu kadarla bu mevzuları bitirelim, Sayın Başbakanı dinleyeceğiz. 
OKTAY
VURAL (İzmir) – Hadi itiraf et! Sataşmadan dolayı söz istiyor! Sayın Bostancı
sataştı Miroğlu’na, söz istiyor!
BAŞKAN
– Oktay Bey, bu kadarla bitiriyoruz.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
– Efendim, söz sırası şimdi Sayın Başbakanımız Ahmet Davutoğlu Bey’de, Hükûmet
adına konuşacaklar. (AK PARTİ ve Bakanlar Kurulu sıralarından ayakta alkışlar)
BAŞBAKAN
AHMET DAVUTOĞLU (Konya) – Sayın Başkan, millî idareyi temsil eden değerli
milletvekillerimiz, ekranları başında bizi izleyen saygıdeğer vatandaşlarım;
sizleri saygı ve hürmetlerimle selamlıyorum.
Millet
iradesinin tecelligâhı olan Türkiye Büyük Millet Meclisi kürsüsünden bütün
vatandaşlarımıza huzur ve mutluluk diliyorum. 
Bu
aziz toprağı bize vatan kılan şehit ve gazilerimize minnet ve şükranlarımı
ifade ediyorum. 
2016
yılı merkezî yönetim bütçemizin şimdiden ülkemize, milletimize, insanlığa
hayırlı olmasını diliyorum. 
Sözlerime
başlarken Komisyon çalışmaları esnasında ve bugünkü Genel Kurul görüşmelerinde
eleştiri, öneri ve uyarılarıyla 2016 bütçemize katkıda bulunan herkese, bütün
milletvekillerimize teşekkür ediyorum. Aynı şekilde Plan ve Bütçe Komisyonu
Başkanımıza ve üyelerine, Maliye Bakanımıza ve ekibine ve bütün
milletvekillerimize şükranlarımı ifade ediyorum. Bütçemiz hayırlı ve bereketli
olsun. 2016 senesi Türkiye’ye huzur ve saadet getirsin. 
Bugünün
Hocalı katliamının yıl dönümü olması hasebiyle Hocalı şehitlerimizi de rahmetle
yâd ediyorum. Can Azerbaycan’a buradan, onların Meclisinden, Türkiye Büyük
Millet Meclisinden selamlarımı ve ebedi kardeşlik dileklerimi iletiyorum. (AK
PARTİ ve Bakanlar Kurulu sıralarından alkışlar) Vatanları vatanımızdır,
vatanımız vatanlarıdır; kaderleri kaderimizdir, kaderimiz kaderleridir; her
zaman omuz omuza olacağız. 
Bu
vesileyle -belki biraz sonra tam gününe gireceğiz ama yarın geçmiş
Başbakanlarımızdan Profesör Doktor Necmettin Erbakan Hocamızın da 5’inci ölüm
yıl dönümü- selefim olan bütün başbakanları, rahmete kavuşmuş bütün
başbakanlarımızı ve rahmetli Profesör Necmettin Erbakan Hocamızı bir kez daha
Türkiye Büyük Millet Meclisi kürsüsünden hürmetle yâd ediyorum. (AK PARTİ ve
Bakanlar Kurulu sıralarından alkışlar)
Şimdi,
bize yakışan bir üslupla, eski bir gülbankten günümüze yansıyan bir sesle
“Vakitler hayrola, hayırlar feth ola, şerler def ola.” diyerek söze başlayalım
ve kadim geleneğimize uyarak her işte olduğu gibi burada da söze başlarken
“Haydi bismillah!” diyelim. (AK PARTİ ve Bakanlar Kurulu sıralarından alkışlar)
Bu milletin çok güzel bir geleneği vardır. Ahilik geleneği mucibince biz her
sefer rızk kapımızı besmeleyle açarız. Bütçe de bütün bir milletin rızk
kapısıdır; bereketli olsun, hayırlı olsun ve geleceğe dönük olarak güzel
hizmetlerin vesilesi olsun. Emeğimizi, alın terimizi, gayretimizi Allah’a
ısmarlarız; gayret bizden tevfik Allah’tan. Bugün de bütçemizi ülkemizin,
milletimizin hayrı için, bereket ve selamet için besmeleyle arz ediyoruz.
Sayın
Başkan, değerli milletvekilleri; bütün dünya bugün tarihî bir kırılmanın
eşiğinde. Ciddi bir dönüşüm süreci içindeyiz. Bir taraftan, modern dönemin en
derin, en kapsamlı ekonomik kriziyle boğuşuyoruz bütün bir dünya olarak.
2008’de yaşanan ekonomik kriz, bütün şiddetiyle, dehşetiyle kıtaları, ülkeleri
kıskacına almış durumda. Diğer taraftan, yüz yıl önce çizildiği düşünülen Orta
Doğu ve Balkanlar düzeni çatırdıyor. Çevremizde jeopolitik depremler yaşanıyor.
Çevremizde en az 6 ülkede fiilî olarak merkezî yönetimlerin kontrolü yok. Büyük
bir ekonomik depremin ve yanı başımızda büyük bir jeopolitik depremin
ortasında, merkezinde bu iki büyük meydan okumaya karşı üç asli, temel
değerimize dayanıyoruz: 
Birinci
değerimiz insanımız. Biz, 78 milyon olarak… Ve bu kürsüden biraz önce maalesef
nezaket sınırlarını aşan tartışmaları da geride bırakarak bütün insanlarımıza
sesleniyorum: Bizim, çok zengin doğal kaynaklarımız yok, petrol ya da doğal gaz
gibi; bizim, bazı devletlerin sahip olduğu şekilde sömürge döneminden kalan
büyük sermaye birikimlerimiz de yok ama bizim bir değerimiz var, o da
insanımız, o da 78 milyonun kardeşliği üzerinde ortaya çıkan insan
potansiyelimiz. Bu insanlar bizim insanlarımız, her biri tek tek bizim
insanımız, her birinin kaderi tek tek bizim kaderimiz. Türkiye Büyük Millet
Meclisinin kaderi, insanlarımızın topyekûn kaderinden bağımsız değildir. Bizim
en büyük servetimiz, kıymetimiz insanımızdır. Bu nedenle, bütçemizin odağı da
insanımızı teşkil ediyor; eğitimden sağlığa, sosyal güvenlikten ulaştırmaya
kadar bu insanî sermayemizi zenginleştirecek adımlar atıyoruz.
İkinci
büyük değerimiz, demokrasimiz, bu Meclis; demokrasimizin nihai tecelligâhı olan
bu Meclis. Demokrasiyi, bize büyük bir güç olarak, en büyük güç olarak armağan
edenleri ve özgürlüğümüzü, bağımsızlığımızı bize armağan edenleri bir kez daha
yâd ederek söylüyorum: Bu Meclis her ne suretle olursa olsun mutlaka bu
milletin nihai kaderini belirleyen en yetkili merci olmaya devam edecektir. (AK
PARTİ ve Bakanlar Kurulu sıralarından alkışlar)
Bu
vesileyle, hain, hunharca yapılan Ankara saldırısı sırasında, grup başkan
vekillerimizin temaslarıyla, hemen yanı başımızda bombalar patlamış olmasına
rağmen Meclisimizin açık kalmasını sağlayan bütün milletvekillerine de bugün
teşekkür ediyorum. Siz, hep birlikte o gün bir prensip ortaya koydunuz, bir
destan yazdınız. Polatlı’ya yaklaşan düşman askerlerine karşı Birinci Meclisin
çalışması gibi, ne olursa olsun Türkiye'de, bu Meclis her hâlükârda çalışacak
ve her hâlükârda milletin kaderini belirlemeye devam edecektir. Bir daha bu
Meclise, kimse, hangi gerekçeyle olursa olsun kilit vuramayacak, ara
veremeyecek. (AK PARTİ ve Bakanlar Kurulu sıralarından alkışlar) Rahmetli Adnan
Menderes’i de bir kez daha rahmet ve hürmetle anıyorum. Onun Meclisinden bugüne
kadar yaşanan bütün sıkıntılardan sonra, buradan, bu kürsüden bütün bir
milletim adına sesleniyorum: Türkiye Büyük Millet Meclisi ebediyen bu milletin kaderini belirleyen
nihai merci olarak açık kalacak ve hiçbir terör, şiddet, hiçbir tehdit bu
Meclisin iradesini ipoteğe alamayacak.
Üçüncü asli değerimiz ise coğrafyamız ve tarihimiz. Çok,
çok zor bir coğrafyadayız ama aynı zamanda çok kıymetli bir coğrafyada.
Hepimizin bunun kıymetini bilmemiz gerekir, hepimizin bu zorluğu da takdir
etmemiz gerekir ama bu zorluğun getirdiği büyük nimetleri de. Onun için tarih
bizim civarımızda akıyor. Tarih, insanlık tarihi bundan sonra bu topraklarda ve
bu toprakların etrafında şekillenecek. Ya bir özne olarak kendimizi tarihin
merkezine koyup bu tarihi şekillendirecek gücü, kudreti göstereceğiz ya da bir
köle zilleti yaşayacağız. Ne olursa olsun, etrafımızda hangi jeopolitik deprem
yaşanırsa yaşansın, bütün bir Meclis adına, sadece AK PARTİ Grubu adına değil,
bütün bir Meclis adına diyorum ki: Bu coğrafyaların kaderinde biz özne olmaya
devam edeceğiz, biz bu coğrafyaların
kaderinden ayrıştırılmayacağız. (AK PARTİ ve Bakanlar Kurulu sıralarından
alkışlar) 
Bu
sebepten, bütçeyi sadece teknik bir süreç olarak değil, bu değerlerimizi
gözeten, insanımızı, demokrasimizi, tarihimizi, coğrafyamızı gözeten, büyüten
bir araç olarak görüyoruz.
2002
yılında 119,6 milyar olan merkezî yönetim bütçemizin 2016 yılında 570,5 milyar
Türk lirası olmasını öngörüyoruz. Dikkatinizi çekiyorum, 2016 bütçemiz 2002
bütçemizin tam 4,7 katı büyüklüğündedir, neredeyse 5 misli. Eğitim ve sağlığa
bütçeden ayırdığımız payın toplamı 204 milyar lira. Bu da bizim insanımıza
verdiğimiz değeri gösteriyor. Bu sene bütçemizde eğitime ayırdığımız pay 109,3
milyar. 2002’de, biz iktidara geldiğimizde toplam bütçe 119 milyardı.
İnsanımıza kıymet vermek ona ayırdığımız kaynakla ölçülür. 
Biz
on üç yıldır yaptığımız her bütçede sadece ve sadece insanımızı odağa aldık,
sadece ve sadece insanımızın refahını, mutluluğunu esas aldık. İnsan odaklı,
vatandaş odaklı, adalet odaklı bir siyaset takip ettik. İç politikada, dış
politikada, ekonomide, sosyal politikalarda insanı, hayatı, adaleti esas aldık.
Biz, zulme uğrayan kim olursa olsun, etnik ve mezhebî kimliğini sormadık, “Sen
Türk müsün, Kürt müsün, Arap mısın; Müslüman mısın, Hristiyan mısın; Sünni
misin, Şii misin, Nusayri misin, Alevi misin?” demedik, hepsine bağrımızı
açtık. 
ERKAN
AKÇAY (Manisa) – Hepsini sayıyorsunuz yani. 
BAŞBAKAN
AHMET DAVUTOĞLU (Devamla) – Biz sonsuza kadar bu topraklarda bir arada ve
birlikte olacağız. 
Demokrasinin
tıkanmış kanallarını açmak üzere 2002’de iktidara geldik ve o gün bugündür
hukuk ve adalet yolunu genişletiyoruz, o gün bugündür devlet ile vatandaşı
birbirine yakınlaştırmaya çalışıyoruz. Biz kimsenin hayatına müdahil olmadık,
olmayacağız. İdarede vesayeti, sokak çetelerini, paralel yapıları, gayrimeşru
bütün aktörleri reddediyoruz. Biz gücümüzü, karanlık yapılardan değil,
milletimizin ak alınlarından, secdeye gittiğinde bize dua edilen o ak
alınlarından alıyoruz. (AK PARTİ ve Bakanlar Kurulu sıralarından alkışlar)
Enerjimizi milletten alıyoruz, gücümüzü milletten alıyoruz, hesabımızı da
sadece ve sadece millete veririz. 
Geride
bıraktığımız bir yıl zorlu bir süreçti. Geçen sene burada seçime hazırlanan bir
ülkenin Başbakanı olarak huzurunuzdaydım. İki seçim yaptık bir yıl içinde;
gururla, vakarla tekrar huzurunuzdayım. Bu iki seçim dönemince yaşanan bütün
tıkanıklıklara, zorluklara rağmen bu ülkeyi bir an dahi sahipsiz, bir an dahi
hükûmetsiz bırakmadık. 7 Haziranda tek parti olarak iktidara gelemeyeceğimiz
anlaşıldığında birileri ellerine kına yaktılar, birileri mutluluktan uçtular
“Kaos geliyor.” diye; tekrar üzerinde duracağım. 7 Haziran akşamı AK PARTİ’nin
demokrasi balkonundan verdiğim sözü, sizler adına verdiğim bütün sözü bugün
yerine getirmiş olmanın gururunu taşıyorum. O zaman demiştim ki: Kim ne plan
yaparsa yapsın, biz bu ülkeyi sahipsiz, bu devleti Hükûmetsiz, bu milleti
geleceksiz bırakmayız. (AK PARTİ ve Bakanlar Kurulu sıralarından alkışlar)
Sorumluluktan
kaçmadık. Anayasa “Seçime gitmek gerekir.” dediğinde, biz buradayız dedik;
birileri terör için terör maşalarını devreye soktuğunda, biz buradayız,
Ankara’dayız dedik ama Anayasa’mız, beğenmesek de hepimizin üzerinde yemin
ettiğimiz Anayasa’mız “Seçim Hükûmeti kurmak bir zarurettir.” deyip bütün
partilere çağrı yaptığında bu çağrıya bir tek AK PARTİ Grubu ses verdi: “Biz
buradayız, burada olacağız, burada kalacağız.” dedi. (AK PARTİ ve Bakanlar
Kurulu sıralarından alkışlar)
Anayasa
partilere “Gelin Hükûmete temsilci verin.” dediğinde, herkes kaçacak -neredeyse-
delik aradı. Gelmediler, meydana çıkmadılar, mertçe Ankara’da bir sorumluluğu üstlenme
görevi ve cesareti göstermediler.
ERKAN
AKÇAY (Manisa) – Mektupları yanlış adrese gönderdin.
OKTAY
VURAL (İzmir) – Çözüm ortaklarınızla neredeydiniz? (AK PARTİ sıralarından
“Dinle” sesleri)
BAŞBAKAN
AHMET DAVUTOĞLU (Devamla) – Ama biz, her hâlükârda bu milletin kaderini hiç
kimseye teslim etmeyeceğimizi gösterdik. Hamdolsun, milletimiz bunu takdir
etti. Milletimiz kaçanları da gördü, kendisi için elini taşın altına koyanları
da gördü.
OKTAY
VURAL (İzmir) – Aynen öyle(!)
MUSTAFA
KÖSE (Antalya) – Ayıp ya, ayıp!
BAŞBAKAN
AHMET DAVUTOĞLU (Devamla) – Milletimiz hamaset yapanları da gördü, gece gündüz
kendisi için koşanları da gördü.
Şimdi
huzurunuzdayım ve huzurunuzdan, Meclisimiz adına, hepimiz adına, bütün Meclis
adına milletime bir teşekkürü borç biliyorum. Ne zaman 1 Kasımdan bu yana
uluslararası bir platforma çıksam başım dik; sadece AK PARTİ Genel Başkanı
olarak değil, yüzde 85 katılımla bir demokrasi dersi vermiş bir milletin
Başbakanı olarak başım dik. (AK PARTİ ve Bakanlar Kurulu sıralarından alkışlar)

Ve
Meclis olarak bütün Meclisi tebrik ediyorum çünkü bu Meclis, yine modern
demokrasilerde görülmeyen bir orana, yüzde 97,5 temsile sahip. Demokrasi
tarihimizin en yüksek temsili de bu Mecliste. Bunun için de bütün partileri ve
bu partilere oy vermiş seçmenleri tebrik ediyorum ama özel bir tebrikim, özel
bir gururum var: Türkiye Cumhuriyeti tarihinin en büyük seçmen oyunu alıp bu
koltukları dolduran ve ülkemizin her bir yerini temsil eden yüzde 49,5 oyla
tekrar millî iradeyi bu Mecliste yansıtan AK PARTİ Grubuyla gurur duyuyorum.
(AK PARTİ ve Bakanlar Kurulu sıralarından alkışlar) AK PARTİ Grubu farklıdır.
Neden farklıdır biliyor musunuz? Üslubuyla, nezaketiyle, onlar ayrı ama sayısal
bir fark var. Bakın, bazı rakamları sizlerle paylaşacağım: 1 Kasım seçimlerinde
22 milyon 959 bin 394 vatandaşımız bize oy verdi; bu, alınan en yüksek oy şu
ana kadar. 7 coğrafi bölgemizin tamamında AK PARTİ 1’inci oldu. 81 şehrimizin
63’ünde, 970 ilçemizin 740’ında ve 396 beldemizin 290’ında 1’inci parti olduk.
AK PARTİ’nin yüzde 50’nin üzerinde oy aldığı şehir sayısı 44 yani Türkiye’nin
şehirlerinin yarısı AK PARTİ’ye yüzde 50’nin üzerinde destek vermiştir. Buna
karşılık Cumhuriyet Halk Partisi 22 şehirde yüzde 10’un üzerinde oy
alamamıştır, MHP 24 şehirde yüzde 10’u geçememiştir, HDP ise -hani
Türkiyelileşecek diye ümitle beklediğimiz, bir gün bu şuura ulaşırlar diye- 58
şehirde yüzde 10’u geçememiştir, bunların 34’ünde ise yüzde 3’ü bile
geçememiştir. Şimdi, bu Meclise baktığımızda bütün Türkiye’yi temsil ediyor ama
ben sadece dönüp AK PARTİ Grubuna baktığımda Muğla’dan Artvin’e, Van’dan
Edirne’ye bütün Türkiye’yi temsil eden tek partiyi görüyorum. (AK PARTİ ve
Bakanlar Kurulu sıralarından alkışlar) 
Şimdi,
gerçekten, inşallah, bu önümüzdeki Genel Kurul tartışmaları nezih, nazik bir
şekilde sürer ama Sayın Kılıçdaroğlu -kendisine yakıştıramadığım ve bir daha da
ümit ederim ki olmayacak diye düşündüğüm bir şekilde- hitap ederken şöyle hitap
etti: “Bunlar, bunlar, bunlar…” “Bunlar” dediği Türkiye Cumhuriyeti Hükûmeti.
(AK PARTİ ve Bakanlar Kurulu sıralarından alkışlar) Ben kendisine bu konuşmam
esnasında sadece “Ana Muhalefet Partisi Lideri” diye hitap edeceğim, başka bir
söz kullanmayacağım, ümit ederim bir ders alır. (AK PARTİ ve Bakanlar Kurulu
sıralarından alkışlar) Ama daha önemlisi ne dedi biliyor musunuz? “Bunlar
Türkiye’yi yönetemez, bunlar Türkiye’yi yönetemiyor.” Sayın Kılıçdaroğlu,
Türkiye’yi kimin yöneteceğine millet karar verir. (AK PARTİ ve Bakanlar Kurulu
sıralarından “Bravo” sesleri, alkışlar) Ve bu millet kararını 1 Kasımda verdi,
1 Kasımda verdi bu millet kararını. Size baktı, bize baktı; diğer partilere
baktı, bize baktı; on üç yıla baktı, cumhuriyet tarihinin bütününe baktı; “Bu
ülkeyi idare etse etse AK PARTİ idare eder.” dedi, bize emaneti verdi. Size de böyle
seyretmek düştü. (AK PARTİ sıralarından alkışlar) Milleti anlamayan, milletten
emanet alamaz. 
Şimdi,
bu vesileyle, yeri geldiği için; bakınız, ben, herhangi bir arkadaşımın benim
yanımda bir başka genel başkana nezaketsiz bir üslupla soru sormasına izin
vermem. Zaten arkadaşlarımız böyle bir şey yapmaz -ben sizleri biliyorum- ama
grup başkan vekiliniz döndü, “AK PARTİ’nin lideri kim?” diye sordu ben
buradayken, siz buradayken. Haddi değil, bu soru onun haddi değil. (AK PARTİ
sıralarından alkışlar) Böyle bir şey söylemek istemezdim ama madem ki kapıyı
siz açtınız, buyurun, meydan burası; evet, AK PARTİ siyasetinin on üç yıllık
başarı hikâyesinin efsanevi kurucu lideri Recep Tayyip Erdoğan. (AK PARTİ ve
Bakanlar Kurulu sıralarından “Bravo” sesleri, ayakta alkışlar)
Ve
ben, on üç yıllık genel başkanlık görevinden sonra, kurucu liderlikten sonra
parti liderliğini kendisinden ilk olağanüstü kongremizde -bizde öyle sık sık
kongreye ihtiyaç kalmaz- “vefa kongresi” adını verdiğim, benim kendisine
ithafen “Bu bir veda değil, vefa kongresi.” dediğim kongrede onurla
delegelerimizin tamamının oyunu alarak partinin yeni lideri olarak seçildim.
(AK PARTİ ve Bakanlar Kurulu sıralarından “Bravo” sesleri, ayakta alkışlar)
Şimdi,
şunun için bunu söylüyorum: Ben, partimin bütün delegelerinin oylarıyla
efsanevi bir kurucu liderden liderliği devraldım, liderliğin gereğini her an
yaparım. Benim liderliğe gelişimde kaset oyunları olmadı, olmayacak. (AK PARTİ
sıralarından “Bravo” sesleri, alkışlar) 
AYKUT
ERDOĞDU (İstanbul) – Böyle bir şey olmaz, hakaret bu!
BÜLENT
TURAN (Çanakkale) – Hak ettiler!
BAŞBAKAN
AHMET DAVUTOĞLU (Devamla) – Ben, hiçbir zaman, onurla devraldığım, sadece
siyasi dostluk anlamında değil, dünyevi ve uhrevi kardeş gördüğüm bir liderden
“Aman ondan bahsetmeyin.” diye daha önceki genel başkanlar hakkında da
konuşulmasına izin vermem. Ben onurla bir görev aldım, onurla yapıyorum, günü
geldiğinde de bir başka kardeşime onurla devredeceğim. (AK PARTİ sıralarından
“Bravo” sesleri, alkışlar) Aramızdaki fark bu. 
Bizde
az kongre yapılır, vakti geldiğinde, yeri geldiğinde yapılır. Ama şimdi,
arkadaşlar çok zorladılar, dolayısıyla şimdi sormak vakti değil mi? Hani
Türkiye’yi biz yönetemiyoruz ya iddiaya göre, bakın, iki ayda yaptıklarımı
biraz sonra sayacağım, ne vaatleri yerine getirdik. Sadece şunu söyleyeyim
istatistiksel olarak: Hani, 10 Aralıkta ilan ettim, bir hafta sonradan itibaren
bir aylık, üç aylık, altı aylık, bir yıllık programlar. Elhamdülillah, son
istatistiği söylüyorum: Üç aylık verdiğimiz sözlerin iki ayında şu ana kadar
vaatlerimizin yüzde 82’sini, reformlarımızın yüzde 50’sini yaptık. (AK PARTİ
sıralarından alkışlar) Vaatleri sayacağım. Peki, iki aydır Cumhuriyet Halk
Partisi neyi tartışıyor? Acaba, bu Meclisin ilk başkanı olan Gazi Mustafa Kemal
Atatürk’ün resmi bir odadan indi mi inmedi mi, ona karar verecekler. (AK PARTİ
sıralarından “Bravo” sesleri, alkışlar) Siz bırakın, kurultay oyunları oynamaya
devam edin, biz ülkeyi yönetmeye devam edeceğiz. Grup başkan vekilimizin dediği
gibi, inşallah, 14’ten 41’inciye kadar da, daha sonrasına kadar da bu emanet
elden ele onurla taşınacak. Kimse de bir önceki genel başkana, liderine
saygısızlık yapmayacak, kimse de bir sonrakine emaneti devrederken gözü arkada
kalmayacak. (AK PARTİ sıralarından “Bravo” sesleri, alkışlar)
Ayrıca,
şunu da gerçekten bu Meclisin nezaketine, zarafetine yakıştıramıyorum:
Cumhurbaşkanımız, yüzde 52 oyla milletten destek alarak gelmiş bir
Cumhurbaşkanı. Eleştirebilirsiniz beni eleştirdiğiniz gibi ama bu vakıayı kimse
örtbas edemez. Naci Bey ilk konuştuğu için eleştirdiler, aslında öngördü; hani,
külliye tartışması; onlar “saray” diyor, biz “külliye” diyoruz.
MEHMET
PARSAK (Afyonkarahisar) – Ruhaniyeti de var.
BAŞBAKAN
AHMET DAVUTOĞLU (Devamla) - Şimdi, bakın arkadaşlar, bu külliye, Cumhurbaşkanlığı
Külliyesi milletin malıdır. Biz hiçbir yere babamızdan miras gelmedik.
Cumhurbaşkanımız bir reisin, bir kaptanın oğlu; ben bir esnafın oğluyum. Bizde
aristokrat yollardan gelenler yok, biz milletten güven ala ala bu yolları
katettik. (AK PARTİ ve Bakanlar Kurulu sıralarından alkışlar) Ve bir gün
gelecek, Cumhurbaşkanımız da kendisinden sonraki Cumhurbaşkanına orayı onurla
devredecek. Şimdi, fark şu: Siz, 2014 Cumhurbaşkanlığı seçimlerinde, kendiniz
cesaret edemediniz, meydana çıkamadınız, bir çatı aday buldunuz, bir işe
yaramadı. Şimdi size söylüyorum: Külliyeyi tartışmaktansa 2019 seçimlerine iyi
hazırlanın, bu sefer cesaret gösterin, kendinize güvenin, meydana çıkın,
kazanın seçimi, orada siz oturun, bu kadar basit. (AK PARTİ ve Bakanlar Kurulu
sıralarından alkışlar) Şunu öğrenmeniz lazım: Siyaset cesaret işidir, siyaset
er kişinin… “Er kişi” derken hanımları ayırt ederek söylemiyorum, bizde er kişi
gerçek anlamda yüreği olan kişidir, hanım veya erkek.
MERAL
DANIŞ BEŞTAŞ (Adana) – Hanım değil, kadın.
BAŞBAKAN
AHMET DAVUTOĞLU (Devamla) - 2014’te meydana çıkmaktan korktuysanız vebali niye
Cumhurbaşkanımızda ya da başkalarında ararsınız? Çıkın meydana, işte buradayız.
2019’a da yeterli süre var, hazırlanın. Dolayısıyla, bunları…
BÜLENT
TURAN (Çanakkale) – Kongreleri biterse…
BAŞBAKAN
AHMET DAVUTOĞLU (Devamla) – Ha, kongreden vakit bulurlarsa tabii, olur. (AK
PARTİ sıralarından gülüşmeler)
1
Kasım seçimlerinde milletimizin engin sağduyusu tezahür etmiştir. Yüksek bir
katılımla 1 Kasım seçimlerinden sonra kendimizi ülke hizmetine adadık ve bu
hizmetten de bir nebze geri durmadık, durmayacağız. 64’üncü Hükûmet olarak
önceliğimiz, demokrasimizi, ekonomik istikrarla birlikte geliştirmektir. İnsan
onurunu esas aldık.
Bakın,
hani, Türkiye’yi yönetme tartışması bağlamında -bu listeyi artık hepiniz
ezberlediniz ama milletimize bir kez daha söyleyeyim, özellikle de Sayın
Kılıçdaroğlu duyar da bu sefer belki nasıl yönettiğimizi görür diye söylüyorum-
sadece son iki ayda yerine getirdiğimiz vaatlerimiz, yüzde 82’sini yerine
getirdik: 
Emek
ve değer üreten, alınlarını öptüğüm işçilerimizin asgari ücretini 1.300 liraya
çıkardık. Çıkardık mı? (AK PARTİ sıralarından alkışlar) 
Ülkemize
büyük katkılar yapmış saygıdeğer büyüklerimize, emeklilerimize yılda 1.200 lira
zam yaptık. Biz, öyle seçim beyannamelerinde yapacağız, edeceğiz demeyiz.
“Yapacağız.” dedik mi yaparız, sonra da “Yaptık.” deriz, elhamdülillah. (AK
PARTİ sıralarından alkışlar) 
Ekonomimizin
omurgası olan esnafımıza 30 bin Türk lirası faizsiz kredi vermeye başladık. 
Çiftçimiz
için yemde ve gübrede KDV’yi kaldırdık, bu iki aylık. Genç çiftçilere proje
karşılığı 30 bin lira karşılıksız destek veriyoruz. 
Muhtarlarımızın,
emniyet görevlilerimizin, askerî personelimizin özlük haklarında hayati
düzenlemeler, iyileştirmeler yaptık. 
Geleceğimizin
teminatı gençlerimize hayatın birçok alanında kolaylıklar sağlayan düzenlemeler
yaptık. Okuyan gençlerimizin lisans bursunu 400 liraya yükselttik. Şimdi, bir
öğretmen olarak, bir hoca olarak söylüyorum, iftihar ediyorum, biz iktidara
geldiğimizde 45 liraydı burs, şu anda 400 lira; 90 liraydı yüksek lisans bursu,
şu anda 800 lira; 115 liraydı doktora bursu, şu anda 1.200 lira. (AK PARTİ
sıralarından alkışlar) 
Dedik
ya, ahilik geleneğiyle, besmeleyle açtınız mı Meclisi ya da rızık kapınızı,
Allah bereketlendirir. Biz duayla açarız ve on dört yılda, Türkiye, petrol,
doğal gaz, vesaire keşfetmedi, hiçbir şey keşfetmedi. Ne yaptık biliyor
musunuz? Milletimizin bize verdiği her bir vergiyi -hani, siz vergi diyorsunuz-
namusumuz bildik, namusumuz, her bir kuruşunu. (AK PARTİ sıralarından alkışlar)
Onun için biriktirdik, bunları gerçekleştirdik. 
İş
kuracak gençlerimize 50 bin Türk lirası hibe… 
AYKUT
ERDOĞDU (İstanbul) – El insaf! Çelik kasa…
BAŞBAKAN
AHMET DAVUTOĞLU (Devamla) – Bakın Sayın Kılıçdaroğlu, kusura bakmayın ama bir
şeyi söylemek zorundayım, ümit ederim, bundan sonra özen gösterirler. Siz çok
ağır ifadelerle konuştunuz. Ben, dün milletvekillerimize bir mesaj gönderdim
“Sayın Kılıçdaroğlu konuşurken ne derse desin kimse müdahale etmeyecek.” dedim.
Grup başkan vekillerimiz dolaştı, bunu duyurdular, siz konuşurken tek bir
müdahale olmadı. Siyasi liderlik sadece sözle olmaz; siyasi liderlik, liderlik
yaptığı insanlara sözünü geçirmekle olur. (AK PARTİ ve Bakanlar Kurulu sıralarından
alkışlar) 
Şimdi,
yan tarafınızdaki arkadaşa söylüyorum: Siyasi liderlik, her şeyden önce, dönüp
grubuna “Sus!” dediğinde susabilmesidir ve aynı şekilde bir disiplin içinde
hareket edebilmesi, nezaket ve nezahet içinde hareket edebilmesidir. Söz söylemek
gerektiğinde bu grubumuz mertçe çıkar, söyler, sözünü esirgemez, hiçbir sınır
da yoktur. Ama bir başka genel başkan konuşurken nezaketsizlik yapılmasına izin
verildiğinde buna “liderlik” denmez.
Önümüzdeki
dönemde de geriye kalan bütün vaat ve reformlarımızı hayata geçireceğimizden
kimsenin şüphesi olmasın. Bu çerçevede, önümüzdeki günlerde, siyasi etik
kanunu, siyasetin finansmanında şeffaflığın artırılması, Alevi
vatandaşlarımızın taleplerinin karşılanması, darbe dönemlerinden kalan
antidemokratik hükümlerin mevzuattan kaldırılması, taşeronların kamuda istihdam
edilmesi gibi reformlarımızı da Meclise sevk etmeyi hedefliyoruz.
Bu
arada, torba yasa konusu… Evet, düşüncem, samimi kanaatim budur. Ama o zaman
gelin, size bir teklifte daha buluyorum –zaten ziyaret ettiğimde söylemiştim-
derhâl İç Tüzük'ü değiştirelim, birlikte değiştirelim. Bu Meclis zaman
kaybedebilecek bir Meclis değil. Dünyada ekonomik kriz varken, etrafımız ateş
çemberiyken… 
Bakın,
evvelsi gün, çarşamba gecesi –ben dakika dakika takip ediyorum- engellemeler
yüzünden, bugün de gördüğümüz engellemeler sebebiyle sadece 1 madde geçebildi
bu Meclisten. Eğer Meclis ana odağını engelleme yerine yasa çıkarmaya
yöneltirse torba yasaya da gerek kalmaz, herhangi başka bir uygulamaya da. Onun
için, gelin, İç Tüzük'ü hep beraber değiştirelim, yeni bir İç Tüzük'te
istediğiniz kadar söz hakkı olsun ama engelleme, blokaj olmasın. Millet bizden
bu Meclisin çalışmasını bekliyor. Meclisin etkin bir şekilde çalışması için
gereken her şeyi yapmaya hazırız. Bu çerçevede, bizim 14’üncü bütçemiz bu,
inşallah daha nice bütçeleri birlikte hazırlayacağız. Biz, bu on dört yıl
içinde tutmayacağımız sözleri vermedik, verdiğimiz sözlerin de tamamını
gerçekleştirdik.
Milletin
kaynaklarını yine millete seferber ettik. 2016 bütçemiz, 2002 bütçemizin 4,7
katı demiştim, Türkiye son on dört yılda güçlendi ve önemli bir küresel güç
hâline geldi.
Şimdi,
bütçemizin anatomisine, kısaca çerçevesine bakarsak: En büyük payı yine eğitime
ayırıyoruz. 2002 yılında 11,3 milyar Türk lirası olan eğitim bütçesini 2016
yılında 109,3 milyar Türk lirasına çıkartıyoruz. Böylece eğitime ayrılan kaynak
2002 yılında yüzde 9,4’ten 2016 yılında yüzde 19,2’ye çıkarıldı yani eğitimin
payını 2 misli artırdık. 
2016
yılında ikinci büyük harcama kalemi sağlık harcamaları. Kamu sağlık
harcamalarına ayrılan kaynak bu sene 95 milyar Türk lirası, 2015 yılına göre
yüzde 18 artırıldı. Sadece bu iki sahaya, eğitime ve sağlığa 204,3 milyar Türk
lirası ayırdık ki bu, 2002 yılı bütçesinin neredeyse 2 misli ve eğitim ve
sağlığın payı yüzde 36.
Bugün
sunduğumuz 14’üncü bütçe, daha üç ay önce gidilen bir seçimden yüzde 50 oy
alarak emaneti devralmış bir Hükûmetin bütçesi olarak geleceğe yepyeni vaatler
ve güçlü bir perspektifle 2019’a, 2023’e Türkiye’yi hazırlama bütçesidir.
62’nci Hükûmetin bütçesinin programını burada sunarken “Sekiz aylık bir Hükûmet
değil.” demiştim, Rabb’im takdir etti, daha sonra 63’üncü Hükûmeti de kurmak
durumunda kaldık, anayasal Hükûmeti; şimdi, 64’üncü Hükûmeti kurduk, onun
bütçesindeyiz. Biz hiçbir bütçeyi, hiçbir programı bir yılla, bir dönemle
sınırlamayız; ufkumuz ta derinlere kadar gider, bastığımız adım ise toprağın
köküne kadar iner, köküne kadar. (AK PARTİ sıralarından alkışlar) Yere ne kadar
sağlam basarsak gözlerimiz ufku o kadar kuvvetli tarar. 
Şimdi,
gelin, bazı rakamları siz zikrettiğiniz için, karşılaştırma yapalım, AK PARTİ
iktidarları döneminde nereden nereye geldik. 1993-2002 yılları arasında toplam
ortalama büyümemiz yüzde 3. O sırada dünyada, modern dönemde dünya ekonomisinin
gördüğü en yoğun genişlemenin olduğu, parasal sistemlerin, finansal kaynakların
da ekonominin de büyüdüğü bir dönemdi; yüzde 3 büyüyebildik. 2003-2016 yılları
arasında ise yüzde 4,7 oranında büyüdük ki dediğim gibi modern dönemin sanayi
devriminden bu yana yaşanan en büyük krizinin hâlâ içindeyiz. 
2007-2015
yılları arasında istihdam, işsizlikten bahsedildi. 2007-2015 yılları arasında
bütün çevre ülkeler ve Avrupa ülkeleri işsizlikten kırılırken biz 6,4 milyon
istihdam ürettik. Sadece geçen sene, 2015’te, iki seçime rağmen ve etrafımızda
bütün bu krizlere rağmen, 1 milyon vatandaşımızı iş sahibi yaptık.
Peki,
ne oluyor? Çünkü Türkiye'nin nüfusu dinamik, daha çok insan iş gücü olarak
piyasalara giriyor, istihdam oranımız da yüzde 40,4’ten yüzde 46’ya yükseldi. 
Mali
disiplin: On dört yıldır her konuda disiplinliyiz zaten ama mali disiplin
konusunda dünyanın takdirini kazanıyoruz. Sizden takdir beklemiyoruz ama herkes
biliyor ki 2002’de bütçe açığımız yüzde 11’di, şu anda yüzde 1,2 ve geçen sene
itibarıyla da devlet bütçe kalemleri arasında gider-gelir dengesini sağlama
başarısını da gösterdik. Bu tabloyla 28 Avrupa Birliği üyesi içinde 6’ncı
durumdayız. 
Kamu
borç stoku yüzde 74’tü biz devraldığımızda, şimdi yüzde 33,5. Avrupa Birliği
üyelerinde bu kamu borcu stoku yüzde 88, avro bölgesinde yüzde 94, OECD’de
yüzde 90, Türkiye'de sadece yüzde 33,5. (AK PARTİ ve Bakanlar Kurulu
sıralarından alkışlar)
Bankacılık
sektörü: 1997-2002 yılları arasında -ki aranızda o dönemin mimarları da
bulunuyor, onlara da sorabilirsiniz- batan 22 bankanın maliyeti 30,2 milyar
Türk lirasıydı. Bütün bu maliyeti karşıladık. Bankacılık sistemini
güçlendirdik, bankacılık sisteminin gücünü gösteren tek, en önemli kriter
sermaye yeterlilik oranıdır, bu da yüzde 15,5; G20 ülkeleri arasında en iyi üç
beş ülkeden biriyiz. 
MEHMET
GÜNAL (Antalya) – Bari bir teşekkür edin 57’nci Hükûmete Sayın Başbakan.
BAŞBAKAN
AHMET DAVUTOĞLU (Devamla) – Şimdi, 2002’den 2015’e bazı rakamları milletimiz de
tekrar duysun diye zikredeceğim, nereden nereye geldik. 
Üniversite:
Bir akademisyen olarak gurur duyuyorum, 76 üniversitemiz vardı biz iktidara
geldiğimizde, şu anda 193 üniversitemiz var. 249 bin derslik yaptık.
Havalimanımız:
26 havalimanı vardı, hava yolunu kullanmak bir ayrıcalıktı, bir sınıf atlamaktı;
biz, hava yollarını halkın yolları yaptık, 26 havalimanını 55’e çıkardık. Eğer
bazı barbarlar olmasaydı, büyük bir onurla açtığımız Yüksekova Havalimanı da
bugün barışı, insanları birbirine buluşturan bir havalimanı olarak çalışacaktı
ama o barbarlara rağmen Yüksekova’yı da bütün doğu ve güneydoğuyu da
havalimanlarıyla bundan sonra dünyaya bağlamaya kararlıyız. (AK PARTİ ve
Bakanlar Kurulu sıralarından alkışlar) Yolcu sayımız 34,4 milyon idi 2002’de,
2015’te hava yolunu kullanan sayısı 182 milyon. 
Bölünmüş
yol, 6 binden 18.179’a çıktı. Arkadaşlar, yani bunları unutuyoruz, bölünmüş
yollara sahip il sayısı sadece 6’ydı, şimdi 75. Sadece 6 ilde bölünmüş yol
vardı, şimdi 75 ilde bölünmüş yol var. İnşallah, yakında 81’i tamamlarız. Biz
başladığımız işi hiç yarım bırakmadık, yarım bırakmayız. 
Ankara-
Eskişehir-İstanbul, Ankara-Konya hattındaki hızlı trenden 24 milyonluk bir
nüfusun istifade ettiğini söyleyelim. İnşallah gün gelecek, hani 2001’de, o
dönemlerde iktidarda olanların “Torunlarımız bile görmüyor.” dedi hızlı treni
biz gördük, torunlarımız bu hızlı trenin Kars’tan Edirne’ye, Urumçi’den
Londra’ya gittiğini görecekler; biz bunu yapacağız, Asya ile Avrupa’yı biz bağlayacağız.
(AK PARTİ ve Bakanlar Kurulu sıralarından alkışlar)
Dev
projeler… Gururla ifade ediyorum, Marmaray, Avrasya, dünyanın en yüksek asma
köprüsü olma özelliğine sahip üçüncü köprü, dünyanın en büyük havalimanı olacak
olan üçüncü havalimanı, körfez geçişi, Ordu-Giresun, Avrupa’da bir ilk; bütün
bunları şu anda vaktimiz yetmeyeceği için saymıyorum ama siz karşı çıksanız da
bu yollardan eminim konfor içinde gidiyorsunuz ve bir gün herhâlde bir
kadirşinaslıkla “Allah bu yolları yapanlardan razı olsun.” da dersiniz, ümit
ederiz. (AK PARTİ ve Bakanlar Kurulu sıralarından alkışlar) Siz belki demeseniz
de eminim, diğer partilere oy veren İstanbullu hemşehrilerimiz, Marmaray’dan
her geçişte, bize oy vermeseler bile, mutlaka bir hayır duası ediyorlardır. Bir
gün onların oylarını da alırız. Bana seçimden önce soruldu: “Ne kadar oy
bekliyorsunuz, yüzde kaç?” Dedim ki: Yüzde kaç oy söylersem söyleyeyim, seçmene
haksızlık ettiğimi düşünürüm. Sanki şöyle bir kanaat hasıl olur: Ben bazı
seçmenlerimizin gönlüne giremem gibi bir kanaat. Bizim için iki seçmen vardır:
Bir, bugün AK PARTİ’ye oy verenler; bir, yarın verecek olanlar. (AK PARTİ
sıralarından alkışlar) Onun için, buradan bütün seçmenlere, hangi partiye oy
vermiş olursa olsun, bize oy vermeyenlere de özellikle sesleniyorum: Hukukunuz,
şerefimizdir. Hiç kimsenin hukukunun çiğnenmesine izin vermeyiz. Bize oy
verebilirsiniz, vermeyebilirsiniz ama biliniz ki sizin hukukunuz bizim
şerefimizdir. (AK PARTİ sıralarından alkışlar)
Yine,
gelelim istatistiklere: Yoğun bakım yatağı, bütün Türkiye’de 869’du biz
iktidara geldiğimizde, sadece 869, 3 haneli. Şimdi 12.489 yoğun bakım yatağına
sahip hastanelerimiz, 5 haneli. Bazı illere gidildiğinde, MR cihazının
olmadığı, imkânların hiç bulunmadığı illere… Şimdi gururla ifade ediyorum,
Dışişleri Bakanı olarak birçok şeyle gurur duymuştum ama en çok da Somali’de
bir çölün ortasında yaralanan bir TİKA mensubunu birkaç saat içinde
helikopterle merkeze, oradan da ambulans uçağımızla Ankara’ya getirip ameliyata
almamız; işte dedim, büyük devlet bu. Millet bu büyük devleti hissediyor, dünya
bu büyük devletin ayak seslerini hissediyor. Biz yüreğimizde bunu yaşatıyoruz.
(AK PARTİ sıralarından alkışlar)
Bakınız,
organize sanayi bölgesi… Organize sanayi bölgesi sayısı 65’ti biz iktidara
geldiğimizde, şimdi 166. Sayın Kılıçdaroğlu AR-GE’ye çok önem verdiklerini,
bunun için çaba sarf etmek gerektiğini söyledi. Bir rakam söyleyeyim de içi
şenlensin. Biz iktidara geldiğimizde toplam teknoloji geliştirme bölgesi sadece
2’ydi, şimdi 63. (AK PARTİ sıralarından alkışlar) Elektrik enerjisi 31.846
megavattı, şimdi 73.148 megavat.
Bu
arada, Sayın Kılıçdaroğlu’nun, tabii, ben bir hususiyetini daha fark ettim,
istatistikler aralığı çok fazla. “78-80 milyon” dedi nüfusumuzla ilgili; onu
anladım. “Enerji bağımlılığı konusunda da yüzde 50’lerden -Rusya’ya bağımlılığı
kastediyor- yüzde 60’lara, 70’lere, 80’lere çıkabilir.” Ya, bunun tek bir
rakamı yok mu Allah aşkına? Yüzde kaçtan kaça çıkacaksa söyleyelim, bu kadar
geniş aralıkla konuşulmaz ki. (AK PARTİ sıralarından alkışlar) 
Enerji
santralleri: Yüz yılda 300 santral yapılmıştı, bizden önce, yüz yıl. On üç
yılda biz 1.181 santral yaptık, enerji santrali.
Doğrudan
yabancı yatırım: 1984-2002 arası, yani yirmi sekiz yılda 19,8 milyar geldi
Türkiye’ye, on sekiz yılda. 2003-2015’te ise on iki yılda 165 milyar doğrudan
yabancı yatırım geldi, 10 mislinden fazla. 2014 yılında -bakınız, hani “Türkiye
ekonomisi nereye gidiyor?” diye soranlara cevaben söylüyorum- 12,8 milyar dolar
doğrudan yabancı yatırım gelmişti, 2015 yılında 16,6 milyar. Hem bir taraftan
seçimle uğraştık -bütün illerimizi dolaştım, 81 vilayeti dolaştım 7 Haziranda,
ondan sonra 1 Kasımda da bir tur daha attık bazı vilayetlerimize- bu arada da
dünyaya Türkiye’yi anlattık. 1 Kasımdan sonra, bir taraftan terörle mücadele
ediyoruz, bir taraftan dünyayı dolaşarak yabancı yatırımcı çekmeye çalışıyoruz.
Çünkü biz biliyoruz ki bu ülkede tek boyutlu düşünenler hiçbir şeye çözüm
bulamazlar. (AK PARTİ sıralarından alkışlar) Bizim zihnimiz, gönlümüz her an
meşgul olacak.
Müteahhitlerin
yurt dışında aldıkları müteahhitlik hizmetleri: 1974-2002 yıllarında, yirmi
sekiz yılda 46 milyar; 2002-2015 yıllarında, on üç yılda 273 milyar, bizim
dönemde. İhracat 36 milyardan 143,9 milyara; bütün bu etrafımızdaki ülkelerin
çökmesine ve ihracat pazarlarımızın daralmasına rağmen ihracat “volume”, hacim
anlamında yüzde 1,4 arttı geçen sene. İnşallah kısa zamanda da toparlayacağız.
Dış
ticaret açığı 2014’te yüzde 25,2 oranında düştü. Cari açık -ki en temel
meselemiz- 32,2 milyar dolara geriledi ve yüzde 26,1 oranında düştü; millî
gelire oranı da yüzde 5,8’den yüzde 4,4’e düştü. 2002’de biz bu ülkeyi düşük
orta gelir ülkesi olarak almıştık, şimdi üst orta gelir ülkesi oldu, inşallah
yakında üst gelir grubuna da sokacağız. (AK PARTİ sıralarından alkışlar) 
Satın
alma gücü, millî gelir oranlarında en önemli faktörlerden biri. Şimdi, bakınız,
bizim satın alma gücü paritesine göre kişi başına düşen millî gelirimiz Avrupa
Birliği ortalamasının yüzde 35’iydi biz iş başına geldiğimizde, şimdi yüzde
53’ü. Dolayısıyla, biz ülke ekonomisini bir uçurumdan, bir kuyudan aldık,
aydınlık bir yola, aydınlık bir ortama taşıdık, taşımaya da devam edeceğiz. 
Şimdi,
yine bazı rakamlarla ekonomik boyutu bu anlamda bağlamak istiyorum.
İktidarlarımız döneminde asgari ücreti yüzde 606,1 artırdık ve 1 Ocak 2016
tarihinden itibaren net 1.300 liraya çıkardık. Böylece, asgari ücreti 2002’den
bu yana yüzde 126,3 oranında reel olarak artırdık. En düşük memur maaşını, aile
yardımı ödeneği de dâhil, yüzde 503,5 artırarak 2.365 liraya çıkardık. En düşük
memur maaşlarında da böylece reel artış yüzde 93,5. Emeklilerimize ilk yılında
75 lira ila 100 lira arasında seyyanen zam yapmıştık, geçen sene de 2015 yılı
Temmuz ayında SSK ve BAĞ-KUR emeklilerimizden bin liranın altında aylık
alanlara 100 lira, bin liranın üstünde alanlara da 1.100 lirayı geçmeyecek
şekilde 100 lira verdik. Ayrıca, 2016 yılında, 1 Kasımdan önce söz verdiğimiz
şekilde, hepsine tekrar seyyanen 100 lira zam yaptık. Ancak, bunlar yetmez, biz
halkımıza en müreffeh şartları sağlamayı boynumuzun borcu biliriz. 
İnsanımıza
önem verdiğimiz, insan kaynağımızı güçlendirdiğimiz bu bütçe dışında ikinci
önemli hususa gelmek isterim: Demokrasimiz. Demokrasi bizim en büyük
gücümüzdür. Belki ekonomik krizlerle, zor şartlarla karşılaşabiliriz ama
aşarız; cari açığı kapatabiliriz ama demokrasi açığını kapatamayız. Arkadaşlar,
bizim iktidar olduğumuz dönemlerde demokrasimiz hiçbir zaman açık vermedi, açık
vermeyecek. (AK PARTİ sıralarından alkışlar) 
Şimdi,
bakınız, demokrasimizin belki de 27 Mayıs ve 12 Eylül darbelerinden sonra, 28
Şubat postmodern darbesinden sonra gördüğü en büyük tehdit, 20 Temmuz 2015’te
yani 7 Haziran sonrasında Türkiye'de bir boşluk doğdu, hükûmet boşluğu, “Tek
parti hükûmeti yok.” düşüncesiyle aynı anda 3 barbar terör örgütünün düğmeye
basmasıyla başlayan dönemdir, en büyük tehditlerden biri. 
20
Temmuzda Suruç’ta canlarımızı alan DEAŞ saldırısı yapıldı, aynı gün PKK
Adıyaman’da 1 askerimizi şehit etti. 21 Temmuz, DHKP-C İstanbul’da silahlarla
sokağa çıkmaya cüret etti. 22 Temmuz, hani şimdi Cizre’de devleti suçlayanlar
var ya, onlara dönüp, bir şey söylemeyip bize saldıran ana muhalefet partisi
var ya, o günlerde hepsi yeni bir ayaklanma çağrısı yapan PKK’ya karşı
suspustular. İşte, şimdi, çok konuşan ve sanki bu olaylarda hiç payı yokmuş
gibi olan HDP’lilere sesleniyorum: Sizin eş başkanlarınız ile bütün partileri
dolaşırken size de gelip 15 Temmuzda oturup konuştuğumuzda söylemiştim: “Bakın,
ne yapmak istediğinizi görüyoruz. Ateşle oynamayın. Bu milletin sabrını
taşırmayın.” diye konuşmuştuk. Ben orada o görüşmeyi yaparken Kandil’den isyan
çağrıları geldi, “Silahlanın.” çağrıları geldi. 20 Temmuz-23 Temmuz arası
Ceylânpınar’da 2 polisimiz haince, kalleşçe, alçakça enselerinden vurulup şehit
edildiğinde herhâlde susmamızı bekliyorlardı. Biz 23 Temmuz günü alınması
gereken kararı aldık. Mademki bu ülkeye meydan okunmuştur, meydan okuyan kim
olursa olsun, bulundukları inlerde cezalandırmak bizim boynumuzun borcudur. (AK
PARTİ sıralarından alkışlar) Demokrasinin esası meşruiyettir, meşruiyetin
makamı da yüce Meclistir. Hem Mecliste olacaksınız hem de Cizre’de, Sur’da, o
aldatılmış masum çocukların cesetleri üzerinde bir piyonca, bir başka ülkenin
piyonları şeklinde bir rol üstlenen terör baronlarının sözcülüğünü
yapacaksınız. Bu olmaz. Herkes yerini, yurdunu, konumunu tespit etmek durumunda
ve o günden bu güne şöyle dediler, hatırlayacaksınız, bizi tanımadıkları için,
kendileri gibi olduğunu zannettikleri için: “Bu, yeni bir seçimi kazanmak için
yapılan bir manevradır, bir taktiktir.” diye düşündüler kendilerince ve “1
Kasımdan sonra bu durur, onun için yapıldı.” dediler, savaş kışkırtıcılığı…
İşte, gördünüz, 1 Kasımdan sonra da 2 Kasım günü halkından yüzde 50 destek
almış, Kürt vatandaşlarımızın desteğini de almış bir Başbakan olarak aynı
talimatı verdim: “23 Temmuzdaki talimatımız geçerlidir bütün güvenlik
birimlerimize. Bu ülkenin dağları, ırmakları, vadileri, şehirleri, kasabaları,
sokakları temizleninceye kadar bu mücadeleye devam edeceksiniz.” dedim. (AK
PARTİ sıralarından alkışlar)
Bakınız,
dünyanın hiçbir yerinde, hiçbir demokratik ülke, kendi sınırları içinde bırakın
bir ilçeyi, bir sokağı, bir evin içinde dahi gayrimeşru bir silaha izin vermez.
2013’te çözüm süreci ki Sayın Cumhurbaşkanımız Başbakan olarak onurla
başlatmıştı, “Baldıran zehri içmeye hazırım.” demişti, “Bütün asimilasyon veya
eski retçi politikaları reddederek yola çıktık.” demişti, biz de aynı şeyleri
söylüyoruz. Kim bu ülkenin tek bir insanına yan gözle bakarsa, sen Türk’sün,
sen Kürt’sün, sen Sünni’sin, sen Alevi’sin derse o yan gözü oyarız. (AK PARTİ
sıralarından alkışlar) Hiç kimseyi bir diğerinden ayırt etmeyiz. 
Ama,
2013 Nevruz’unda “Biz silahları bırakacağız, bütün Türkiye’den silahlı unsurlar
çekilecek.” dedikten sonra 2015’te silahlanma çağrısı yapmanızın gerekçesi
nedir? Kim size bu talimatı verdi? Hangi güçlerin, piyonların bir parçası
oldunuz? Sonunda söyleyecektim ama şimdi söyleyeyim: Biz bu coğrafyayı
dedelerimizden geçici bir şekilde emanet almadık, kıyamete kadar emanet aldık.
(AK PARTİ sıralarından alkışlar) Ve eğer demokratik ortamda bir şey
söyleyeceksiniz -gururla söylüyorum- bu kürsüde her şey ifade ediliyor. On beş
sene önce söylemeyi, kapalı bir odada sessizce kendi kendinize söylemekten bile
çekindiğiniz şeyleri bu kürsüde açık yüreklilikle söyleyebiliyorsunuz. Kim
getirdi bu ülkeye bu demokrasiyi? Biz getirdik. Sonuna kadar da koruyacağız,
burada bu kürsünün dokunulmazlığını sonuna kadar koruyacağız. Herkes fikrini
söyleyecek, hiçbir sınır olmayacak. 
Ama, 29 canımızı
alan bir haine, o can bedenleri… Ben gittim, hem GATA’da hem Kocatepe’de o
ailelerin ellerinden tuttum. Türkiye'nin her köşesindendiler; kimisi Sünni,
kimisi Alevi, kimisi Türk, kimisi Kürt. Bazı aileler o bedenleri…
MEHMET GÜNAL
(Antalya) - Niye söylüyorsun; Türkiye Cumhuriyeti vatandaşı, Sayın Başbakan? 5
oldu bu ya!
BAŞBAKAN AHMET
DAVUTOLU (Devamla) - Toplu olarak dahi bedenlerini göremeyecek kadar o
bedenleri parçalayan bir caninin taziye ziyaretine gitmek nedir biliyor
musunuz? Bütün insanlığı katleden birini kutsamaktır. Biz buna sessiz kalır
mıyız? Peki, buna ana muhalefet partisi sessiz kalacak mı? Sayın Kılıçdaroğlu
bizi eleştiriyor. İşte söylüyorum, bizim, evet, patlama olduğu andan itibaren
yaptığımız her açıklamayı baştan sona okuyun, parça parça okuyup bağlamından
koparmayın benim ya da arkadaşlarımın yaptıklarını, bu yakışmaz. Ama, patlama
akşam altıda olmuşsa ertesi gün on ikide, benim on birde Genelkurmay Başkanına
verdiğim bütün istihbari bilgiler doğrudur. Türkiye’ye “Salih Neccar” ismiyle
girmiş olan ve parmak izi belli olan şahıs, aynı şahıstır daha sonra bu
cinayeti işlediğini ailesi üzerinden itiraf edenle. Ama, şunu soruyorum Sayın
Kılıçdaroğlu’na: Bu hikâyeyi burada anlatırken niye PKK’yı PYD’den ayırt
ettiniz, “Başka bir terör örgütü.” dediniz? Niye dönüp Türkiye’ye bu caniyi
sokan ve gidip de orada YPG militanlarıyla birlikte yetişmiş bu caninin
karşısında “YPG de, PKK da aynıdır.” deme cesaretini göstermiyorsunuz? (AK
PARTİ sıralarından alkışlar) Bakın, terör örgütü dahi sahiplenmedi bu cinayeti,
“TAK” diye bir başka alt örgüte verdi, HDP’nin meşru siyasetçi olması gereken milletvekili
gitti sahiplendi. 
BAKİ
ŞİMŞEK (Mersin) - Salih Müslim, Salih Müslim.
BAŞBAKAN
AHMET DAVUTOĞLU (Devamla) – İşte, bunlar hepimize ders olmalıdır. Teröre karşı
tek vücut olmadıkça bu ülkenin hukukunu koruyamayız. DEAŞ terörünü PKK
teröründen, YPG terörünü diğerinden ayırt ederek bu ülkede insanımızın hukukunu
koruyamayız. 
HİŞYAR
ÖZSOY (Bingöl) - Devlet terörünü de konuşalım. 
BAŞBAKAN
AHMET DAVUTOĞLU (Devamla) – Değerli milletvekilleri, demokrasimizi
taçlandırmamızın bir diğer yolu da yeni bir anayasayı birlikte yazmamızdır.
Seçimlerden sonra hem terörle mücadele ettik hem demin zikrettiğim ekonomik
reformları, tedbirleri, gerekeni yaptık, vaatleri yerine getirdik hem de
anayasa sürecini başlattık. Değerli genel başkanları ziyaret ettiğimde ümitlenmiştim,
bu sefer herhâlde bu iş olacak dedim çünkü her iki başkan da yani Sayın Bahçeli
ve Sayın Kılıçdaroğlu “Evet, 12 Eylül anayasasına biz de karşıyız, gereğini
birlikte yapalım.” dediler. Sayın Kılıçdaroğlu “Darbe hukukunu da tümden
temizleyelim.” dedi. Buyurun dedik, hazırız fakat daha 2’nci toplantısında
Komisyonun CHP hemen çark etti. Gerçekten alışkanlıklar değişmiyor, değişmiyor.
CHP’yi değiştirmek çok zor, kalıplaşmış, illa ve mutlaka darbe anayasasına öyle
veya böyle sahip çıkacak dolaylı olarak. Şimdi tekrar çağrıda bulunuyorum: Hiç
birbirimize sınır koymayalım, siz istediğinizi söyleyin bizim arkadaşlarımız
istediklerini söylesinler; özgürlükçü, katılımcı, güçler ayrılığı prensibine
dayanan, insan hak ve özgürlüklerine saygılı yepyeni bir anayasayı beraber
yazalım. (AK PARTİ sıralarından alkışlar) Diğer partilere teşekkür ediyorum,
CHP’ye ayak uydurmadılar, ayak oyununa gelmediler ve Komisyonun devamı için
beyanda bulundular. Sayın Meclis Başkanımız -zannediyorum- tekrar bir çağrıda
bulanacağı kanaatini bize serdetmişti. Ümit ederim ki bu çağrıya herkes cevap
verir, bir araya geliriz, siz parlamenter sistem dersiniz, biz başkanlık
sistemi deriz, özgürce tartışırız ama sansürle bu iş olmaz. Siz “Başkanlığı
burada tartıştırmayız.” derseniz bir sansürcü zihniyettir. Biz parlamenter
sistemi tartışmayız diyor muyuz? Gelin her şeyi tartışalım, yeter ki öyle bir
anayasa yazalım ki gelecek nesiller 26’ncı Dönem milletvekillerini hayırla yâd
etsinler. Biz buna hazırız. Ha, darbe hukukunu temizlemek anlamında ise bu çok
daha kolay, biz bunun gereğini yaptık, yapıyoruz. 2007 yılında 1.085, 2010
yılında darbe döneminden kalan 17 genelgeyi iptal ettik. Şimdi de gerekli
taramaları yaptık, 457 adet kanun ile 35 adet kanun hükmünde kararnameyi
taradık. Efendim, elimizde envanter hazır, Anayasa gibi değil; 330
gerektirmiyor, çok daha kolay. Gelin, iki ayrı komisyon kuralım, anayasa yoluna
devam ederken darbe hukukunu da tümüyle temizleyelim bu ülkeden. Öyle
temizleyelim ki kimse bir daha “darbe” kelimesini bile telaffuz etmeye cesaret
bulamasın. (AK PARTİ sıralarından alkışlar) Ama, tabii, bir ümitleniyorum,
sonra Sayın Kılıçdaroğlu buraya geliyor, Mısır’daki darbeyi neredeyse
savunurcasına “Türkiye ile Mısır arasında ne problem var ki ilişkiler
bozuluyor?” diyor. Biz Mısır’da demokrasiyi savunduk, Mısır halkının iradesini
savunduk, biz Mısır’da aslında 27 Mayısta asılan Adnan Menderes’i savunduk. (AK
PARTİ sıralarından alkışlar) Çünkü biliyoruz ki demokrasi, ancak çevre
ülkelerdeki demokrasilerle birlikte yeşerir. 
Buradan
da dış politikayla ilgili yaklaşımımıza gelmek istiyorum. Eleştiriler
yöneltiliyor, amenna, burası eleştiri makamıdır, biz de milletimize ve milletin
temsilcilerine her türlü hesabı veririz. Üç temel prensibimizi, Dışişleri
Bakanlığım döneminde de, şimdi de, Cumhurbaşkanımızın bütün Başbakanlık
döneminde de dış politikada hâkim olan üç referansımızı zikretmek isterim.
Birincisi, çok boyutlu dış politika, hiç terk etmedik. 
Bakın,
şimdi, objektif şeyler söyleyeceğim; öyle subjektif şeylerle değil, sadece
zirveleri vereceğim. Son, Ekim 2015’ten gelecek sene Ekim 2016’ya kadar olan
zirveler: Ekim 2015’te Dünya Göç Zirvesi İstanbul’da yapıldı. Kasım 2015’te G20
Zirvesi Antalya’da yapıldı. Avrupa Birliği-Türkiye Zirvesi, on dört yıldan
sonra ilk defa toplanan zirve Kasım 2015’te Brüksel’de yapıldı. Mart 2016’da,
inşallah 7 Martta Türkiye-Avrupa Birliği Zirvesi’ni tekrar yapacağız. Nisan
2016’da İslam İşbirliği Teşkilatı Zirvesi İstanbul’da yapılacak. Mayıs 2016’da
insanlık tarihinin ilk Dünya İnsani Zirvesi İstanbul’da yapılacak, Ekim 2016’da
Dünya Enerji Zirvesi İstanbul’da yapılacak; Botanik EXPO 2016’ya da ev
sahipliği yapacağız. Botanikten göçe, insani zirveden Avrupa Birliğine,
ekonomiye, her şey Türkiye’de konuşuluyor. Her yere biz ulaşıyoruz. Bu açıdan
bakıldığında, hani bir yalnızlık iddiası alıp gidiyor. Ben durmuyorum,
Cumhurbaşkanımız durmuyor davetlere yetişmekten ya da birilerini ağırlamaktan.
Bu nasıl yalnızlık anlamadık? (AK PARTİ sıralarından alkışlar) Türkiye yalnız
kalmadı, kalmaz ama birileri kendilerini millet nezdinde yalnızlığa mahkûm
ediyorlar. 
Bakınız,
dünyada 252 temsilciliğimiz var ve dünya 6’ncısıyız, 5 daimî üyeden sonra biz
geliyoruz artık. Yine, Afrika’da, Latin Amerika’da… Afrika’da 12
büyükelçiliğimiz vardı, şimdi 29 büyükelçiliğimiz var. Bunların detayları
herkesçe malum. 
İkinci
boyut: İnsani ve vicdani boyut, değer boyutu. Bakın, beni çok duygulandıran iki
hatıramı nakledeceğim ki bu Meclisin taşıdığı önem, bu ülkenin taşıdığı önem
bir kez daha… 7 Hazirandan sonra, birkaç gün özellikle Bosna’dan, özellikle
Somali’den, özellikle Filistin’den, özellikle Suriyelilerden, değişik
liderlerden mesajlar geldi. Bazıları ağlayarak telefonda şunu söylediler: “Daha
önce başımız sıkışırsa bizi kollayacak olan, aç kalırsak -Somali’de olduğu
gibi- bize kucak açacak olan, -Suriye’de olduğu gibi- kimyasal silahlardan
kaçarken sığınacağımız bir Türkiye var diyorduk, şimdi bizim hâlimiz ne
olacak?” dediler. 1 Kasım günü aynı insanlar, hemen hemen dünyanın değişik
bölgelerinde, aynı gönül coğrafyasında, bir Suriyeli ilim adamının deyişiyle
söylüyorum, “Türk kardeşlerimiz oylarını elleriyle sandıkta kullandı, biz
avuçlarımızı Rabb’imize açıp öyle oy kullandık.” dediler. (AK PARTİ
sıralarından alkışlar) 
Arkadaşlar,
bu anlamda yurt dışındaki Araplar, Türkmenler, Somalililer, Kürtler hepsi bizim
soydaşımız, hepsi bizim tarihdaşımız, hepsi bizim kardaşımız, beşeriyet
kardaşımız. Artık Türkiye Cumhuriyeti devleti sadece belli sınırlar içinde olan
bir ulus devlet niteliğinin çok ötesine taşınmıştır. Al bayrağı gözü gördüğünde
kendi bayrağı gibi ona yakarıp onu öpen Somalililer varken, o bayrağın altına
sığınmak için kilometrelerce yolu aşıp “Bir an önce kendimi Türkiye’ye atayım.”
diyen Suriyeliler varken, Gazze’ye gittiğimde, o bayrağı bombalar altında bağrına
basıp “Bu benim bayrağım.” diyen Gazzeliler varken bu kale düşmez, bu bayrak
inmez. (AK PARTİ sıralarından alkışlar) 
Dünya
böyle, dünya böyle ama Sayın Kılıçdaroğlu beş senedir aynı şeyi söylüyor,
“Durup dururken Suriye’yle niye düşman olduk?” diyor. Sanki durup dururken,
yahu, Sayın Kılıçdaroğlu, Suriye’de 400 bin insan öldü, 6 milyon mülteci oldu,
12 milyon insan aç biilaç, Halep’ten eser kalmadı; hâlâ siz tekrar tekrar
“durup dururken” diyorsunuz. Saatiniz bir yerde durmuş ama tarihin saati durmuyor,
akıyor, biz bu akışı takip edeceğiz. (AK PARTİ sıralarından alkışlar) 
Ve
üçüncüsü: Gönül coğrafyalarımızda bu anlamda, arkadaşlar, bu yıl sembolik bir
yıl. Gönül coğrafyamızda etkimizi, insani diplomasiyle birlikte etkimizi
artıracağız. Birçoğumuz Çanakkale destanını biliriz de -2015’te 100’üncü yılını
kutladık- Kutülamare’yi unutmuşuzdur; 29 Nisan 2016, Kutülamare’nin 100’üncü
yıl dönümü. Kutülamare, Bağdat’ın güneyinde, şimdi, “Kut vilayeti” denilen
yerde işgalcilere karşı Orta Doğu halklarının tümünün, Türklerin, Kürtlerin,
Arapların, Hristiyanların, Yezidilerin topluca işgalcilere karşı kazandığı son
zaferdir ve orada omuz omuza bu toprakların onurunu korudu bu ecdat. Aynı
günlerde, Sykes-Picot haritası çizildi bir yerlerde ve şehirlerimiz parçalanarak,
bölünerek bağrımıza hançerler saplandı. Şimdi, Mardin konuşmasında da…
(Mikrofon
otomatik cihaz tarafından kapatıldı) 
BAŞKAN
– Sayın Başbakan, iki dakikada tamamlar mısınız.
BAŞBAKAN
AHMET DAVUTOĞLU (Devamla) – Mardin konuşmasında da zikrettim, bütün bu gönül
coğrafyası tarih boyunca iki grup gördü; birleştirenler ve parçalayanlar.
Alparslan birleştirdi, Selahaddin birleştirdi, Sultan Selim, İdrisi Bitlisi
birleştirdi, Çanakkale birleştirdi, Kutülamare birleştirdi. Parçalayanlar mı?
Moğollar parçaladı, Haçlılar parçaladı, sömürgeciler parçaladı, şimdi de
sömürgecilerin piyonları tekrar parçalamak istiyorlar. (AK PARTİ sıralarından
alkışlar) Biz de diyoruz ki, işte bu yüce Türkiye Büyük Millet Meclisinin
çatısı altında, İstiklal Savaşı’nı verirken mazlum milletlerin son ordusu
olarak verenlerin torunları olarak söylüyoruz: Kim, Sykes-Picot’nun parçaladığı
o haritaları daha küçük parçalara bölerek kardeşi kardeşten ayırt etmek,
Diyarbakır’ı Bursa’dan -Ulu Camilerini- ayırt etmek, Hakkâri’yi Edirne’den koparmak
isterse 78 milyon olarak her birimiz son nefesine kadar onlara “Dur.” deriz,
modern Moğollara, modern Haçlılara, yeni sömürgecilere izin vermeyiz. (AK PARTİ
sıralarından alkışlar) 
Herkes
safını belirlemelidir. Bu ülkenin çocuklarını barikatların arkasında ölüme
mahkûm edenler, Kandil’den değil, Türkiye'ye düşman birtakım başkentlerden
talimat alanlar… Kandil sadece bir üstür, istasyondur, talimatlar başka yerden
gelir, Kandil birilerine iletir, onlar yapar. Onlara karşı, bilinsin ki biz
bölmek isteyenlere inat, birleştireceğiz; biz, nefret dili geliştirmek
isteyenlere inat, muhabbet dili söyleyeceğiz. Yunus Emre’nin güzel Türkçesiyle,
Fakiye Teyran'ın güzel Kürtçesiyle, “sevda” diyeceğiz, “aşk” diyeceğiz,
“muhabbet” diyeceğiz, “birlik” diyeceğiz, “kardeşlik” diyeceğiz, “kıyamete
kadar kardeşlik” diyeceğiz. (AK PARTİ ve Bakanlar Kurulu sıralarından ayakta
alkışlar)
2016
bütçemizin hayırlı olmasını diliyorum.
BAŞKAN
– Teşekkürler Sayın Başbakan.
Buyurun
Sayın Gök.
LEVENT
GÖK (Ankara) – Sayın Başbakanı büyük bir dikkatle dinledik. Kendisinin her
türlü serzenişine karşın grubumuzun büyük bir sükûnetle kendisini dinlediğini
kendisi de biliyor. Ancak Sayın Başbakanın yapmış olduğu açıklamalarda Genel
Başkanımıza ve partimize yönelik… (Gürültüler)
MEHMET
GÜNAL (Antalya) – Önce Sayın Başbakan bir liderlik göstersin de bir sustursun,
bir duyalım. Liderlik göstersin.
LEVENT
GÖK (Ankara) – Sayın Başbakan, bir liderliğinizi gösterip grubu susturursanız
sevinirim çünkü benim söyleyeceklerimi sizin de duymanız gerekiyor. 
BAŞKAN
– Sayın Gök, lütfen buyurun efendim.
MEHMET
GÜNAL (Antalya) – Duyamıyoruz. 
LEVENT
GÖK (Ankara) – Cumhuriyet Halk Partisine ve Genel Başkanımıza yapmış olduğu
sataşmalardan dolayı söz istiyorum.
BAŞKAN
– Buyurun efendim. (CHP sıralarından alkışlar) 
Üç
dakika, rica edeyim.
VII.- SATAŞMALARA İLİŞKİN KONUŞMALAR
(Devam)
13.- Ankara Milletvekili Levent Gök'ün,
Başbakan Ahmet Davutoğlu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın tümü üzerinde
Hükûmet adına yaptığı konuşması sırasında Cumhuriyet Halk Partisi Grup Başkanı
ve Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Sayın Başbakanın az önce
yapmış olduğu konuşmaları büyük bir dikkatle dinledik. Grubumuz, kendisini
olması gereken bütün nezaketiyle, büyük bir saygıyla dinledi ama anlaşılıyor ki
Cumhuriyet Halk Partisinin bu olgunluğu dahi Sayın Başbakanın, Cumhuriyet Halk
Partisine olan büyük düşmanlığını bir ölçüde dahi tolere etmemiştir. 
FEVZİ
ŞANVERDİ (Hatay) – Geç onu, geç, geç!
İDRİS
BALUKEN (Diyarbakır) – Liderinizi dinleyin, sataşmayın.
LEVENT
GÖK (Devamla) – Bütün konuşmacılarınızın her konuşmasında ve Sayın Başbakanın
bütçeyi anlatırken dahi yarım saat konuşmasında Cumhuriyet Halk Partisini
aklından bir türlü çıkartamaması, belleklerinde, kafasında Cumhuriyet Halk
Partisini asla düşünmeden bir adım atamaması, Cumhuriyet Halk Partisinden ne
kadar korktuğunu gösteriyor. [AK PARTİ sıralarından gülüşmeler, alkışlar(!)] Ne
kadar korktuğunu gösteriyor. 
Sayın
Başbakanın üç sorumuza cevap vermesini bekliyorum. O kadar çok konuşacak konu
var ki, şimdi, Sayın Başbakan, Genel Başkanımıza bir terör örgütünün sözünü,
ismini niye söylemiyorsunuz diye söz etti. Genel Başkanımız büyük bilinçle
hiçbir terör örgütünün reklamını yapacak şahsiyette değildir. Hiçbir şekilde…
(AK PARTİ sıralarından gülüşmeler) 
İLKNUR
İNCEÖZ (Aksaray) – “Arkadaşlar” dedi ama.
LEVENT
GÖK (Devamla) – Ama bakın, PYD söz konusu olunca, 25 Haziran 2015’te Salih
Müslim’e “Kobani’ye buradan selam ediyorum, Kobani’deki her arkadaşımın
alnından öpüyorum.” diyen acaba kimdir? Sayın Ahmet Davutoğlu’dur. (CHP
sıralarından alkışlar)
KAMİL
AYDIN (Erzurum) – Evet.
LEVENT
GÖK (Devamla) –Salih Müslim’e kırmızı halı seren kimdir? Sayın Başbakan, Salih
Müslim’e Türkiye Cumhuriyeti pasaportu verdiniz mi? Bunu bir açıklar mısınız
lütfen buradan? Konuşmalarınızın nereye gittiğinin lütfen farkında olun.
Genel
Başkanımız çok net iki soru daha sordu ama lider olmayı burada bize öğretmeye
kalkan Sayın Başbakan kaçak saraydan korktuğu için kendi bütçesindeki
harcamaları burada açıklayamadı.
MEHMET
METİNER (İstanbul) – Saygısızlık yapma! Saygısızlık yapma!
LEVENT
GÖK (Devamla) – Çok net sorular sorduk, hiçbir cevap alamadık Sayın Başbakan.
Sarayın maliyetini niçin açıklayamadınız? 
BÜLENT
TURAN (Çanakkale) – Maliye Bakanı açıkladı.
LEVENT
GÖK (Devamla) - Bütün belgeler elinizde, bütün bilgiler elinizde. Saraya
harcanan parayı burada niçin açıklayamadınız? 
MEHMET
METİNER (İstanbul) – Ömrün saygısızlıkla geçiyor senin ya!
LEVENT
GÖK (Devamla) - Genel Başkanımız altını çizdi ve size sordu ve siz bir tek
cümle dahi söyleyemediniz çünkü kendi bütçenizden ne kadar para harcadığınızı
söylemeyecek kadar saraya bağımlısınız.
İkincisi:
Libya’dan aldığınız, Kaddafi’den aldığınız, Cumhurbaşkanının aldığı ve
bağışladığını söylediği 250 bin doları nereye bağışladınız?
MEHMET
METİNER (İstanbul) – Sana ne?
LEVENT
GÖK (Devamla) – Bunu anlatın bize. Ben bunu takip etmek zorundayım ama Sayın
Başbakan Genel Başkanımızın bu net soruları karşısında ağır bir yenilgiye
uğramıştır. (CHP sıralarından alkışlar; AK PARTİ sıralarından “Hadi be!”
sesleri, gürültüler)
(Mikrofon
otomatik cihaz tarafından kapatıldı) 
MEHMET
METİNER (İstanbul) – Milletten yediğiniz tokatları unutmadınız ya! Ömrünüz
yenilgilerle geçti sizin ya!
MEHMET
NACİ BOSTANCI (Amasya) – Sayın Başkan…
İDRİS
BALUKEN (Diyarbakır) – Sayın Başkan, Sayın Başbakan…
BAŞKAN
– Biliyorum, biliyorum…
Sayın
Baluken, buyurun efendim.
Üç
dakika, buyurun Beyefendi.
14.- Diyarbakır Milletvekili İdris
Baluken'in, Başbakan Ahmet Davutoğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde Hükûmet adına yaptığı konuşması sırasında Halkların Demokratik
Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri… 
ERTUĞRUL
KÜRKCÜ (İzmir) – Bu niye ayrıldı ya!
AHMET
YILDIRIM (Muş) – Bu ne tahammülsüzlük?
İDRİS
BALUKEN (Devamla) - Süreyi yeniden başlatmanızı rica edeceğim.
BAŞKAN
– Evet, lütfen… Tabii, tabii…
Buyurun
Sayın Baluken.
İDRİS
BALUKEN (Devamla) – Evet, bu kadar, kürsüden hakaret edip sonra cevapları duyma
tahammülünü bile göstermeyen Davutoğlu’na bu yakışırdı. 
HİŞYAR
ÖZSOY (Bingöl) – Kaçtı, kaçtı!
İDRİS
BALUKEN (Devamla) - Şimdi, değerli milletvekilleri, ben bu Başbakanı her
izlediğimde ses tonuyla, mimikleriyle, inanmışlığı ama yapaylığıyla Cüneyt
Arkın’ın “Dünyayı Kurtaran Adam” filmini hatırlıyorum. Gerçekten dünyayı
kurtardığını sanan bir filmde her şeyi ortaya koyduğunu sanan birisi o filmi
izleyen herkesi gülmekten kırıp geçiriyor.
ÖZNUR
ÇALIK (Malatya) – 2 başkanınız var, eş başkanlarınız nerede? Teröristlerin
cenazelerine mi gidiyorlar?
İDRİS
BALUKEN (Devamla) – Davutoğlu’nun da tavrı… (Gürültüler)
BAŞKAN
– Sayın Baluken, bir dakika efendim…
Sayın
milletvekilleri, lütfen, efendim, oturunuz ve hatibi dinleyelim, lütfen
sükûneti muhafaza edelim.
Buyurunuz
Beyefendi. 
İDRİS
BALUKEN (Devamla) – Bakın, değerli milletvekilleri, Ankara patlamasından hemen
bir gün sonra, yirmi dört saat geçmeden, dünyayı kurtaran adam edasıyla yine
kameralar karşısına çıkıp “Biz yirmi dört saat geçmeden saldırıyı yapan kişiyi
bulduk, arka planını açığa çıkardık. Bununla ilgili bütün emniyet ve istihbarat
yetkililerini kutluyorum.” demişti değil mi? 
HASAN
BASRİ KURT (Samsun) – Doğru, doğru, hepsi doğru. Yalan mı çıktı?
İDRİS
BALUKEN (Devamla) – O gün vermiş olduğu isim “Salih Neccar, YPG’ye mensup ve
Suriye yurttaşı.” demişti değil mi? 
HASAN
BASRİ KURT (Samsun) – Bırak ismi, bırak ismi! PYD, PKK bağlantısı yalan mı
çıktı?
İDRİS
BALUKEN (Devamla) – Aynı bilgileri yine Cumhurbaşkanı da çıkıp bütün dünya
kamuoyunun gözünün içine baka baka söylemişti ama şimdi, bu kürsüden, dünyayı
kurtaran adam bugün gelip, o saldırıyı yapanın Salih Neccar değil, TAK’ın
açıkladığı Abdulbaki Sömer olduğunu itiraf etmiş oldu. 
HASAN
BASRİ KURT (Samsun) – Aynı adam. Aynı adam olduğunu hepiniz biliyorsunuz, aynı
adamdan bahsediyoruz.
İDRİS
BALUKEN (Devamla) – Yani burada, kendi kendisini tekzip eden, bütün dünya
önünde içine düşmüş olduğu skandaldan kurtulmaya çalışan bir liderin nasıl
çırpındığını gördük. Bütün bu taziye gündemi vesaire, bunun üzerinden yürütülen
linç de bu uluslararası skandalı kapatmaya yönelik bir linç olarak
değerlendirilmeli.
Bakın,
bu, çözüm sürecini bitirme meselesi, kendisinin yaptığı açıklamalar var,
“Selahattin Demirtaş Mecliste ‘Seni başkan yaptırmayacağız.’ dediği anda çözüm
sürecinin bitiş işaret fişeğini çakmış oldu.” diyor. Yine, Başbakan Yardımcısı
“’Seni başkan yaptırmayacağız.’ çıkışıyla çözüm süreci bitti.” diyor. 5
Nisandan itibaren, çözüm sürecinin mimarı olan Sayın Öcalan’ın üzerinde tecrit
var. Yine, 22 Temmuzlara gelmeden, bu savaş konseptlerine gelmeden Meclise
getirmiş olduğunuz iç güvenlik paketleri, Millî Güvenlik Kurulunda almış
olduğunuz kararlar var. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Dolayısıyla bütün bu realiteler ortadayken burada
Davutoğlu’nun gelip içine girdiği bu kaostan sıyrılma çabasını sadece gülerek
karşılıyoruz. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Baluken eleştirinin de ötesine geçerek kişisel
olarak…
ERTUĞRUL
KÜRKCÜ (İzmir) – Hiciv yaptı, hiciv.
İDRİS
BALUKEN (Diyarbakır) – Hiciv yaptım. 
MEHMET
NACİ BOSTANCI (Amasya) – …hicvi aşan, şimdi kullanmak istemediğim sataşmada
bulunmuştur. 
İDRİS
BALUKEN (Diyarbakır) – Hayır canım!
ERTUĞRUL
KÜRKCÜ (İzmir) – Hicivdir efendim. 
MEHMET
NACİ BOSTANCI (Amasya) – “Dünyayı Kurtaran Adam edası” vesaire… 
İDRİS
BALUKEN (Diyarbakır) – Sinemayı, sinema sanatçısını ve filmi asla kötülemeyiz
biz. 
MEHMET
NACİ BOSTANCI (Amasya) – Bu açık bir sataşmadır ve şahsiyat yapmaktır. 
İDRİS
BALUKEN (Diyarbakır) – Teşbih ve hicivdir. 
MEHMET
NACİ BOSTANCI (Amasya) – O çerçevede sataşmadan söz istiyorum. 
BAŞKAN
– Sayın Bostancı, eğer siz de kabul ederseniz, aleyhteki konuşmadan sonra size
söz vereyim.
MEHMET
NACİ BOSTANCI (Amasya) – Tamam. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
– Antalya Milletvekili Sayın Mehmet Günal, bütçenin tümü üzerinde, aleyhte,
şahsı adına.
Buyurun
efendim. (MHP sıralarından alkışlar) 
ERKAN
AKÇAY (Manisa) – Sayın Başkan, sükûneti sağlar mısınız? Bakın herkes ortalıkta
geziyor. Böyle Genel Kurul olmaz, dinlesinler. 
BAŞKAN
– Lütfen yerlerimize oturalım. 
MEHMET
GÜNAL (Antalya) – Sayın Başkan, değerli milletvekilleri; beni dinleyen
milletvekillerini saygıyla selamlıyorum… (MHP sıralarından alkışlar) 
BÜLENT
TURAN (Çanakkale) – Aleykümselam. 
MEHMET
GÜNAL (Devamla) – …dinlemeyenleri de kuliste çay içmeye yolluyorum arkadaşları.
Ama gerçekten ben hayal kırıklığına uğradığımı, bu son konuşmacı olarak
hepinizin adına, baştan söylemek istiyorum. Çünkü Sayın Başbakan konuşmasına
başlamadan önce hemen elime konuşma metnini aldım, ilk sayfalara baktım, gayet
güzel. Geleneklerimizden, örfümüzden, âdetimizden güzel bir başlangıç yapacağız
diye açıkçası düşündüm ve ben de konuşmamda yine Sayın Başbakanın da memleketi
olan Konya’nın bütün dünyaya haykıran sesi Mevlâna’nın, Hacı Bektaş Veli’nin,
Yunus Emre’nin sözleriyle başlayıp öyle devam edeyim istiyordum ama ben
gerçekten bu konuda hayal kırıklığına uğradım çünkü Hükûmet programındaki
konuşması Sayın Başbakanın beni biraz umutlandırmıştı. Bugün gerçekten öyle bir
şey bekliyordum ama otuz dokuz dakika kalıncaya kadar, tam yirmi altı dakika
boyunca sadece hamasi, popülist şeyler duydum. Saate dikkatli baktım
arkadaşlar. Yani bütün insicamım bozuldu Sayın Başkanın çok kullandığı tabirle,
konuşacaklarımın hepsi birbirine girdi. Ben gerçekten yani gerçekten üzüldüm. 
Sayın
Başbakan da aynı şekilde, bir taraftan yapmayalım derken 6-7 defa yeniden etnik
kökenleri söyledi. Bu nasıl bir anlayıştır, ben anlamıyorum. Yani yapmıyorum
derken “Şunu, şunu demiyorum.” diyor. Şimdi ben de “Şunu, şunu demiyorum.” diye
başlasam, “Bunları demeyeceğim ben Sayın Başbakan için.” desem siz hepiniz
birden ayağa kalkıyorsunuz yani şartlı cümlede bile ayağa kalkıyorsunuz. Böyle
bir şey olabilir mi, kaç defa birden böyle… 
Aynı
şekilde, yine, bakanların yaptığı gibi Sayın Başbakan da “2002” diye başlıyor,
yine bir yere gidiyor. Ya burada biz… Madem ki bu üslubu kullandınız,
Türkiye’nin sorunları var diyorsunuz, bunları çözelim diyorsunuz. Peki, nasıl
olacak? Yani bu ayrıştırıcı dille, burada rövanşist bir şekilde, ona onu
söyleyeyim, buna bunu söyleyeyim veya benimle ilgili bir sürü dedikodu çıkıyor,
kendimi ispat edeyim… Ben bu hâletiruhiye içerisinde bir şey yapabileceğimizi zannetmiyorum
arkadaşlar. 
Ben
çok farklı şeylerle Komisyonda… Bütün bakanlarımız buradalar, hepsine
söylediğim şuydu: Gelin… Burada birçoğu duruyor. Bazıları çıktı Sayın
Başbakanla. Hep söylediğiniz, efendim “yapısal önlem karakterimiz” diye Sayın
Başbakanın konuşmasında da yazdığınız şeyleri gelin beraber yapalım diyecektim.
Ama şimdi bu anlayışla neyi nasıl yapacağız, anlamıyorum. 
“Vaatlerimizden
yüzde 82’sini yaptık.” diyor. El insaf ya! O zaman hiç vaatte bulunmamışsınız
siz. En başta söylediğiniz “Asgari ücreti yüzde 122 reel artırdık.” dediğiniz
şeyin bin liradan 1.300 liraya çıkanını muhalefetin baskısıyla yapmadınız mı?
Ben soruyorum Sayın Başbakana, bu sözler ona ait değilse özür dileyeceğim.
TÜSİAD’a gidip haziran seçimleri öncesinde bizim 1.400 lira, CHP’nin 1.500 lira
dediği asgari ücretle ilgili “Ya, devlette asgari ücretle çalışan kişi yok ki,
bunun yükü size, niye itiraz etmiyorsunuz?” diyen kimdi? Başka birisi miydi?
Bin liradan 1.300’e çıkanı zaten muhalefetin zoruyla yapmışsınız, o da yeni olmuş.
Şimdi, değerli arkadaşlar… “Bu para nereden bulunacak?” diyor. “Hedeflerimizi
yazdık.” Hedefleriniz ne oldu? Sayın Cevdet Yılmaz orada, yukarıda da konuştuk,
dedi ki: “Biz sözümüzü tuttuk.” Şimdi, bakalım, sözünüzü tutmuşsunuz sözde.
2011 yılı seçim beyannamesinde 2015 yılı hedefiniz gayri safi yurt içi hasılada
1 milyar 76 milyon, 2011 seçim beyannamesinde verdiğiniz söz vatandaşa. Geçen
yılki orta vadeli programdaki hedefiniz 850 milyar dolar, son OVP’deki
gerçekleşme tahmininiz 722 milyar dolar. Şimdi, verdiğiniz söz 1.076, geçen
seneki hedefiniz 850, bu sene gerçekleşme tahmininiz 722; neyini tuttuğunuzu
ben artık size ve vatandaşlara bırakıyorum. Bu hedefin neresi tutmuş? Aynı
şekilde kişi başına gelir hedefiniz, sözünüz, vatandaşa taahhüdünüz 2011 seçim
beyannamenizde 14 bin doların üzerinde, geçen yılki OVP’de 10.900’e düşmüşüz,
şimdi 9.200’e. Hani verdiğiniz sözlerin hepsini tutuyordunuz? 
Birkaç
tane sadece örnek vererek geçeceğim çünkü çok fazla şeyler var. Yine, bakıyoruz
–bu hedeflerden başlamışken- değerli arkadaşlar, kişi başına gelirle ilgili
bunlar eğer tutmuyorsa -2016, 2018, hiçbirisi tutmuyor- 2023 hedeflerimiz de
maalesef bugünden kadük olmuş durumda. 
Şimdi,
Sayın Başbakanın en çok güldüğüm şeylerinden bir tanesi de “Her kuruşun hesabını
veririz, her bir kuruşu namusumuz biliriz.” diyor. Yani gerçekten şaşırdım.
Sayın Maliye Bakanı burada, sayın bakanlar burada, hepimiz defalarca sorduk,
ben tekrar soruyorum: Vergi Uzlaşma Komisyonunda, Merkezî Uzlaşma Komisyonunda
üç yıldır en fazla vergi borcu silinen kimdir, söylesin. 420 küsur milyar
Cengiz İnşaat’ın vergi borcunun silinip silinmediğini 500 sefer sorduk, burada
henüz cevap verilmedi, kavgaya getirildi. Yani soruyorum ben, tekrar soruyorum:
Bakalım sahip çıkmış mısınız? 
MALİYE
BAKANI NACİ AĞBAL (Bayburt) – Kendiniz soruyorsunuz, kendiniz hüküm
veriyorsunuz.
MEHMET
GÜNAL (Devamla) - Şimdi, Sayın Bostancı -ben de kendi kendime otururken- bir
hesap yaptı, 14’ten 41’e geçti -arkadaşlardan belki burada olmayanlar vardır-
41 kere maşallah diye. Şöyle oturdum, yazdım, çizdim, 14’e ekledim, çıkardım
olmadı, 41’i tutturamadım, 42 çıkıyor.
HAYDAR
AKAR (Kocaeli) – 14’ü tersten okuyacaksın.
MEHMET
GÜNAL (Devamla) - 14’e 3 ekledim, 17 oldu; 14’e 11 ekledim, 25 oldu; 17 ve 25’i
topladım 42 oldu, bir türlü 41 çıkmıyor. 42 kere maşallah size 17, 25’ten
dolayı. 42 kere, 41 değil, ben bir tane artırmış olayım. (MHP sıralarından
alkışlar) Enteresan ama ikisinin farklarını topladım ya 11 artı 3 o da 14
çıkıyor, on dördüncü yılda. 42 kere maşallah size, 42 kere maşallah size.
BÜLENT
TURAN (Çanakkale) – Hocam, sağ ol, sağ ol.
OSMAN
AŞKIN BAK (Rize) – Ya başka hesap uzmanları var, ona sor. 
MEHMET
GÜNAL (Devamla) - Ama benim hesabım Sayın Hocam kadar derin değil onun için bir
fazla çıkarıyorum yani kusura bakmasın. 
Şimdi,
Sayın Başbakan diyor ki: “Bankacılık sektörünün maliyetlerini…” Yani burada
bari insaf dedim artık yahu, hani her şeyi söylüyor da. “Bankacılık sektörünün
maliyetlerini biz üstlendik.” diyor. Ya Bankacılık Kanunu 1999 yılında çıktı.
Bütün o reformlar yapıldı. Sermaye yeterlilik rasyosuyla ilgili, bankalarla
ilgili, kamu bankalarıyla ilgili, Merkez Bankasıyla ilgili; bugün vatan haini,
faiz lobisi diye suçladığınız, başkanın şu anda size karşı dik durabilmesinin
kanunu Mayıs 2001’de çıktı arkadaşlar.
MUHAMMET
BALTA (Trabzon) – Bankalar battıktan sonra mı? İçi boşaldıktan sonra mı?
MEHMET
GÜNAL (Devamla) - Biz bankaları batıran hükûmetten sonra temizledik, kanunu
çıkardık, temiz bir şekilde size koyduk, siz de yabancılara devrettiniz
hepsini.
MUHAMMET
BALTA (Trabzon) – Bankalar temizdi zaten, içi boştu.
MEHMET
GÜNAL (Devamla) - Şimdi, değerli arkadaşlar, Sayın Başbakan diyor ki: “Sağlıkla
ilgili 12.500 kişi yoğun bakım yatağı…” bilmem ne. Ya daha yeni şehir
hastaneleriyle ilgili Sağlık Bakanı söyledi. Yani bir taraftan –enteresan bir
şey var arkadaşlar bakın- anahtar teslimi, fabrika yapıyorsunuz, diyorsunuz ki:
“Vatandaşın parası yok, devlet yapsın, biz kiralayalım.” Öbür taraftan, “Bizim
paramız yok, vatandaş şehir hastanesi yapsın, biz onu kiralayalım.” 
KAMİL
AYDIN (Erzurum) – Ya millet ölümcül oldu.
MEHMET
GÜNAL (Devamla) - Yani vereceğiniz de yandaş, kiraladığınız da yandaş. Şimdi
bunun neresine inanalım, ben anlamıyorum. 
Bütçenin
ekinde son gün kabul edilen önerge var, arkadaşlar hatırlamıyorsa onu
söyleyeyim. Bir taraftan önümüzdeki yirmi beş yılı milyarlarca lira ipotek
altına alıyorsunuz, sonra “Biz sağlıkta şunu yaptık.” Ben anlamıyorum,
gerçekten yadırgadım. Yani açıkçası, asgari ücretin de ötesinde, burada Sayın
Başbakanın söylediklerinde konuşulacak çok şey var yani yabancı sermayeyle
ilgili de bir şeyler söylüyor. Ben size, ilgili bakan arkadaşlarıma tekrar
soruyorum buradan: 2000 yılında İzmir’deki bir otomotiv fabrikasından bu yana
Türkiye'de yeni kurulan 1 milyarlık bir yatırım var mı yok mu? Burada bakanlar
söylesin, ben de bilmek istiyorum. 1 milyarlık taze bir yabancı sermaye geldi
mi? AVM dışında, konut dışında ve belli yatırımları devralma dışında böyle bir
şey geldi mi, açıkçası bunu da merak ediyorum. Ama, en komik olan da benim daha
çok dikkatimi çeken siyasi konulardaki söyledikleri de gerçekten enteresan -az
önce Sayın Gök bir kısmını söyledi ama- diyor ki: “Hiçbir ülke sınırlarında
silaha izin vermez.” Allah Allah! Yani, az önce hep beraber alkışladığınız
Sayın Cumhurbaşkanlığının web sitesinde hâlâ duruyor, diyor ki: “Biz, bunları,
silahları gömecekler derken her yere silah depolamışlar. Valilere ‘Ellemeyin.’
demiştik, komutanlara ‘Ellemeyin.’ demiştik ama bu adamlar silah depolamış.”
Kendisi söylüyor. Sayın Başbakan nasıl bunlara ulaştı? Cumhurbaşkanlığının web
sitesinde duruyor Sayın Başkan.
(Mikrofon
otomatik cihaz tarafından kapatıldı) 
BAŞKAN
– Lütfen efendim.
MEHMET
GÜNAL (Devamla) – Toparlıyorum.
Şimdi,
burada tartıştık. Geçen yıldı daha, geçen yılın bütçesindeydi. Komisyon üyesi
arkadaşlarım biliyor. Burada bir sürü şeyler söyleniyor, YPG, PKK, şu bu diye
devam ediyorsunuz. Ya, 29 Ekimde, Türkiye Cumhuriyeti’nin kuruluş gününde o
topraklardan geçerken ve de “bazı unsurlar” dediğimde -itiraz eden vekilimiz şu
anda yok- Kandil’den birileri “kürdistan’dan çıktık, kürdistan’dan geçtik,
Kürtlere yardıma gidiyoruz.” dediğinde sesi çıkmayan İçişleri Bakanımız
buradaydı, o da gitmiş... Yani, “Kobani’ye selam olsun.” diyen Sayın
Davutoğlu’ydu. Bakın, “Obama’ya ben teklif ettim bu işlerin geçişini ve eğit
donatı.” diyen de Sayın Erdoğan’dı. Ben gerçekten anlamakta zorlanıyorum. Biz
başka bir ülkede mi yaşıyoruz? Yoksa Sayın Başbakan Dışişleri Bakanlığı
alışkanlığıyla gezerken bazı şeyleri göremiyor mu, ben gerçekten merak ediyorum.
Değerli
arkadaşlar, açıkçası, bir de sürem bitmeden son bir şeyi daha söylemek
istiyorum: Başkanlık sistemi, Anayasa tartışmasında Sayın Başbakan çok güzel,
sizin de alkışladığınız bir şey söyledi ama ben galiba ya hafızamı kaybettim ya
kulaklarım yanlış duyuyor. (AK PARTİ sıralarından gürültüler) Ama, işte bir
bakın, bir kontrol edin de birazdan dinletirim isterseniz. 
Sayın
Başbakan seçimden sonra dedi ki, kendim bizatihi kulaklarımla, görüntülü olarak
duydum: “Milletimizin iradesi parlamenter sistem lehine tecelli etmiştir,
başkanlık tartışması bitmiştir.” diyen de Sayın Davutoğlu’ydu. Ama, şimdi demek
ki bir sıkıntı var ki tekrar, mecburen buralara dönmek zorunda kalıyor.
Açıkçası, bu şartlarda bir şeyler yapmamız mümkün değil arkadaşlar. Gelin, bırakın
bu kayıkçı kavgalarını, hamaseti. 
Ben
yine baştan yapmak istediğim yere dönüyorum, yine oraya dönüyorum. Hep birlikte
bu yapısal önlemleri çıkaralım, gelin, hep birlikte bir yapısal önlem komisyonu
kuralım, gerekirse Plan Bütçeye getirin. Sanal gündemlerden vazgeçip ülkemizin
ihtiyacı olan önlemleri alalım diyor, hepinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ediyorum Sayın Günal. 
Söz
evvela sizde, buyurun efendim. 
AYKUT
ERDOĞDU (İstanbul) – Efendim, hiçbir şey demeden “Buyurun.” denmez ki. Niye, ne
istiyor?
BAŞKAN
– Sataşma olarak istedi Beyefendi. 
AYKUT
ERDOĞDU (İstanbul) – Efendim, açıklayın onu. “Buyurun.” diye bir usul mü olur?
MEHMET
GÜNAL (Antalya) – Neyle ilgili? Kim sataştı?
BAŞKAN
– Sataşma olarak istedi. 
AYKUT
ERDOĞDU (İstanbul) – Efendim, söylesin. 
MEHMET
GÜNAL (Antalya) – Kim sataştı Sayın Başkan? 
BAŞKAN
– Sataşmaları buradan veriyoruz. 
ERKAN
AKÇAY (Manisa) – Sayın Başkan, söylemek zorundasınız. Niçin söz veriliyor
efendim? Neden söz veriyorsunuz? Bunu izah etmesi gerekiyor.
BAŞKAN
– Daha evvel söyledi ya Beyefendi. 
MEHMET
NACİ BOSTANCI (Amasya) – Söyledim, söyledim, konuştum.
MEHMET
GÜNAL (Antalya) – Hayır, nasıl sataştık Sayın Başkan? 
BAŞKAN
– Söyledi ya Beyefendi. 
MEHMET
NACİ BOSTANCI (Amasya) – Daha öncesinde konuştum. 
BAŞKAN
– Allah Allah!
MEHMET
NACİ BOSTANCI (Amasya) – Söz aldım ya. 
BAŞKAN
– Söz istediğinde söyledi, oradan konuştu. 
OKTAY
VURAL (İzmir) – Sataşmadan dolayı mı?
BAŞKAN
– Evet efendim. 
BÜLENT
TURAN (Çanakkale) – Daha önce izin aldı, “Sonra.” dedi.
OSMAN
AŞKIN BAK (Rize) – “Konuşmadan sonra söz vereyim.” dedi. 
MEHMET
GÜNAL (Devamla) – Ben anlamadım, ben sataşmadım ki. Ben sadece “Onun kadar iyi
değilim.” dedim Başkanım. 
ÖMER
ÜNAL (Konya) – Sataşmadan söz istedi, ayakta uyuyorsun, haberin yok. 
VII.- SATAŞMALARA İLİŞKİN KONUŞMALAR
(Devam)
15.- Amasya Milletvekili Mehmet Naci
Bostancı'nın, Diyarbakır Milletvekili İdris Baluken’in sataşma nedeniyle
yaptığı konuşması sırasında AK PARTİ Grup Başkanına sataşması nedeniyle
konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Sayın Günal
konuşmadan önce gerekçesini söylemiştim, evet. 
Şimdi,
bu saatte mukabelen çok sert sözlerle Genel Kurulu germek niyetinde değilim ama
kişisel benzetmeler ve şahsiyetle uğraşmalar uygun değildir Sayın Baluken. 
İDRİS
BALUKEN (Diyarbakır) – Hayır, bizim öyle bir amacımız yok. 
MEHMET
NACİ BOSTANCI (Devamla) – O konuda çok ilham verici sözler söyleyebilirim ama
söylemek istemiyorum, gerçekten, yapmamak lazım, bunu belirtiyorum. 
İkincisi:
Sayın Günal TÜSİAD’a yönelik olarak Sayın Başbakanın “Niçin bu konulara ilişkin
itiraz etmiyorsunuz, tartışmıyorsunuz?” beyanını söyledi. Doğrudur çünkü asgari
ücrete ilişkin bir açık artırma furyası vardı kardeşim. 
OSMAN
AŞKIN BAK (Rize) – 5 bin bile verdiler ya!
MEHMET
NACİ BOSTANCI (Devamla) - Açık artırma furyası… 1.500 lira, 1.800 lira, 2 bin
küsur lira… Sayın Başbakanın kastettiği bu furyaydı, furya! 
AYKUT
ERDOĞDU (İstanbul) – Rüşvette var açık artırma.
MEHMET
NACİ BOSTANCI (Devamla) - Elbette onlar konuşmayacak mı? Konuşacaklar,
söylediği bu. 
MEHMET
GÜNAL (Antalya) – Bizim söylediğimiz doğru mu değil mi, onu söylesene.
MEHMET
NACİ BOSTANCI (Devamla) – Üçüncüsü: Sayın Başbakan buradaydı, Meclisteydi,
bütçesini savundu ve her zaman da gerekli olduğunda Meclise geliyor. 
Sayın
eş başkanları hiç görmüyoruz. Bekleriz Sayın Baluken. 
BÜLENT
TURAN (Çanakkale) – Onlar başka yerde, başka yerde!
OSMAN
AŞKIN BAK (Rize) – Talimat alıyorlar.
MEHMET
NACİ BOSTANCI (Devamla) - Onlar da bizi dinlesinler, söyleyeceklerimizi
dinlesinler.
İDRİS
BALUKEN (Diyarbakır) – Onlar gelip hakaret edip kaçmıyorlar.
MEHMET
NACİ BOSTANCI (Devamla) – Hakaret yok, eleştiri var, eleştiri. 
İDRİS
BALUKEN (Diyarbakır) – Hakaret edip kaçmıyorlar. Başından beri gelmiyorlar. Biz
de onları temsilen buradayız.
OSMAN
AŞKIN BAK (Rize) – Hayır, eleştiri var.
İDRİS
BALUKEN (Diyarbakır) – Katliamın olduğu yerdeler.
MEHMET
NACİ BOSTANCI (Devamla) – Bu hakaret ve eleştiri meselesi, öyle anlaşılıyor ki
anlaşamayacağımız bir konu. 
İDRİS
BALUKEN (Diyarbakır) – Evet. Birine bir şey söylemişsen cevabını dinlersin,
nezaket onu gerektirir.
MEHMET
NACİ BOSTANCI (Devamla) - Şu YPG’nin terör örgütü meselesine gelince, Sayın
Kılıçdaroğlu’nun beyanı var. 
OSMAN
AŞKIN BAK (Rize) – Var.
MEHMET
NACİ BOSTANCI (Devamla) – Bakın, burada. T24’te: “YPG terör örgütü değildir.”
demiş 2014 tarihinde.
AYKUT
ERDOĞDU (İstanbul) – Siz ağırladınız ya kırmızı pasaportla.
MEHMET
NACİ BOSTANCI (Devamla) - Altında devam ediyor: “Ama böyle olduğunu görürsek
zaten açık bir şekilde tavır alırız.” demiş. Tamam, tavır alması da önemli ama
böyle de bir beyanı var. 
AYKUT
ERDOĞDU (İstanbul) – Naci Bey, siz ağırladınız. Hükûmet ağırlamış, ne
diyorsunuz.
LEVENT
GÖK (Ankara) – Pasaport veriyordunuz.
AYKUT
ERDOĞDU (İstanbul) – Hükûmet ağırladı kırmızı pasaportla.
MEHMET
NACİ BOSTANCI (Devamla) - Yani şunu söylüyorum: Siyasetler gelişmelere, duruma,
bölgedeki olup bitenlere bakar ve tavır alır. YPG bugün bir terör örgütüdür.
AYKUT
ERDOĞDU (İstanbul) – Siz de terör örgütünü kırmızı pasaportla ağırladınız o
zaman.
MEHMET
NACİ BOSTANCI (Devamla) - Bu terör örgütü olma vasfını da, öncelikle ve
başlangıçta, oradaki Kürtler üzerindeki faşizan, tahakkümcü, şiddet dolu
uygulamalarıyla ortaya koymuştur. Bu, son derece açıktır.
Değerli
arkadaşlar, 2016 bütçesi için bir başlangıç günü oldu. Ümit ederim ki Meclisin
o çok söylenen mehabetine uygun bir tarzda konuşmalar bundan sonra yine bugün
olduğu gibi devam eder.
Bu
temennimle birlikte saygılarımı arz ediyorum. (AK PARTİ sıralarından alkışlar)
BAŞKAN
– Teşekkür ediyorum Sayın Bostancı.
ÖZGÜR
ÖZEL (Manisa) – Sayın Başkan…
BAŞKAN
– Efendim, daha evvel zannediyorum Oktay Bey’in söz talebi var.
ÖZGÜR
ÖZEL (Manisa) – Tabii, tabii.
BAŞKAN
– Oktay Bey…
OKTAY
VURAL (İzmir) – Yerimden kısa bir söz talebim var efendim.
IV.- AÇIKLAMALAR (Devam)
21.- İzmir Milletvekili Oktay Vural'ın,
Mardin Milletvekili Orhan Miroğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ilişkin açıklaması
OKTAY
VURAL (İzmir) – Evet, teşekkür ediyorum.
Şahsı
adına söz alan, daha önce “PKK terör örgütü değildir.” diyen milletvekili
konuşmasında “Bu programda -HDP programı- ‘öz yönetim’ değil, ‘demokratik
özerklik’ ifadesi vardı.” diyor, ondan sonra da yani “Özerkliğinizi PKK’nın bu
stratejisine heba etmeyeceğinizi söyleyeceksiniz.” demek suretiyle müzakereye
çağırıyor. Bundan da anlaşılmıştır ki demokratik özerklik bazında bir kabul
önceden var, dolayısıyla müzakerenin amacı ve hedefinin bir özerklik statüsünü
oluşturmak olduğunu bu şekilde ifade etmiş oluyorlar, tutanaklarda yer alan bu
şekliyle bunu tutanaklara geçmesi açısından ifade etmek istedim.
Teşekkür
ederim.
BAŞKAN
– Ben de teşekkür ediyorum.
MUSTAFA
KÖSE (Antalya) – Öyle bir şey söylemedi!
ERKAN
AKÇAY (Manisa) – Tabii, tabii, safınızı belli edin, safınızı! Sayın Başbakan
“Herkes safını belirlemeli.” diyor, siz belirlememişsiniz safınızı! 
MEHMET
METİNER (İstanbul) – Kurban olduğum Allah’ım akıl dağıtırken neredeydiniz?
BAŞKAN
- Özgür Bey, buyurun efendim. Mevzu efendim?
ÖZGÜR
ÖZEL (Manisa) – Sayın Başkanım, efendim, mevzu şudur: Sayın Başbakan konuşması
sırasında Sayın Genel Başkanımızı grubuna hâkim olamamak, liderlik
gösterememekle suçladı. Derhâl tutanakları talep ettik. 
BÜLENT
TURAN (Çanakkale) – Levent Bey cevap verdi. 
ÖZGÜR
ÖZEL (Manisa) – Tutanaklar ancak elimize ulaştı ve bu konuda tutanaklar
üzerinden grubumuza ve Genel Başkanımıza yapılan sataşma konusunda söz hakkı
istiyoruz efendim.
EJDER
AÇIKKAPI (Elâzığ) - Levent Bey konuştu.
BAŞKAN
– Efendim, demin grup adına Sayın Levent Gök konuştular. 
ÖZGÜR
ÖZEL (Manisa) – Efendim, Sayın Levent Gök, Sayın Başbakanın Genel Başkanımıza
yapmış olduğu sayısız itham ve hakarete varan söylemlerin birkaçına cevap
verdi. 
MEHMET
METİNER (İstanbul) – Bugün hiç konuşmadı ya, dili şişti, iki dakika konuşsun
Sayın Başkan. 
ÖZGÜR
ÖZEL (Manisa) – Ancak tutanaklar olmaksızın doğrusunu bilemeyeceğimiz bir
konuda tutanak talep ettik, tutanak ulaştı, bu konuda söz hakkı talep ediyoruz.

MEHMET
METİNER (İstanbul) – Kişisel heveslerinizle boğdunuz bizi ya! Allah’ım, Ya
Rabb’im ya!
BAŞKAN
– Peki, Sayın Özel, üç dakika için söz veriyorum. Lütfen yeni bir sataşmaya
meydan vermeyelim. (CHP
sıralarından alkışlar)
MEHMET
METİNER (İstanbul) – Dilin şişti senin bugün Özgür Başkan, hiç konuşmadın ya!
Hadi konuş bakalım!
VII.- SATAŞMALARA İLİŞKİN KONUŞMALAR
(Devam)
16.- Manisa Milletvekili Özgür Özel'in,
Başbakan Ahmet Davutoğlu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın tümü üzerinde
Hükûmet adına yaptığı konuşması sırasında Cumhuriyet Halk Partisi Grup
Başkanına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım.
Gecenin
bu vaktinde, özellikle on bir-on iki gün sürecek önemli ve Türkiye açısından
çok önemli bir maratonun, Meclis açısından da en önemli görevlerden bir
tanesinin ilk gününde, merak etmeyin, yeni bir sataşmaya falan sebebiyet
verecek değilim. 
Biz
bu kürsüde Türkiye Cumhuriyeti’nin Başbakanını dinledik. Sayın Başbakan, Genel
Başkanımızın konuşmasını dinlediler, her iki lider birbirini dinleme nezaketini
gösterdi. Ancak Sayın Başbakan, konuşmasının yarım saatlik bölümünün sonunda
bizim grubumuzdan bir arkadaşın kendi masasında birazcık yüksek sesle söylediği
bir sözden sonra döndü “Ben talimat verdim, grubumuza haber yolladım. Grup
başkan vekilleri sıra arasında gezdiler, hiç kimse laf atmadı ama Sayın
Kılıçdaroğlu grubuna hâkim olamıyor. Liderlik, söylediği sözün grupta karşılık
bulmasıdır.” dedi. Derhâl tutanakları talep ettik. Biz öyle düşünmüyorduk.
Tutanaklar geldi. 
Sayın
milletvekilleri, değerli grup başkan vekilleri, sizden rica edeceğim bu iki
tutanağı Sayın Başbakana yarın ulaştırmanızı. Ben bunu özel kalemi vasıtasıyla
da yapabilirim ama sizin elinize daha çok yakışır. Sayın Kılıçdaroğlu’nun
kontrol edilmiş tam tutanağı, 10 sayfa. 10 sayfada, Sayın Fuat Köktaş, Samsun,
“Sen bildiğinin farkında değilsin.” diyerek başlıyor, Maliye Bakanı Sayın Naci
Ağbal “2000’de de böyleydi, 1999’da da böyleydi, bilmiyorsun.” diye devam
ediyor. Hüseyin Bürge, İstanbul Milletvekiliniz yine, “Aynı şahıs o efendim.”
diye sesleniyor. Ejder Açıkkapı tekrar Genel Başkanımıza “Aynı şahıs o, aynı
şahıs.” diye bağırıyor. Ardından Hüseyin Filiz de, Çankırı, “Hiçbir şey yok mu,
hiçbir şey yok mu?” diye söylüyor ve toplam 5 farklı kişi 7-8 kez sataşmış.
Sayın Genel Başkanınızın -Sayın Başbakanın- 22 sayfalık, o sözü söyleyene
kadarki tutanağını aldık. Bir tek tepki gösterdiği Aykut Erdoğdu’nun “El insaf!
Bu hakarettir.” lafı var. Bülent Bey de “Hak ettiniz, hak ettiniz.” diye cevap
vermiş. Bunun dışında o ana kadar Cumhuriyet Halk Partisi Grubundan tek bir
milletvekilinin tutanağa girmiş bir beyanı yoktur. 
Şimdi,
Sayın Başbakan grubunu ne kadar tanıyor, grubuna ne kadar hâkim, ne kadar
lider, o değerlendirmeleri kendisi buna bakınca yapar ama…
İLKNUR
İNCEÖZ (Aksaray) – Grubun sayısı…
ORHAN
KARASAYAR (Hatay) – Grupların sayıları eşit değil Özgür Bey, biz sizin 4 katınızız.
ÖZGÜR
ÖZEL (Devamla) - …Cumhuriyet Halk Partisi Avrupa’nın en eski, dünyanın en
sayılı siyasi geleneklerinden, partilerinden birisidir. Sayın Başbakana sözünün
eri olması konusunda Cumhuriyet Halk Partisini daha yakından tanımasını tavsiye
ederiz.
Saygılar
sunuyorum. (CHP sıralarından alkışlar)
BAŞKAN
– Teşekkür ediyorum Sayın Özel.
ORHAN
MİROĞLU (Mardin) – Sayın Başkanım…
OKTAY
VURAL (İzmir) – İstikşafi görüşmeler kâfi gelmemiş anlaşılan efendim, öyle
gözüküyor. 
MEHMET
GÜNAL (Antalya) – Sayın Başkanım…
ORHAN
MİROĞLU (Mardin) – Sayın Başkanım…
BAŞKAN
– Sayın Miroğlu, nedir efendim?
ORHAN
MİROĞLU (Mardin) – Sayın Oktay Vural benim yaptığım konuşmaya atıfta bulunarak
yanlış bir…
BAŞKAN
– Oturduğunuz yerden dinleyebilir miyim?
ORHAN
MİROĞLU (Mardin) – Efendim?
BAŞKAN
– Oturduğunuz yerden mikrofonunuzu açayım.
Buyurun
Sayın Miroğlu.
ORHAN
MİROĞLU (Mardin) – Efendim, benim demin yaptığım konuşmayı Sayın Oktay Vural
ısrarla yanlış yorumluyor. Buna dair ben cevap hakkımı kullanmak istiyorum.
Yani, bir yandan HDP’nin, bir yandan da MHP’nin böyle hücumlarına uğramak
herhâlde benim kısmetim diyelim yani, bu gece bana nasip oldu. 
ERKAN
AKÇAY (Manisa) – Taca atma topu, taca atma!
ORHAN
MİROĞLU (Mardin) – Ama hiç değilse Sayın Oktay Vural’ın bu söylemlerini nereye
dayandırmak istediğini açıklamak istiyorum lütfen.
BAŞKAN
– Anlıyorum, mümkün değil mi oturduğunuz yerden?
ORHAN
MİROĞLU (Mardin) – Mümkün efendim, mümkün oturduğum yerden.
BAŞKAN
– Buyurun lütfen, devam ediniz efendim.
IV.- AÇIKLAMALAR (Devam)
22.- Mardin Milletvekili Orhan Miroğlu'nun,
İzmir Milletvekili Oktay Vural’ın yaptığı açıklamasındaki bazı ifadelerine
ilişkin açıklaması
ORHAN
MİROĞLU (Mardin) – Şimdi, efendim, ben HDP’nin geleneğinden gelen siyasi
hareketlerin demokratik özerklik diye bir programları olduğunu söyledim. Bu
gayet normal. Bizim ülkemizde federasyonu savunan partiler var. Yani, bunu
söylemenin ne şeyi var anlayamadım. Buradan yorum yaparak ve HDP’yi herhangi
bir müzakereye falan davet etmiş değilim. 
ERKAN
AKÇAY (Manisa) – Tutanak burada, tutanak.
ORHAN
MİROĞLU (Mardin) – Tam tersine, ben çok açık, altını çizerek, eğer HDP müzakere
gibi bir şeyi hedefliyorsa bunun yolunun bu hendekler meselesinde doğru bir
tavır almasından geçtiğini söyledim ama Sayın Oktay Vural benim niyetimi okuyor.
MEHMET
GÜNAL (Antalya) – Tutanağı oku, tutanağı!
ORHAN
MİROĞLU (Mardin) – Yani, ben, bakın, işte, ne güzel, HDP’nin programında
demokratik özerklik var…
KAMİL
AYDIN (Erzurum) – Tutanak ortada, tutanak. Uydurma!
ORHAN
MİROĞLU (Mardin) – Bunu bir eleştiri olarak söylüyorum ben HDP’ye, diyorum ki:
“Arkadaşlar, sizin siyasi programınızda demokratik özerklik var ama siz KCK’nin
söylemi olan, KCK’nin hedeflediği bir programla karşımıza çıkıyorsunuz, bu
doğru bir tavır değil.”
OKTAY
VURAL (İzmir) – Ha “Demokratik özerklikle gelin.” diyorsun.
ORHAN
MİROĞLU (Mardin) – Söylemek istediğim bu ama şunu da ifade etmek istiyorum,
Sayın Oktay Vural’la bu polemiğin asıl sebebi şudur, burada bütün Meclis de
bilsin…
ERKAN
AKÇAY (Manisa) – Masaya dönmenin yolunu gösteriyorsunuz.
ORHAN
MİROĞLU (Mardin) – Lütfen dinleyin!
Joe
Biden’le görüşen bütün partilerden -MHP hariç- milletvekillerinin arasındaydım,
HDP’den, Cumhuriyet Halk Partisinden arkadaşlarımız vardı.
KAMİL
AYDIN (Erzurum) – MHP kabul etmedi, “hariç” değil.
ORHAN
MİROĞLU (Mardin) –Sayın Oktay Vural talihsiz bir açıklama yaptı,
“Görüşmecilerin düşük profilli olması nedeniyle ben Biden’le görüşmedim.” dedi.
Ben de bunun üzerine bir yazı yazdım ve doğrusu sitem ettim. Yani, belli ki o
yazımı hiç unutmamış Sayın Oktay Vural.
KAMİL
AYDIN (Erzurum) – Tutanakta onlar yok, tutanakta!
ORHAN
MİROĞLU (Mardin) – Ben yine kendisiyle ilgili aynı şeyi söylüyorum. Türk
milliyetçiliği üzerine, evet, epey kafa yormuş biriyim ama Sayın Oktay Vural’ı
ne bir makalesi ne de özgün bir düşünüşüyle bu Türk milliyetçi tarihinin
içerisinde göremiyorum, kusura bakmasın, göremiyorum ne yapayım, gayret etsin
belki görürüm.
BAKİ
ŞİMŞEK (Mersin) – Sana göstermek gibi bir düşüncemiz yok bizim.
BAŞKAN
– Evet…
KAMİL
AYDIN (Erzurum) – Sen otoriter misin, sana neyi göstereceğiz biz?
BÜLENT
TURAN (Çanakkale) – Gündeme geçelim Sayın Başkan, oylamamız var.
OKTAY
VURAL (İzmir) – Sayın Başkan, gözleri olup da görmeyene, kulakları olup da
duymayana ne denir. Allah için “PKK’ya terör örgütü değildir.” diyen sen değil
misin?
BÜLENT
TURAN (Çanakkale) – Ya, yapma şunu.
OKTAY
VURAL (İzmir) – Bu dökülen kanları PKK dökmüyor mu, PKK öldürmüyor mu? 
İDRİS
BALUKEN (Diyarbakır) – Sayın Başkan…
ORHAN
MİROĞLU (Mardin) – Bunlar çok ucuz şeyler, çok ucuz.
BÜLENT
TURAN (Çanakkale) – Sayın Başkan, izin vermeyin lütfen.
OKTAY
VURAL (İzmir) – Vicdanın sızlamıyor mu senin?
ORHAN
MİROĞLU (Mardin) – Ben size başka bir gerekçeyle ifade etmek için söylüyorum.
BAŞKAN
– Oktay Bey, teşekkür ederim.
OKTAY
VURAL (İzmir) – Müzakere masasına, HDP’li dostlarını müzakere masasına davet
eden sen değil misin?
BÜLENT
TURAN (Çanakkale) – Bak, Baluken cevap verecek şimdi.
OKTAY
VURAL (İzmir) – Başbakan davet ediyor. Saflarınızı belirleyin, safınızı
belirleyin. Ya bölücülükten yana olacaksın ya bütünlükten yana olacaksın; ya
demokrasiden ya terörden.
ORHAN
MİROĞLU (Mardin) – Sakin ol, sakin ol.
OKTAY
VURAL (İzmir) – Hadi oradan!
MEHMET
GÜNAL (Antalya) – Sayın Başkan…
BAŞKAN
– Sayın Günal, bir söz isteğiniz mi var?
OKTAY
VURAL (İzmir) – Sen ne anlarsın Türk milliyetçiliğinden, sen Biden’in
memurusun.
MEHMET
GÜNAL (Antalya) – Sayın Başkanım, az önce Sayın Bostancı benim konuşmamla
ilgili cevap verirken MHP’nin ve muhalefet partilerinin asgari ücreti açık
artırmaya çıkardığını ve Sayın Başbakanın böyle bir şey söylemediğini benim
konuşmamla ilgili yanlış bilgi verdi. Bunlarla ilgili buradan, tutanaktan
okumak istiyorum.
BAŞKAN
– Buyurun, iki dakika…
MEHMET
GÜNAL (Antalya) – İki dakika yeterli.
BAŞKAN
– Teşekkür ederim.
VII.- SATAŞMALARA İLİŞKİN KONUŞMALAR (Devam)
17.- Antalya Milletvekili Mehmet Günal'ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
MEHMET
GÜNAL (Antalya) – İki dakika yeterli.
Sayın
Bostancı, aynen okuyorum…
MEHMET
NACİ BOSTANCI (Amasya) – Baş başa görüşelim.
MEHMET
GÜNAL (Devamla) – O ayrı.
Aynen
okuyorum: “Davutoğlu, AKP Genel Merkezinde genişletilmiş il ve belediye
başkanlıkları toplantısında konuştu.” Yerini de söylüyorum. “TÜSİAD’a çağrıda
bulunuyorum, ona bağlantılı medya kuruluşları çıksınlar istatistiksel hesap
versinler, asgari ücret 1.500 lira olursa kaç iş yeri kapanır, bunun hesabını
versinler. Konuşacaklarsa açıkça konuşsunlar. Bu ücretleri siz belirlediniz,
biz belirlemedik.” diyor. Yani, yukarısında da başka bir haber, 2015 Mayıs ayı…
BÜLENT
TURAN (Çanakkale) – Tamam.
MEHMET
GÜNAL (Devamla) – Hayır, siz demin ne dediniz peki o zaman “Tamam.” da?
MEHMET
NACİ BOSTANCI (Amasya) – “Açık artırmaya çıktı.” dedik. 
MEHMET
GÜNAL (Devamla) – Milliyetçi Hareket Partisi 1.400 lira önermiştir. O 1.400
lirayı hesaplarken de o gün açlık ve yoksulluk sınırı hesabına göre 1.396
lirayı hedef almıştır, bunun kaynağının nereden görüleceğini de, nasıl
hesaplanacağını da, tamamını bir model çerçevesinde sunmuştur.
MEHMET
NACİ BOSTANCI (Amasya) – 1.500 liranın altındaymış.
MEHMET
GÜNAL (Devamla) – Öyle açık artırma falan değildir. Bizim söylediğimiz 1.400.
Siz onu söylerken muhalefet bastırmasaydı 1.300 lira ne seçim beyannamenizde
vardı ne dile getiriyordunuz. Geldiniz, muhalefet söyleyince… Haa, Allah razı
olsun, yaptınız ama yetmez, 1.300 yetmez. Söyleyin bunu, itiraf edin
“Arkadaşlar söylemeseydi vallahi bizim aklımızda yoktu.” deyin, biz de itiraz
etmeyelim. Onun için…
HASAN
BASRİ KURT (Samsun) – Millet bize oy verdi, bırak bunları. 
MEHMET
GÜNAL (Devamla) - Değerli arkadaşlar, biz bunu söylerken hiçbir yerden ezbere
okumuyoruz, yalanlanmamış, kendi toplantınızın tutanağı. Bakın, diyorum, il
başkanları ve belediye başkanlarıyla yeniden konuşmuş, TÜSİAD üyelerini ziyaret
etmiş, onlara demiş ki: “Niye itiraz etmiyorsunuz? Niye karşı çıkmıyorsunuz?”
Şimdi de bir de kalkıyorsunuz… Ya, şunu deseniz seslenmeyiz: Bir toplumsal
talep geldi, muhalefet buna sözcü oldu, biz de haklı bulduk, bütçenin yettiği
kadarıyla 1.400-1.500 dediler ama 1.300 yaptık, milletimize helal olsun. Biz de
diyelim ki: Size helal olsun. (AK PARTİ sıralarından “Helal olsun.” sesleri)
Onun için, böyle yaparsanız da o zaman göstermek zorunda kalıyoruz. 
İLKNUR
İNCEÖZ (Aksaray) – Millet bize inandı, Allah razı olsun. 
BAŞKAN
– Teşekkür ediyorum Sayın Mehmet Günal. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizden sonra oylamaya geçeceğiz. 
Nedir
mevzu efendim? 
Buyurun.
IV.- AÇIKLAMALAR (Devam)
23.- Diyarbakır Milletvekili İdris Baluken'in,
Türkiye’de siyaset yapmayla ilgili özgür bir ortam olduğuna dair algı
yaratılmaya çalışıldığına ilişkin açıklaması
İDRİS
BALUKEN (Diyarbakır) – Sayın Başkan, yerimden çok kısa bir açıklama yapacağım.
BAŞKAN-
Lütfen. 
İDRİS
BALUKEN (Diyarbakır) - Gerek Başbakan gerekse de AKP’li hatipler Türkiye’de
siyaset yapmayla ilgili çok özgür bir ortam olduğuyla ilgili sürekli bir algı
yaratmaya çalışıyorlar. Demokratik özerklik projesinin de burada özgürce
tartışılabildiğini ifade ediyorlar. Sayın Başbakan da “Bu kürsüde
konuşulmayacak hiçbir şey kalmadı.” dedi. 
FARUK
ÖZLÜ (Düzce) – Evet, öyle. 
İDRİS
BALUKEN (Diyarbakır) - Bu, tamamen yanlış bir bilgidir. Bizim demokratik
özerklik projemizin olduğu seçim beyannamesi yasaklandı Sayın Başkan. Seçim
bildirgemiz toplatıldı, “demokratik özerklik” diye ağzını açan her bir
arkadaşımız cezaevlerine gönderiliyor. Sadece son birkaç ay içerisinde 2 binin
üzerinde arkadaşımız gözaltına alındı, binin üzerinde arkadaşımız tutuklandı.
25 belediye başkanımız “öz yönetim” dediği için, “demokratik özerklik” dediği
için tutuklandı. 
MEHMET
METİNER (İstanbul) – Silahla öz yönetim ilan edilir mi ya! 
İDRİS
BALUKEN (Diyarbakır) - Dolayısıyla, sanki Türkiye’de böyle bütün siyaset
kanalları açıkmış, düşünceyi ifade, örgütlenme özgürlüğü önündeki, siyaset
yapma özgürlüğü önündeki bütün engeller kaldırılmış gibi bir algı yaratmak
Genel Kurulu ve kamuoyunu yanıltmaktır. 
Teşekkür
ediyorum. 
BAŞKAN
– Efendim, ben de teşekkür ediyorum.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)
BAŞKAN
- Sayın milletvekilleri, 2016 Yılı Merkezi Yönetim Bütçe Kanunu Tasarısı ile
2014 Yılı Merkezi Yönetim Kesin Hesap Kanunu Tasarısı’nın tümü üzerindeki
görüşmeler tamamlanmıştır.
Şimdi,
2016 Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim
Kesin Hesap Kanunu Tasarısı’nın maddelerine geçilmesini oylarınıza sunacağım.
2016
Yılı Merkezi Yönetim Bütçe Kanunu Tasarısı’nın maddelerine geçilmesini
oylarınıza sunuyorum: Kabul edenler... Kabul etmeyenler... Kabul edilmiştir. 
2014
Yılı Merkezi Yönetim Kesin Hesap Kanunu Tasarısı’nın maddelerine geçilmesini
oylarınıza sunuyorum: Kabul edenler... Kabul etmeyenler... Kabul edilmiştir. 
Böylece,
2016 Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim
Kesin Hesap Kanunu Tasarısı’nın maddelerine geçilmesi kabul edilmiştir.
Şimdi,
sırasıyla her iki tasarının da 1’inci maddelerini okutuyorum:
2016
YILI MERKEZİ YÖNETİM BÜTÇE KANUNU TASARISI
BİRİNCİ
BÖLÜM

Gider,
Gelir, Finansman ve Denge
Gider
MADDE 1- (1) Bu Kanuna bağlı (A)
işaretli cetvellerde gösterildiği üzere, 10/12/2003 tarihli ve 5018 sayılı Kamu
Malî Yönetimi ve Kontrol Kanununa ekli;
a) (I) sayılı cetvelde yer alan
genel bütçe kapsamındaki kamu idarelerine 560.782.309.000 Türk lirası,
b) (II) sayılı cetvelde yer
alan özel bütçeli idarelere 68.938.657.000 Türk lirası,
c) (III) sayılı cetvelde yer
alan düzenleyici ve denetleyici kurumlara 3.790.619.000 Türk lirası,
ödenek verilmiştir.
2014 YILI MERKEZİ YÖNETİM KESİN HESAP KANUNU TASARISI
Gider
bütçesi
MADDE 1- (1) 20/12/2013 tarihli ve 6512
sayılı 2014 Yılı Merkezi Yönetim Bütçe Kanununa bağlı (A) işaretli cetvellerde
gösterildiği üzere, 10/12/2003 tarihli ve 5018 sayılı Kamu Malî Yönetimi ve
Kontrol Kanununa ekli;
a) (I) sayılı cetvelde yer alan genel bütçe kapsamındaki
kamu idarelerine 428.396.493.000
Türk Lirası,
b) (II) sayılı cetvelde yer alan özel bütçeli idarelere 48.647.481.000 Türk Lirası,
c) (III) sayılı cetvelde yer alan düzenleyici ve
denetleyici kurumlara 3.003.844.000
Türk Lirası, ödenek
verilmiştir.
(2) Kanunların verdiği yetkiye dayanarak yıl içerisinde eklenen
ve düşülen ödenekler sonrası merkezi yönetim kesin hesap gider cetvellerinde
gösterildiği üzere, 5018 sayılı Kanuna ekli; 
a) (I) sayılı cetvelde yer alan genel bütçe
kapsamındaki kamu idarelerinin 2014 yılı bütçe giderleri toplamı
434.265.539.080,16 Türk Lirası,
b) (II) sayılı cetvelde yer alan özel bütçeli
idarelerin 2014 yılı bütçe giderleri toplamı 65.356.039.101,10 Türk Lirası,
c) (III) sayılı cetvelde yer alan düzenleyici ve
denetleyici kurumların 2014 yılı bütçe giderleri toplamı 2.962.157.182,46 Türk
Lirası,
olarak gerçekleşmiştir.
(3) 2014 yılı merkezi yönetim konsolide bütçe gideri
toplamı 448.752.336.790,94 Türk Lirasıdır.
BAŞKAN
– Sayın milletvekilleri, Anayasa’nın 164’üncü maddesi uyarınca bütçe kanunu
tasarısı ile kesin hesap kanunu tasarısının görüşmeleri birlikte yapılacağından
okunmuş bulunan 1’inci maddeler kapsamına giren kuruluşların 2016 yılı merkezî
yönetim bütçeleri ile 2014 yılı merkezî yönetim kesin hesaplarının
görüşülmesine yarınki birleşimde başlanacaktır.
Tekraren,
hayırlı çalışmalarla hayırlı neticelere ulaşmamızı niyaz ediyorum. 
Alınan
karar gereğince, programa göre, kuruluşların bütçe ve kesin hesaplarını
görüşmek için 27 Şubat 2016 Cumartesi günü yani yarın saat 11.00’de toplanmak
üzere birleşimi kapatıyorum.
Teşekkür
ederim.
Kapanma Saati: 00.33




(x) 118 ve 119 S. Sayılı Basmayazılar ve
Ödenek Cetvelleri bu Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




