



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 30’uncu
Birleşim
 1
Aralık 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Çorum Milletvekili Ahmet
Sami Ceylan’ın, Millî Tarım Projesi’ne ilişkin gündem dışı konuşması
2.- Konya Milletvekili Mustafa Kalaycı’nın,
“Toplum Yararına Program” adı altında belediyelere eleman alımında yapıldığı
iddia edilen keyfî ve ayrımcı uygulamalara ilişkin gündem dışı konuşması
3.- Hatay Milletvekili Serkan Topal’ın,
Suriye savaşının Hatay ekonomisindeki etkilerine ilişkin gündem dışı konuşması

IV.- AÇIKLAMALAR
1.- Bursa Milletvekili Erkan Aydın’ın, eğer
bir ülkede Hükûmet her dakika vergi çıkarıyorsa o ülkede ekonomik büyüme ve
gelişmenin olamayacağına ilişkin açıklaması
2.- Bursa Milletvekili Nurhayat Altaca
Kayışoğlu’nun, Bursa’nın trafik sorununun gün geçtikçe katlanarak büyüdüğüne
ilişkin açıklaması
3.- İstanbul Milletvekili Sibel Özdemir’in,
Erdal Tosun’un genç yaşta yaşamını kaybetmesinin ülkemiz için çok büyük bir
kayıp olduğuna ilişkin açıklaması
4.- Niğde Milletvekili Ömer Fethi Gürer’in,
Niğde’nin Dündarlı ilçesinin sorunlarına ve Hükûmetin muhalefet belediyelerine
gerekli desteği sağlamadığına ilişkin açıklaması
5.- Erzurum Milletvekili İbrahim
Aydemir’in, 8 Aralıkta Atatürk Kültür Merkezi’nde düzenlenecek Erzurum Günleri
etkinliğine tüm milletvekillerini davet ettiğine ilişkin açıklaması
6.- İzmir Milletvekili Musa Çam’ın, AKP'nin
millî tarım politikasının çöktüğüne ve özellikle narenciye üreticilerinin çok
zor durumda olduklarına ilişkin açıklaması
7.- Afyonkarahisar Milletvekili Hatice Dudu
Özkal’ın, Afyonkarahisar Zafer Havalimanı’nın yakıt desteği uygulamasından yararlanması
nedeniyle Başbakana ve Hükûmete teşekkür ettiğine ilişkin açıklaması
8.- İzmir Milletvekili Necip Kalkan’ın, AK
PARTİ’nin Türkiye'yi dünyanın en güçlü ekonomilerinden biri konumuna
getirdiğine ve küresel etkili sıkıntıların üstünden de gelineceğinin aşikâr
olduğuna ilişkin açıklaması
9.- İzmir Milletvekili Tacettin Bayır’ın,
Adana Aladağ faciasıyla ilgili bilirkişi raporuna göre yangın merdiveninin kapı
kolunun söküldüğüne ve verilen soru önergeleri dikkate alınmış olsa bunların yaşanmayacağına
ilişkin açıklaması
10.- Adıyaman Milletvekili Behçet
Yıldırım’ın, Kandıra Cezaevinde bulunan HDP’li milletvekilleriyle görüşmeye
giden Grup Başkan Vekili Çağlar Demirel ile 4 milletvekilinin Kocaeli Valisinin
emriyle Kandıra’ya girişlerine izin verilmemesinin kabul edilemez olduğuna
ilişkin açıklaması
11.- İzmir Milletvekili Mustafa Ali
Balbay’ın, İzmir Menderes’te kız çocuklarını taciz eden müdürü açığa çıkaran
öğretmen Saadet Özcan’ı kutladığına ve herkesi bu tür davalarda duyarlı olmaya
çağırdığına ilişkin açıklaması
12.- Bayburt Milletvekili Şahap
Kavcıoğlu’nun, 3 Aralık Dünya Engelliler Günü’ne ilişkin açıklaması
13.- Kırklareli Milletvekili Vecdi
Gündoğdu’nun, on dört yıldır AKP hükûmetlerinin ve siyasetçilerin izlediği
ayrışma, kutuplaşma, toplumu bölme politikalarının ülkede iç barışı her gün
biraz daha zedelediğine ilişkin açıklaması
14.- Erzurum Milletvekili Orhan Deligöz’ün,
1 Aralık Türk kadınının siyasal haklarını kazanmasının 81’inci yıl dönümüne, 8
Aralıkta Atatürk Kültür Merkezi’nde düzenlenecek Erzurum Günleri etkinliği ile
12-17 Şubatta Erzurum’da yapılacak EYOF müsabakalarına tüm milletvekillerini
davet ettiğine ilişkin açıklaması
15.- Kayseri Milletvekili Çetin Arık’ın,
Kırşehir’de sanayi ve nüfusun eridiğine, işsizliğin arttığına ve AKP’nin neden
Kırşehir’i cezalandırdığını öğrenmek istediğine ilişkin açıklaması
16.- Balıkesir Milletvekili Mehmet Tüm’ün,
yaşanan sel felaketi nedeniyle Ayvalık halkının Hükûmetten destek beklediğine
ilişkin açıklaması
17.- İstanbul Milletvekili Mehmet Muş’un,
Adana Aladağ’daki faciada kusur ve ihmali olanların en kısa sürede gereken
cezaları alacağına, yıllardır Suriye’deki iç savaşa duyarsız kalan, Esed’in ve
DAEŞ’in katliamlarına göz yuman dünyanın Suriye’deki ölümlere kör, sağır ve
dilsiz kaldığına, Türkiye’nin 3 milyon Suriyeliye kucak açarken dünyaya
insanlık dersi verdiğine ilişkin açıklaması


18.- Manisa Milletvekili Erkan Akçay’ın, 30
Kasım “Egemenlik kayıtsız şartsız milletindir.” ilkesinin Türkiye Büyük Millet
Meclisi kürsüsüne yazılışının 91’inci yıl dönümüne ve egemenliğin kaynağının
milletimiz olduğunu ilan eden Gazi Mustafa Kemal Atatürk’ü ve Kurtuluş
Savaşı’nın şehit ve gazilerini saygıyla ve minnetle andığına ve Halep’in bir
toplu mezara dönüştürülmesine sessiz kalınmaması gerektiğine ilişkin açıklaması
19.- Diyarbakır Milletvekili Çağlar
Demirel’in, tutuklu HDP’li milletvekillerine ziyaret etmek için Kandıra’ya
girmelerine izin verilmemesinin tam bir faşizm olduğuna, bu uygulamanın
sorumlularının açığa çıkarılması gerektiğine ve bütün milletvekillerinin aynı
statüde olması gerekirken neden eşit uygulamaya tabi tutulmadıklarını öğrenmek
istediğine ilişkin açıklaması
20.- İstanbul Milletvekili Engin Altay’ın,
Oturum Başkanı TBMM Başkan Vekili Pervin Buldan’ın yaptığı açıklamasındaki değerlendirmelere
katıldığına ilişkin açıklaması
21.- Millî Eğitim Bakanı İsmet Yılmaz’ın,
İstanbul Milletvekili Engin Altay’ın (10/392) esas numaralı Meclis Araştırması
Önergesi’nin ön görüşmeleri sırasında CHP Grubu adına yaptığı konuşmasındaki
bazı ifadelerine ilişkin açıklaması
22.- İstanbul Milletvekili Engin Altay’ın,
Millî Eğitim Bakanı İsmet Yılmaz’ın yaptığı açıklamasındaki bazı ifadelerine
ilişkin açıklaması
23.- İstanbul Milletvekili Mehmet Muş’un,
Kırklareli Milletvekili Türabi Kayan’ın 405 sıra sayılı Kanun Tasarısı’nın
71’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
24.- İstanbul Milletvekili Mehmet Muş’un,
Trabzon Milletvekili Haluk Pekşen’in 405 sıra sayılı Kanun Tasarısı’nın 76’ncı
maddesiyle ilgili önerge üzerinde yaptığı konuşmasındaki bazı ifadelerine ilişkin
açıklaması
25.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
26.- İstanbul Milletvekili Mehmet Muş’un,
“asimilasyon politikaları” diye bir tabiri kesinlikle kabul etmediklerine ve
“Türkiye kürdistanı” diye bir tanımlama bulunmadığına ilişkin açıklaması
27.- İstanbul Milletvekili Filiz
Kerestecioğlu Demir’in, azınlığın hakları korunmadıkça demokrasi olmayacağına,
diktatöryal bir rejim ya da bir çoğunluk tahakkümü olacağına ilişkin açıklaması
28.- Ağrı Milletvekili Cesim Gökçe’nin,
Ağrı Milletvekili Dirayet Taşdemir’in 405 sıra sayılı Kanun Tasarısı’nın
83’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
29.- Ağrı Milletvekili Dirayet Taşdemir’in,
Ağrı Milletvekili Cesim Gökçe’nin yaptığı açıklamasındaki bazı ifadelerine
ilişkin açıklaması
30.- İstanbul Milletvekili Filiz
Kerestecioğlu Demir’in, Sakarya’da Kredi ve Yurtlar Kurumu yurdunda bir gaz kaçağı
olduğu haberleriyle ilgili bilgi almak istediğine ilişkin açıklaması




V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, bir milletvekilinin bir ilçeye girişinin engellenmesinin izah
edilir hiçbir yanı olmadığına ve bu konuyu Meclis Başkanıyla görüşeceğine
ilişkin konuşması

VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, esas komisyon olarak Plan
ve Bütçe Komisyonuna, tali komisyon olarak da Millî Eğitim, Kültür, Gençlik ve
Spor Komisyonuna havale edilen (2/1477) esas numaralı Damga Vergisi Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin Kayseri Milletvekili Mustafa Elitaş tarafından geri alındığına
ilişkin önerge yazısı (4/71)
B) Meclis Araştırması Önergeleri
1.- Mersin Milletvekili Baki Şimşek ve 19
milletvekilinin, köprü ve otoyollarda kullanılan HGS ve OGS sistemlerinden
gelen cezaların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/389)
2.- Mersin Milletvekili Baki Şimşek ve 19
milletvekilinin, seracılık faaliyetlerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/390)
3.- HDP Grubu adına, Grup Başkan Vekili
Diyarbakır Milletvekili İdris Baluken’in, sosyal güvenlik kurumlarına ait
gayrimenkullerin satış ve devir işlemlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/391)
4.- AK PARTİ Grup Başkan Vekili İstanbul
Milletvekili Mehmet Muş, CHP Grup Başkan Vekili İstanbul Milletvekili Engin
Altay, HDP Grup Başkan Vekili Diyarbakır Milletvekili Çağlar Demirel ve MHP
Grup Başkan Vekili Manisa Milletvekili Erkan Akçay’ın, Adana'nın Aladağ
ilçesinde kız öğrenci yurdunda meydana gelen elim yangın vakasının
araştırılması ve benzer acıların bir kez daha yaşanmaması ve kamusal eğitim ve
barınma haklarının tüm öğrenciler için güvence altına alınıp yaygınlaştırılması
için alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/392)

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, bastırılarak
dağıtılan 441, 439 ve 440 sıra sayılı Kanun Tasarılarının kırk sekiz saat
geçmeden gündemin “Kanun Tasarı ve Teklifleri ile Komisyonlardan Gelen Diğer
İşler” kısmının sırasıyla 2, 5 ve 6’ncı sıralarına, yine bu kısımda bulunan 205
sıra sayılı Kanun Tasarısı’nın ise yine bu kısmın 3’üncü sırasına alınmasına ve
diğer işlerin sırasının buna göre teselsül ettirilmesine; Genel Kurulun 1
Aralık 2016 Perşembe günkü birleşiminde 341 sıra sayılı Kanun Tasarısı’na kadar
olan işlerin görüşmelerinin tamamlanmasına kadar çalışmalarını sürdürmesine,
205 sıra sayılı Kanun Tasarısı’nın görüşmelerinin tamamlanması durumunda Genel
Kurulun 2 Aralık 2016 Cuma günü toplanmamasına ilişkin önerisi 
B) Danışma Kurulu Önerileri
1.- Danışma Kurulunun, 2017 Yılı Merkezi
Yönetim Bütçe Kanunu Tasarısı ile 2015 Yılı Merkezi Yönetim Kesin Hesap Kanunu
Tasarısı’nın Türkiye Büyük Millet Meclisi gündeminin “Özel Gündemde Yer Alacak
işler” kısmının 1’inci ve 2’nci sıralarında yer almasına; 2017 Yılı Merkezi
Yönetim Bütçe Kanunu Tasarısı ile 2015 Yılı Merkezi Yönetim Kesin Hesap Kanunu
Tasarısı’nın Genel Kurulda görüşme usul ve takvimi ile konuşma sürelerine; kamu
idarelerinin bütçeleri üzerindeki görüşmelerin dokuz turda tamamlanmasına,
turların bitiminden sonra bütçe ve kesin hesap kanunu tasarılarının
maddelerinin oylanmasına;
Adana'nın Aladağ ilçesinde kız öğrenci
yurdunda meydana gelen elim yangın vakasının araştırılması ve benzer acıların
bir kez daha yaşanmaması ve kamusal eğitim ve barınma haklarının tüm öğrencilerimiz
için güvence altına alınıp yaygınlaştırılması için alınması gereken tedbirlerin
belirlenmesi amacıyla, AK PARTİ Grup Başkan Vekili İstanbul Milletvekili Mehmet
Muş, CHP Grup Başkan Vekili İstanbul Milletvekili Engin Altay, HDP Grup Başkan
Vekili Diyarbakır Milletvekili Çağlar Demirel ve MHP Grup Başkan Vekili Manisa
Milletvekili Erkan Akçay tarafından grupları adına imzalı ortak Meclis
araştırması önergesinin Genel Kurulun 1 Aralık 2016 Perşembe günkü birleşiminde
okunmasına, bu önergenin görüşmesinin aynı günkü birleşimde yapılmasına, bu
görüşmede Hükûmet ve siyasi parti grupları adına yapılacak konuşmaların onar
dakika, önerge sahipleri adına yapılacak konuşmaların beşer dakika olarak yapılmasına,
Görüşülmekte olan 405 sıra sayılı Kanun
Tasarısı’nın Genel Kurulun 29/11/2016 tarihli 28’inci Birleşiminde kabul edilen
37’nci maddesinin yeniden görüşülmesine dair Hükûmet adına Millî Eğitim
Bakanının talebinin İç Tüzük’ün 89’uncu maddesi uyarınca Genel Kurulun onayına
sunulmasının uygun bulunduğuna ilişkin önerisi

VIII.- MECLİS ARAŞTIRMASI
A) Ön Görüşmeler
4.- AK PARTİ Grup Başkan Vekili İstanbul
Milletvekili Mehmet Muş, CHP Grup Başkan Vekili İstanbul Milletvekili Engin
Altay, HDP Grup Başkan Vekili Diyarbakır Milletvekili Çağlar Demirel ve MHP
Grup Başkan Vekili Manisa Milletvekili Erkan Akçay’ın, Adana'nın Aladağ
ilçesinde kız öğrenci yurdunda meydana gelen elim yangın vakasının
araştırılması ve benzer acıların bir kez daha yaşanmaması ve kamusal eğitim ve
barınma haklarının tüm öğrenciler için güvence altına alınıp yaygınlaştırılması
için alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/392)

IX.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay
Vural’ın Yükseköğretim Kanununda Değişiklik Yapılmasına Dair Kanun Teklifi
(2/666) ile Millî Eğitim, Kültür, Gençlik ve Spor Komisyonu Raporu (S. Sayısı:
405) 
2.- Türkiye Cumhuriyeti Hükümeti ve Rusya
Federasyonu Hükümeti Arasında TürkAkım Gaz Boru Hattı Projesine İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/788) (S. Sayısı: 441) 
3.- Türkiye Cumhuriyeti Hükümeti ile Benin
Cumhuriyeti Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)

X.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Sakarya Milletvekili Engin Özkoç’un Kayan’ın 405 sıra sayılı Kanun Tasarısı’nın
72’nci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
2.- İstanbul Milletvekili Mehmet Muş’un,
İzmir Milletvekili Mustafa Ali Balbay’ın 405 sıra sayılı Kanun Tasarısı’nın
82’nci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
3.- İzmir Milletvekili Mustafa Ali
Balbay’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması

XI.- OYLAMALAR
1.- (S. Sayısı: 405) Millî Eğitim
Bakanlığının Teşkilat ve Görevleri Hakkında Kanun Hükmünde Kararname ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı
2.- (S. Sayısı: 441) Türkiye Cumhuriyeti
Hükümeti ve Rusya Federasyonu Hükümeti Arasında TürkAkım Gaz Boru Hattı
Projesine İlişkin Anlaşmanın Onaylanmasının Uygun Bulunduğuna Dair Kanun
Tasarısı’nın oylaması
3.- (S. Sayısı: 205) Türkiye Cumhuriyeti
Hükümeti ile Benin Cumhuriyeti Hükümeti Arasında Ekonomik, Ticari ve Teknik
İşbirliği Anlaşmasının Onaylanmasının Uygun Bulunduğuna Dair Kanun Tasarısı’nın
oylaması

XII.- YAZILI SORULAR VE CEVAPLARI
1.- Niğde
Milletvekili Ömer Fethi Gürer'in, uzman jandarmaların ek göstergelerine ilişkin
sorusu ve Millî Savunma Bakanı Fikri Işık’ın cevabı (7/8671)
1 Aralık 2016 Perşembe
BİRİNCİ OTURUM
Açılma Saati: 14.05
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
-----0-----
BAŞKAN – Türkiye
Büyük Millet Meclisinin 30’uncu Birleşimini açıyorum. 
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, Millî Tarım Projesi hakkında söz isteyen Çorum Milletvekili Sayın Ahmet
Sami Ceylan’a aittir. (AK PARTİ sıralarından alkışlar) 
Süreniz beş
dakika Sayın Ceylan. 
Buyurun. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Çorum Milletvekili Ahmet
Sami Ceylan’ın, Millî Tarım Projesi’ne ilişkin gündem dışı konuşması
AHMET
SAMİ CEYLAN (Çorum) – Teşekkür ediyorum Sayın Başkan. 
Gazi
Meclisimizin değerli milletvekilleri, öncelikle, sizleri, en kalbî duygularımla
selamlıyorum. 
Gıda,
Tarım ve Hayvancılık Bakanlığımız tarafından uygulamaya konulan Millî Tarım
Projesi’nin milletimiz için, çiftçimiz için hayırlara vesile olmasını
diliyorum. Bu vesileyle de, kurucu Genel Başkanımız, Cumhurbaşkanımız Sayın
Recep Tayyip Erdoğan’a, yine aynı şekilde Sayın Başbakanımız Binali Yıldırım
Bey’e ve Sayın Bakanımız Faruk Çelik Bey’e ve tüm Bakanlık teşkilatlarına,
seçim bölgem olan Çorum ve hemşehrilerimiz adına, tüm milletimiz adına teşekkür
ediyorum. 
Değerli
arkadaşlar, insanoğlu dün olduğu gibi bugün de, yarın da, gıda ihtiyacını
karşılamak için üretmek zorundadır. 21’inci yüzyılda tarım ve gıda güvenliği
dünya gündeminin ilk sırasındadır. 7,5 milyar olan dünya nüfusunun 2050 yılında
9,7 milyarın üzerine çıkması bekleniyor. Dünyada tarıma elverişli araziler
hızla azalıyor ve her yıl yaklaşık 12 milyar arazi tarım vasfını yitiriyor.
Dünyada su ihtiyacı artıyor, biyoçeşitlilik azalıyor, küresel ısınma artıyor. 
Değerli
milletvekili arkadaşlarım, bu olumsuzluklar karşısında, gelecek nesiller için,
sürdürülebilir gıda arzını sağlamak daha önem kazanıyor. Ülke olarak, tarım
arazilerimizi korumak, üretimimizi artırmak ve gıda güvenliğimizi sağlamak
oldukça önemlidir. 
Değerli
arkadaşlar, son on dört yılda tarımın her alanına el attık. Tarımsal
desteklerden bitkisel ve hayvansal üretime kadar, kırsal kalkınmadan güvenilir
gıdaya kadar her alanda sayısız projeler başlattık. Tarım Kanunu dâhil sektörle
ilgili önemli kanunlar çıkardık. Bulunduğumuz coğrafya, birçok tarımsal ürünün
ana vatanı ve iklimiyle geniş bir çeşitliliğe ve potansiyele sahiptir. 
Değerli
arkadaşlarım, bu potansiyeli en iyi şekilde değerlendirmek, planlı, verimli ve
bilinçli üretimi ön plana çıkarmak, gıda güvenliğimizi garanti altına almak ve
tarımsal hasılamızı artırmak amacıyla, Millî Tarım Projesi’ni, Sayın
Başbakanımız, 14 Ekimde İzmir’de açıklamışlardır. Bu Millî Tarım Projemiz iki
ana başlıktan oluşmaktadır. Birincisi, havza bazlı üretime dayalı destekleme modeli:
Havza bazlı üretime dayalı destekleme modeliyle hem üreticilerimiz hem de
ülkemiz kazanacaktır, bilim alanında verimi yüksek ve kaliteli ürün elde
edilecektir. Ülkemizde tarımsal üretim yapılan her ilçe havza hâline
getirilmiştir. Bu havzalarımızda, verimlilik esasına dayanılarak, gereklilikler
tespit edilerek ürünler ekilecektir. Böylece, ekim döneminden önce
çiftçilerimiz hangi havzada, hangi ürüne destek vereceğini bilecektir.
Çiftçilerimiz tüm üretiminde daha fazla gelir elde edecek, tarımsal hasılada
artış sağlayacak, tarım alanlarımız daha etkin kullanılacak, kaliteli ve
verimli ihracatımız daha da artacaktır. 
Millî
Tarım Projesi’nde ikinci ana başlığımız ise, hayvancılıkta destekleme ve üretim
modelidir. Bu modelle ülkemiz, hayvancılığı ithalat bazlı değil, ihtiyaçlarını
yerli üretimle karşılayan, ihtiyaç potansiyeli yüksek bir seviyeye gelecektir.
Yine bu modelle; et ve süt üretiminde devamlılık sağlanacaktır, mera ve yem
kaynakları etkin kullanılacaktır, damızlık ve ette dışa bağımlılık azalacaktır,
ihtiyacımız tamamen yerli üretimle karşılanacaktır, kalite iyileşecek,
izlenebilirlik sağlanacaktır, hayvansal ürün ihracatımız azalacaktır. Bundan
sonra çiftçilerimiz yılda bir kez destekleme başvurusu yapacaklardır.
Destekleme ödemeleri de nisan-mayıs ve eylül-ekim olmak üzere iki şekilde
ödenecektir. 
Değerli
arkadaşlar, çok şükür gübrede yüzde 18 KDV’yi kaldırdık. Bununla da yetinmedik;
Tarım Kredi, gübre fiyatlarında yüzde 23’lük indirime gitti. Aynı şekilde
değerli arkadaşlarım, herhâlde en büyük katkılardan biri de Sayın
Başbakanımızın geçen haftalarda açıkladığı, mazot maliyetinin yarısının yani
yüzde 50’sinin Gıda, Tarım ve Hayvancılık Bakanlığımız vasıtasıyla Hükûmetimiz
tarafından karşılanmasıdır. (AK PARTİ sıralarından alkışlar)
Değerli
kardeşlerim, değerli milletvekili arkadaşlarım; 15 Temmuzdan sonra yaptığımız
dik duruşla ve İstanbul’da yapılan büyük mitingle milletimizin bir olması,
beraber olması sürdükçe emin olun her alanda olduğu gibi tarım alanında da
Türkiye’yi kimse tutamayacak, 2023 hedefi olan dünyanın ilk 10 büyük
ekonomisine doğru hızla koşacağız diyerek yüce Meclisimizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Ceylan. 
Gündem
dışı ikinci söz, “Toplum Yararına Program” adı altında belediyelere eleman
alımında yapıldığı iddia edilen keyfî ve ayrımcı uygulamalar hakkında söz
isteyen Konya Milletvekili Sayın Mustafa Kalaycı’ya aittir.
Süreniz
beş dakika Sayın Kalaycı.
Buyurun.
(MHP sıralarından alkışlar)
2.- Konya Milletvekili Mustafa Kalaycı’nın,
“Toplum Yararına Program” adı altında belediyelere eleman alımında yapıldığı
iddia edilen keyfî ve ayrımcı uygulamalara ilişkin gündem dışı konuşması
MUSTAFA KALAYCI (Konya) – Sayın Başkan, değerli
milletvekilleri; Toplum Yararına Program uygulamaları hakkında gündem dışı söz
aldım. Bu vesileyle hepinizi saygılarımla selamlıyorum.
Öncelikle, güncel bir konuda Maliye Bakanımıza çağrıda
bulunmak istiyorum. Dün tüm illerde vergi dairelerinin önleri taksidini
yatırmak isteyen vatandaşlarımızla dolup taştı, her taraf kilitlendi, çoğu
işlemini yapamadı. Ayrıca, borcunu yapılandıramayan çok mükellef var, 6736
sayılı Kanun’la ilgili on gün ek süre istiyorlar. Ek süre mutlaka verilmelidir.

Türkiye
İş Kurumunca yürütülen Toplum Yararına Program kapsamında belediyelere,
okullara, orman idarelerine dokuz aya kadar varan sürelerde çalıştırılmak üzere
İŞKUR elemanı alınmaktadır. Çalışma Bakanının Plan ve Bütçe Komisyonunda
verdiği bilgilere göre, işe alınan İŞKUR elemanı toplamı 2014 yılında 118 bin,
2015 yılında 429 bin, 2016 Ekim ayı itibarıyla 153 bin kişidir. Görüldüğü
üzere, milletvekili genel seçimlerinin 2 defa yapıldığı 2015 yılında işe alınan
eleman sayısında patlama yaşanmıştır.
Bakınız,
İŞKUR aylık bültenlerine göre 2015 yılı Nisan ayına kadar işe alınan eleman
sayısı 22 bin kişi iken Haziran ayında 249 bin kişiye çıkmıştır. Yani 7 Haziran
seçimlerinin içinde bulunduğu üç ayda 227 bin kişi ilave eleman alımı
yapılmıştır.
Yine,
2015 Eylül ayı itibarıyla işe alınan eleman sayısı 266 bin kişi iken Kasım ayında
466 bin kişiye çıkmıştır. Yani 1 Kasım seçimlerinin içinde bulunduğu iki ayda
200 bin kişi ilave eleman alımı yapılmıştır.
Bu
programların toplum yararından ziyade AKP yararına, AKP çıkarına programlar
olduğu açıktır. İşe alınanların AKP tarafından belirlendiğini, muhalefet
belediyelerinin bu programlardan ya hiç yararlanamadığını ya da çok az
yararlanabildiğini cümle âlem bilmektedir.
Milliyetçi
Hareket Partisi olarak belediye başkanlarımızdan çok yoğun şikâyet alıyoruz.
Geçen hafta tüm belediyelerimizden bilgi istedik. İllerinde gerek kendilerinin
gerekse diğer belediyelerin Toplum Yararına Program kapsamında eleman alıp
almadığını ve sayılarını istedik. Bütün belediyelerimizden bilgiler geldi, işte
burada. Durum tek kelimeyle "rezalet". AKP’li belediyelere çok sayıda
İŞKUR elemanı imkânı verilirken, aynı ildeki MHP'li belediyelere, taleplerine
rağmen, ya hiç verilmemiş ya da bazılarına, AKP’li belediyelere göre çok az
sayıda verilmiş, AKP’li belde belediyeleri alırken MHP’li birçok il ve ilçe
belediyesi alamamıştır.
2016’dan
bazı örnekler vermek istiyorum. Bakınız, 254 bin nüfuslu MHP’li bir il
belediyemiz 250 kişi talep etmiş, hiç verilmemiş ama aynı ilde nüfusu üçte
1’inin altında olan bir AKP’li ilçe belediyesine 135 kişi verilmiş, yine aynı
ilde 119 bin nüfuslu MHP’li bir ilçe belediyesine 30, bir diğerine 10 kişi
verilirken 18 bin nüfuslu AKP'li ilçe belediyesine 53 kişi verilmiş, biri
MHP'li, biri CHP’li ilçe belediyelerine ise hiç verilmemiştir. Bir ilimizde
AKP'li 5 ilçe belediyesine 40 ila 70 kişi verilirken MHP'li bir ilçe
belediyesine hiç verilmemiştir. Bir başka ilimizde 3-4 bin nüfuslu AKP’li
belediyelere yirmi beşer kişi verilirken içlerinde 18 bin, 22 bin nüfuslu
ilçelerin de olduğu MHP'li belediyelerin hiç birine verilmemiştir. Bir başka
ilde 6 bin nüfuslu bir ilçeye 100 kişi verilirken 3 misli daha büyük ilçelere
onar kişi verilmiş. Uygulama genelde böyle. Bu nasıl iştir? Üstat Necip Fazıl
"Bir kişiye tam dokuz, dokuz kişiye bir pul. Bu taksimi kurt yapmaz,
kuzulara şah olsa." demiş ya, aynen böyle.
Müslümanlığı
kimseye bırakmayan, Hazreti Ömer'in adalet anlayışını dillerinden
düşürmeyenlerin uygulamasına bakar mısınız? Haksızlık var, adaletsizlik var,
hukuksuzluk var, eşitsizlik var, kamu kaynaklarını kendi menfaatine kullanmak
var, torpil var, iltimas var, israf var, partizanlık var, görevi kötüye
kullanma var, siyasi çıkar sağlama var, var oğlu var. Soruyorum: Zerre Allah
korkusu olan bunu yapar mı?
Teşekkür
ediyorum, saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Kalaycı.
Gündem
dışı üçüncü söz, Suriye savaşının Hatay ekonomisindeki etkileri hakkında söz
isteyen Hatay Milletvekili Sayın Serkan Topal’a aittir. 
Süreniz
beş dakika.
Buyurun.
(CHP sıralarından alkışlar)
3.- Hatay Milletvekili Serkan Topal’ın,
Suriye savaşının Hatay ekonomisindeki etkilerine ilişkin gündem dışı konuşması
SERKAN
TOPAL (Hatay) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Son
on dört yılda “komşularla sıfır sorun” diyerek başlayan dış politika
macerasında sıfır komşusu olan bir ülke gerçeği yaratıldığına şahit olduk. Biz
“Hudut namustur.” derken IŞİD’li teröristlerin Hatay’da devlet hastanelerinde
tedavi ettirildiğini duymadınız mı? Kendi vatandaşlarımız acil kapılarında
günlerce sıra beklerken IŞİD’li teröristlere VIP muamelesi yapıldığını bilmiyor
musunuz değerli arkadaşlar?
OSMAN
AŞKIN BAK (Rize) – Yalan, yalan.
SERKAN
TOPAL (Devamla) – “Dış politika diyalogdur, hoşgörüdür, sınır güvenliğidir,
sınır bütünlüğüdür, ulusal çıkarlardır.” dedik. Dedik ama dinletemedik. Orta
Doğu’da ticaret ve sınır kapılarını kapatan, tır filolarını çürümeye terk eden,
Hatay’da kayıt dışı ekonomi olgusunun ortaya çıkmasına yol açan, ülkemizin
neredeyse her yerinde üreticiyi perişan eden Hükûmetiniz değil mi Sayın Bak?
OSMAN
AŞKIN BAK (Rize) – Değil yani.
SERKAN
TOPAL (Devamla) – Hatay, kriz öncesinde yaklaşık 10 bin tırla İstanbul’dan
sonra ikinci büyük taşımacılık filosuna sahip.
OSMAN
AŞKIN BAK (Rize) – O bilgileri nereden aldın bilmiyorum ama yanlış.
SERKAN
TOPAL (Devamla) – Orta Doğu’ya yapılan doğrudan ve transit ihracatın ekonomik
yükünü taşıyan şirketlerin tırları maalesef şu anda çürümeye terk edilmiş. 
FUAT
KÖKTAŞ (Samsun) – Bölgede can güvenliği yoksa ne yapacak tır filoları!
SERKAN
TOPAL (Devamla) - Bu tır filoları, sadece Hatay’ın değil Türkiye'nin
ihracatını, Tokat’ın kirazını, Bursa’nın şeftalisini, Sakarya’nın soğanını,
Niğde’nin patatesini, Alaşehir’in üzümünü, Antalya’nın domatesini, Adana’nın
karpuzunu, Kayseri’nin mobilya malzemelerini, Denizli’nin pancarını, Uşak’ın
nohudunu, Hatay’ın sevgisini, kardeşliğini, hoşgörüsünü taşıyordu; Orta Doğu’ya
ve ülke ekonomisine can suyu oluyordu. 
Hatay’ımızda
yanlış politikalarınız yüzünden esnaf kan ağlıyor, tüccar iflasın eşiğinde, iş
yerleri, fabrikalar bir bir maalesef kapanıyor. Önceden güler yüzün, her dilde
barış şarkılarının, kardeşliğin, güven ve hoşgörünün hâkim olduğu Hatay’ımızda
maalesef şu anda kaygı ve endişe hâkim. 
Her
konuşmanızda “Yol yaptık, köprü yaptık.” diyorsunuz.
OSMAN
AŞKIN BAK (Rize) – Geçmiyor musun köprülerden?
SERKAN
TOPAL (Devamla) - Ama ulusal çıkarlarımızı yerle yeksan eden dış politikanız
yüzünden ticaret yollarını, gönül köprülerini, kardeşlik bağlarını yıktığınızın
farkında değil misiniz? 
OSMAN
AŞKIN BAK (Rize) – Yollardan geçmiyor musun, köprüden geçmiyor musun?
SERKAN
TOPAL (Devamla) – Türkiye, sözü dinlenmeyen, saygınlığı kalmamış bir ülke
durumuna düşürüldü maalesef. “Fırat kırmızı çizgimizdir.” denildi ne renk kaldı
ne çizgi. “YPG Fırat’ın batısına girmeyecek.” denildi ama maalesef Fırat’ın
batısını deldi geçti. 
OSMAN
AŞKIN BAK (Rize) – Askerimiz orada ya, senin haberin yok mu?
SERKAN
TOPAL (Devamla) - “YPG Menbic kentine girmeyecek.” denildi ama Menbic kentinde
cuma namazı kıldı. “Rakka Operasyonu’nda YPG’nin bir rolü olmayacak.” denildi,
YPG’nin sözcüsü “Türkiye’nin Rakka’da hiçbir rolü yok.” diye açıklama yaptı
Sayın Bak, Sayın Hükûmet yetkilileri; ne diyorsunuz?
OSMAN
AŞKIN BAK (Rize) – Askerimiz orada ya, operasyon devam ediyor. Sen neredesin
ya?
SERKAN
TOPAL (Devamla) – Sayın milletvekilleri, dış politika tökezlemiştir, fotoğraf
bu kadar nettir. 
OSMAN
AŞKIN BAK (Rize) – Asker orada, Türk askeri orada, ne konuşuyorsun?
SERKAN
TOPAL (Devamla) – Örneğin, bakın, “Esad gidecek.” denildi, dış politikanızın
mimarı Davutoğlu gitti…
OSMAN
AŞKIN BAK (Rize) – Sen yoksun galiba orada. Hatay’a gitmiyor musun yoksa?
SERKAN
TOPAL (Devamla) – …Obama gitti, “Çak.” denilen Hillary gitti, İngiliz Başbakan
Cameron gitti, Mısır’ın Mursi’si gitti, Emevi Camisi’nde kılınamayan beş bayram
gitti, İsrail’de iki hükûmet de gitti ama Esad hâlâ koltuğunda oturuyor. Neden?
Çünkü, öngöremediğiniz yanlış bir dış politika uyguluyorsunuz. (CHP
sıralarından alkışlar) Türkiye için umut ediyorum ki bu yanlış dış politikanız
nedeniyle önümüzdeki ilk seçimde bu gidenler kervanına sizleri de milletimiz
ekleyecektir. (CHP sıralarından alkışlar)
OSMAN
AŞKIN BAK (Rize) – Vay, vay, vay! 11 seçimdir aynı hikâyeyi dinliyoruz ya! Daha
1 Kasımda sandığa gömüldünüz, ne konuşuyorsun! 
SERKAN
TOPAL (Devamla) – Buradan yetkililere tekrar sesleniyorum: Bütün dünyayı
huzursuz eden dış politikanızdan, yanlış dış politikanızdan bir an önce
vazgeçin, barışı sağlayın. 
OSMAN
AŞKIN BAK (Rize) – Elli senedir iktidar olamadınız be, konuşuyorsun! Altmış
sene, yetmiş sene…
SERKAN
TOPAL (Devamla) – Mustafa Kemal Atatürk’ün “Yurtta barış, dünyada barış.”
ilkesinin gereğini yapın. Sınır kapılarını açın. Bir an önce bütün liderlerle,
başta Suriye’nin merkezî yönetimiyle Esad’la, Trump’la, Putin’le bir araya
gelin, oturun, barışı sağlayın ve terör örgütlerini bitirin. 
OSMAN
AŞKIN BAK (Rize) – Merak etme, az kaldı.
SERKAN
TOPAL (Devamla) – Hepinize teşekkür ediyorum, saygılarımı sunuyorum. (CHP
sıralarından alkışlar) 
BAŞKAN
– Teşekkür ederiz Sayın Topal.
Sayın
milletvekilleri, şimdi sisteme giren sayın milletvekillerine sırasıyla söz
vereceğim 60’a göre yerlerinden birer dakika.
Sayın
Aydın…
IV.- AÇIKLAMALAR
1.- Bursa Milletvekili Erkan Aydın’ın, eğer
bir ülkede Hükûmet her dakika vergi çıkarıyorsa o ülkede ekonomik büyüme ve
gelişmenin olamayacağına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Ekonomide
pembe tablo çizen Hükûmet şimdi çaresiz duruma düştü. Cumhurbaşkanının her
meydan okuyuşuyla katlanarak artan devalüasyon bizim bütün uyarılarımıza rağmen
büyük bir krize düştü. Hükûmet önce otomobilde, daha sonra sigarada ve alkolde,
önüne gelen her şeyde zam yaparak faturayı halka yükledi. Eğer bir ülkede
Hükûmet her dakika vergi çıkarıyor ve bu vergileri tahsil etmek için de
vatandaşın ümüğünü sıkıyorsa o ülkede ekonomik büyüme ve gelişme olmaz, olamaz.
Şimdi
bakıyoruz ekim ayı verilerine. Devlet geçen ay temsil ve ağırlamaya 128 milyon
para harcamış. Bu rakam bir ay öncesinin 10 katı. Daha dikkat çeken bir veri
var, ocak-ekim döneminde çiçek, çay, kahve, konuklara hediyelere yapılan toplam
harcama 329 milyon lira. Bu kadar bol kepçe gideri varken bunun yükünü halka
bindirmek olsa olsa vicdansızlıktır diyorum ve ben buna “kralın vergileri”
diyorum. 
BAŞKAN
– Sayın Kayışoğlu. 
2.- Bursa Milletvekili Nurhayat Altaca
Kayışoğlu’nun, Bursa’nın trafik sorununun gün geçtikçe katlanarak büyüdüğüne
ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
İktidarın
beceriksizliği yerel yönetimlerde de kendini gösteriyor. Bursa’nın trafik sorunu
gün geçtikçe katlanarak büyüyor. Çözüm diye yapılan köprüler, tam tersine,
trafik kaosunu artırıyor. Hafif raylı sistemin vagonları yetmiyor. Bursalılar
sıkış tepiş yolculuk yapmak zorunda kalıyorlar. Bursalıların cebindeki paraları
hurda vagonlara yatıranlar, Bursalıların kışın üşüyerek, yazın terleyerek
yolculuk yapmasına sebebiyet veriyorlar. 
Son
olarak, geçen hafta bozulan BURSARAY yüzünden insanlar sınavlarına maalesef
yetişemediler. Üstelik, yapılan son zamlarla da en pahalı ulaşım hizmetini alıyorlar.
Bütün bunlar yetmezmiş gibi, trol hesabından kendisine övgü mesajı bile atmayı
beceremeyen Bursa Büyükşehir Belediye Başkanının yaptığı tek olumlu şeyse
AKP’nin nasıl algı yarattığını dünya âleme göstermiş olmak oldu. 
Teşekkürler.

BAŞKAN
– Sayın Özdemir…
3.- İstanbul Milletvekili Sibel Özdemir’in,
Erdal Tosun’un genç yaşta yaşamını kaybetmesinin ülkemiz için çok büyük bir
kayıp olduğuna ilişkin açıklaması
SİBEL
ÖZDEMİR (İstanbul) – Yeşilçam’ın, sanat ve sinema dünyamızın unutulmaz oyuncusu
Necdet Tosun’un çok değerli oğlu ve sanat insanı Erdal Tosun dün sabah
İstanbul’da diyaliz tedavisine gitmek üzereyken geçirdiği çok vahim bir trafik
kazasında yaşamını kaybetti. Başarılı çalışmalarıyla ve Bir Demet Tiyatro’nun
“Eyvah Necdet”i olarak bildiğimiz değerli sanatçımız Erdal Tosun’u zamansız
kaybetmek çok üzücü. Sinema ve tiyatro çalışmalarında ve yapıtlarında önemli
roller alan çok değerli sanat insanı Erdal Tosun’un genç yaşta yaşamını
kaybetmesi ülkemiz için çok büyük bir kayıptır. Ülkemize, sanat dünyamıza ve
sevenlerine başsağlığı diliyorum. 
BAŞKAN
– Sayın Gürer…
4.- Niğde Milletvekili Ömer Fethi Gürer’in,
Niğde’nin Dündarlı ilçesinin sorunlarına ve Hükûmetin muhalefet belediyelerine
gerekli desteği sağlamadığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Niğde
merkez Dündarlı kasabasının 2014 yılında nüfusu 3.500’ken günümüzde 2.800’e
kadar geriledi. Tarihî dokusu ve doğasıyla zengin olan Dündarlı, geçimini
tarımla yapan bir beldemizdir. Üretilen ürünlerin değer bulmaması üzerine
özellikle gençler bölgeden gidiyorlar. Doğal olarak, bölgeden göç belediyelerin
de gelirlerini önemli ölçüde düşürüyor. Dündarlı Belediye Başkanı geçtiğimiz
günlerde koltuğunu tamir ettiremediği için plastik koltukta hizmet vermeye
başladı. Muhalefet belediyelerine ne yazık ki Hükûmet gerekli desteği
sağlayamıyor. Ayrıca, Dündarlı’da camiye bir yıldır imam atanmadığı gibi
müezzin de gidince cami cemaati hocasız da kaldı. Dündarlı, Niğde’nin gelişmiş
önemli kasabalarından biriyken ne yazık ki diğer köylerdeki gibi göç veren,
sorunları artan bir konumda. Hükûmetin konuya eğilmesini diliyor, teşekkür
ediyorum. 
BAŞKAN
– Sayın Aydemir…
5.- Erzurum Milletvekili İbrahim
Aydemir’in, 8 Aralıkta Atatürk Kültür Merkezi’nde düzenlenecek Erzurum Günleri
etkinliğine tüm milletvekillerini davet ettiğine ilişkin açıklaması
İBRAHİM
AYDEMİR (Erzurum) – Teşekkür ediyorum. 
Bir
vesile yaptığım Dadaşlık tarifini dikkatlere sunuyorum: Dadaşlık,
cesaretliliktir, samimiyettir, sadakattir, vefadır, mükemmel ahlaktır, tükenmez
bir sevgi ve çıkarsız bir saygıdır. Dadaş, olayı ve fikirleri araştırır,
insanların ayıplarını asla araştırmaz, söylenene bakar, satır aralarının
peşinde olmaz. Merttir ama patavatsız değildir, cömerttir ama müsrif değildir,
yüreklidir ama saldırgan değildir, samimidir ama ahmak ve aptal değildir,
inançlıdır ama yobaz değildir. Hasılı, Dadaşlık, Hazreti Kur’an’ın
eşrefimahlukat olarak tarif ettiği insan olmaya çalışmaktır. İşte, bu tarif
kıvamındaki dadaşlar 8 Aralıkta Başkent Atatürk Kültür Merkezi’nde Erzurum
Günleri tertip ediyorlar. Bu vesileyle aziz milletimizi temsil eden bütün
milletvekillerimizi etkinliğimize davet ediyor, hepinize saygılar sunuyorum. 
BAŞKAN
– Sayın Çam…
6.- İzmir Milletvekili Musa Çam’ın, AKP'nin
millî tarım politikasının çöktüğüne ve özellikle narenciye üreticilerinin çok
zor durumda olduklarına ilişkin açıklaması
MUSA
ÇAM (İzmir) – Teşekkür ederim Sayın Başkan.
AKP'nin
millî tarım politikası çökmüştür. Özellikle, şu anda, narenciye üreten
çiftçilerimiz gerçekten çok zor durumdadır. Mandalinalarını, narlarını ve
portakallarını dallarında bırakmıştır çünkü işçi yevmiyesini bile
karşılamamaktadır. Özellikle Karaburun’da Küçükbahçe, Yeniliman, Kösedere,
Eğlenhoca, Ambarseki köylerindeki çiftçi köylü zor durumdadır. Yine, Menderes
ilçemizde, Gümüldür’de, Özdere’de, Ahmetli’de ve Kestel bölgelerinde mandalina
üreticisi, çiftçisi çok zor durumdadır. Selçuk bölgesindeki mandalina
üreticisi, nar üreticisi çok zor durumdadır ve sıkıntı yaşamaktadır.
Seferihisar bölgesinde Ürkmez, Orhanlı, Düzce köylerinde mandalina üreticisi
gerçekten çok zor ve sıkıntılı durumdadır. Buradan Tarım ve Hayvancılık
Bakanlığını desteklemeye davet ediyorum. 
Teşekkür
ediyorum.
BAŞKAN
– Sayın Özkal…
7.- Afyonkarahisar Milletvekili Hatice Dudu
Özkal’ın, Afyonkarahisar Zafer Havalimanı’nın yakıt desteği uygulamasından
yararlanması nedeniyle Başbakana ve Hükûmete teşekkür ettiğine ilişkin
açıklaması
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; Genel
Başkanımız ve Başbakanımız Sayın Binali Yıldırım son grup toplantımızda yurt
dışından turist getiren seyahat acentelerine yönelik yakıt desteğinin 2017
yılında da süreceğini açıkladı. İlk kez 2015 yılında Hükûmetimiz tarafından
başlatılan bu uygulamaya Afyonkarahisar Zafer Havalimanı da geçtiğimiz yıl
nisan ayında dâhil edildi. Uçak başına 6 bin dolar olan destek, uçağın yüzde
75’inin dolu olması hâlinde yüzde 30 daha artarak 7.800 dolara çıkacak.
Ülkemizin termal başkenti olan Afyonkarahisar’ımızın bu uygulamayla daha fazla
misafir ağırlayacağını düşünüyorum. Bu destekle birlikte, çiftçimizden et
üreticimize kadar çoğu sektörle entegre olan termal tesislerimizde doluluk
oranı artacaktır. 
Bu
vesileyle Başbakanımız ve Hükûmetimize teşekkür eder…
(Mikrofon
otomatik cihaz tarafından kapatıldı) 
BAŞKAN
– Sayın Kalkan…
8.- İzmir Milletvekili Necip Kalkan’ın, AK
PARTİ’nin Türkiye'yi dünyanın en güçlü ekonomilerinden biri konumuna
getirdiğine ve küresel etkili sıkıntıların üstünden de gelineceğinin aşikâr
olduğuna ilişkin açıklaması
NECİP
KALKAN (İzmir) – Teşekkürler Sayın Başkan.
Ekonomide
güven demek yatırım demektir, yatırım ise istihdam anlamına gelir. Güven,
kazanılması zor, kaybedilmesi en kolay bir sermayedir. Bu açıdan, son günlerde
doların Amerika’daki hükûmet değişikliği ve olan olaylar sonucu oluşan değer
artışı, ülkemizde yanlış lanse edilmektedir. 15 Temmuzda bu millete diz
çöktürmek isteyen hain yapılar, şimdi de bunu fırsat bilerek ekonomik olarak
saldırmaktadırlar. Ülkede güvensizlik oluşturarak ekonomiyi çıkmaz sokaklara
sürüklemek isteyenler, yatırımlara engel olmaya çalışmaktadır. Aziz milletimiz
şunu iyi bilmelidir ki: AK PARTİ, Türkiye'yi krizler içinde devralmış, dünyanın
en güçlü ekonomilerinden biri konumuna getirmiştir. Türkiye'nin, küresel etkili
bu sıkıntının da üstünden geleceği açıktır, aşikârdır.
(Mikrofon
otomatik cihaz tarafından kapatıldı)
NECİP
KALKAN (İzmir) – Bu vesileyle, milletimizin telaş etmemesi gerektiğini ve on
dört yıldır olduğu gibi Hükûmetimize güvenmesini ifade eder, yüce Meclisi
saygıyla selamlarım. 
BAŞKAN
– Sayın Bayır…
9.- İzmir Milletvekili Tacettin Bayır’ın,
Adana Aladağ faciasıyla ilgili bilirkişi raporuna göre yangın merdiveninin kapı
kolunun söküldüğüne ve verilen soru önergeleri dikkate alınmış olsa bunların
yaşanmayacağına ilişkin açıklaması
TACETTİN
BAYIR (İzmir) – Teşekkür ederim Sayın Başkan.
Adana
Aladağ faciasındaki bilirkişi raporu açıklandı. Yangın merdiveninin kapı kolu
sökülmüş. Herkes bilir ki bir kapının kolunu sökmek demek o kapıyı
kilitlemektir. Çünkü kapı kolunun hareketi, kilidin dilini açar, kolu
sökerseniz kilit açılmaz, kapı kilitli kalır. Ayrıca, yangın kapısı plastik
olamaz, alüminyum olma zorunluluğu vardır. “Her şeyi biz biliriz, muhalefetin
aklına ihtiyaç yok.” anlayışınız ve inadınız yüzünden daha kaç evladımız diri
diri yanarak can verecek? Gelin vazgeçin bu inadınızdan. Uyarılarımızı,
verdiğimiz soru önergelerimizi dikkate almış olsaydınız uyarılarımız üzerine
ilgili bakanlık bir yazı çıkarsaydı, bunlar yaşanmayacaktı. O çocukların kendi
çocuklarınız, torunlarınız olabileceğini hiç düşündünüz mü? Yoksa bunları sırat
köprüsünde mi cevaplayacaksınız? Neden soru önergelerimize yanıt alamıyoruz,
neden, bunu soruyorum.
BAŞKAN
– Sayın Yıldırım…
10.- Adıyaman Milletvekili Behçet
Yıldırım’ın, Kandıra Cezaevinde bulunan HDP’li milletvekilleriyle görüşmeye
giden Grup Başkan Vekili Çağlar Demirel ile 4 milletvekilinin Kocaeli Valisinin
emriyle Kandıra’ya girişlerine izin verilmemesinin kabul edilemez olduğuna
ilişkin açıklaması
BEHÇET
YILDIRIM (Adıyaman) – Teşekkürler Başkanım.
Dün,
4 Kasımdaki siyasi darbeyle rehin alınan Kandıra Cezaevinde yatan milletvekili
arkadaşlarımızla görüşmeye giden Grup Başkan Vekilimiz Çağlar Demirel ve 4
milletvekilinden oluşan heyetimizin, Kocaeli Valisinin keyfî bir emriyle,
Kandıra’ya girişine izin verilmemiştir. Herkesin seyahat edebildiği bu ilçeye
bir tek milletvekili heyetimizin girişleri engellenmiştir. 1980’li yıllarda
bile cezaevlerinde böyle bir faşizan tutum yoktu. Bu, kabullenilecek bir durum
değildir. Tamamen siyasi olan bu tutumu kınıyorum. Hep “Yargı, yargı.”
diyorsunuz, acaba dün bu yolu yargı mı kapattı? Barışı savunmak için çırpınan
ve bedel ödeyen bu vekillerimizi ziyaret etmenin kime zararı olurdu? Acaba AKP
grup başkan vekillerini bile dinlemeyen kirli bir yapı mı var? Demokratik bir ülkede
yaşadığımızı kim iddia edebilir? Adalet Bakanına soruyorum: Sizin adaletiniz bu
mu? 
BAŞKAN
– Sayın Balbay…
11.- İzmir Milletvekili Mustafa Ali
Balbay’ın, İzmir Menderes’te kız çocuklarını taciz eden müdürü açığa çıkaran
öğretmen Saadet Özcan’ı kutladığına ve herkesi bu tür davalarda duyarlı olmaya
çağırdığına ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Sevgili
arkadaşlar, bugün İzmir’de şu saatlerde, Bayraklı Adliyesinde bir dava var.
Menderes’te yaşları 6 ile 11 arasında değişen 8 kız çocuğunu taciz eden müdürü
tek başına açığa çıkaran Saadet öğretmen, bu davanın, önce tutuksuz
yargılanmasını protesto edip kamuoyu oluşturdu ve tutuklu yargılama devam
ediyor. Saadet öğretmeni kutluyoruz. Şu anda İzmir’de pek çok kişi onu yalnız
bırakmadı. Saadet öğretmen “Okulun kapısı kilitliydi, müdürün odası kilitliydi;
zorla açtım ve her şeyi ortaya çıkardım.” demişti. Şu anda Türkiye’de,
Adana’daki yangın gibi milyonlarca öğrencinin yaşamında, yüreğinde yangın var.
Millî eğitim demek öğretmen demek. Buna karşı da mücadele eden öğretmen var,
öğretmenler var. Saadet öğretmeni gerçekten kutluyoruz ve herkesi bu tür
davalarda duyarlı olmaya ve başı çeken kişilere yardımcı olmaya çağırıyoruz.
Bazen bir kişinin çığlığı, çığ gibi büyür ve milyonlar onu görür. 
BAŞKAN
– Sayın Kavcıoğlu…
12.- Bayburt Milletvekili Şahap
Kavcıoğlu’nun, 3 Aralık Dünya Engelliler Günü’ne ilişkin açıklaması
ŞAHAP
KAVCIOĞLU (Bayburt) – Engelli vatandaşlarımızın engelsiz bir hayat sürmeleri
için Hükûmetimizin yaptıklarını, inşallah daha da pozitif ayrımcılık yaparak
toplumun en faydalı insanları olmaları ve onların yaşam standartlarını en
yüksek seviyeye çıkarmak için gerekeni yapacağız. Bizler, engelli
vatandaşlarımızın ilgili eksikliklerinin giderilmesini bir lütuf olarak değil,
hakların sahiplerine teslim edilmesi olarak görüyoruz. Devlet ve millet olarak
en önemli sorumluluklarımızdan birisi, engelli vatandaşlarımızın sorunlarına
sahip çıkmak ve onların yaşam sevinçlerini yitirmeden mutlu bir yaşam sürmeleri
için çaba göstermektir. Hep birlikte engelsiz bir yaşam sürmek temennisiyle 3
Aralık Dünya Engelliler Günü’nü en kalbî duygularımla kutluyor, saygılar
sunuyorum. 
BAŞKAN
– Sayın Gündoğdu… 
13.- Kırklareli Milletvekili Vecdi
Gündoğdu’nun, on dört yıldır AKP hükûmetlerinin ve siyasetçilerin izlediği
ayrışma, kutuplaşma, toplumu bölme politikalarının ülkede iç barışı her gün
biraz daha zedelediğine ilişkin açıklaması
VECDİ
GÜNDOĞDU (Kırklareli) - Teşekkür ediyorum Sayın Başkan.
On
dört yıldır AKP hükûmetlerinin ve siyasetçilerin izlediği ayrışma, kutuplaşma,
toplumu bölme, parçalama politikaları ülkede iç barışı her gün biraz daha
zedelemektedir. Hain terör saldırısı sonucu şehit edilen Derik Kaymakamı ve
ülke içinde ve dışında kahramanca canı pahasına vatanı için şehit düşmüş
evlatlarımız, neden 15 Temmuz şehitlerine sağlanan imkânlardan
yararlanamamaktadır? Neden şehitler arasında bir ayrımcılık yapma ihtiyacı
duyulmuştur? Bu açık ve net ayrımcılıkla şehitlerimizin kemiklerinin
sızlamasına, anaların bir kez daha ağlamasına nasıl izin veriliyor? Hiç mi
vicdanlar sızlamıyor?
Teşekkür
ediyorum Sayın Başkan.
BAŞKAN
– Sayın Deligöz…
14.- Erzurum Milletvekili Orhan Deligöz’ün,
1 Aralık Türk kadınının siyasal haklarını kazanmasının 81’inci yıl dönümüne, 8
Aralıkta Atatürk Kültür Merkezi’nde düzenlenecek Erzurum Günleri etkinliği ile
12-17 Şubatta Erzurum’da yapılacak EYOF müsabakalarına tüm milletvekillerini
davet ettiğine ilişkin açıklaması
ORHAN
DELİGÖZ (Erzurum) – Teşekkür ediyorum Sayın Başkanım.
Değerli
milletvekilleri, bugün, 1 Aralık 1935’te Türk kadınının siyasal haklarının
kazandığı gündür. Bu vesileyle, Meclisteki kadın milletvekillerimizin nezdinde
tüm Türk kadınlarını kutluyorum. Bundan sonra da daha fazla bir şekilde siyasi
faaliyetlerde bulunmalarını önemsiyorum.
Bu
vesileyle, önümüzdeki günlerde, 8 Aralıkta saat 11.00’de Atatürk Kültür
Merkezi’nde Erzurum’un tanıtım günlerine bütün Meclisimizi, Ankara’da yaşayan
bütün Ankaralıları davet ediyorum.
Bir
de, 12 Şubatta Erzurum’da EYOF müsabakaları yapılacaktır. EYOF’un açılımı,
Avrupa Gençlik Olimpik Oyunlarıdır. 
(Mikrofon
otomatik cihaz tarafından kapatıldı) 
ORHAN
DELİGÖZ (Erzurum) – 39 ayrı ülkenin sporcuları katılacaktır. Erzurum’da çok
güzel kayak imkânları vardır ve kış sporları yapılmaktadır. Bu vesileyle, tüm
vekillerimizi bu kışın kış sporlarını izlemek ve kış sporlarını yapmak üzere
şubat ayında Erzurum’umuza davet ediyorum.
Teşekkür
ediyorum. Sağ olun, var olun.
BAŞKAN
– Sayın Arık…
15.- Kayseri Milletvekili Çetin Arık’ın,
Kırşehir’de sanayi ve nüfusun eridiğine, işsizliğin arttığına ve AKP’nin neden
Kırşehir’i cezalandırdığını öğrenmek istediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
1954
yılında Demokrat Parti, Kırşehir’de istediği oyu alamayınca bu şehrimizi
cezalandırıp ilçe yapmıştı. Anlamadığım noktaysa AKP neden Kırşehir’i
cezalandırıyor? Bugün Kırşehir’in 2 milletvekilinin 2’si de AKP’den. Aslında 3
olan milletvekili sayısı, eriyen nüfus nedeniyle 2’ye düşmüş. Kırşehir’de
eriyen sadece nüfus da değil, sanayi de eriyor. Bu kentteki 48 fabrikadan 16’sı
kapatılmış. Kırşehir’deki işsizlik, yüzde 13,9’la Türkiye ortalamasının da
üzerinde. 
Kırşehir’de
30 olan belediye, AKP döneminde 10’a düştü. Kırşehir bu gidişle tekrar ilçe
olacak. Kırşehir İl Başkanımız Sayın Yılmaz Zengin ve Kırşehirliler soruyor:
“Kırşehir size ne yaptı da bu güzel kentimizi cezalandırıyorsunuz? Yandaşınızın
bir kalemde silinen 422 milyonluk vergi borcu bile bizi kalkındırmaya yeterdi.”
diyorlar. “Artık ‘millet’ diyerek bizi kandırmayın. Sizin ‘millet’ten
anladığınız sadece yandaşınız mı?” diye soruyorlar. 
Teşekkür
ederim.
BAŞKAN
– Teşekkür ederiz. 
Sayın
milletvekilleri, normalde bitti, 15 milletvekili konuştu. Ancak Sayın Tüm, hem
sisteme girememesinden kaynaklı hem de Balıkesir’in Ayvalık ilçesinde yaşanan
sel felaketiyle ilgili konuşma ya da açıklama yapacağına dair bizi özel
bilgilendirdiği için mikrofonunu açıyorum. 
Buyurunuz
Sayın Tüm. 
16.- Balıkesir Milletvekili Mehmet Tüm’ün,
yaşanan sel felaketi nedeniyle Ayvalık halkının Hükûmetten destek beklediğine
ilişkin açıklaması
MEHMET
TÜM (Balıkesir) – Teşekkür ederim Sayın Başkan. 
Geçtiğimiz
pazartesi günü Ayvalık ilçemizde büyük bir sel felaketi yaşandı. Bu vesileyle
bir kez daha hemşehrilerime geçmiş olsun dileklerimi iletiyorum. 
Buradan
Hükûmete soruyorum: Ayvalık ilçemizi afet bölgesi ilan edecek misiniz? Ayvalık
ilçemizde hasar tespit çalışması yapıldı mı? Hasarın toplam bedeli ne kadardır?
Yurttaşlarımızın acil ihtiyaçları karşılanmış mıdır? Bunun için herhangi bir
ödeme yapılacak mıdır? Valiliğe veya belediyeye bu konuda bir ödenek gönderildi
mi? Ayvalık halkı, Hükûmetten bu konuda destek beklemektedir. Bu desteği
verecek misiniz? Esnafımızın vergi ve prim borçlarını ertelemeyi düşünüyor
musunuz? Ayvalıklı yurttaşlarımız sizden acil çözüm beklemektedir. 
BAŞKAN
– Teşekkür ederiz. 
Sayın
milletvekilleri, birleşime yirmi dakika ara veriyorum. 
Kapanma Saati: 14.39
İKİNCİ OTURUM
Açılma Saati: 15.25
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin İkinci
Oturumunu açıyorum. 
Birleşime on beş
dakika ara veriyorum.
Kapanma Saati: 15.26
ÜÇÜNCÜ OTURUM
Açılma Saati: 16.04
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Üçüncü
Oturumunu açıyorum. 
Gündeme geçmeden
önce sayın grup başkan vekillerine söz vereceğim. 
Sayın Akçay
“Daha sonra.” diyor ama Halkların Demokratik Partisi grup başkan vekili şu anda
yok, Cumhuriyet Halk Partisi grup başkan vekili şu anda yok. 
Adalet ve
Kalkınma Partisi Grup Başkan Vekili Sayın Muş, önce size söz verelim.
Sayın Akçay
geldi, sonra da size vereceğiz.
Buyurun.
17.- İstanbul Milletvekili Mehmet Muş’un,
Adana Aladağ’daki faciada kusur ve ihmali olanların en kısa sürede gereken
cezaları alacağına, yıllardır Suriye’deki iç savaşa duyarsız kalan, Esed’in ve
DAEŞ’in katliamlarına göz yuman dünyanın Suriye’deki ölümlere kör, sağır ve
dilsiz kaldığına, Türkiye’nin 3 milyon Suriyeliye kucak açarken dünyaya
insanlık dersi verdiğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; önceki gün Adana Aladağ’daki
acı hadise sonrası dün Mecliste yaptığımız konuşmada, AK PARTİ iktidarı olarak
bu konunun sonuna kadar takipçisi olacağımızı ifade etmiştik. Bu kapsamda,
Türkiye Büyük Millet Meclisi bünyesinde bir araştırma komisyonu kurulması için
süreci inşallah bu Parlamento başlatacaktır. Zaten, adli ve idari soruşturmalar
da devam ediyor. Kusur ve ihmali olanlar en kısa sürede gereken cezaları
alacaktır. 
Esed
güçlerinin bombaladığı Halep’te uzun süredir büyük bir insani dram yaşanıyor.
Esed’in uçakları, tankları Halep’i yok ediyor ve varil bombaları çocukların,
bebeklerin üzerine yağıyor. Halep’ten gelen görüntüler içimizi yakıyor,
yüreğimizi dağlıyor. DAEŞ, Suriye’de hangi katliamları yapıyorsa aynısını Esed
de yapıyor. Halep yanıyor, Halep yıkılıyor. Dünya bu insanlık dramını sadece
izliyor. Halep’te aslında sadece Halepli çocuklar değil tüm insanlık ölüyor,
insanlığın vicdanı ölüyor. Yıllardır Suriye’deki iç savaşa duyarsız kalan,
Esed’in ve DAEŞ’in katliamlarına göz yuman dünya, Suriye’deki ölümlere kör,
sağır ve dilsiz kalıyor. 
Özellikle
Batı dünyası, Halep’te ölen insanlara sadece birer istatistik olarak bakıyor.
Paris’te ölen çocuk ile Suriye’de ölen çocuk aynı tutulmuyor. Paris’te terör
saldırısı olunca ayağa kalkan dünya, Suriye’de her gün ölen çocuklar için ayağa
kalkmıyor. Suriyeli çocukların petrol kuyuları yok diye, Suriye’nin yer altı
zenginlikleri yok diye oraya müdahale edilmiyor, katliamlara göz yumuluyor.
Başta ekonomik konular olmak üzere, birçok küresel mesele için acil toplantılar
yapıp karar alan uluslararası kuruluşlar, tam beş yılı aşkın süredir Suriye’yle
ilgili çözüme yönelik en ufak bir somut adım atmıyor. Türkiye, 3 milyon
Suriyeliye kucak açarken, ensar bilinciyle Suriyeli kardeşlerine ev sahipliği
yaparken aslında dünyada da insanlık dersi veriyor. 
(Mikrofon
otomatik cihaz tarafından kapatıldı)
BAŞKAN
– Açıyorum Sayın Muş.
Buyurun.
MEHMET
MUŞ (İstanbul) – “Esed’in iç işlerine karışmayın.” diyenlere sormak istiyorum:
Esed’in iç işleri çocukları, bebekleri öldürmek mi? Türkiye’ye ve dünyaya
terörizm ihraç etmek mi? 
Teşekkür
ederim.
BAŞKAN
– Teşekkür ederiz Sayın Muş.
Sayın
Akçay, buyurun.
18.- Manisa Milletvekili Erkan Akçay’ın, 30
Kasım “Egemenlik kayıtsız şartsız milletindir.” ilkesinin Türkiye Büyük Millet
Meclisi kürsüsüne yazılışının 91’inci yıl dönümüne ve egemenliğin kaynağının
milletimiz olduğunu ilan eden Gazi Mustafa Kemal Atatürk’ü ve Kurtuluş
Savaşı’nın şehit ve gazilerini saygıyla ve minnetle andığına ve Halep’in bir
toplu mezara dönüştürülmesine sessiz kalınmaması gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Dün,
Türkiye Büyük Millet Meclisinin temel dayanağını oluşturan “Egemenlik kayıtsız
şartsız milletindir.” ilkesinin âdeta bir mühür olarak Türkiye Büyük Millet
Meclisi kürsüsüne yazılışının 91’inci yıl dönümüydü. Bugün, kürsünün
arkasındaki duvarda tamamı büyük harflerle yazılı bulunan ve Türkiye
Cumhuriyeti’nin kuruluşuna ışık veren bu ilke, Anayasa'mızın “Egemenlik”
başlıklı 6’ncı maddesinde de aynen şöyle ifade edilmektedir: 
“Egemenlik,
kayıtsız şartsız Milletindir.
Türk
milleti, egemenliğini, Anayasanın koyduğu esaslara göre, yetkili organları
eliyle kullanır.
Egemenliğin
kullanılması, hiçbir surette hiçbir kişiye, zümreye veya sınıfa bırakılamaz.
Hiçbir kimse veya organ kaynağını Anayasadan almayan bir Devlet yetkisi
kullanamaz.”
Bu
ilke, ülkemizi alakadar eden siyasi, ekonomik iç ve dış her türlü kararın
yalnızca Türk milletine ait olduğu, başka hiçbir kurum, kuruluş, devlet, kişi
veya müessesenin alınan bu kararlarda hükümranlık haklarına sahip olamayacağı,
egemenlik haklarından kısmen veya tamamen vazgeçmek anlamında teslimiyetçi
hiçbir yaklaşımın kabul edilemeyeceği ve bunlara kati surette müsaade
edilmeyeceği anlamı taşır.
Bu
vesileyle, egemenliğin kaynağının milletimiz olduğunu ilan eden Gazi Mustafa
Kemal Atatürk’ü ve Türk milletinin egemenlik hakkını kazanmasına vesile olan
Kurtuluş Savaşı’mızın aziz şehit ve gazilerini saygıyla, rahmet ve minnetle
anıyorum.
Halep’teki
gelişmeleri de kaygıyla izliyoruz. 15 Kasımdan beri Halep, Suriye Rejim Ordusu,
Şii milisler ve YPG’nin saldırısı altındadır.
(Mikrofon
otomatik cihaz tarafından kapatıldı)
BAŞKAN
– Sayın Akçay, açıyorum.
Buyurun.
ERKAN
AKÇAY (Manisa) – Suriye’nin Halep kentinde bir ölüm kalım savaşı verilmektedir,
insanlık Halep’te sınavdan geçmektedir. 2012’den beri saldırı altında olan
Halep’te, Dünya Gıda Örgütünün açıklamasına göre, 13 Kasımdan itibaren su ve
gıda stoku da tükenmiştir. Üstelik, Halep’e insani yardım ulaştıran yollarda da
tıkanıklıklar mevcuttur. Halep’te insanlığın kültür varlığı, ortak mirası ve
sorumluluğu çökmektedir, yeni bir insani kriz kapıdadır. Kilis’e 60 kilometre
uzaklıktaki bu ata yadigârı kent sahipsiz bırakılmamalıdır. Halep’in bizim için
Gaziantep’ten, Kilis’ten bir farkı yoktur ve Halep’in bir toplu mezara
dönüştürülmesine sessiz kalınmamalıdır diyor, teşekkür ediyorum. 
Teşekkür
ederim Sayın Başkan. 
BAŞKAN
– Teşekkür ederiz Sayın Akçay. 
Sayın
Demirel, buyurun. 
19.- Diyarbakır Milletvekili Çağlar
Demirel’in, tutuklu HDP’li milletvekillerine ziyaret etmek için Kandıra’ya
girmelerine izin verilmemesinin tam bir faşizm olduğuna, bu uygulamanın
sorumlularının açığa çıkarılması gerektiğine ve bütün milletvekillerinin aynı
statüde olması gerekirken neden eşit uygulamaya tabi tutulmadıklarını öğrenmek
istediğine ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan. 
4
Kasım darbesiyle gerçekleştirilen, eş başkanlarımızın ve milletvekili
arkadaşlarımızın hukuk dışı uygulamayla rehin tutulmasına dair bugüne kadar
yapmış olduğumuz tartışma ve konuşmalarımıza ek olarak, dün Kandıra Cezaevine
gidip eş başkanımız, grup başkan vekilimiz ve milletvekili arkadaşlarımızla bir
görüşme yapmak istedik Sayın Başkan. Fakat, aslında bu ülkenin kim tarafından
yönetildiğini sormak istiyorum, bu Genel Kurulda bütün Türkiye halklarına
sormak istiyorum: Hangi ülkede milletvekilleri bir yoldan geçip bir ilçeye
giderken ilçeye alınmıyor ve cezaevine 1 kilometre kala o yoldan geçilmesine
izin verilmiyor? Bu, sadece Türkiye’de yaşanan bir durumdur ve bunun adı
faşizmdir; başka bir adı yoktur. Türkiye’de gerçekleştirilen bu hukuk dışı
uygulamalar nasıl ki milletvekili ve eş başkanlarımızın rehin alınmasıyla
gerçekleştiyse, aynı demokrasiye vurulan darbeyi, siyasi kararla alınan bu
yöntemi bir kez daha kınamak istiyorum. 
Sayın
Başkan, biz dün 5 milletvekili arkadaşımız ve hukukçu arkadaşlarımızla birlikte
cezaevinde milletvekili arkadaşlarımızı, eş başkanımızı ziyaret etmek istedik
ve bizim bu ilçeye girişimiz engellendi. Bırakın cezaevine gitmek, bırakın
cezaevindeki idareyle, müdürle görüşmek, ilçeye ve cezaevine girişimiz bile
engellendi. Kim tarafından? Vali tarafından engellendiği söyleniyor ve valinin…
Oradaki polislere ya da işte jandarmaya “Milletvekilleri bu ilçeye giremez, bu
yoldan geçemez.” emrini kim verdi? Bunun derhâl açığa çıkarılması gerekiyor. 
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Demirel, buyurun. 
ÇAĞLAR
DEMİREL (Diyarbakır) – Siz hukuk dışı bir kararla milletvekillerimizi rehin
alacaksınız, sonra yasama organında milletvekili olan arkadaşlarımızı rehin
tutacaksınız ve onları ziyarete gitmek isteyen milletvekillerinin yolunu
keseceksiniz. Bu faşizmdir.
Kimdir
bu ülkeyi yöneten? Soruyoruz: Elinde hiçbir belgesi olmadan, hiçbir gerekçe
göstermeden oradaki jandarma ve kolluğun bizi ilçeye almamasının yetkisini kim
vermiştir onlara? Bu ülke kim tarafından yönetiliyor? Yani, Adalet Bakanı mı
bunun sorumlusu? İçişleri Bakanı mı? Kimdir bunun sorumlusu, bu açığa
çıkmalıdır. 
Biz,
milletvekili arkadaşlarımız ile buradaki, Parlamentodaki bütün milletvekilleri
ve içeride rehin tutulan arkadaşlarımız aynı statüdeyiz. Hiçbir milletvekilinin
birbirinden farkı yoktur. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Toparlıyorum Başkan. 
BAŞKAN – Açıyorum, buyurun. 
ÇAĞLAR DEMİREL (Diyarbakır) – Birbirinden farklı
olmayan haklarımıza karşı neden eşit uygulamaya, neden hukuki uygulamaya tabi
tutulmadığımızı ben Meclis Başkanına soruyorum, sizin aracılığınızla Meclis
Başkanına bu soruyu soruyorum. 
Milletvekillerini rehin alanlar, bu siyasi kararı
ortaya koyanlar bir gün gelip buradan hesap vereceklerdir. Onların yasama
faaliyetini engelleyenlerin, bizlerin onları görmesini engelleyenlerin Meclis
Başkanı tarafından açığa çıkarılmasını ve bunun Genel Kurulda tüm kamuoyuyla
paylaşılması gerektiğini ifade ediyorum. 
Teşekkür ediyorum. 
BAŞKAN – Teşekkür ederiz Sayın Demirel. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, bir milletvekilinin bir ilçeye girişinin engellenmesinin izah
edilir hiçbir yanı olmadığına ve bu konuyu Meclis Başkanıyla görüşeceğine
ilişkin konuşması
BAŞKAN
– Aslında dün de ifade ettik. Özellikle siz yoldayken Kandıra’ya girişinizin
engellendiğine dair bize vermiş olduğunuz bilgi üzerinden birkaç görüşme
gerçekleştirdik ancak bu görüşmelerin sonuç vermediğini özellikle buradan ifade
etmek istiyorum. Siz dâhil 5 milletvekili bir ilin ilçesine gidemedi ve bu
gidiş engellendi. 
Elbette
ki seyahat özgürlüğü çerçevesinde, bırakın normal, sıradan bir insanın, bir
milletvekilinin bir ilçeye girişinin engellenmesinin elbette ki izah edilir
hiçbir yanı, hiçbir gerekçesi yoktur.
Sayın
Meclis Başkanıyla bu konuyu görüştüm. Kendisi, valiyle görüşeceğini, sorunu
çözeceğini ifade etmesine rağmen, ne yazık ki sorun çözülmedi ve sizler geri
dönmek durumunda kaldınız.
Buradan
ben de bir kez daha, bu uygulamanın antidemokratik bir uygulama olduğunu ve
seyahat özgürlüğü kapsamında hiçbir insanın bu tür engellerle karşılaşmaması
gerektiğini, hele hele bir milletvekilinin, 5 milletvekilinin bir ilçeye
girememesinin kabul edilir hiçbir yanı olmadığını ifade etmek istiyorum.
Meclis
Başkanıyla bu konuyu bir kez daha görüşeceğim. Kendisiyle görüşeceğim birçok
konu var aslında çünkü son dönemlerde, başta tutuklamalar olmak üzere,
engellemeler ve buradan ifade edemeyeceğim birçok şeyin kendisi aracılığıyla
çözülmesi konusunda görüşmeler yapacağım. 
Bilgilendirdiğiniz
için bir kez daha teşekkür ediyorum Sayın Demirel.
Şimdi,
Sayın Altay, siz de sıra. 
Buyurunuz,
siz kaldınız.
IV.- AÇIKLAMALAR (Devam)
20.- İstanbul Milletvekili Engin Altay’ın,
Oturum Başkanı TBMM Başkan Vekili Pervin Buldan’ın yaptığı açıklamasındaki
değerlendirmelere katıldığına ilişkin açıklaması
ENGİN ALTAY (İstanbul) – Sizden sonra konuşmak çok
doğru değil teamüller açısından. Temennilerinize katılıyorum. Usul, grup başkan
vekilleri konuşur önemli hususlarda, sonra… Başkanlık değerlendirme yaptıktan
sonra tekrar konuşmayı usul ve etik açısından doğru bulmamakla birlikte,
değerlendirmelerinize katıldığımı belirtmek isterim.
BAŞKAN – Teşekkür ederim Sayın Altay.
Siz olmadığınız için ben son söz olarak konuşmamı
yaptım.
ENGİN ALTAY (İstanbul) – Tabii, tabii, evet.
BAŞKAN – Siz burada olsaydınız, sizden sonra
konuşacaktım.
ENGİN ALTAY (İstanbul) – Mutlaka, tabii.
BAŞKAN - Yine de teşekkür ediyorum.
Sayın milletvekilleri, gündeme geçiyoruz.
Başkanlığın Genel Kurula sunuşları vardır.
VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, esas komisyon olarak Plan
ve Bütçe Komisyonuna, tali komisyon olarak da Millî Eğitim, Kültür, Gençlik ve
Spor Komisyonuna havale edilen (2/1477) esas numaralı Damga Vergisi Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin Kayseri Milletvekili Mustafa Elitaş tarafından geri alındığına
ilişkin önerge yazısı (4/71)
BAŞKAN
- Sayın milletvekilleri, esas komisyon olarak Plan ve Bütçe Komisyonuna, tali
komisyon olarak da Millî Eğitim, Kültür, Gençlik ve Spor Komisyonuna havale
edilen (2/1477) esas numaralı Damga Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi Kayseri
Milletvekili Mustafa Elitaş tarafından geri alınmıştır.
Bilgilerinize
sunulur.
Meclis
araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- Mersin Milletvekili Baki Şimşek ve 19
milletvekilinin, köprü ve otoyollarda kullanılan HGS ve OGS sistemlerinden
gelen cezaların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/389)
Türkiye Büyük Millet Meclisi Başkanlığına
Vatandaşlarımızın
büyük sıkıntılar çektiği, köprü ve otoyollarda kullanılan HGS ve OGS
sistemlerinden gelen cezaların kapsamlı bir şekilde araştırılması, bu mağduriyetlerin
ortadan kaldırılması, kesilen cezaların sürücülere zamanında bildirilmemesinden
dolayı biriken yüksek miktardaki faizlerin silinmesi ve sadece anaparasının
ödenmesi, ayrıca bu sistemlerdeki sıkıntıların nelerden kaynaklandığı ve en
önemlisi bu sorundan dolayı büyük sıkıntılar çeken vatandaşlarımızın
sorunlarının giderilmesine yardımcı olmak için Anayasa’nın 98’inci, İç Tüzük’ün
104’üncü ve 105’inci maddeler gereğince Meclis araştırması açılmasını arz
ederiz.
1) Baki
Şimşek (Mersin)
2) Mustafa
Mit (Ankara)
3) Mustafa
Kalaycı (Konya)
4) Arzu
Erdem (İstanbul)
5) Deniz
Depboylu (Aydın)
6) İsmail
Ok (Balıkesir)
7) Erkan
Haberal (Ankara)
8) Ruhi
Ersoy (Osmaniye)
9) Ümit
Özdağ (Gaziantep)
10) Mehmet
Parsak (Afyonkarahisar)
11) Kamil
Aydın  (Erzurum)
12) Fahrettin
Oğuz Tor (Kahramanmaraş)
13) Saffet
Sancaklı (Kocaeli)
14) Nuri
Okutan (Isparta)
15) Yusuf
Halaçoğlu (Kayseri)
16) Mehmet
Necmettin Ahrazoğlu (Hatay)
17) Seyfettin
Yılmaz (Adana)
18) Erhan
Usta (Samsun)
19) Kadir
Koçdemir  (Bursa)
20) Mehmet
Erdoğan (Muğla)
Gerekçe:
Hızlı
Geçiş Sistemi (HGS), 17/9/2012 tarihinde İzmir-Aydın Otoyolu, İzmir-Çeşme
Otoyolu, boğaz köprüleri, Avrupa Otoyolu, Anadolu Otoyolu ve
Niğde-Mersin-Şanlıurfa Otoyollarındaki ücret toplama istasyonlarında PTT Genel
Müdürlüğü tarafından devreye alınmıştır. Bu kanunun yürürlüğe girmesinden ve
HGS-OGS sistemlerinin kullanılmaya başlanmasından bu yana uygulamadaki bazı
yanlışlıklar dolayısıyla vatandaşlarımız bazı sorunlar yaşamışlardır.
HGS
ve OGS’lerin devreye girmesinden sonraki süreçte vatandaşlarımızdan, bu
sistemden kaynaklanan çok fazla sayıda şikâyetler almış bulunmaktayız. Bu
şikâyetlerin başında belki de en göze çarpan vatandaşlarımıza gelen çok yüksek
miktardaki para cezalarıdır. Kimi vatandaşlarımıza bu sistemlerden kaynaklanan
sorunlardan dolayı 20-25 milyarlara varan para cezaları gelmiştir. Yine bir
vatandaşımıza, Nisan 2014’te sattığı aracına Ekim ve Kasım 2014’te cezalar
gelmiştir. Bir başka vatandaşımıza ise HGS kartında para yetersiz olduğu için
ceza gelmiş ve bu vatandaşımız da bir hafta içerisinde gerekli işlemi yaparak
parasını yatırmıştır ancak bu vatandaşımıza bir yıl sonra yaklaşık 940 TL para
cezası gelmiştir. Köydeki traktöre dahi otoban cezası gelmiştir.
Yukarıdaki
verdiğimiz sebeplerden dolayı mağdur olan vatandaşlarımızın sıkıntılarının
ortadan kaldırılması, kesilen cezaların sürücülere zamanında bildirilmemesinden
dolayı biriken yüksek miktardaki faizlerin silinmesi ve sadece anaparasının
ödenmesi, gelen bu cezaların sebebinin araştırılması için gerekli
düzenlemelerin yapılması amacıyla bir Meclis araştırmasının açılmasında fayda
görmekteyiz.
2.- Mersin Milletvekili Baki Şimşek ve 19
milletvekilinin, seracılık faaliyetlerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/390)
Türkiye Büyük Millet Meclisi Başkanlığına
Ülkemizde
yapılmakta olan seracılık faaliyetlerinin mevcut sorunlarını ve bu sorunların
çözüm yollarını bulmak, seracılık faaliyetlerini geliştirmek ve Türkiye'nin
sahip olduğu ekolojik özellikleri göz önünde bulundurularak sebze ve meyve
üretimini artırmak amacıyla seracılık faaliyetlerini yaygınlaştırmak için
Anayasa’nın 98’inci ve Türkiye Büyük Millet Meclisi İçtüzüğü’nün 104’üncü ve
105’inci maddeleri uyarınca bir Meclis araştırması açılmasını arz ederiz.
1)
Baki Şimşek (Mersin)
2)
İsmail Ok  (Balıkesir)
3)
Fahrettin Oğuz Tor  (Kahramanmaraş)
4)
Saffet Sancaklı  (Kocaeli)
5)
Mustafa Mit  (Ankara)
6)
Mustafa Kalaycı  (Konya)
7)
Arzu Erdem  (İstanbul)
8)
Deniz Depboylu  (Aydın)
9)
Erkan Haberal  (Ankara)
10)
Ruhi Ersoy  (Osmaniye)
11)
Ümit Özdağ  (Gaziantep)
12)
Mehmet Parsak  (Afyonkarahisar)
13)
Kamil Aydın  (Erzurum)
14)
Nuri Okutan  (Isparta)
15)
Yusuf Halaçoğlu  (Kayseri)
16)
Mehmet Necmettin Ahrazoğlu  (Hatay)
17)
Seyfettin Yılmaz  (Adana)
18)
Erhan Usta  (Samsun)
19)
Kadir Koçdemir  (Bursa)
20)
Mehmet Erdoğan  (Muğla)
Gerekçe:

Tarım
faaliyetleri geçmişte olduğu gibi günümüzde de insanların en önemli uğraş alanını
oluşturur. Nüfusun sürekli artışı, temel besin maddeleri ihtiyacının büyümesi,
tarımsal üretime duyulan ihtiyacın giderek artmasına neden olmaktadır. Ancak
tarım ürünlerine duyulan ihtiyacın artmasıyla birlikte, sanayi tesisi, yerleşme
alanı açmak gibi nedenlerden dolayı tarım alanlarının giderek azalması
seracılık faaliyetlerinin gelişmesine neden olmuştur.
Ülkemizde
1940 yıllarında Antalya çevrelerinde başlayan seracılık faaliyetleri genellikle
Akdeniz ve Ege bölgelerinde yapılmaktadır. Son yıllarda da GAP projesiyle
birlikte Güneydoğu Anadolu Bölgesi’nde seracılık faaliyetleri hız kazanmıştır.
Türkiye İstatistik Kurumunun verilerine göre, örtü altı alanlarımızın yüzde
95’inde sebze, yüzde 4'ünde süs bitkileri, yüzde 1'inde meyve (muz, çilek)
yetiştirilmektedir. Ülkemiz sahip olduğu ekolojik özellikleri nedeniyle sebze
ve meyve çeşitliliği bakımından çok avantajlı konumdadır. Gerek sebze ve meyve
yetiştiriciliğinde gerekse yetiştirilen bu sebze ve meyvelerin ithalatında
seracılık faaliyetleri çok önemli bir etki yaratacaktır.
Seracılık
faaliyetlerinin faydaları: Sadece çeşitli sebze meyve yetiştirmekle kalmamakta,
kırsal kesimde refah düzeyini artıran, belirli bir alandan daha fazla ürün
almayı sağlayan ve işsizliği büyük ölçüde azaltan bir iş koludur. Ayrıca,
seralar sayesinde üretime elverişli küçük tarım alanlarından daha fazla ürün
elde etmek, pazara sürekli ürün sağlamak gibi faydalar da bulunmaktadır. Tüm bu
saydığımız faydalarla birlikte, gerekli seraların kurulması için gereken sanayi
malzemelerinin de üretimiyle beraber yeni sanayi kollarının doğması da
sağlanmaktadır.
Yukarıda
saydığımız tüm bu faydalar göz önüne alındığında, seracılık faaliyetlerinin
sadece belirli bir alanda değil ülkenin farklı bölgelerinde de geliştirilmesini
sağlamak; seralarda kullanılan teknolojilere bakılınca, ülkemizde genelde küçük
çapta olan, çok fazla teknoloji gerektirmeyen, genellikle de aile işletmesi
olarak kullanılan seraları geliştirmek ve kapasitesini artırmak; bu şekilde,
küçük çaptaki seraların yanı sıra, büyük çapta faaliyet gösteren ve bünyesinde
ziraat mühendisleri çalıştıran, iklimlendirmeyle ideal ısıları yakalamayı
başaran büyük ölçekli seralara gerekli teşvikleri vermek amacıyla bir Meclis
araştırması açılması seracılık faaliyeti için büyük fayda ve katkı
sağlayacaktır.
3.- HDP Grubu adına, Grup Başkan Vekili
Diyarbakır Milletvekili İdris Baluken’in, sosyal güvenlik kurumlarına ait
gayrimenkullerin satış ve devir işlemlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/391)
Türkiye Büyük Millet Meclisi Başkanlığına
SSK,
BAĞ-KUR ve Emekli Sandığının birleştirilip Sosyal Güvenlik Kurumunun
oluşturulması esnasında bu kurumlara ait gayrimenkuller Hükûmet tarafından
TOKİ'ye, Hazineye, Sağlık Bakanlığına, diğer kamu kurumlarına devredilmiştir.
Devredilen taşınmazların bir kısmı özel girişimlere, otel projeleri gibi
girişimlere konu edilmiş ve zenginleştirme aracı olarak kullandırılmıştır.
Devredilen taşınmazlar çalışanların emeklerinin sömürülmesinin yoludur. 2005
süreci sonrasında yapılan satışlar ve devirlerin elden çıkarılma bedelleri ile
ardından sağlanan değer artışlarının belirlenmesi ve emeklilere
yansıtılabilmesi için Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılması için gereğini arz ve teklif
ederiz.
 İdris
Baluken
 Diyarbakır
 HDP
Grup Başkan Vekili
Gerekçe:
Türkiye'de
1945 yılında İşçi Sigortaları Kurumu Yasası, ardından 1949 yılında çıkarılan
Emekli Sandığı Kanunu ve 1964 yılında çıkarılan 506 sayılı Sosyal Sigortalar
Kurumu Kanunu’yla ülkemizde gerçek anlamda sosyal güvenlik mevzuatı uygulamaya
geçmiştir.
Bu
kanunların çıkarılmasıyla ücretli çalışanların sosyal güvenlikleri
düzenlenirken, kendi nam ve hesabına çalışan esnafın sosyal güvenliğe kavuşması
ise 1479 sayılı BAĞ-KUR Kanunu’nun çıkarılmasıyla sağlanmış ve böylece
ülkemizde sosyal güvenlik sistemi üçlü sacayağı üzerine oturtulmuştur.
Üç
kurumdan SSK, daha sonra prim ödeyen sigortalıları ile bunların bakmakla
yükümlü oldukları aile bireylerine sağlık hizmeti sunmak üzere sağlık alanına
yatırım yapmış ve Türkiye'nin her tarafında kurduğu sağlık tesisleriyle hak
sahibi yurttaşlara sağlık hizmeti sunmuştur. Yıllarca süren bu uygulamayla
işçiler ile aile bireyleri sağlık ve sosyal güvenlik haklarından
yararlanmıştır.
Çalışanların
ödedikleri primlerin sağladığı olanakları değerlendiren ve gerekli hizmeti
üretip sunmak amacıyla yatırım yapan bu kurumlardan özellikle SSK'nın sağlık
kuruluşları 1/6/2005 tarihinde çıkarılan 5283 sayılı Bazı Kamu Kurum ve
Kuruluşlarına Ait Sağlık Birimlerinin Sağlık Bakanlığına Devredilmesine Dair
Kanun gereğince Sağlık Bakanlığına devredilmiştir.
Sosyal
güvenlik kurumları, kaynaklarını iyi bir şekilde değerlendirmek ve gelecek
kuşaklara güçlü bir sosyal güvenlik yapısı devretmek için birçok gayrimenkul
edinmişlerdir. Değişik amaçlarla kullanılan bu gayrimenkullerin önemli bir
kısmı kiraya verilerek gelir elde edilmesinde değerlendirilmiştir.
Sosyal
güvenlik kurumlarının kuruldukları ilk yıllarda emekli aylığı ödememiş
olmaları, kaynaklarını bu yolla değerlendirmelerine olanak sağlamıştır.
Türkiye'de sosyal güvenlik kurumlarının yönetimleri iktidarlar tarafından
liyakat ölçüsüne bakılmaksızın atandı. Bu da kurum yönetimlerinin bağımsız
karar vermesine ve kaynakların kurum yararına kullanılmasına engel olmuştur.
Dolayısıyla, kurumların kaynaklarının prim ödeyen sigortalıların yararına
kullanılmadığı tartışmaları sürekli olarak gündem konusu oldu.
Sosyal
güvenlik kurumlarının devasa kaynaklarının devleti yönetenler tarafından
ölçüsüzce kullanılması ve efektif olmayan yatırımlar yapılması, kurumların mali
sıkıntıya düşmelerine yol açmıştır. 1980'li yıllardan itibaren dünyaya hâkim
olan vahşi kapitalist anlayış devletin sosyal güvenlik sistemine yeterince kaynak
aktarmasını da engellemiştir. Bu anlayış Türkiye Cumhuriyeti Anayasası’nda
ifade edilen sosyal devlet ilkesine aykırıdır.
Kurumların
yeterliliği kamu yönetimince ilke olarak benimsenmiş olsa bile gelişmiş
demokrasilerde devlet, sosyal güvenlik kurumlarına ek kaynak aktarır. Diğer bir
deyişle, sosyal devlet ilkesi gereği, sosyal güvenlik kurumlarında gelir-gider
dengesi aranmaz. Giderlerin fazlalığı merkezî yönetim tarafından karşılanır.
Aslolan,
sosyal güvenlik kurumlarının sahip olduğu taşınmazların direkt ya da dolaylı
olarak yandaş kesimlere aktarılması değildir. Plan değişikliği yapılacaksa kamu
yararına olacak şekilde özelleştirmeden önce yapılması esastır. Sosyal güvenlik
kurumlarının kaynaklarının amaç dışı kullanıldığının bilinmesi önemlidir. Özellikle,
sosyal güvenlik kurumlarının kaynaklarının oluşmasında bu kurumlara yıllarca
prim ödeyen emekliler ile hâlen çalışan sigortalıların konu hakkında bilgi
sahibi olmaları önemlidir. Zira, bir anlamda bu kurumların asıl sahibi olan hak
sahiplerine primlerle edinilmiş mali kaynaklar ve mal varlıklarının nasıl
kullanıldığı konusunda yeterli bilgi aktarılmamaktadır.
Sosyal
güvenlik kurumlarına ait birtakım taşınmazların lüks otel projeleri veya ticari
amaçlı projelere peşkeş çekildiği kamuoyunca bilinmektedir. Tüm Emekliler
Sendikası verilerine göre, Kamulaştırma Kanunu 30’uncu madde kapsamında, 450
bin metrekare arsa ve üzerindeki yapı ile müştemilat satılmıştır. TOKİ'ye
satılan arsa miktarı 300 bin metrekare civarındadır. Yapılan bu satışlar arazi
miktarı üzerinden gerçekleşmiştir. 345 sağlık birimi Sağlık Bakanlığına
devredilmiştir.
Sosyal
güvenlik kurumlarının bugüne kadar edindikleri gayrimenkullerin (SSK sağlık
kuruluşları dâhil) ne kadarının hangi yöntemlerle kime satıldığı, ne kadarının
5283 sayılı Kanun gereği devredildiği, devredilen taşınmazların plan
değişiklikleriyle kimlere ne kadar rant sağlandığının araştırılarak kamuoyuna
ve emeklilere açıklanması seçilmişlerin temel sorumluluğudur.
BAŞKAN
– Sayın milletvekilleri, bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Birleşime
on beş dakika ara veriyorum. 
Kapanma Saati: 16.28
DÖRDÜNCÜ OTURUM
Açılma Saati: 17.05
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Dördüncü
Oturumunu açıyorum. 
Adalet ve
Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- AK PARTİ Grubunun, bastırılarak
dağıtılan 441, 439 ve 440 sıra sayılı Kanun Tasarılarının kırk sekiz saat geçmeden
gündemin “Kanun Tasarı ve Teklifleri ile Komisyonlardan Gelen Diğer İşler”
kısmının sırasıyla 2, 5 ve 6’ncı sıralarına, yine bu kısımda bulunan 205 sıra
sayılı Kanun Tasarısı’nın ise yine bu kısmın 3’üncü sırasına alınmasına ve
diğer işlerin sırasının buna göre teselsül ettirilmesine; Genel Kurulun 1
Aralık 2016 Perşembe günkü birleşiminde 341 sıra sayılı Kanun Tasarısı’na kadar
olan işlerin görüşmelerinin tamamlanmasına kadar çalışmalarını sürdürmesine,
205 sıra sayılı Kanun Tasarısı’nın görüşmelerinin tamamlanması durumunda Genel
Kurulun 2 Aralık 2016 Cuma günü toplanmamasına ilişkin önerisi 
Türkiye Büyük Millet Meclisi Başkanlığına
Danışma
Kurulunun 1/12/2016 Perşembe günü (bugün) yaptığı toplantıda siyasi parti
grupları arasında oy birliği sağlanamadığından, İç Tüzük’ün 19’uncu maddesi
gereğince grubumuzun aşağıdaki önerilerinin Genel Kurulun onayına sunulmasını
arz ederim. 
 Mehmet
Muş
  İstanbul

 AK
PARTİ Grup Başkan Vekili
Öneri:
Bastırılarak
dağıtılan 441, 439 ve 440 sıra sayılı Kanun Tasarılarının kırk sekiz saat
geçmeden gündemin “Kanun Tasarı ve Teklifleri ile Komisyonlardan Gelen Diğer
İşler” kısmının sırasıyla 2, 5 ve 6’ncı sıralarına, yine bu kısımda bulunan 205
sıra sayılı Kanun Tasarısı’nın ise yine bu kısmın 3’üncü sırasına alınması ve
diğer işlerin sırasının buna göre teselsül ettirilmesi; Genel Kurulun 01 Aralık
2016 Perşembe günkü (bugün) birleşiminde 341 sıra sayılı Kanun Tasarısı’na
kadar olan işlerin görüşmelerinin tamamlanmasına kadar çalışmalarını
sürdürmesi, 205 sıra sayılı Kanun Tasarısı’nın görüşmelerinin tamamlanması
durumunda Genel Kurulun 2 Aralık 2016 Cuma günü toplanmaması; önerilmiştir.
BAŞKAN
– Sayın milletvekilleri, öneri üzerinde Meral Danış Beştaş konuşacaklar.
Buyurun.
(HDP sıralarından alkışlar) 
Size
on dakika söz veriyorum.
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum.
Evet,
yine, bir birleşimde, oturumda, Türkiye'de içinde bulunduğumuz ortamı, tarihsel
süreci ve gerçekten Türkiye nereye doğru gidiyor, bu dışarıda yaşanan olaylar
ne kadar Meclise yansıyor ve Mecliste, biz hangi koşullarda, hangi perspektifle
ve hangi algıyla çalışıyoruz, bunu gerçekten güçlü bir şekilde tartışmaya
ihtiyacımız var. 
Sonuçta,
yasama organı, Türkiye Büyük Millet Meclisi, halkın temsil edildiği bir organ
olarak, demokrasilerde en önemli organ olarak faaliyetlerini sürdürüyor. OHAL
KHK’leriyle ülke yönetilirken, hukuk dışı uygulamalar almış başını giderken,
biz, burada, Parlamentoda, iktidar partisinin getirdiği, iktidar partisinin
hazırladığı, iktidar partisinin karar verdiği ve kendi çoğunluk gücüne
dayanarak buradan geçirdiği bir parlamenter faaliyet yürütüyoruz; muhalefet
olarak konuşuyoruz, Meclis İçtüzüğü’nün elverdiğince düşüncelerimizi,
önerilerimizi, Türkiye'nin bu karanlık girdaptan çıkması için, gerçekten, bütün
samimiyetimizle, içtenliğimizle bir öneri her gün, her gün sunuyoruz, ama dün
de ifade etmiştim, şu ana kadar hiçbir önerimiz kabul edilmedi.
Değerli
arkadaşlar, size çok önemli birkaç belge göstereceğim. Şu anda, biliyorsunuz,
Türkiye Büyük Millet Meclisinin üyeleri, parlamenterleri, partimizin eş genel
başkanları hâlâ cezaevlerindeler, rehin tutulmaya devam ediyorlar. Bu,
Parlamentonun eksik olmasıdır, meşruiyetinin tartışılır olmasıdır, buradaki
oylamanın sonuçlarının kesinlikle hukuka, yasaya, Anayasa’ya uygun olmaması
demektir; burada yapılacak Anayasa tartışmalarının, gidilecekse referandum
kararının hukuken sakat olmasıdır, butlanla malul olması demektir çünkü halk
iradesi bölünemez, halk ikiye ayrılamaz, ayrımcılık yapılamaz.
Değerli
arkadaşlar, bildiğiniz gibi, Eş Genel Başkanımız Figen Yüksekdağ Kandıra
Cezaevinde, Sayın Demirtaş da Edirne Cezaevinde. İkisi de tek kişilik
hücrelerde, odalarda, “hücre”yi düzeltiyorum, tecrit altında tutuluyorlar. Bu
öyle bir tecrit ki avukatla görüşmeleri bile kayıt altına alınıyor. Bu,
Diyarbakır Sulh Ceza Hâkimliğinin ve Cumhuriyet Başsavcılığının kararı değerli
arkadaşlar. Burada ne yazıyor biliyor musunuz? “29779 sayılı Resmî Gazete’de
yayınlanan ve hâlen yürürlükte bulunan 667 sayılı Kanun Hükmünde Kararname’nin
6/4 maddesi uyarınca şüphelinin -Demirtaş’ın yani- avukatlarıyla görüşmesi
sırasında toplum ve ceza infaz kurumunun güvenliğinin tehlikeye düşürülmesi,
terör örgütü veya diğer suç örgütlerinin yönlendirilmesi, bunlara emir ve
talimat verilmesi, yorumlarıyla gizli, açık ya da şifreli mesajlar iletilmesi
ihtimalinin bulunduğu kanaatine varıldığından görüşmelerinin teknik cihazla,
sesli veya görüntülü olarak kaydedilmesine, tutukluyla avukatının yaptığı
görüşmeleri izlemek amacıyla görevlinin hazır bulundurulmasına, tutuklunun
avukatına veya avukatın tutukluya verdiği belge veya belge örneklerine dosyalar
ve arasındaki konuşmalara ilişkin tuttukları kayıtlara el konulmasına…” karar
verilmiş değerli arkadaşlar. Diyarbakır 4. Sulh Ceza Hâkimliği, Diyarbakır
Cumhuriyet Başsavcılığı Terör Suçları Soruşturma Bürosunun talebiyle bunu karar
altına almış ve şu anda Eş Genel Başkanımızın avukatlarıyla yaptıkları bütün
görüşmeler, içeride görevli marifetiyle ve ses kaydı alınmak suretiyle, kamera
kaydıyla tespit edilmek suretiyle izlenmektedir. Tabii ki şunu parantez içinde
belirteyim: Bu kararı ne Kurtca Eker isimli cumhuriyet savcısı ne de Salih Zeki
Bilgin isimli hâkim vermemiştir. Bu kararı merkezî akıl, merkezî irade vermiştir.
Bu kararı, kesinlikle dokunulmazlıkların kaldırılmasının kampanyasının
yürütülmesinden başlayarak bugüne değin, yakalama, gözaltı, bütün hukuk dışı
işlemlerin yürütülmesi, merkezî bir planlamayla yürürlüğe konulmuş ve hâlâ
devam ettirilmektedir. 
Bir
de başka bir şey var değerli arkadaşlar. Şu da ileride torunlarımızın,
çocuklarımızın utanç duyacağı, başlarını kaldıramayacakları bir resimdir: Bu,
Sayın Demirtaş’ın grup toplantısında okunmak üzere avukatlara verdiği ve idare
tarafından el konulan konuşma metnidir değerli arkadaşlar. Bu çarpılar,
sansürlenen bölümlerdir. Değerli arkadaşlar, bu çarpı, her şeyden önce
hadsizliktir. Bu sansür hiç kimsenin haddine değildir. Bu çarpı barışa
vurulmuştur, bu çarpı demokrasiye vurulmuştur, bu çarpı eşit ve özgür yaşam
iradesine ve utkusuna vurulmuştur, bu çarpı hukuka vurulmuştur değerli
arkadaşlar, bu çarpı herhangi bir sansür ifadesi değildir, olamaz. Sözünü
ettiğimiz kişi, bizimle aynı koşullarda olan ve hâlâ milletvekilliği
dokunulmazlığı devam eden Sayın Demirtaş’ın el yazısı belgesine, iradesine,
partisine gönderdiği konuşma metnine vurulmuştur. Bu çarpı Türkiye'nin aydınlık
geleceğine vurulmuştur. Gelin, bu çarpıları silmek için hep birlikte mücadele
edelim. 
Değerli
arkadaşlar, gerçekten, bunları anlatırken de, yaşayınca da, izleyince de bütün
Türkiye adına, Türkiye’de yaşayan 78 milyon adına büyük bir kaygı duyduğumuzu
da ifade etmek istiyorum. Şu anda biz demokrasicilik oynarken, burada özgürce
konuşurken, yarın, buradaki konuşmamızdan dolayı, savcılara verilen talimat
gereğince fezlekeler hazırlanıyor. Şu anda içeride tutulan arkadaşlarımızın, Eş
Genel Başkanlarımızın maruz kaldığı uygulama tam da budur. Daha önce de
söylemiştim, hakkımızda açılan davalar ve metinlerin hepsini bu Parlamentonun
önüne getireceğiz çünkü bu, Türkiye'nin demokrasiyle yönetilmediğinin resmidir.

Şu
anda milletvekilleri içerideyken ve içeride olması yetmezmiş gibi, hukuk
dışılığı yetmezmiş gibi tecritte tutulmaları, aynı milletvekillerinin hiçbir
şekilde görüştürülmemeleri, avukatla görüşmelerinin kayıt altına alınıp
izlenmesi, 2 genel başkanın yazılarının gruplarına iletilmemesi, sansürlenmesi
kelimenin tam anlamıyla bir fecaattir. Biz bununla mücadele etmek zorundayız.
Bu görev sadece bizim değildir, bu görev hepimizindir. Hepimiz aynı halktan,
aynı yurttaş topluluğundan değerli arkadaşlar oy aldık. 
Son
olarak şunu söylemek istiyorum: Bu metinde Sayın Demirtaş terör örgütü lideri
olarak tanımlanmıştır. Sayın Demirtaş’a terörist demek, Türkiye’de asgari 15
milyon insana terörist demektir. Kendisine terörist yaftası yapıştıranların
ağababalarıdır terörist. Sayın Demirtaş’a hiç kimse terörist nitelemesi
yapamaz, yaptırmayız, bu hadsizliğe asla izin vermeyeceğiz diyorum. 
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Beştaş.
AHMET
BERAT ÇONKAR (İstanbul) – Yargıya hesabını versin.
MERAL
DANIŞ BEŞTAŞ (Adana) – Yargı yapıyor, yargı.
AHMET
BERAT ÇONKAR (İstanbul) – Yargıya versin hesabını.
MERAL
DANIŞ BEŞTAŞ (Adana) – Talimatla yargı yapıyor zaten, okuduğum belge yargının
belgesi.
MAHMUT
TOĞRUL (Gaziantep) – Bir de oradan laf atıyorsunuz utanmadan!
BAŞKAN
– Sayın milletvekilleri, grup önerisini oylarınıza sunuyorum: Kabul edenler…
Kabul etmeyenler… Kabul edilmiştir.
Danışma
Kurulunun bir önerisi ve görüşü vardır, okutup işleme alacağım ve öneriyi
oylarınıza sunacağım.
B) Danışma Kurulu Önerileri
1.- Danışma Kurulunun, 2017 Yılı Merkezi
Yönetim Bütçe Kanunu Tasarısı ile 2015 Yılı Merkezi Yönetim Kesin Hesap Kanunu
Tasarısı’nın Türkiye Büyük Millet Meclisi gündeminin “Özel Gündemde Yer Alacak
işler” kısmının 1’inci ve 2’nci sıralarında yer almasına; 2017 Yılı Merkezi
Yönetim Bütçe Kanunu Tasarısı ile 2015 Yılı Merkezi Yönetim Kesin Hesap Kanunu
Tasarısı’nın Genel Kurulda görüşme usul ve takvimi ile konuşma sürelerine; kamu
idarelerinin bütçeleri üzerindeki görüşmelerin dokuz turda tamamlanmasına,
turların bitiminden sonra bütçe ve kesin hesap kanunu tasarılarının
maddelerinin oylanmasına;
Adana'nın Aladağ ilçesinde kız öğrenci
yurdunda meydana gelen elim yangın vakasının araştırılması ve benzer acıların
bir kez daha yaşanmaması ve kamusal eğitim ve barınma haklarının tüm
öğrencilerimiz için güvence altına alınıp yaygınlaştırılması için alınması
gereken tedbirlerin belirlenmesi amacıyla, AK PARTİ Grup Başkan Vekili İstanbul
Milletvekili Mehmet Muş, CHP Grup Başkan Vekili İstanbul Milletvekili Engin
Altay, HDP Grup Başkan Vekili Diyarbakır Milletvekili Çağlar Demirel ve MHP
Grup Başkan Vekili Manisa Milletvekili Erkan Akçay tarafından grupları adına
imzalı ortak Meclis araştırması önergesinin Genel Kurulun 1 Aralık 2016
Perşembe günkü birleşiminde okunmasına, bu önergenin görüşmesinin aynı günkü
birleşimde yapılmasına, bu görüşmede Hükûmet ve siyasi parti grupları adına
yapılacak konuşmaların onar dakika, önerge sahipleri adına yapılacak
konuşmaların beşer dakika olarak yapılmasına,
Görüşülmekte olan 405 sıra sayılı Kanun
Tasarısı’nın Genel Kurulun 29/11/2016 tarihli 28’inci Birleşiminde kabul edilen
37’nci maddesinin yeniden görüşülmesine dair Hükûmet adına Millî Eğitim
Bakanının talebinin İç Tüzük’ün 89’uncu maddesi uyarınca Genel Kurulun onayına
sunulmasının uygun bulunduğuna ilişkin önerisi
1/12/2016
Danışma Kurulu Önerisi
Danışma
Kurulunun 1/12/2016 Perşembe günü yaptığı toplantıda ekteki önerilerin Genel
Kurulun onayına sunulması uygun görülmüştür.

 Mehmet
Akif Hamzaçebi
 Türkiye
Büyük Millet Meclisi
 Başkanı
Vekili

 Mehmet
Muş Engin Altay
 Adalet
ve Kalkınma Partisi Cumhuriyet Halk
Partisi
 Grubu
Başkan Vekili Grubu Başkan
Vekili

 Çağlar
Demirel Erkan Akçay
 Halkların
Demokratik Partisi Milliyetçi Hareket
Partisi
 Grubu
Başkan Vekili  Grubu Başkan
Vekili
Öneri
1)
2017 Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim
Kesin Hesap Kanunu Tasarısı'nın Türkiye Büyük Millet Meclisi gündeminin
"Özel Gündemde Yer Alacak İşler" kısmının 1'inci ve 2'nci sıralarında
yer alması; bütçe görüşmelerine 5/12/2016 Pazartesi günü saat 13.00'te
başlanması ve bitimine kadar, resmî tatil günleri dâhil her gün saat 11.00'den
günlük programın tamamlanmasına kadar çalışmalara devam olunması ve
görüşmelerin on iki günde tamamlanması; bütçe görüşmelerinin son günü olan
16/12/2016 Cuma günü görüşmelere saat 14.00'te başlanması ve bitimine kadar
çalışmalara devam olunması,
2)
Başlangıçta bütçenin tümü üzerinde gruplar ve Hükûmet adına yapılacak
konuşmaların (Hükûmetin sunuş konuşması hariç) birer saat (bu süre birden fazla
konuşmacı tarafından kullanılabilir) kişisel konuşmaların ise onar dakikayla
sınırlandırılması,
3)
Kamu idarelerinin bütçeleri üzerindeki görüşmelerin 9 turda tamamlanması,
turların bitiminden sonra bütçe ve kesin hesap kanunu tasarılarının
maddelerinin oylanması,
4)
İç Tüzük'ün 72'nci maddesi gereğince yapılacak görüşmelerde gruplar ve Hükûmet
adına yapılacak konuşmaların 1, 2, 3, 4, 5, 7 ve 8'inci turlarda seksener
dakika, 6'ncı tur yetmiş dakika, 9'uncu tur altmış dakika, (bu süre birden
fazla konuşmacı tarafından kullanılabilir) kişisel konuşmaların beşer dakika
olması, kişisel konuşmalarda her turda İç Tüzük'ün 61'inci maddesine göre biri
lehte, biri aleyhte olmak üzere iki üyeye söz verilmesi ve bir üyenin sadece
bütçenin tümü üzerinde veya sonundaki görüşmelerde ya da bir turda söz kaydı
yaptırması,
5)
Bütçe görüşmelerinde soruların gerekçesiz olarak yerinden sorulması ve her tur
için soru-cevap işleminin on dakika soru, on dakika cevap olarak
sınırlandırılması,
6)
Bütçe görüşmelerinin sonunda gruplara ve Hükûmete birer saat süreyle söz
verilmesi, (bu süre birden fazla konuşmacı tarafından kullanılabilir) İç
Tüzük'ün 86'ncı maddesine göre yapılacak kişisel konuşmaların onar dakika
olması,
7)
Adana'nın Aladağ ilçesinde kız öğrenci yurdunda meydana gelen elim yangın
vakasının araştırılması ve benzer acıların bir kez daha yaşanmaması ve kamusal
eğitim ve barınma haklarının tüm öğrencilerimiz için güvence altına alınıp
yaygınlaştırılması için alınması gereken tedbirlerin belirlenmesi amacıyla
Adalet ve Kalkınma Partisi Grup Başkan Vekili İstanbul Milletvekili Mehmet Muş,
Cumhuriyet Halk Partisi Grup Başkan Vekili İstanbul Milletvekili Engin Altay, Halkların
Demokratik Partisi Grup Başkan Vekili Diyarbakır Milletvekili Çağlar Demirel ve
Milliyetçi Hareket Partisi Grup Başkan Vekili Manisa Milletvekili Erkan Akçay
tarafından grupları adına imzalı ortak Meclis araştırması önergesinin Genel
Kurulun 1 Aralık 2016 Perşembe günkü (bugün) birleşiminde okunması, bu
önergenin görüşmesinin aynı günkü (bugün) birleşimde yapılması, bu görüşmede
Hükûmet ve siyasi parti grupları adına yapılacak konuşmaların onar dakika,
önerge sahipleri adına yapılacak konuşmaların beşer dakika olarak yapılması,
Önerilmiş;
8)
Görüşülmekte olan 405 sıra sayılı Kanun Tasarısı’nın Genel Kurulun 29/11/2016
tarihli 28’inci Birleşiminde kabul edilen 37’nci maddesinin yeniden
görüşülmesine dair Hükûmet adına Millî Eğitim Bakanının talebinin İç Tüzük’ün
89’uncu maddesi uyarınca Genel Kurulun onayına sunulması uygun bulunmuştur.
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmiştir. 
Sayın milletvekilleri, Hükûmetin 405 sıra sayılı Kanun
Tasarısı’nın 37’nci maddesinin yeniden görüşülmesine dair istemi geçen
birleşimde okunmuştu. Danışma Kurulu görüşü doğrultusunda Hükûmetin istemini
okutup oylarınıza sunacağım. 
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
37’nci maddesinin yeniden düzenlenmesi amacıyla Türkiye Büyük Millet Meclisi
İçtüzüğü’nün 89’uncu maddesi gereğince yeniden görüşülmesini arz ve teklif
ederim. 
Saygılarımla. 
 İsmet
Yılmaz
 Millî
Eğitim Bakanı
BAŞKAN
– Kabul edenler... Kabul etmeyenler... Kabul edilmiştir. 
Hükûmetin
istemi, sırası geldiğinde yerine getirilecektir. 
Sayın
milletvekilleri, Danışma Kurulu önerisinin kabul edilmesiyle 2017 yılı Merkezi
Yönetim Bütçe Kanunu Tasarısı ile 2015 yılı Merkezi Yönetim Kesin Hesap Kanunu
Tasarısı’nın Genel Kurulda görüşme takvimi kararlaştırılmıştır. 
Bütçe
ve kesin hesap kanunu tasarılarının Genel Kuruldaki görüşme programı Türkiye
Büyük Millet Meclisi İnternet sayfasında yer alacak ve bastırılarak sayın
üyelere dağıtılacaktır. 
Bütçeler
üzerinde şahısları adına söz almak isteyen sayın üyelerin söz kayıt işlemleri 2
Aralık 2016 Cuma günü saat 11.00 ila 11.30 saatleri arasında Cumhuriyet Halk
Partisi Grup Toplantı Salonu'nda Başkanlık Divanı kâtip üyelerince
yapılacaktır. Söz kaydını her sayın üyenin bizzat yaptırması gerekmektedir,
başkası adına söz kaydı yapılmayacaktır. Belirtilen saatler dışındaki söz
kayıtları Kanunlar ve Kararlar Başkanlığında yapılacaktır.
Sayın
üyelerin bilgilerine sunulur.
Alınan
karar gereğince, “Gündemin Genel Görüşme ve Meclis Araştırması Açılmasına Dair
Görüşmeler” kısmına geçiyoruz. 
Görüşülecek
olan Adalet ve Kalkınma Partisi Grup Başkan Vekili, Cumhuriyet Halk Partisi
Grup Başkan Vekili, Halkların Demokratik Partisi Grup Başkan Vekili ve
Milliyetçi Hareket Partisi Grup Başkan Vekilince grupları adına ortak imzalı
verilen Meclis araştırması önergesi bilgiye sunulmadığı için okutuyorum. 
VI.- BAŞKANLIĞIN GENEL KURULA SUNUŞLARI
(Devam)
B) Meclis Araştırması Önergeleri (Devam)
4.- AK PARTİ Grup Başkan Vekili İstanbul
Milletvekili Mehmet Muş, CHP Grup Başkan Vekili İstanbul Milletvekili Engin
Altay, HDP Grup Başkan Vekili Diyarbakır Milletvekili Çağlar Demirel ve MHP
Grup Başkan Vekili Manisa Milletvekili Erkan Akçay’ın, Adana'nın Aladağ
ilçesinde kız öğrenci yurdunda meydana gelen elim yangın vakasının
araştırılması ve benzer acıların bir kez daha yaşanmaması ve kamusal eğitim ve
barınma haklarının tüm öğrenciler için güvence altına alınıp yaygınlaştırılması
için alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/392)
Türkiye Büyük Millet Meclisi Başkanlığına
29
Kasım 2016 tarihinde, Adana ilimizin Aladağ ilçesinde faaliyet gösteren kız
öğrenci yurdunda çıkan yangın sonucunda 11 öğrenci ve 1 eğitimci hayatını
kaybetmiştir. Ülkemizde faaliyet gösteren öğrenci yurtlarında gerçekleşen
çocuklarımıza yönelik istismar ve can kaybına neden olan olaylar tüm Türkiye'yi
derinden üzmüş, endişelendirmiştir. Benzer acıların bir kez daha yaşanmaması ve
kamusal eğitim ve barınma haklarının tüm öğrencilerimiz için güvence altına
alınıp yaygınlaştırılması için alınması gereken tedbirlerin belirlenmesi
amacıyla Anayasa'nın 98’inci ve İç Tüzük’ün 104’üncü ve 105’inci maddeleri
gereğince bir Meclis araştırması açılması için gereğinin yapılmasını arz
ederiz.
 Mehmet Muş Engin
Altay
 Adalet ve Kalkınma Partisi  Cumhuriyet
Halk Partisi 
 Grubu Başkan Vekili Grubu
Başkan Vekili

 Çağlar Demirel Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
Gerekçe:
29
Kasım 2016 tarihinde, Adana ilimizin Aladağ ilçesinde faaliyet gösteren kız
öğrenci yurdunda çıkan yangın sonucunda 11 öğrenci ve 1 eğitimci hayatını
kaybetmiştir. Ülkemizde faaliyet gösteren öğrenci yurtlarında gerçekleşen
çocuklarımıza yönelik istismar ve can kaybına neden olan olaylar tüm Türkiye'yi
derinden üzmüş, endişelendirmiştir. Benzer acıların bir kez daha yaşanmaması ve
kamusal eğitim ve barınma haklarının tüm öğrencilerimiz için güvence altına
alınıp yaygınlaştırılması için alınması gereken tedbirlerin belirlenmesi
amacıyla Anayasa'nın 98’inci ve İç Tüzük’ün 104’üncü ve 105’inci maddeleri
gereğince bir Meclis araştırması açılmasının uygun olacağı
değerlendirilmektedir.
Türkiye
Büyük Millet Meclisinin en büyük sorumluluklarından birisi çocuklarımızı ve
onların geleceğini güvence ve teminat altına almaktır.
Hiç
şüphesiz, çocuklarımızın barındığı kurumların denetiminin yapılmasını
sağlayacak güçlü bir mevzuatın oluşturulması ve bugüne kadar gerçekleşmiş ihmal
ve kusurların belirlenmesi amacıyla açılacak Meclis araştırması, gelecekte
yaşanabilecek benzer acıların önlenmesi açısından önemli katkı sağlayacaktır.
BAŞKAN
– Sayın milletvekilleri, okuttuğum (10/392) esas numaralı, Adana’nın Aladağ
ilçesinde kız öğrenci yurdunda meydana gelen elim yangın vakasının
araştırılması ve benzer acıların bir kez daha yaşanmaması ve kamusal eğitim ve
barınma haklarının tüm öğrencilerimiz için güvence altına alınıp
yaygınlaştırılması için alınması gereken tedbirlerin belirlenmesi amacıyla bir
Meclis araştırması açılmasına ilişkin 4 Grup Başkanlığı adına verilen önergenin
görüşmelerine başlıyoruz. 
VIII.- MECLİS ARAŞTIRMASI
A) Ön Görüşmeler
4.- AK PARTİ Grup Başkan Vekili İstanbul
Milletvekili Mehmet Muş, CHP Grup Başkan Vekili İstanbul Milletvekili Engin
Altay, HDP Grup Başkan Vekili Diyarbakır Milletvekili Çağlar Demirel ve MHP
Grup Başkan Vekili Manisa Milletvekili Erkan Akçay’ın, Adana'nın Aladağ
ilçesinde kız öğrenci yurdunda meydana gelen elim yangın vakasının
araştırılması ve benzer acıların bir kez daha yaşanmaması ve kamusal eğitim ve
barınma haklarının tüm öğrenciler için güvence altına alınıp yaygınlaştırılması
için alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/392)
BAŞKAN
– Hükûmet? Burada.
İç
Tüzük’ümüze göre Meclis araştırması açılıp açılmaması hususunda sırasıyla
Hükûmete, siyasi parti gruplarına ve önergedeki imza sahiplerine veya onların
göstereceği bir diğer imza sahibine söz verilecektir. 
Alınan
karar gereğince, konuşma süreleri Hükûmet ve gruplar için onar dakika, önerge
sahipleri için beşer dakikadır. 
Hükûmetin
söz talebi yok.
Gruplar
adına ilk konuşmacı, Milliyetçi Hareket Partisi Grubu adına Aydın Milletvekili
Sayın Deniz Depboylu.
Buyurun.
(MHP sıralarından alkışlar)
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri;
Milliyetçi Hareket Partisi Grubumuzun önerisi üzerine -aslında bu ortak bir
önerge hâline geldi tüm grupların vermesiyle birlikte- konuşmak üzere söz almış
bulunmaktayım. Aziz Türk milletini ve sizleri saygıyla selamlıyorum.
29
Kasım 2016 tarihinde Adana ilimizin Aladağ ilçesi Sinanpaşa Mahallesi’nde
bulunan ve çok sayıda öğrencinin kaldığı iddia edilen Aladağ Tahsil Çağındaki
Talebelere Yardım Derneği Ortaöğretim Kız Öğrenci Yurdunda çıkan yangında 10
öğrencimiz, 1 küçük çocuğumuz ve 1 eğitimci hayatını kaybetti. Aladağ’daki
Sinanpaşa Ortaokulunda okuyan Cennet Karataş bu yıl 5’inci sınıfa başlamış ve
ilk kez ailesinden ayrılarak yurda yerleşmişti. Ailesi Aladağ’a bir buçuk saat
mesafede Kışlak köyünde oturuyordu. Baba Karataş kızının 4’üncü sınıfa kadar
köyde okuduğunu anlatarak ortaokul için Aladağ’a gitmek zorunda kaldığını
söyledi. Babası kızının doktor olmak istediğini, okumayı çok sevdiğini anlattı
ve şöyle devam etti: “Köyde okul yoktu, Aladağ’da başladı. Tek yurttu burası.
Eleştirme şansımız da yoktu ki, başka seçeneğimiz yoktu, mecburduk; ücretsiz
kalıyordu. Okul açıldığından bu yana 3 kez görüşebildik. Hafta sonları da
gelemiyordu. Ulaşım sağlanamamıştı.” 
Aladağ
İlçe Belediye Başkanı Sayın Mustafa Akgedik yangının zemin katta çıktığını,
kısa sürede alevlerin yükseldiğini, 3’üncü kat ahşap olduğu için yangının
büyüdüğünü söyledi. Ahşap katın yanmasıyla çatının da tamamen çöktüğü
belirtildi. Adana Büyükşehir Belediye Başkanı Sayın Hüseyin Sözlü, binanın
yangın çıkış merdiveninin kilitli olduğunu, çocukların cansız bedenlerini
yangın merdiveninin kapısının yakınında bulduklarını ifade etti. Başbakan
Yardımcısı “Kilitli değildi.” dedi. Kurtulan bir çocuksa “Kapının kolu yoktu.”
dedi. Değerli milletvekilleri, sadece bu ifadelere bakarak burada yaşanan ihmal
ve kusurların önemli bir kısmını ortaya çıkarabiliriz. 
Millî
Eğitim Bakanlığı Özel Yurtlar Yönetmeliği’ne göre yurt binalarının kâgir,
prefabrik, çelik veya betonarme olması gerekiyor. Biz binanın üst katının
ahşap, duvarlarının ise lambri olduğunu öğreniyoruz. Yine, aynı yönetmelikte,
“İhtiyaç olması ve açık kapasite bulunması hâllerinde, ders yılıyla sınırlı
olmak üzere, yükseköğretim yurtlarında ortaöğretim öğrencileri, ortaöğretim
yurtlarında ise yükseköğretim öğrencileri veya ilköğretim 6’ncı, 7’nci ve
8’inci sınıf öğrencileri barındırılabilir.” demektedir. Ancak biz 5’inci
sınıfta, 11 yaşındaki çocuğumuzun da bu yurtta kaldığını öğreniyoruz. 
Acil
durumlarda en hızlı şekilde binadan tahliye sağlayacak bir yangın merdiveni
neden kilitlenir ya da kapı kolu neden sökülür? Değerli milletvekilleri, normal
büyüklükte bir odada küçücük bir kıvılcımla başlayacak yangının odayı tamamen
sarması ve kaçılamayacak hâle getirmesi ne kadar sürer biliyor musunuz? Sadece
üç dakika. İnternet’te simülasyon görüntüleri var, izleyebilirsiniz. Yangının
başlangıcında doğal refleks olarak ilk akla gelen alevi söndürmek,
başaramayacağını anladığındaysa kaçmaktır. Bu kadar kısa süre içerisinde, ilk gösterilecek
refleksle birlikte ortaya konulacak çabanın kaybettirdiği süreyi de dikkate
alırsak anahtarı nasıl arayıp bulacaklar, kapı kolunu nasıl bulup yerine
takacaklar? 
Ayrıca,
bir konu daha var ki bunun da ihmal edilmemesi gerekir. 2007’de yürürlüğe giren
yönetmeliğe göre 7 katın altındaki eğitim tesisleri için yangın alarmı takma
zorunluluğu kaldırılmış. Bu, 21,50 metre şeklinde de yönetmeliğin ek 7’nci
maddesinde belirtilmiş ve gerekçesinin tasarruf olduğu ifade ediliyor. Bu nasıl
bir tasarruftur; 12 cana mal oldu, 11’i çocuktu.
Değerli
milletvekilleri, yine yavrusunu alevler arasında kaybeden bir baba çaresizlik
içinde “Köyde okul yoktu, ulaşım yoktu, devletin yurdu yoktu, ne seçme ne de
şikâyet hakkımız vardı?” diyor. Devleti yöneten iktidar yaşanan bu acıda ihmal
ve hatalarını hiç görmüyor mu? Biz eksik ve kusurlarınızı görüyoruz ve
defalarca, yılmadan, sıkılmadan size tekrar etmekten de kaçınmıyoruz ve
izninizle, ben burada tekrar etmek istiyorum.
Önce
köy okullarını kapattınız, çocukları taşımalı eğitime mahkûm ettiniz. Taşımalı
eğitimle eğitimine devam edemeyen çocukların güven içinde sığındığı yatılı
bölge okullarının da büyük bir kısmını “Güvenliği sağlayamadık.” gerekçesiyle
ya da başka sebeplerle kapattınız ve hatta, mevcut yurtları da ya kapatıyor ya
da yıkıyorsunuz. Çocukları vakıf ve derneklerin açtığı yurtlar ya da kayıt dışı
açılan evlere muhtaç ettiniz. Bu hatanız, FETÖ’nün açtığı yurt, dershane, okul
ve evlerde birçok çocuğun devlet, cumhuriyet, demokrasi ve Atatürk düşmanı
olarak yetiştirilip ileriki dönemde devletine, milletine ihanet etmesiyle
sonuçlandı. Sayın Millî Eğitim Bakanımız dün bir ifadede bulundu, dedi ki: “Bu
kişiler köylerde ev ev dolaşıp ikna etmişler velileri.” E, biz bunu daha
önceden de yaşadık. Zamanında, Fetullah Cemaati de aynı şekilde yurtlarına,
evlerine çocukları köyleri, evleri tek tek dolaşarak, ikna ederek almadı mı?
Çocuklar dinî, siyasi, ideolojik istismara uğradı. Farklı yerlerdeyse bazı
çocuklarımız cinsel istismar mağduru oldu. Türk milletini üzüntü ve acıya boğan
bu elim hadiseler aynı zamanda benzer yurtlarda kalan çocuklarımızın
güvenliğiyle ilgili kaygı duymamıza neden oldu. Bildiğimiz kadarıyla ülkemizde
vakıf ve derneklere bağlı çok sayıda yurt var. Bizleri daha da endişelendiren
kayıt altında olmayan bu derneklere, vakıflara ait açılan evler. 26’ncı Dönem
Birinci Yasama Yılı’nda Türkiye Büyük Millet Meclisinde kurulmuş olan başta
Cinsel İstismar Olmak Üzere Çocuklara Yönelik Her Türlü İstismar Olaylarının
Araştırılarak Alınması Gereken Önlemlerin Belirlenmesi Amacıyla Kurulan Komisyonun
toplantılarında, ilgili evlerin ve yurtların denetiminin yapılmadığı,
toplantılara katılan Bakanlık görevlilerinden aldığımız “Bizim yetki alanımızda
değildir.” ifadesinden anlaşıldı. Hatta bu evlerin sayısı nedir diye
sorduğumuzda “Bizim haberimiz yok.” diye ifade verdiler. Kayıt altında olan
yurtların denetimlerinin nasıl yapıldığı, kayırma ve ihmal sebebiyle eksik ve
kusurların görmezden gelindiğiyle ilgili ciddi şüphelerimiz var. Vakıf ve
derneklere ait mevcut yurtların kayıtlı olup olmadığı, kayıtlı ise durum ve
şartlarının yeni bir denetimden geçirilmesi zaruridir. Bununla birlikte,
önceden yapılmış denetimlerdeki ihmal ve kusurların ve ayrıca bu hatalardan
sorumlu olanların da tespit edilerek gerekli yaptırımların yapılması
gerekmektedir.
4
Mart 2016 tarihinde Karaman ilimizde ortaya çıkan, milletimizi üzen o üzücü
olaydan, vahim olaydan sonra kurulan Komisyonun çalışmaları 22 Ağustos 2016
tarihinde sonlandı. Biz, bu kurulan Komisyonun toplantılarına hiç olmazsa birer
kez Millî Eğitim Bakanı, Aile ve Sosyal Politikalar Bakanı, Adalet Bakanı,
vakıf ve derneklerden sorumlu Başbakan Yardımcısı katılsın istedik. Amacımız,
bizim tespit ettiğimiz sorunları direkt bakanlarımızla konuşup çözüm konusunda
görüş alışverişinde bulunmaktı ama maalesef hiçbiri gelmedi. Vakıf ve
derneklerden sorumlu Başbakan Yardımcısıyla görüşmemiz çok önemliydi bizim
için, amacımız vakıf ve derneklerin öğrencilere yardım etmek niyetiyle
gösterdiği faaliyetlerin çerçevesinin çizilmesi, sınırlarının belirlenmesi, bir
disipline bağlı olması ve denetim mekanizmalarının işler hâle getirilmesiydi
ama değerli bakanlarımız neden katılmadı anlayamıyorum, ya kendileri çağrılmadı
ya da gelmek istemediler.
Değerli
milletvekilleri, çocuklar güçsüz, savunmasızdırlar ve bu nedenle haklarını
savunacak, onları koruyacak düzenlemelere, kurumlara ve yetişkinlere ihtiyaç
duyarlar. Başta devlet olmak üzere aileler, çocuğa bakmakla yükümlü olanlar ve
kurumlar bu haklara saygı gösterme, ihlal ve ihmal etmeme, mevcut hakları daha
da ileriye götürüp güçlendirme sorumluluğuna sahiptirler. Türkiye Büyük Millet
Meclisinin en büyük sorumluluğu çocuklarımız ve onların geleceğini teminat
altına almaktır. Çocuklarımızın barındığı kurumların denetiminin yapılmasını
sağlayacak güçlü bir mevzuatın oluşturulması ve bugüne kadar gerçekleşmiş ihmal
ve kusurların belirlenmesi amacıyla açılacak Türkiye Büyük Millet Meclisi
araştırmasının gelecekte yaşanabilecek faciaları engelleyeceğine inanıyoruz. 
Değerli
milletvekilleri, ben, konuşmamın sonuna gelirken bir kez daha, bu önergelerin
birleştirilerek, gruplar arasında anlaşma sağlanarak tek bir önerge hâline
getirilmesi ve bu araştırma komisyonunun kurulmasıyla ilgili çabalarınız
nedeniyle tüm gruplardaki milletvekili arkadaşlarımıza teşekkür ediyor, yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Depboylu.
Gruplar
adına ikinci konuşmacı, Halkların Demokratik Partisi Grubu adına Adana
Milletvekili Sayın Meral Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum.
Evet,
gerçekten, Aladağ’da yitirdiğimiz çocuklarımız, evlatlarımızla ilgili üç gündür
-üçüncü gün oldu- burada bütün partilerden herkes bu yangının aslında bir
yangın olmadığı, katliam gibi, âdeta bir katliam derecesinde çocuklarımızın
canına, hayatına son verildiğini ve bununla ilgili denetim ne kadar yapıldı ve
benzeri soruları her birlikte soruyoruz. Şu anda 4 partinin ortak, hem Aladağ
hem de diğer, devlete bağlı olsun olmasın bütün yurtlarda, bütün barınma
mekânlarında çocuklarımızın o yaşta gerçekten gerekli olanaklara sahip olup
olmadıkları, can güvenliklerinin olup olmadığı ve devlet politikasının, Hükûmet
politikasının bu konuda nelere mal olduğu meselesini araştırmak üzere aslında
bu komisyonun kurulması olumlu ama bundan önceki komisyonlarda her ne kadar
gerekli tedbirler yeterince alınmadıysa da temennimiz ve dileğimiz, bundan
sonra artık bunun kesinlikle devam etmemesi gerektiğidir. Kanayan bir yara
hâline dönen, yurtlarda, barınma merkezlerinde -tarikatlara, cemaatlere- “özel”
adı altında bulunan yurtlarda istismar, tecavüz, yangın ve benzeri sebeplerle
onlarca çocuğun yaşam hakkı sönüyor ve bu, çok büyük bir acı tabii ki,
kahredici bir acı. Yani, burada, çocuğu olsun olmasın hepimizin anne olarak,
baba olarak, kadın olarak, erkek olarak acı duyması çok normal. Ama, burada,
bizim yaptığımız konuşmalarda ve tespitlerimizde acı duymak değil sadece -o,
özel bir duygu tabii ki, hepimiz insanız- bunun olmaması için, gelecekte
çocuklarımızın daha iyi koşullarda eğitim ve öğretim olanaklarından
yararlanması için tedbirler nasıl alınır, sorumluluk nasıl yerine getirilir;
bunları konuşmamız lazım. Başta iktidar partisi olmak üzere, hepimizin bu
konuda sorumluluğu vardır ve bundan sonra bunu önlemek için öncelikle Meclis
iradesinin, siyasi iradenin bunu ortaya koyması lazım. 
Hâlâ
Adana’da çocukların aileleri morgun önünde, hastanelerde ve bütün cenazelerin,
o küçücük bedenlerin tek bir ambulansa konulduğu için teşhis edilemediği bir
ortamda bu konuşmayı yapıyorum. Gerçekten, o ailelerin yaşadığı dramı,
trajediyi, acıyı tarif edecek hiçbir dilde bir kelime yoktur, olamaz. Peki,
bunun sebebi nedir? Daha önce Konya’da olan, geçen yıl Kulp’ta bir Kur’an
kursunda meydana gelen yangındaki bu can kayıpları, çocukların kayıpları neden
önlenemedi ve bugünlere kadar geldik? Tek bir açıklaması var arkadaşlar:
Cemaat, özel yurt, tarikat vakıflarının teşvik edilmesi, buna göz yumulması, bunun
kesinlikle soruşturulmaması, sorumluların cezalandırılmaması ve cezalandırmamak
suretiyle bu teşvikin ve ödüllendirmenin devam ettirilmesidir. 
Şimdi,
Konya’da 18 çocuğumuzun yaşamına mal olan yangında failler bulunsaydı, ceza
alsaydı, bugün Aladağ’da bu olay olacak mıydı? Hayır. Kulp’ta Kur'an kursunda 6
çocuk yangında can verirken eğer sorumlular bugün tutuklu olsaydı, ceza alsaydı
diğer yurt işletenler bunun gereğini yapmazlar mıydı? Yaparlardı. 
İşte
bu, tam da bir devlet politikası olarak karşımızda duruyor arkadaşlar. Ensar
Vakfında da tartıştık, daha birçok meselede de tartıştık. Öyle bir hâle geldi
ki, geçenlerde bir taksiye bindiğimde taksi şoförünün bana şöyle bir beyanı
oldu, çok etkilendiğim için aklımdan hiç çıkmadı -Ensar Vakfı dönemiydi, o tecavüz
olayları- dedi ki: “Benim 10 yaşında bir kız çocuğum var, annesine demişim ki
‘Sakın ha başka bir işle uğraşma -bunu taksi şoförü söylüyor- sen çocuk
neredeyse yanında olacaksın.’ çünkü çok kötü olaylar oluyor, çocuğumun başına
bir şey gelmesinden ödüm kopuyor.’” Vatandaş böyle bir psikolojide, böyle bir
ruh hâlinde. Yurda gönderiyor, neden gönderiyor? İşte Aladağ’daki veliler bunu
söylüyorlar basına, kamuoyuna “Başka bir seçeneğim yoktu, parasızdı, yatılıydı,
ben oraya gönderdim.” diyor. Sayın Millî Eğitim Bakanı dün dedi ki: “Ev ev
dolaşıp kayıt yapmışlar.” Bu açıklama çok talihsiz bir açıklamadır. Neden
talihsizdir? Millî Eğitim Bakanlığı yönetmeliğine göre, ilkokul, ortaokul
çağındaki çocuklar özel yurtlarda kalamaz. Bunu bildiği hâlde Millî Eğitim
Bakanlığı önlememişse birinci dereceden zaten sorumlu makamda oturuyor. Böyle
bir açıklamanın, ne suçu hafifletici ne de ortadan kaldırıcı hiçbir etkisi
yoktur ve gerçekten, şu anda Türkiye'nin her tarafında çocukları yurtlarda olan
ve başka seçeneği olmayan aileler büyük bir kaygı yaşıyorlar, derinden büyük
bir endişe yaşıyorlar. O küçücük bedenleri teslim ediyorlar ama sağ gelip
gelmeyecekleri endişesiyle yaşıyorlar. Aladağ’a ilişkin ihmaller:
Denetimsizlik, yangın merdiveninin olmaması, ahşap kapılar, halıların halıfleks
olması ve benzeri. Bunların hepsi bu kürsüden anlatıldı, hepsine katılıyorum.
Orada bugün bilirkişi raporu da çıktı. Bilirkişi raporunda da çok açıkça zaten
tespit edilmiş değerli arkadaşlar. Peki, bu bilirkişi raporu ne işe yarayacak? Gerçekten
önümüzdeki günlerde sorumlular cezalandırılacak mı? Bunun takipçisi olacağız.
Bilirkişi raporuna göre, yangın merdiveninin kapı kolları bile yok değerli
arkadaşlar ve PVC şeklinde yani kapının bu şekilde olduğu, yangın merdiveninin
kapısının plastik yapıya sahip olduğu ve bunun yangını tetiklediği, ölümleri
artırdığı etkisi de burada not edilmiş. 
Peki,
bu konuda daha önce, mesela dün gece bir İnternet sitesinde “Kaç saat oldu?”
diye bir soru sorulmuş. Binlerce aile yurtların bu koşullarda olmadığı yönünde
cevaplar vermiş. Bu cevapları okumanızı öneririm. Şu anda tehlike çok büyük.
Yüzlerce yurtta binlerce çocuğumuz o denetimsiz, her an yangın ve benzeri bir
felakete yol açabilecek koşullarda tutuluyor. Bu, ideolojik bir yaklaşımdır.
Yurtları cemaatlere, tarikatlara, vakıflara, özel yurtlara terk etmek tesadüfi
bir şey değildir. Bu, bir devlet, daha doğrusu, hükûmet politikasıdır ve bunun,
zaten kız çocuklarının okumasından, kadınların kariyer sahibi olmasından çok
haz etmeyen iktidar, işte bu şekilde, önlem alınmadan… Birçok sorumluluk da
ortaya çıkıyor. Evet, suçlu kimdir? Gerçekten bu çocuklarımızı bu yurtlara
mahkûm eden siyasi iradedir. Gerçekten bu siyasi iradenin bundan sonra bu
konularda kesinlikle bu yaklaşımını değiştirmesi çok çok ivedidir ve bizim de
bu konunun sonuna kadar takipçisi olacağımızı ifade etmek istiyorum. 
Değerli
arkadaşlar, son olarak şunu ifade etmek istiyorum: Parlamentonun tek kadın
Genel Başkanı Sayın Figen Yüksekdağ şu anda Kandıra Cezaevinde rehin olarak
tutuluyor. Figen Hanım’ın Adanalı olduğunu da bir kez daha paylaşmak isterim.
Figen Yüksekdağ Adanalı ve şu anda Adana’da bu yaşanan katliamdan sonra, bu
büyük acıdan sonra çok büyük bir acı yaşadığını ve orada olması sebebiyle bunun
katlandığını da biliyoruz, hissediyoruz. Asıl meselemiz, bu çocukları o
yurtlara mahkûm eden savaş politikasıdır. Eğer bugün bir barış ortamı olsaydı,
savaşa ayrılan, silahlara ayrılan bütçe eğitime, öğretime harcanıyor olsaydı
bugün çocuklarımız, yoksul ailelerin çocukları o yurtlara mahkûm olmayacaktı.
İşte biz esas meseleyi ıskaladığımız müddetçe, esas meseleyi konuşmadığımız ve
çözümün yol haritasını çıkarmadığımız müddetçe maalesef bu olaylar yaşanmaya
devam ediyor diyorum ve hep birlikte, hepimizin üzülmek dışında, kahrolmak
dışında sorumluluğunun, başta Hükûmet olmak üzere hepimizin bunları önleme
iradesi göstermesi gerektiğini önemle ifade etmek istiyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Beştaş.
Cumhuriyet
Halk Partisi Grubu adına İstanbul Milletvekili Sayın Engin Altay. (CHP
sıralarından alkışlar)
CHP
GRUBU ADINA ENGİN ALTAY (İstanbul) – Teşekkür ederim Sayın Başkan.
Sayın
milletvekilleri, Genel Kurulu saygıyla selamlıyorum.
Evvelsi gün Adana’da yaşanan -kaza desek kaza değil,
bela desek bela değil- 11 öğrencimizi 1 öğretmenimizi kaybettiğimiz, büyük
görev kusurları sonucu olduğu çok açık yangın afetinden sonra dün de Türkiye
Büyük Millet Meclisinde bütün gruplar bu konuyu dile getirdi. Bugün üç saat
süren gruplar arasında müzakere neticesinde çok şükür böyle hassas, mühim bir
konuda Türkiye Büyük Millet Meclisini oluşturan siyasi parti grupları müşterek
bir teklifle ortaöğretim öğrenci yurtları başta olmak üzere, Türkiye'de yaşayan
bütün öğrencilerin, okuyamayan öğrencilerin, velhasıl, eğitimin en temel
sorunuyla ilgili bir Meclis araştırma komisyonu kurulması inşallah bugün
gerçekleşecek. 
Bu komisyon, elbette, kaybettiğimiz minik yavrularımızı
geri getirmeyecek. Ama umuyoruz ve diliyoruz ki bu komisyon kurulduktan sonra
komisyona verilecek üyeler ait oldukları siyasi partilerin mülahazalarına,
anlayışlarına, yaklaşımlarına göre değil de, insan haklarına, çocuk haklarına,
en temel haklardan biri olan eğitim hakkına saygılı bir yaklaşımla orada birlik
içinde bu sorunun çözümünün yolunu, yöntemini bir rapor olarak Türkiye Büyük
Millet Meclisi Genel Kuruluna getirirler ve ondan sonra -asıl iş ondan sonra
başlıyor- Türkiye Büyük Millet Meclisi Genel Kurulunda görüşülen bu rapordan
sonra, yine umarım ve dilerim ki Hükûmet de -gene yok burada- gerekli
tedbirleri alır. Niyetimiz budur, muradımız budur, arzumuz budur. Bu anlayış
içinde, şimdiden, çok tarihî bir görev yapacağına inandığım komisyona başarılar
diliyorum. 
Esasen,
değerli milletvekilleri, Cumhuriyet Halk Partisi, bu konudaki yüksek duyarlılığını
geriye dönük, yıllara sari hep göstermiştir. Balıkesir Milletvekilimiz Sayın
Ahmet Akın, Adana Milletvekilimiz Sayın Elif Doğan Türkmen, İstanbul
Milletvekilimiz Sayın Mahmut Tanal, Kocaeli Milletvekilimiz Sayın Fatma
Hürriyet Kaplan, Edirne Milletvekilimiz Sayın Erdin Bircan, Malatya
Milletvekilimiz Sayın Veli Ağbaba, İstanbul Milletvekilimiz Sayın Sezgin
Tanrıkulu, Kırklareli Milletvekilimiz Turabi Kayan, biz 3 grup başkan vekili,
İstanbul Milletvekilimiz Onursal Adıgüzel, şu anda Meclis Başkan Vekilimiz
-Meclis Başkan Vekili değilken sanırım- İstanbul Milletvekilimiz Mehmet Akif
Hamzaçebi, bu konuya Meclisin dikkatini çekmiş, bu konularla ilgili Meclis
araştırma önergesi vererek bunun araştırılması ve yeni faciaların olmaması için
bir büyük gayret içinde olmuşlar. Maalesef, gözler kör, kulaklar sağır bakılmış
meseleye ve Türkiye'de insanlar, yavrularımız ya cinsel istismara maruz kalmış,
böyle olmaması gereken, kabul edilebilir sınırların çok üstünde, anlamsız, çok
küçük tedbirlerle önlenecek kazalara kurban edilmiş. Bunu da açık söylemek
lazım. 
Hepimizin
sorumluluğu var. Siyaset sorumluluktur. “Ben milletvekili oldum, iyi, işimi
yapayım.”, “Ben Hükûmet oldum, ne yapayım kardeşim?” Böyle şey olmaz. Madende
işçi ölür, Hükûmet der ki: “Güzel öldüler.” Çocuklar cayır cayır yanar, “Allah
rahmet eylesin.” Siyasetin işi bu değil. “Allah rahmet eylesin.” demeyin
demiyorum ama bu ülkede iyi olan her şeyi üstlenen Hükûmetin olumsuzluklarla
ilgili de bir sorumluluğunun olması lazım. 
Şimdi,
ya, çok garip, üzülüyorum, şöyle bir baktığımız zaman -güya G 20’deyiz, oradan
da düştük galiba ama- yani, Türkiye’de yaşanan olaylar Türkiye’yi dünyaya
mahcup eden olaylar. Dünyaya karşı utanacağımız manzaralarla karşı karşıyayız.
Gelişmiş ülkelerde insanlar tesadüfen ölüyor, Türkiye’de insanlar tesadüfen
yaşıyor sayın milletvekilleri. İş kazalarını mı söyleyeyim, hangisini
söyleyeyim? 
“On
dört yıldır biz şunu yaptık, bunu yaptık.” Yani, yaptıklarınız var tabii, hele
hele 2007’ye kadar eli yüzü düzgün bir Hükûmet vardı orta yerde. Ama şimdi
neresinden baksan Taşköprü kebabı gibi dökülen bir Hükûmetle karşı karşıyayız.
Ama şunun altını çizmek istiyorum: Bu yaşananlardan, bu olaylardan Hükûmet
sorumludur.
Nasıl
sorumludur? Bir kere -biraz sonra söyleyeceğim- ehliyet ve liyakat noksanlığı
ve denetimsizlik ve bilinçli ve sistematik olarak eğitimi kimi cemaatlere,
tarikatlara havale etmeniz, öğrencilerimizin barınmasını, beslenmesini kimi
cemaatlere, camialara havale etmeniz bu yaşananların sebebidir. Bu ölümler o
havalenin sonucudur. 
“Efendim,
bunlar bilerek mi yaptı?” Elbette kimse kimseyi bilerek öldürmez. Ama, işte,
yurt ve barınma hizmetleriyle ilgili düzenleme, Millî Eğitim Bakanlığı Özel
Öğrenci Yurtları Yönetmeliği, amacı; amaç net ortaya konulmuş. “Özel öğrenci
yurtlarının tabi olacakları esaslar, iş ve işlemleriyle ilgili denetim esasları
düzenlenir.” diyor. Ayrıca, anaokulu ve ilkokul çocukları için yurt açılmasına
yönelik bir mevzuat yok. Ben dün çok şaşırdım sayın milletvekilleri, siz de
şaşırın, Millî Eğitim Bakanı dedi ki: “5’inci sınıf öğrencileri de mevzuata
göre bu yurtlarda kalabilir.” Yani, sayarız ederiz, koskoca Bakan “Yalan
söylüyorsun.” desem, bana ayıp; demiyorum ama Millî Eğitim Bakanı Genel Kurula
yanlış bilgi veriyorsa, bu olmaz. Bu mevcut yönetmelik sadece ve sadece
kapasite müsaitse 6, 7 ve 8’inci sınıfların bu yurtlarda kalmasına imkân
veriyor.
Bu 5’inci sınıfa, 4’üncü sınıfa giden çocuklar bu
yurtlarda, bu evlerde kalıyor. Şimdi, ben soruyorum: O ilçenin kaymakamı raf
elması mıdır? O ilçenin millî eğitim müdürü raf elması mıdır? O ilçenin
cumhuriyet başsavcısı raf elması mıdır? Böyle şey olabilir mi? Devlet yetkisini
kullanan insanlar haddini bilecek ve devlet yetkisini kullanan insanlara
haddini bildirecek olan Hükûmettir sayın milletvekilleri. Bizlerin milletvekili
olarak Hükûmete riyakârlık ve işgüzarlık yapmaktan başka hiçbir işe yaramayan
kaymakamla, ilçe millî eğitim müdürüyle sizin bizim muhatap olmamız da doğru
değil. Onlara haddini bildirecek olan Hükûmettir.
Şimdi,
bakın, ben size bir şey daha söyleyeyim: Ben bu kürsüden 13 Aralık 2005’te
konuşuyorum millî eğitimle ilgili: “Daha vahimi değerli arkadaşlar, Türk millî
eğitim sistemimizdeki önemli sorunlardan birisi de ortaöğretim öğrenci yurdu
sorunudur.” demişim, devam etmişim. “Şimdi, Sayın Hükûmete soruyorum: Bu ciddi
ihtiyaca yönelik ne yaptınız? Fazla bir şey yapmadınız. Niye? Çünkü Türkiye’nin
850 ilçesinde ilçeye hâkim bir tepede yurt vardır, her ilçede vardır.” demişim.
“Bu yurtlar, aslında özeldir, Millî Eğitim Bakanlığının denetimindedir ama sağ
olsun millî eğitim müdürleri ve kaymakamların tümüne yakını -tümünü itham
etmiyorum- büyük çoğunluğu bu yurtlara denetime gitmeden üç gün önce bunlara
haber veriyorlar. Bu iddianın altını çizerek bunu söylüyorum ve Hükûmeti
uyarıyorum.” demişim, “Hükûmet burada, üzerinde başka hiçbir gücün olmadığı
Parlamento burada.” demişim, “Bu yurtların tümünü demiyorum ama bu yurtların
büyük kısmında karşı devrim gerillaları yetişiyor.” demişim; haklı çıkmışım.
(CHP sıralarından alkışlar) İşte, bu DAEŞ, işte bu FETÖ terör örgütü mensupları
bu yurtlardan çıkıyor. Tümünü kastetmiyorum. Benim de ziyaret ettiğim yurtlar
var ama bunlar da var. 
Bugün
bu araştırma komisyonunun huzurunuza dört saat geç gelmesi bizim
tekliflerimizin metniyle ilgili. “Efendim, metinde şu ifade olmasın, bu ifade
olmasın.” Arkadaşlar, niye olmasın? Cemaatler inançlarını özgürce yaşasın,
hiçbir itirazımız yok, nasıl istiyorlarsa, nasıl ibadet etmek istiyorlarsa; din
ve vicdan özgürlüğü var, düşünceyi ifade özgürlüğü var, inanç özgürlüğü var,
laiklik bu zaten, cemaatler inançlarını özgürce yaşasın ama siyasi kaygılarla
bir siyasi partinin Türk millî eğitim sistemini cemaatlere delege etmesi,
onlara taşero etmesi kabul edilemez Doğan Bey. Sen de kabul etmiyorsun,
biliyorum ama yapıyorsunuz.
“Efendim,
bu önergeyi Adana’yla sınırlı tutalım, fazla açmayalım.” Niye açmayalım? Yani,
bugün Adana’da, yarın Edirne’de, öbür gün Sinop’ta, öbür gün -Allah esirgesin-
Hakkâri’de; hepsi bizim sayın milletvekilleri. Bu işlere, bu tür meselelere,
çocuklarımızın geleceğine, çocuklarımızın bir damla kanına siyaseti alet etmek,
siyasi kaygılarla bu işe bakmak…
(Mikrofon
otomatik cihaz tarafından kapatıldı) 
ENGİN
ALTAY (Devamla) - …bizim kabul edeceğimiz bir yaklaşım değildir. Size tavsiyem:
Siz de bu işlere bu yaklaşımla bakmayın. Cemaatler işini yapsın, inançlarını
tatbik etsin, Allah kabul etsin ama bırakın artık şu eğitimden cemaatler elini
çeksin. Cumhuriyet Halk Partisinin kurulacak bu komisyondaki üyelerinin
öncelikli risk grubu olacaktır. Bir de, bununla beraber -bitiriyorum- yurtların
dışında kaçak evler var. Bu Meclise bomba atanlar o kaçak evlerde eğitiliyor.
Bugün FETÖ, yarın bilmem ne. Bu evlerle ilgili de bu komisyona tarihî bir görev
düşüyor.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Altay.
Adalet
ve Kalkınma Partisi Grubu adına Bartın Milletvekili Sayın Yılmaz Tunç. (AK
PARTİ sıralarından alkışlar)
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
Adana’nın Aladağ ilçesinde kız öğrenci yurdunda çıkan yangın sonucunda ortaya
çıkan öğrencilerin barınma ve beslenme sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına dair
bütün partilerimizin ortaklaşa verdiği önerge hakkında AK PARTİ Grubu adına söz
aldım. Bu vesileyle Genel Kurulu saygılarımla selamlıyorum.
Öncelikle,
Aladağ’daki öğrenci yurdunda çıkan yangında kız çocuklarımızın vefatı milletçe
hepimizi derinden sarstı. Bu acının tarifi yok. Allah anne babalarına ve ailelerine
sabırlar versin, milletçe başımız sağ olsun, yaralı yavrularımıza da acil
şifalar diliyorum.
Değerli
milletvekilleri, konu çocuklarımız. Çocuklarımız bizim geleceğimiz. Onları
gerek sağlık gerek eğitim gerekse barınma ihtiyaçları başta olmak üzere her
açıdan korumak, kollamak, devletin asli görevi. Bu konuda altına imza attığımız
uluslararası sözleşmeler, Anayasa hükümleri, çocuklarımıza yönelik mevzuatımız
ve çocuklarımızı korumaya yönelik diğer yönetmelikler… Ancak, bakıyoruz ki,
uygulamada bu mevzuat yenilemelerine rağmen sorunların yaşandığını görüyoruz.
Aladağ’da özel öğrenci yurdunda meydana gelen yangın bir kez daha
dikkatlerimizi öğrencilerimizin barındığı yurtlara çevirdi. Yurtların fiziki
durumu, yurt görevlilerinin eğitimleri, yurtların güvenliği, denetimi gibi
konularda ne tür eksiklikler var da bu üzücü olaylar yaşanıyor? Bu konuda
Meclisin ortak iradesiyle bir araştırma komisyonunu inşallah bugün hep beraber
kuracağız. 
Öncelikle,
Aladağ’daki elim hadiseden sonra “Acaba devlet öğrencilerimizin barınması için
yeterli sayıda yurt yapmıyor mu da öğrencilerimiz bu özel yurtlara gitmek
zorunda kalıyor?” sorusuna hep beraber yanıt arayalım. 
Türkiye'de
30 Kasım 2016 tarihi itibarıyla ortaöğretimde devlete bağlı olarak hizmet veren
yurt sayısı 2.933. Bu yurtların toplam kapasitesi 531.934. Bu yurtlarda barınan
öğrenci sayısı 359.181; boş kontenjan sayısı 172.757. Yani devlet yurtlarındaki
doluluk oranı yüzde 67 değerli milletvekilleri. Özel ortaöğretimde, özel
ortaöğretim yurtlarına baktığımızda da, yurt sayısı 2.247, barınan öğrenci
sayısı 53.414. Rakama baktığımızda devletin boş kontenjan sayısı 172.757, özel
yurtlarda barınan öğrenci sayısı 53.414. Yani özel yurtlarda barınan öğrenci
sayısının 3 katından fazla devlet yurdunda boş kontenjan var aslında. Burada
şunu görüyoruz: Çeşitli sebeplerle öğrencilerimizin ve velilerinin özel yurt
konusunda tercihinin -bir kısmının- söz konusu olduğunu görüyoruz. Ancak bazı
bölgelerde yurtların yenilenmesi ve yeni ihtiyaçlar için 2016 yılı devlet
yatırımına baktığımız zaman 81.500 öğrenci kapasiteli 409 yurt projesinin de
bir kısmının inşaatlarının, bir kısmının da ihalelerinin ve projelerinin
gerçekleştirildiğini görüyoruz. 
2017
Yatırım Programı, 2017 bütçesinde de yine en fazla bütçe çocuklarımıza, millî
eğitime ayrılıyor, bütçenin yüzde 20’si millî eğitime yani 122 milyar lira,
bunun da 13,7 milyar lirası derslik ve yeni yurt yapımıyla ilgili. Eskiyen
yurtların yenilenmesiyle alakalı çalışmaların olduğunu görüyoruz. Yine, kız
öğrencilere yurt yapımıyla ilgili talepleri de Aile ve Sosyal Politikalar
Bakanlığımız karşılıyor. 200’e yakın gelen talepleri Aile ve Sosyal Politikalar
Bakanlığımızın yaptıktan sonra millî eğitime devretmek üzere inşa ettiğini
görüyoruz. 
Adana ilimize baktığımızda da ortaöğretim özel öğrenci
yurdu sayısı Adana’da 69; kontenjanına baktığımız zaman 5.364; toplam barınan
1.790, yüzde 33. Yine Adana’da devletin ortaöğretim öğrenci yurdu 45,
kontenjanı 7.200, barınan 5 bin, doluluk oranı yüzde 70. Adana’da ortaöğretimde
devlete ait boş kontenjan sayısı 2.200, özel ortaöğretim yurdunda kalan öğrenci
sayısı 1.790. Yani aslında Adana’da da devletin boş kontenjanı özel
öğrencilerin barındığı miktardan fazla.
Aladağ’da
ne oldu? Aladağ’da devletin ortaöğretim yurdu geçen yıla kadar vardı ancak
deprem riski nedeniyle yurt yıkıldı, yerine yeni 300 kişilik bir yurt inşaatı
başladı. O yurtta kalan öğrenciler de Kozan’daki yatılı bölge okuluna
kaydedildiler ancak özel öğrenci yurdunda, Aladağ’da kalmak isteyen bir kısım
öğrenci velileri bu yurtta öğrencilerini barındırıyorlardı. Şimdi, devlet
yurtlarındaki doluluk oranı yüzde 67 olmasına rağmen öğrencilerimizin ve
velilerimizin bir bölümünün özel yurtlarda kalmayı tercih etmesi nedeniyle,
faaliyet gösteren yurtların denetimi de büyük bir önem taşımaktadır. 
Bu nedenle 11/10/2011 tarihinde Millî Eğitim Bakanlığı
Teşkilat ve Görevleri Hakkında Kanun’da bir değişiklik yapılmıştır değerli
milletvekilleri. Yapılan değişiklikle şu getirilmiştir: Her kademedeki
öğrencilere yönelik dernek ve vakıflar ile gerçek ve diğer tüzel kişilerce
açılacak veya işletilecek yurt, pansiyon ve benzeri kurumların açılması, devri,
nakli ve kapatılmasıyla ilgili esasları belirlemek ve denetlemek görevi Millî
Eğitim Bakanlığına verilmiştir. Özel öğrenci yurtları da 3/11/2014 tarihli
Bakanlar Kurulu Kararı’yla yürürlüğe giren -daha önce de yönetmelikleri vardı
ama daha sonra bu yönetmelik yenilenmiş- Özel Öğrenci Yurtları Yönetmeliği’ne
göre açılarak işletilmekte ve denetlenmektedir. Mevcut mevzuat uyarınca özel
öğretim kurumlarına iş yeri açma ve çalışma ruhsatları Bakanlık tarafından
verildiği hâlde özel öğrenci yurtlarının kurum açma izni Bakanlıkça
düzenleniyor ancak ruhsatlarının yerel yönetimler tarafından verildiği
görülüyor. Bu da tabii, uygulamada karmaşaya neden oluyor. Bakanlığın uygun
görmediği birtakım uygulamaların olduğunu görüyoruz. Tabii, Bakanlık bunu da
çözmek istediği için işte, gündemimizde olan 405 sıra sayılı kanuna bir madde
ekledi. Burada da şu söz konusu: “Her ne ad altında olursa olsun, kim
tarafından açılırsa açılsın öncelikle Millî Eğitim Bakanlığına gelecek ve
ruhsatı Millî Eğitim Bakanlığı verecek. Millî Eğitim Bakanlığının verdiği bu
ruhsat izninden sonra da denetimlerini Millî Eğitim Bakanlığı yapacak.” Yurtlar
denetlenirken gerçek kişiler ile özel hukuk tüzel kişilerinin tabi oldukları
mevzuat hükümleri ve yönetmelikte belirtilen esaslar dikkate alınıyor. Yurtlar,
mülki idare amirleri tarafından hazırlanan plan doğrultusunda yılda iki defa,
gerekli görüldüğünde ise bakanlıkça belirli aralıklarla denetleniyor. 
Şimdi, Aladağ’daki özel öğrenci yurdunun denetimiyle
ilgili denetim raporunu da istedik, denetim raporu burada. Tabii, denetim
raporuna baktığımız zaman birtakım eksikliklerin olduğu da göze çarpıyor. Evet,
“Şunlar şunlar var.” deniyor. İşte, yangınla ilgili maddeye baktığımız zaman
“Binanın yangından korunmasına yönelik her katta yangın tüplerinin bulunduğu,
yangın tüplerinin periyodik bakımının yapıldığı, sivil savunma ekiplerinin
güncellendiği, yangın söndürme tatbikatının yapılmadığı…” Demek ki yangın
söndürme tatbikatı yapılsa çocuklar yangın merdivenine ulaşabilecekler. “Yangın
merdiveni var ancak kapı kolu kırık.” deniyor. Tabii, bilirkişi raporları net
olarak ortaya çıktığında bunları göreceğiz. İşte, kapının PVC kapı olduğu
söyleniyor. Tüm bunlar detay unsurlar. Demek ki denetimlerde sadece yangın
merdiveninin olduğu ya da yangın tatbikatının yapılmadığı ortaya çıkmışsa bu
konuda bir müeyyidenin yapılması gerekiyor. Tabii ki burada uygulayıcılara çok
büyük görevler düşüyor. Bu ifadelerden yola çıktığımızda, yapılan denetimler
formalitenin yerine gelmesi olarak görülmemeli. Yangın merdiveni var ancak bir
tehlike anında bu merdivene açılan kapının kullanıma elverişli olup olmadığı
gibi detay unsurların atlanmaması gerektiği ortaya çıkıyor. Yangının elektrik
panosundan çıktığı söyleniyor. Bu konuda, denetim raporunda elektrik tesisatına
ilişkin bir veri olmadığını görüyoruz. Eğer yönetmelikte varsa böyle bir
eksiklik, bunların da giderilmesi gerekiyor.
Değerli
milletvekilleri, çocuklarımız her türlü politik tartışmanın dışında
tutulmalıdır. Her çalışmamızda çocukların üstün yararını gözetmek
mecburiyetindeyiz. Bu acı olayın meydana gelmesinde etkili olan unsurlar,
yapılacak olan soruşturma neticesinde belli olacaktır. Ancak, bundan sonra bu
tür acı olayların meydana gelmemesi için de gerekli bir araştırmanın yapılması
zarureti var, bu konuda zaten tüm siyasi partiler olarak görüş birliğindeyiz.
Aslında konu çocuk haklarıyla ilgili konu. Çocukların bütün sorunlarıyla
alakalı, çocukların korunmasıyla ilgili Mecliste daimi bir çocuk hakları
komisyonunun da aslında artık bundan sonra daha net bir şekilde düşünülmesi
gerektiğini ifade ediyorum. 
Bu
duygu ve düşüncelerle Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Tunç. 
Sayın
milletvekilleri, gruplar adına konuşmalar tamamlanmıştır.
Şimdi,
önerge sahiplerine beşer dakika söz vereceğim. 
İlk
konuşmacı, Adana Milletvekili Sayın Mevlüt Karakaya. 
Süreniz
beş dakika, buyurun. (MHP sıralarından alkışlar) 
MEVLÜT
KARAKAYA (Adana) – Teşekkür ediyorum. 
Değerli
milletvekilleri, tabii, burada kurulacak olan Komisyona çok önemli bir görev
düşüyor. Her şeyden önce bu Komisyonun kurulması gerçekten faydalı ve hayırlı
olacaktır. Ondan dolayı, ben tüm parti gruplarına böyle bir girişimde
bulunmalarından dolayı teşekkür ediyorum. 
Aslında, Anayasa’sında “sosyal” nitelendirmesi yapılan
ve bu şekilde tanımlanan bir devletin asli görevidir öğrencilerinin,
çocuklarının barınma ihtiyacını karşılamak. Dolayısıyla, Türkiye Cumhuriyeti
devletinin öğrencilerinin barınma ihtiyacının karşılanması en temel görevidir.
Bu görevindeki eksikliklerin bu Komisyon tarafından tespit edilmesi ve
yapılması gereken yasal düzenlemelerin burada işaret edilmesi önemli bir konu
olarak karşımızda olacak. 
Değerli
milletvekilleri, Adana’da yaşadığımız bu elim olay, gerçekten, sadece orada
kaybettiğimiz çocuklarımızın ailelerini değil, sadece Adanalıları değil, büyük
Türk milletinin tamamını üzüntüye boğmuştur. Dün diğer siyasi partilerin de olduğu
gibi Milliyetçi Hareket Partisi heyeti olarak olay yerinde incelemelerde
bulunduk. Türkiye Cumhuriyeti devleti yerel yönetimiyle, merkezî yönetimiyle
gerekli tedbirleri, en azından bu olay çıktıktan sonra yapılması gerekenler
noktasında asgari düzeyde de olsa almıştı ve yapmaya çalışıyordu ama burada
önemli olan bu ve benzeri olayların yaşanmamasıydı. Geçmişte yaşanmış olan,
Konya’da, Diyarbakır’da yaşanmış olayların bize ders vermediği maalesef burada
yaşadığımız elim hadiseden sonra bir kez daha ortaya çıktı. Yine söyledik,
evet, yaşadık, Allah rahmet eylesin ama burada önemli olan, ne yaparsak yapalım
giden canları geri getiremeyeceğiz, hiç olmazsa ders çıkaralım diyoruz ama bu
dersi de bir türlü çıkaramıyoruz. 
Ben
buradan, milletin kürsüsünden tekrar, bu elim hadisede hayatlarını kaybeden
çocuklarımızın ailelerine sabır diliyorum, Türk milletinin başı sağ olsun
diyorum, yaralılara acil şifalar diliyorum. 
Değerli
milletvekilleri, bugün öğleden sonra bu olayda hayatlarını kaybeden
evlatlarımızın defin işlemleri gerçekleşti. Aladağ’da Köprücük köyünde 6’sı,
Karahan’da 3 evladımız, Kışlak’ta 1 evladımızın defin işlemi gerçekleştirildi.
Bu olayda hayatını kaybeden, eğitmen olan bir kardeşimiz ve onun küçük, sübyan
çocuğunun cesedi Mersin’de toprağa verildi. Ben tekrar tekrar Allah rahmet
eylesin diyor, Türk milletinin başı sağ olsun diyorum.
Değerli
milletvekilleri, karartılan sadece yangınlarda ölen evlatlarımızın hayatı
değil, karartılan Türkiye Cumhuriyeti devletinin istikbalidir. Acı hepimizin
acısıdır, sorumluları bulmak, hesap sormak ve bir daha böyle bir durumun
yaşanmaması için tüm tedbirlerin alınmasını sağlamak ise Türkiye Büyük Millet
Meclisinin görevidir. Bu komisyondan beklediğimiz, özellikle Türkiye'deki
yurtların her yönüyle, güvenlik yönüyle, güvenilirlik yönüyle, yeterlilik
yönüyle araştırılarak tüm eksikliklerin tespit edilmesi ve alınması gereken
tedbirler konusunda gerekli önerilerin bulunmasıyla sonuçlanacak hayırlı bir
iş, hayırlı bir çalışma olması dileğiyle yüce heyetinizi saygıyla tekrar
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Karakaya.
Önerge
sahibi olarak ikinci konuşmacı İstanbul Milletvekili Sayın Filiz Kerestecioğlu.

Buyurun.
(HDP sıralarından alkışlar)
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri; evet, yaklaşık üç saat uğraştık ve ortak bir komisyon
kurulmasını sağladık. Üç saat tabii ki çok değerli bir üç saat değil çünkü
gerçekten bütün Türkiye'nin canı yandı, özellikle yakınlarının çok canı yandı.
O aileleri hepimiz izledik, ağlıyorlardı -en yoksul yerlerden birisi Aladağ- ve
diyorlardı ki: “Aslında çocuklarımız da gitmek istemedi, bizler mecbur kaldık
oraya göndermeye ve sonunda yandılar, öldüler.” 
Evet,
maalesef, hep sonrasında bir şeyler yapılmaya gayret ediliyor ama bunlar
aslında Hükûmetin çocuk politikalarının sonucudur. 4+4 düzenlemesinde
ilköğretim okullarının ilkokul ve ortaokul ayrıştırılması sonucu Türkiye'de
28.177 ilkokul ve 16.083 ortaokul oldu. Bu düzenlemenin ilk beş yılında ilkokul
sayısı 4.117, ortaokul sayısı ise 279 azaldı. Başta köy okulları olmak üzere
çok sayıda okul kapatıldı. Millî Eğitim Bakanlığı Özel Öğrenci Yurtları
Yönetmeliği’ne göre sadece lise ve üniversite öğrencileri için özel yurt
açılması mümkünken siyasi iktidarın çeşitli dinî vakıf ve cemaatlerle
ilişkileri üzerinden öğrenciler çeşitli cemaat yurtlarına yönlendirildi ve
tıpkı Adana Aladağ’da olduğu gibi bu kız öğrenci yurdu adı altında açılan
yurtlarda lise ve üstü eğitim çağında ortaokul öğrencileri olması gerekirken bu
yurtlara mülki amirlerin de izni ve onayıyla 11-14 yaşlarında ortaokul
öğrencileri yerleştirilerek suç işlendi, resmen suç işlendi. Yani şu anda bizim
sormamız gereken soru, araştırmamız gereken şey yangın merdiveni değil, yangın
merdivenini itfaiye araştırsın. Bizim araştırmamız gereken ve sormamız gereken
soru 11-14 hatta daha küçük yaştaki çocukların orada ne işi vardı? İşte bizler
temenni ediyoruz ki kurulan komisyonla bundan sonrasında bütün yurtlarda bütün
çocukların, aslında yurt adı altında olmayan ve yasal statüsü olmayan yerlerde
barınan çocukların durumlarını tespit etmek, bunların kapatılmasını sağlamak,
var olan düzgün yasal düzenlemesi olan yurtların da kesinlikle denetlenmesini
sağlamak ve denetimi sivil toplumun, eğitim sendikalarının, kadın örgütlerinin
denetimine açmak aynı zamanda. 
Bu
olayın hemen akabinde EĞİTİM-SEN oraya gitti ve ne yapıldı onlara, incelemek
isteyenlere, biliyor musunuz? Hemen oradan uzaklaştırıldılar, gözaltına
alındılar ve arkasından da Türkiye tarihinde ilk defa, bir yangına yayın yasağı
getirildi ve bu gösteriyordu ki aslında baştan itibaren bir şeyler karartılmak
isteniyor. Biz aylarca Çocuk İstismarını Önleme Komisyonunda çalıştık ve bu
Komisyonun aslında bütün partilerinin ortak bir kararı vardır: Mecliste çocuk
hakları daimî komisyonunun kurulması. Bu Meclise aciliyetle, evveliyete gelmesi
gereken şey budur, çocuk hakları daimî komisyonu kurulmalı ve hemen
araştırmalara, denetimlere başlamalıdır. 
Evet,
bir yangın yaşadık ama bu ülkede aynı zamanda bir demokrasi yangını yaşıyoruz.
Bizim milletvekillerimiz, eş başkanlarımız, grup başkan vekilimiz rehin durumda
şu anda ve tecrit altındalar. Tecrit bir insanlık suçudur. Aile ve Sosyal
Politikalar Bakanı burada, kadın milletvekillerimiz burada. Ben isimlerini anarak;
Sevgili Figen Yüksekdağ, Leyla Birlik, Gülser Yıldırım, Nursel Aydoğan
vekillerimizin ne durumda olduklarını, buradaki kadın vekillerimizin aslında
dayanışma göstererek gidip yerinde incelemesi gerektiğini düşünüyorum. Kadın
vekil kolay yetişmiyor bu ülkede ve bizim partimiz bunu sağlamıştır. Bu
dayanışmayı yapmazsak ileride de bunu kuramayız hiçbir zaman.
Saygılar
sunarım. (HDP sıralarından alkışlar) 
ÇAĞLAR
DEMİREL (Diyarbakır) – Selma Irmak, Selma Irmak. Tutanaklara girsin.
BAŞKAN
– Teşekkür ederiz Sayın Kerestecioğlu.
Şu
anda cezaevinde bulunan kadın milletvekillerinin ismini sayarken Hakkâri
Milletvekilimiz Sayın Selma Irmak’ı unuttunuz sanırım ya da kaçırdınız.
FİLİZ
KERESTECİOĞLU DEMİR (İstanbul) – Asla unutmadım, kalbimde her zaman.
BAŞKAN
– Kayıtlara geçmesi açısından ben de onlara selam gönderiyorum. Teşekkürler.
FİLİZ
KERESTECİOĞLU DEMİR (İstanbul) – Çok teşekkür ederiz, sağ olun. 
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 18.23
BEŞİNCİ OTURUM
Açılma Saati: 18.36
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar
HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin
Beşinci Oturumunu açıyorum. 
(10/392)
esas numaralı Meclis Araştırması Önergesi üzerindeki görüşmelere kaldığımız
yerden devam ediyoruz.
Hükûmet?
Burada. 
Sayın
milletvekilleri, Hükûmetin bir söz talebi vardır. Teamüle göre, Hükûmetin söz
talebi ilk konuşma olacak şekilde karşılanmaktadır. İç Tüzük’e aykırı olmadığı
için, konuya ilişkin uzlaşıyı da dikkate alarak, şimdi Hükûmetin söz talebini
karşılayacağım. 
Aile
ve Sosyal Politikalar Bakanı Sayın Fatma Betül Sayan Kaya, buyurun. (AK PARTİ
sıralarından alkışlar) 
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Sayın Başkan,
değerli milletvekilleri; 29 Kasım akşamı Adana Aladağ ilçemizde hepimizin
yüreğini dağlayan acı bir olay yaşadık. Özel bir kız öğrenci yurdunda meydana
gelen yangında 11 evladımız, 1 de görevli hayatını kaybetti, kaybetmiş olduk.
Bu olayda yaralanan kız çocuklarımızın ve görevlilerin tedavileri hâlâ
hastanelerde devam etmekte. 
Acımız
gerçekten çok büyük. O gece hepimizin yüreğine büyük bir ateş düştü. Bu
duyguyu, bu acıyı ifade edecek kelime bulmakta zorlanıyorum doğrusu. Bu
çocuklar, ailelerinin umudu olduğu gibi gerçekten Türkiye'nin de umudu olan
çocuklardı. Bu vesileyle, kaybettiğimiz canlarımıza Allah’tan rahmet diliyorum.
Ailelerine, milletimize sabır diliyorum. Yaralılarımıza da acil şifalar diliyorum.

Kaybedilen
hiçbir canın telafisi yoktur. Bu olayda kusuru, ihmali olan kim varsa hukuk
önünde en ağır şekilde cezalandırılacaktır. Konuyla ilgili adli ve idari
soruşturma başlatılmıştır. Başbakan Yardımcımız Sayın Veysi Kaynak ve İçişleri
Bakanımız Sayın Süleyman Soylu’yla birlikte o gece Aladağ ilçemize gittik. Bu
süreçte devletimizin tüm imkânlarını seferber ettik ve ailelerimizin,
yaralılarımızın yanında olduk. Ailelerimizi tek tek ziyaret ettim ve böylesine
acılı bir günde, bir anne olarak acılarını, hüznü paylaşmak için yanlarında
olduk. Millî Eğitim Bakanımız Sayın İsmet Yılmaz da hemen olayın sabahında
Adana’ya geldi ve olayı da yakından takip ettiler. Bizler Aile ve Sosyal
Politikalar Bakanlığı olarak o gece kriz merkezimizi oluşturduk ve 32 psikososyal
destek ekibimizle birlikte hem olay yerinde hem hastanelerde, Adli Tıp
Kurumunda ailelerimizin yanında olduk, onları destekledik. Evet, bundan sonraki
süreçte de ailelerimizin yanında olmaya devam edeceğiz. Maddi, manevi tüm
imkânlarımızı seferber ederek acılarını hafifletmeye gayret edeceğiz. 
Saygıdeğer
milletvekilleri, bu elim hadiseyle alakalı, Hükûmetimizin gerek şüpheliler
gerekse mağdurlarla alakalı ne gerekiyorsa yapacağından hiç kimsenin şüphesi
olmasın. Aladağ’da da yaptığım açıklamada belirttiğim gibi, milletimiz olayın
bütün yönleriyle ve titizlikle araştırılacağından emin olsun. Bu olay
aydınlatılacak ve sorumlular en ağır şekilde hesabını verecektir, cezasını
çekecektir. Konu hem idari hem de adli olarak araştırılmaya, soruşturulmaya başlanmıştır.
Türkiye Büyük Millet Meclisi de üzerine düşeni yapacak ve araştırma komisyonu
oluşturulacak, konuyu bütün yönleriyle ele alacak. Buna benzer olayların bir
daha yaşanmaması için yurtlarda alınması gereken tedbirler tespit edilecek. Bu
elim olay, bizlere çocuklarımızın eğitimi ve barınması noktasında ne kadar
hassas davranmamız gerektiğini bir kez daha göstermiştir. 
Eğitimin
altyapısını hızla yenilerken özellikle yurtlarımızda güvenlik konusunu ayrı bir
şekilde ele almak durumundayız. Özellikle konu çocuklarımızsa daha titiz ve
daha detaylı bir çalışma gerekiyor. Bu, bizim için çok hayati bir mesele. Bu
meselenin sağlıklı bir şekilde çözüme kavuşturulması tüm kesimlerin sağduyu ve
katkılarıyla mümkündür. Bu acı hepimizin ortak acısı. Bu meselenin siyasetüstü
olduğunu düşünüyorum. Unutmamak gerekir ki biz kız çocuklarımızın öğrenim
hayatından kopmaması için gerçekten çok büyük mücadele veriyoruz. Bu noktada
kız çocuklarımızın eğitimine ilişkin yaptığımız bazı çalışmaları da aktarmak
istiyorum. 
Biliyorsunuz,
zorunlu eğitimi on iki yıla çıkardık. Kız çocuklarımızın eğitimine devam
etmesine yönelik pozitif ayrımcılık yapıyoruz. Bu amaçla, çocuklarımıza
verdiğimiz şartlı nakit transferi desteğimiz kız çocuklarımızın lehine
kullanılıyor. Ayrıca, kız çocuklarımızın eğitimine devam etmeleri için önem
taşıyan yurt sayısını da Bakanlık olarak artırmaya gayret ediyoruz. Millî
Eğitim Bakanlığımızın yaptığı yurtların dışında biz de Aile Bakanlığı olarak
yurtlar inşa ediyoruz ve Millî Eğitim Bakanlığına devrediyoruz. 
Bu
çalışmaların sonucunda kız çocuklarımızın ortaöğretimde net okullaşma oranları
2003 yılında yüzde 45 iken bu oran 2016 yılında yüzde 80’e yükselmiş durumda.
Bu olay kız çocuklarının eğitimine dönük yatırımlara asla engel olmamalı,
aksine bu alandaki yatırımlarımızın kalitesini ve güvenilirliğini ve sayısını
artırmalıyız. Özellikle kırsal kesimdeki kız çocuklarımızın eğitim hayatının
içinde kalması bu gayretlere bağlıdır. İnşallah kurulacak bu komisyon kız
çocuklarımızın eğitime katılımlarına olumlu bir katkı sağlayacaktır. 
Bu
komisyon vesilesiyle katkı sağlayacak olan milletvekillerine ve parti
gruplarına şimdiden teşekkür etmek istiyorum. Bakanlık olarak biz de
yaralarımızı sarmaya, kederli ailelerimizle birlikte olmaya devam edeceğiz.
Benzer olayların bir kez daha yaşanmaması için herkesin bu elim hadiseden ders
alacağına inanıyorum.
Hepinizi
sevgiyle saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
Sayın
milletvekilleri, Millî Eğitim Bakanı Sayın Yılmaz’ın yerinden kısa bir söz
talebi vardır.
Sayın
Bakan, buyurunuz.
IV.- AÇIKLAMALAR (Devam)
21.- Millî Eğitim Bakanı İsmet Yılmaz’ın,
İstanbul Milletvekili Engin Altay’ın (10/392) esas numaralı Meclis Araştırması
Önergesi’nin ön görüşmeleri sırasında CHP Grubu adına yaptığı konuşmasındaki
bazı ifadelerine ilişkin açıklaması
MİLLÎ
EĞİTİM BAKANI İSMET YILMAZ (Sivas) – Muhterem Başkanım, şunun için söz aldım,
biraz önce hatiplerden birisi konuşurken şöyle bir tabir kullandı: “‘Millî
Eğitim Bakanı yalan söylüyor.’ desem yakıştıramam.” Ben de aynı kimseye
söylüyorum, benim söylemediğim şeyi söylemişim gibi söylemesi bir yalandır, ben
de bunu kendisine yakıştıramıyorum.
Nedir
o söylenen konu? Bana soru soruluyor: “Burada kalan öğrencilerin yaşları veya
sınıfları nedir?” 5-6-7-8’inci sınıflardaki öğrenciler kalıyor. 5-6-7-8’inci
sınıftaki öğrencilerin kaldığını söylemek somut bir bilgiyi vermektir ancak
“5-6-7-8’inci sınıftaki öğrenciler burada kalır.” demek o kanunun verdiği bir
icazeti söylemektir. Ben hiçbir zaman 5’inci sınıfa giden öğrencilere “Burada
kalabilir.” veya “Kanun böyle bir izin verdi.” demedim. Demediğim hâlde sanki
ben demişim gibi…
ENGİN
ALTAY (İstanbul) – Dediniz.
MİLLÎ
EĞİTİM BAKANI İSMET YILMAZ (Sivas) – Yok. “Burada 5’inci sınıf öğrencisi kalmıştır.”
demek somut bir gerçek. Gerçekten kalmıştır ama “5’inci sınıftaki öğrenci
kalabilir.” demek mevzuattaki izni gösterir. Ben, mevzuat için “Kalabilir.”
diye hiçbir beyanım yoktur.
ENGİN
ALTAY (İstanbul) – Var Bakanım.
MİLLÎ
EĞİTİM BAKANI İSMET YILMAZ (Sivas) – Çok net. Gösterirseniz –çok net diyorum-
Bakanlıktan istifa ediyorum. 
ENGİN
ALTAY (İstanbul) – Yok, istifa etmeyin.
MİLLÎ
EĞİTİM BAKANI İSMET YILMAZ (Sivas) – Yok, bak, çok somut diyorum: Bakanlıktan
istifa ederim, 5’inci sınıftakiler kalabilirse. Ama 5’inci sınıftaki öğrenci
kalmış mıdır? Kalmıştır. Bu nedir? Somut gerçek, 5 kalmıştır, 6 kalmıştır… 
İkinci
soruyu sorsaydınız, “İsmet Bey, 5’inci sınıftakiler kalabilir mi?” 5’inci
sınıftakiler kalamaz. 6-7-8 eğer ki mevcut imkân varsa, boşluk varsa kalabilir,
çok net söylüyorum. 
ENGİN
ALTAY (İstanbul) – Mevzuatta var zaten.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Başkanım. 
BAŞKAN
– Teşekkür ederiz Sayın Bakan, kayıtlara geçmiştir.
Sayın
Altay…
ENGİN
ALTAY (İstanbul) – Kayıtlara geçti ama ben yalancı durumuna düştüm.
BAŞKAN
– Size düzeltme için ya da bir açıklama gereği duyuyorsanız Sayın Altay,
yerinizden de söz verebilirim. 
Buyurun.
22.- İstanbul Milletvekili Engin Altay’ın,
Millî Eğitim Bakanı İsmet Yılmaz’ın yaptığı açıklamasındaki bazı ifadelerine
ilişkin açıklaması
ENGİN
ALTAY (İstanbul) – Sayın Bakan, ben konuşurken siz burada yoktunuz. Bir kere…
MİLLÎ
EĞİTİM BAKANI İSMET YILMAZ (Sivas) – İzledim ama.
ENGİN
ALTAY (İstanbul) – Ha, izlediniz. 
Hafızam
beni yanıltmıyorsa -bu konularda yanıltmaz, isim aklımda tutamam ama- siz dün
“5’inci sınıf öğrencileri de kalıyor.” dediniz. 
MİLLÎ
EĞİTİM BAKANI İSMET YILMAZ (Sivas) – “Kalıyor.” dedim, doğrudur, bu bir
gerçektir. “Kalabilir.” demedim ama. 
ENGİN
ALTAY (İstanbul) – Ben ama… Gene tutanakları isteyeceğiz ama… 
MİLLÎ
EĞİTİM BAKANI İSMET YILMAZ (Sivas) – Lütfen isteyin. 
ENGİN
ALTAY (İstanbul) – Sanki “Yönetmelik buna müsait.” algısı içinde söylediniz. 
MİLLÎ
EĞİTİM BAKANI İSMET YILMAZ (Sivas) – Hayır, etmez. Hayır, hayır. Olur mu?
ENGİN
ALTAY (İstanbul) – Ben öyle anladım. Yoksa… 
MİLLÎ
EĞİTİM BAKANI İSMET YILMAZ (Sivas) – Yok, çok net. Yok, hayır. 
ENGİN
ALTAY (İstanbul) – Çünkü yönetmelik açık, 6, 7, 8’ler kalabilir.
MİLLÎ
EĞİTİM BAKANI İSMET YILMAZ (Sivas) – O da boşluk var ise. Normalde ilkokul ve
ortaokullara yönelik yurt açılamaz da.
ENGİN
ALTAY (İstanbul) – Evet. 
Ama
dün sizin söylediğinizden ben -belki arkadaşlar da öyle anladı mı, bilmiyorum-
“5’inci sınıflar da kontenjan varsa, kapasite varsa kalıyorlar.” algısını
aldım. 
MİLLÎ
EĞİTİM BAKANI İSMET YILMAZ (Sivas) – Hayır, hayır, yok, doğru değil o. 
ENGİN
ALTAY (İstanbul) – Bakalım tutanaklara. Üzdüysem özür dilerim. 
MİLLÎ
EĞİTİM BAKANI İSMET YILMAZ (Sivas) – Yok, rica ederim, estağfurullah. 
ENGİN
ALTAY (İstanbul) – Ama kesinlikle öyle yani. 
Olay
budur.
BAŞKAN
– Peki, teşekkür ederiz Sayın Altay. 
VIII.- MECLİS ARAŞTIRMASI (Devam)
A) Ön Görüşmeler (Devam)
4.- AK PARTİ Grup Başkan Vekili İstanbul
Milletvekili Mehmet Muş, CHP Grup Başkan Vekili İstanbul Milletvekili Engin Altay,
HDP Grup Başkan Vekili Diyarbakır Milletvekili Çağlar Demirel ve MHP Grup
Başkan Vekili Manisa Milletvekili Erkan Akçay’ın, Adana'nın Aladağ ilçesinde
kız öğrenci yurdunda meydana gelen elim yangın vakasının araştırılması ve
benzer acıların bir kez daha yaşanmaması ve kamusal eğitim ve barınma
haklarının tüm öğrenciler için güvence altına alınıp yaygınlaştırılması için
alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/392) (Devam)
BAŞKAN
– Sayın milletvekilleri, şimdi, önerge sahibi olarak Konya Milletvekili Sayın
Mustafa Hüsnü Bozkurt’u kürsüye davet ediyorum. 
Buyurun
Sayın Bozkurt. (CHP sıralarından alkışlar) 
MUSTAFA
HÜSNÜ BOZKURT (Konya) – Sayın Başkan, değerli milletvekilleri; hepinizi
saygıyla selamlıyorum. 
Yine
bir araştırma komisyonu kurmak için görüşme yapıyoruz. Daha önce, çocuk
istismarını araştırmak için Komisyon kurduk yine 4 partinin ortak önerisiyle;
15 Temmuz darbesini ve FETÖ terör örgütünü araştırmak için Komisyon kurduk,
yine 4 partinin ortak önerisiyle. O komisyonlardan birinde ben de çalıştım.
Umarım, bu defa kuracağımız komisyonda Hükûmetimizin, bakanlıklarımızın ne
kadar olağanüstü işler başardıklarını dinlediğimiz ve sonunda da sayfalarca,
sade suya tirit diyebileceğimiz, aslında ana sorunun etrafından dolaşan ve
kesinlikle sorunu çözme niyeti taşımayan birtakım kâğıt tomarlarıyla
uğraşacağımız süreçler olmaz. 
Şimdi,
bakın, burada da temel sorunu konuşmuyoruz aslında. Evet, Konya Taşkent’te,
sekiz yıl önce yine bir tüp patlamasıyla bir yurtta 18 çocuğumuz yaşamını
kaybetti. Sekiz yıldır o davada tek bir tutuklu yok, tek bir sonuç da yok;
durmadan dava erteleniyor. 
Yine,
efendim, Adana’nın Aladağ ilçesinde, iki gön önce, vahim bir olay oldu.
Elektrik kontağından çıktığı söylenen bir yangın, yangın merdivenine açılan
kapıların açılamaması, çocukların yanması; tabii ki son derece acı olay,
hepimizin içini yakıyor. Burada, denetimsiz yurtlar diyoruz ve denetlensin
diyoruz. Oysa, hangi yasayı çıkarırsanız çıkarın, uygulayacak olan insan.
Yasalarımızda bir eksiklik yok. O yurtların yangın merdivenlerinin nasıl
olacağından, hangi malzemeden yapılacağına kadar ve kapılarının nasıl olacağına
kadar her şey yazılmış ama sorun o değil. 
Bakın,
arkadaşlar, temel sorun şu: On dört yıllık iktidarınızda temel mesele, laik
cumhuriyetin özgür bireyler yetiştirmek amacıyla çağdaş, bilimsel eğitimini yok
edip dindar ve kindar nesiller yetiştirmeye yöneldiğiniz için, çocuklarımızın
kaldığı yurtlarda da aynı anlayış hâkim olduğu için çocuklarımızın aslında
beyinlerini yakıyoruz. Yoksa, orada 11 evladımız yandı, tabii, anneler babalar
yanıyor, hepimizin içi yanıyor, insan kaybediyoruz, geleceğimizi kaybediyoruz,
doğru ama geleceğimizi sadece yangınlarla kaybetmiyoruz. 
Belki
hepimizin dönüp Mustafa Kemal Atatürk’ün şu lafını bir daha hatırlamamız
gerekir: “Efendiler ve ey millet, iyi biliniz ki Türkiye Cumhuriyeti şeyhler,
dervişler, meczuplar, müritler memleketi olamaz. En gerçek tarikat medeniyet
tarikatıdır.” (CHP sıralarından alkışlar) Nedir medeniyet tarikatı? Laik,
bilimsel, aydın kafalar yetiştirecek bir eğitim sistemidir. Nedir medeniyet
tarikatı? Özgür bireydir. Nedir medeniyet tarikatı? Aklını dogmalardan
arındırmış, analitik düşünebilen, pozitif düşünebilen, rasyonel düşünebilen,
kendine yönelik her türlü hareketin ne anlama geldiğinin ayırdında olan, hak
bilinci ve itiraz bilinci gelişmiş çocuklar yetiştirebilmektir. (CHP
sıralarından alkışlar) Bunun için emek harcamalıyız arkadaşlar. Yoksa, olur,
yurtların kurallarını değiştirelim. Olur, tarikatların, cemaatlerin yurt
açmasını engelleyelim. Tamam, peki, ama o tarikatlar ve cemaatlere 15 Temmuzdan
hemen sonra, tam da Fetullah Gülen darbe yapmışken “Öbür cemaatler müsterih
olsun.” diyen kim? Bu ülkenin Bakanı. Ben burada, şu çocuklardan, o tecavüze
uğrayan çocuklardan, o yanan çocuklardan özür dileyen tek bir kişi, bir devlet
yetkilisi duymadım. (CHP sıralarından alkışlar) 
Şimdi,
izniniz olursa, bu cumhuriyeti kuran partinin Konya Milletvekili olarak,
Karaman’da tecavüze uğrayan çocuklarımızdan da Aladağ’da yanan çocuklarımızdan
da bu Meclis adına özür diliyorum. (CHP sıralarından alkışlar) Çocuklar bizi
affedin çünkü biz Atatürk’ün aydınlık yolundan bir karanlığa saptırdık bu
ülkeyi ve bu hâle geldik. (CHP sıralarından alkışlar) Ciddi söylüyorum, temel
sorun budur arkadaşlar. Yoksa mesele şu yönetmeliği ya da bu yasayı
değiştirmemiz değil, kafalarımızı değiştirmemiz gerek. Bu ülke hakikaten çok
namuslu, çok ahlaklı, çok doğru bir ulusal Kurtuluş Savaşı’yla kurulmuş güzelim
bir cumhuriyet. Burada hepimize yer var, hepimiz kardeşçe yaşayabiliriz, aynı
yolun yolcusu olabiliriz, bir engel yok. 
(Mikrofon
otomatik cihaz tarafından kapatıldı)
MUSTAFA
HÜSNÜ BOZKURT (Devamla) - Dinimiz de buna engel değil, inanın ki değil.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Bozkurt.
Sayın
milletvekilleri, Meclis araştırması önergesi üzerindeki görüşmeler
tamamlanmıştır. 
Şimdi
Meclis araştırması açılıp açılmaması hususunu oylarınıza sunacağım: Meclis
araştırması açılmasını kabul edenler… Kabul etmeyenler… Kabul edilmiştir.
Meclis
araştırmasını yapacak komisyonun 15 üyeden kurulmasını oylarınıza sunuyorum:
Kabul edenler… Kabul etmeyenler… Kabul edilmiştir.
Komisyonun
çalışma süresinin başkan, başkan vekili, sözcü ve kâtip üyenin seçimi
tarihinden başlamak üzere üç ay olmasını oylarınıza sunuyorum: Kabul edenler…
Kabul etmeyenler… Kabul edilmiştir.
Komisyonun
gerektiğinde Ankara dışında da çalışabilmesi hususunu oylarınıza sunuyorum:
Kabul edenler… Kabul etmeyenler… Kabul edilmiştir.
Sayın
milletvekilleri, biz de Başkanlık Divanı olarak bu konu üzerinde uzlaşı
sağlayan tüm siyasi parti gruplarına teşekkür ediyoruz. Komisyonda görev alacak
olan milletvekillerine başarılar diliyoruz. Bir daha bu ülkede böylesi vahim
olayların yaşanmamasını temenni ediyoruz. Herkese bir kez daha teşekkür
ediyoruz.
Şimdi,
gündemin “Kanun Tasarı ve Teklifleri ile Komisyonlardan Gelen Diğer İşler"
kısmına geçiyoruz.
1’inci
sırada yer alan, Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı, Tebligat Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı, Osmaniye
Milletvekili Ruhi Ersoy ve Milliyetçi Hareket Partisi Grup Başkanvekili Manisa
Milletvekili Erkan Akçay’ın 2547 Sayılı Yükseköğretim Kanununda Değişiklik
Yapılmasına Dair Kanun Teklifi, Erzurum Milletvekili Mustafa Ilıcalı’nın
Yükseköğretim Kanununda Değişiklik Yapılmasına Dair Kanun Teklifi, Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın Yükseköğretim Kanununda Değişiklik
Yapılmasına Dair Kanun Teklifi ile Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (x)
BAŞKAN
– Komisyon? Burada.
Hükûmet?
Burada.
Geçen
birleşimde İç Tüzük’ün 91’inci maddesine göre temel kanun olarak görüşülen 405
sıra sayılı Kanun Tasarısı’nın üçüncü bölümünde yer alan 70’inci maddesi kabul
edilmişti.
Şimdi,
71’inci madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı'nın 71’inci maddesindeki "elde edilen
gelir okulun eğitim, öğretim ve yönetim hizmetlerinde kullanılır"
ibaresinin "elde edilen gelir okulun eğitim, öğretim hizmetlerinde
kullanılır" şeklinde değiştirilmesini arz ve teklif ederiz.
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Atila Sertel Murat
Emir Bülent Yener Bektaşoğlu
 İzmir Ankara Giresun
 Türabi
Kayan
 Kırklareli
Türkiye Büyük Millet Meclisi
Başkanlığına
Görüşülmekte
olan (1/721) esas numaralı Kanun Tasarısı’nın 71’inci maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu Ahmet Selim Yurdakul
 İstanbul Aydın Antalya
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 71’inci maddesinin tasarı metninden
çıkarılmasını arz ve teklif ederiz.
 Garo Paylan Sibel
Yiğitalp Berdan Öztürk
 İstanbul Diyarbakır
 Ağrı
 Adem Geveri Behçet
Yıldırım
 Van Adıyaman
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) – Katılmıyoruz
Sayın Başkan. 
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım.
BAŞKAN – Önerge
üzerinde Şanlıurfa Milletvekili Sayın Osman Baydemir. (HDP sıralarından
alkışlar)
OSMAN BAYDEMİR
(Şanlıurfa) – Sayın Başkan, saygıdeğer milletvekilleri; bir kez daha, Adana’da
ve daha önce bu coğrafyanın her bir köşesinde hayatını yitirmiş olan
sabilerimizin, masumlarımızın ailelerine en içten dileklerimle başsağlığı
diliyorum.
Sayın
Bakan, eminim ki siz de bir baba olarak, belki de bir dede olarak ve eminim ki
bu Kurulda bulunan tüm anne ve babalar empati yapmıştır: “Benim evladım böyle
bir acı yaşarsa ben ne yaparım, ne hissederim, ne yaşarım?” Ve inanıyorum ki,
bu duyguyla bir daha böylesi bir trajedi yaşanmasın, bir daha böyle bir acı hiç
kimsenin ocağına düşmesin çabasını ortaya koymak. Sayın Bakan, bu çabayı
samimiyetle hayata geçirmenin bir yolu var, o yol da büyük yangını
durdurmaktır, neredeyse iki yıldır her bir eve, her bir ocağa düşen o büyük
yangını söndürmektir. Eğer biz o büyük yangını söndürebilirsek, emin olun,
kaynakları, insani kaynakları, ekonomik kaynakları, düşünsel kaynakları, kin,
öfke ve nefretten sıyrılmış bir ülke imkânlarını, sabilerimizin, çocuklarımızın
hayratla değil, bu toplumun öz gücü, öz imkânlarıyla geleceğe ve gelecek nesillere,
aydınlığa götürme imkânına sahip oluruz ve bu da şu anda temsil etmiş olduğunuz
Bakanlığın asli vazifesidir. 
Peki,
o büyük yangın nasıl durur? O büyük yangını, Türkiye Büyük Millet Meclisinin
3’üncü büyük siyasi partisinin eş başkanlarını tutuklayarak o yangını
söndüremezsiniz, tam tersine hem Orta Doğu’da var olan ama aynı zamanda
Türkiye’ye sıçramış olan yangını büyütmekten başka bu politikanın insanlığa, bu
ülkeye sunabileceği hiçbir ama hiçbir katkısı yoktur. 
Gelin,
bir kez daha… Siyaseten elbette ki eleştireceğiz, birbirimizi eleştireceğiz,
siyaset zaten eleştiri üzerine, Parlamento zaten “parle”, konuşma üzerine
kurulu bir sanattır, bir görevdir, bir icra alanıdır. Ama, aynı zamanda, dün
ifade etmiş olduğunuz o iki yıllık Türkiye’nin kazanımı olan o süreç neden heba
oldu? Kim nerede ne hata yaptı? Gelin, geçmişle yüzleşelim ve gelin, bugünkü
tablonun bu ülkeye kazandırmayacağı konusunda hemfikirliğimizi haykıralım. 
Bugün
bu Parlamentonun Başkanı… 10 parlamenter tutuklu, konuşmuyor. Çok açık ve net
söylüyorum, bu Parlamentonun gelenekleri var, daha önce Parlamento Başkanlığı
yapan değerli siyasetçiler var; bugün konuşma zamanıdır, susma zamanı değildir.
Eğer bugün konuşmazsak yarın çok daha geç kalmış olabiliriz, yaşamış olduğumuz
bu acılara çok daha büyük acılar, bu yıkımlara çok daha büyük yıkımlar eklenmiş
olabilir. 
Seçim
demokrasinin olmazsa olmazıdır. Eğer siyasetçi için bir mahkeme kurulacaksa,
demokrasilerde seçilmişler için, liderler için kurulacak yegâne mahkeme vardır,
o da halk mahkemesidir. Demokrasilerde halk mahkemesi seçimdir ve onun
duruşması da sandığın kurulduğu seçim günüdür ve mahkeme salonu da sandığın ta
kendisidir. Halk isterse göreve getirir, halk isterse görevden alır; bunun
hakkı ve haddi başkasında değildir. 
Cumhurbaşkanlığı
seçiminde, 7 Haziran seçiminde, 1 Kasım seçiminde yok etmeye çalıştığınız bu
halkın otuz yıllık, kırk yıllık alın teriyle, emeğiyle, sazıyla, sözüyle,
vicdanıyla yetiştirmiş olduğu Selahattin Demirtaş’ı, Figen Yüksekdağ’ı ve
arkadaşlarını sandıkta mahkûm etmediniz, şimdi yargıda mahkûm etmeye
çalışıyorsunuz. 
Bu
coğrafya bu kadar büyük bir zulmü kaldırmaz. 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – Demirtaş’ın, HDP’nin kaybetmiş olduğu bir Türkiye
kazanmaz, kazanmaz. Kürt’ün kaybetmiş olduğu bir Orta Doğu’da Türk kazanmaz.
Birlikte kazanabiliriz, birlikte öğretebiliriz, birlikte başarabiliriz. Bu yol,
yol değildir. Gelin bu yoldan bir çıkış yolunu birlikte arayalım, birlikte
üretelim. (HDP sıralarından alkışlar) 
BAŞKAN
– Teşekkür ederiz Sayın Baydemir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Kayıtlara girmesi için… Bizim hiçbir siyasi parti liderini,
hiç kimseyi yok etmek gibi bir hedefimiz, gayemiz hiçbir zaman olmamıştır. 
Teşekkür
ederim. 
BAŞKAN
– Sayın milletvekilleri, şimdi diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan (1/721) esas numaralı Kanun
Tasarısı’nın 71’inci maddesinin aşağıdaki şekilde değiştirilmesini arz ve
teklif ederiz. 
Zühal
Topcu (Ankara) ve arkadaşları
BAŞKAN – Komisyon önergeye katılıyor mu? 
MİLLÎ EĞİTİM, KÜLTÜR, GENÇLİK VE SPOR KOMİSYONU SÖZCÜSÜ
HALİL ETYEMEZ (Konya) – Katılmıyoruz. 
BAŞKAN – Hükûmet katılıyor mu?
MİLLÎ EĞİTİM BAKANI İSMET YILMAZ (Sivas) – Katılmıyoruz
Başkanım. 
BAŞKAN – Önerge üzerinde Antalya Milletvekili Sayın
Ahmet Selim Yurdakul… (MHP sıralarından alkışlar)
AHMET
SELİM YURDAKUL (Antalya) - Sayın Başkan, değerli milletvekilleri, muhterem
vatandaşlar; acı üstüne acı yaşadığımız şu günlerde Türk milleti olarak büyük
bir sabır testinden geçiyoruz. Adana Aladağ’daki bir kız öğrenci yurdunda çıkan
yangında kaybettiğimiz evlatlarımızı bugün rahmetle anıyoruz. Yaşadığımız bu
acı henüz taze olmasına rağmen bizleri sorgulamaktan alıkoymamalı. 
Türk
milletine karşı hepimizin sorumluluğu var. Bu gencecik evlatlarımızın kaybında
ihmali olanları en kısa sürede adalete teslim etmeliyiz. Şüphesiz, Allah’ın verdiği
canı Allah alır ancak tedbirsizlik bir kader değildir. Bu yüce milletin
metanetini kimse bir kabulleniş olarak okumamalıdır. Milletimiz, iş bilmezliği
kader olarak geçiştirenlerden artık bıkmıştır. Eğer Hükûmet bu faciadan ders
çıkarmak ve ülkemize yaraşır bir gelişme kaydetmek istiyorsa şu önerilerimizi
dikkatle dinlemelidir:
1)
Yavrularımızın canı için tüm yurtlar acilen ehil ve yetkili kişilerce
denetlenmelidir. Yoksa Sayın Bakanın belirttiği gibi ve yaptığınız gibi “Bu
yurt 5 Haziran 2016’da denetlenmiş.” diyerek geçiştirilmemelidir.
2)
Denetleme sırasında hiçbir eksikliğe müsaade edilmemeli, hiçbir yurt sahibi
tüzel kişiliğinin gözünün yaşına bile bakılmamalıdır.
3)
Tüm yurtları devlet yapmalı ve kontrolü tamamıyla devlet altında olmalıdır.
4)
Buralarda, özellikle yurtlarımızda, çocuklarımızın kaldığı yerlerde yangın
raporunu bu konuda uzman itfaiye ekipleri vermelidir.
5)
Yurtlar gibi tüm ilgili alanlarda tatbikat ve eğitimler eksiksiz olarak
verilmelidir. Bunlar bizim evlatlarımız. Hiçbir yaptırımdan ve masraftan
kaçınmamalıyız, Hükûmetimiz evlatlarımız için hiçbir masraftan kaçınmamalıdır.
Öyle yapacağından da eminiz. 
Biz,
Milliyetçi Hareket Partisi olarak ülkemizin ve vatandaşımızın yanındayız. Bu
konuda yapılacak her türlü yasal düzenlemeye sonuna kadar destek de
sunacağımızı belirtiriz. 
Sayın
Bakan, Sayın Aile ve Sosyal Politikalar Bakanı, Sayın Millî Eğitim Bakanı;
örneğin, 7 kat altı yurt binalarında yangın erken uyarı sistemini yani yangın
alarmını siz AKP Hükûmeti olarak 2007 yılında o zamanki Bayındırlık Bakanı
olarak kaldırdınız, sebep olarak da şunu ifade ettiniz: Tasarruf. Bakın, bir
yangın dedektörü 15 lira. Derhâl bu yönetmelik tekrar yerine getirilmelidir. 
Bilirkişi
raporunda -biraz önce tüm milletvekilleri açıkça belirtti- elektrik paneli eski
ve yangında elektrik akımını kesen röle yok. Bir kaçak akım rölesi, araştırdım,
20 lira. Ne kadar üzücü değil mi? Görüyoruz ki yurdun yangın merdiveninin kapı
kolu yok ve kapı kolu plastikten yapılmış. Hâlbuki acil durumda binayı tahliye
etmek için kolay açılabilen ve yangına dayanıklı ve yangından etkilenmeyen acil
çıkış kapısı sadece 234 lira. Evlatlarımızın hayatı için bunlar çok küçük
meblağlar. 
Milliyetçi
Hareket Partisi olarak her bir Türk dünyaya bedeldir ilkesiyle yaşıyoruz, insan
yaşamı söz konusu olduğunda tüm akan suları durdururuz. Hükûmet ilettiğimiz
uyarıları ve önlemleri dikkatle dinlemelidir. Şunu artık herkes itiraf etmeli:
Yaşadığımız tüm ana sıkıntıların sebebi, yapılması gereken işleri ve görevleri
ehline ve uzmanlarına vermeliyiz. 
Son
olarak, ifade etmek isterim ki dualarımız Fırat Kalkanı Harekâtı sırasında
irtibatımızın kaybolduğu 2 Türk askeriyledir. Hükûmet ivedilikle evlatlarımızı
vatanıyla buluşturmak için gerekli tüm müdahaleleri yapmalıdır. 
Orta
Doğu Türk milletine tehdit üretmeye devam edecekse bunun karşılığını misliyle
alacağını bilmelidir. Şunu unutmamak gerekir ki bizim güvende olmadığımız
hiçbir coğrafyanın güvende olması mümkün değildir.
Hepinizi
sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkür ederiz Sayın Yurdakul. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı'nın 71’inci maddesindeki "elde edilen
gelir okulun eğitim, öğretim ve yönetim hizmetlerinde kullanılır"
ibaresinin "elde edilen gelir okulun eğitim, öğretim hizmetlerinde
kullanılır" şeklinde değiştirilmesini arz ve teklif ederiz.
Atila
Sertel (İzmir) ve arkadaşları 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Kırklareli Milletvekili Sayın Türabi Kayan… (CHP sıralarından
alkışlar)
TÜRABİ
KAYAN (Kırklareli) – Teşekkür ederim Sayın Başkan. 
Değerli
milletvekilleri, eğitim geleceğe hazırlamaktır. Toplumların geleceği
çocuklardadır. Çocukların geleceği de iyi bir eğitimdedir.
Eğitim
konularını konuştuğumuz bu günlerde Adana’da Aladağ ilçemizde kız öğrenci yurdu
olan Süleymancılara ait yurtta 11 evladımızı ve 1 görevliyi maalesef kaybetmiş
bulunuyoruz. Ne kadar sahip çıktığımız, ne kadar ilgilendiğimiz ve eğitime ne
kadar önem verdiğimiz az çok buradan da belli oluyor. Cemaatlere ait yurtlarda
bu tür felaketler sürekli hâle gelmeye başladı. Artık “Bir sonraki ne zaman
olacak?” diye büyük bir endişe içindedir toplumumuz. 12-13 yaşlarındaki kız
çocuklarımıza tecavüz edenleri zorla o kızlarla evlendirmeye çalışarak ve
bunları affederek kızlarımızı yakıyoruz ve şimdi de, yine aynı şekilde,
yurtlarda eğitim almaya çalışan kızlarımızı da maalesef diri diri yakıyoruz.
Millî
eğitimimiz artık zıvanadan çıkmıştır. “Endüstri meslek liselerinde mesleki
eğitim kalitesini, öğretmen ve öğrencilerin becerilerini geliştirmek amacıyla”
diye bir sürü şey düzmüşüz biz bu maddede. Bir taraftan bu maddede bunları
düzerken, diğer taraftan da kaliteli eğitim veren liselerimizin öğretmenlerini
tarumar ederek okulların kalitelerini iyice düşürüyoruz. Bunların yanında da
seçkin üniversitelerimizin dünya çapında yetişmiş öğretim elemanlarının
seçtikleri rektörleri göreve atamayarak hiç aday olmayan birisini getirip
rektör yapabiliyoruz. 
Binaları
endüstri meslek lisesi olarak tasarlanmış, atölyeleri, derslikleri ona göre
dizayn edilmiş, tefriş edilmiş okullardan bu binaları alıp mevcudu olduğu hâlde
imam-hatip okullarına tahsis ediyoruz. Sizler, herhâlde, teknik eğitimle
donatılmış teknik elamanlarla değil de imam-hatip mezunlarıyla kalkındırmak
istiyorsunuz ülkemizi. Afganistan örneğinde görüyorsunuz, Talibanlar bugün
Afganistan’ı ne hâle getirmişlerdir. Millî gelirleri 400 doların altına
düşmüştür. Dünyada dinî eğitimle kalkınan bir tane devlet varsa bize örnek
gösterin, biz de öğrenmiş olalım bunu. 
İMRAN
KILIÇ (Kahramanmaraş) – Dinle alıp veremediğiniz ne sizin?
TÜRABİ
KAYAN (Devamla) – Değerli milletvekilleri, biliyorsunuz da üst akıl bu ülkede
ne emrederse siz onu yapıyorsunuz. Çünkü, üst akıl bu ülkede cahiller ordusu
istiyor, çağdaş bilimi takip edecek bir insan yetişmesin istiyor. 
İMRAN
KILIÇ (Kahramanmaraş) – Dindarlar sizden daha çağdaştır. 
TÜRABİ KAYAN (Devamla) – Onun için, bilim üretilmesin,
sanat üretilmesin, zanaat, teknoloji, çağdaş hizmet üretilmesin, plan-program
üretilmesin! Siz her istediğinizi yapacak, istediğiniz yere oy verecek kapı
kulları istiyorsunuz. Onun için, içinizden birisi çıkıp “Bize ilkokul mezunu,
hatta okuma yazma bilmeyen insanlar lazım.” diyebiliyor. Bir diğeri de çıkıp
“Bize, teknoloji üretmek ne lazım, çağdaş toplumlar üretsin, biz onlardan
alırız.” diyebiliyor fakat bunu almak için dövizi nereden bulacağını da bir
türlü açıklayamıyor. Buradan, muradınızın ne olduğu apaçık bellidir zaten: Siz
sürü istiyorsunuz, çobanı da hazırladınız zaten. Anlı şanlı üniversitelerimize,
okullarının yetiştirdikleri öğretim elemanlarının aday göstermesini değil de
bir çobanın oraya aday göstermesini istiyorsunuz. 
RADİYE SEZER KATIRCIOĞLU (Kocaeli) – Çoban kim?
TÜRABİ KAYAN (Devamla) - Değerli arkadaşlar, Hükûmet
ülkemizi cemaatlere teslim etmiştir. Cemaatle hiçbir şey olmaz. Eğitim
cemaatlerde, emniyet cemaatte, ordu cemaatte, yargı cemaatte, ticaret cemaatte
ama bir şeyi cemaatlere veremediniz: Sanayiyi. Çünkü sanayi ciddi iştir, çünkü
sanayi titizlik ister.
(Mikrofon otomatik cihaz tarafından kapatıldı)
İMRAN KILIÇ (Kahramanmaraş) – Sanayi bizim işimiz.
TÜRABİ KAYAN (Devamla) – Sanayiye el sürmediniz, sadece
ticaretle uğraşıyorsunuz.
EJDER AÇIKKAPI (Elâzığ) – Yapma yahu, yapma yahu. 
TÜRABİ KAYAN (Devamla) – Niye sanayiye el
süremiyorsunuz?
EJDER AÇIKKAPI (Elâzığ) - Dünyayı bir gezin, dünyayı
bir izleyin dünya neler söylüyor. 
RADİYE SEZER KATIRCIOĞLU (Kocaeli) – Bu bilgileri
nereden aldın Sayın Hatip?
TÜRABİ KAYAN (Devamla) – Onları çok açık bir şekilde
söyleyeyim size: Çünkü sanayi ciddiyet ister.
RADİYE SEZER KATIRCIOĞLU (Kocaeli) – Sen nerede
yaşıyorsun Sayın Hatip?
TÜRABİ KAYAN (Devamla) - Çünkü sanayi yalakayla değil,
yandaşla değil, tembelle değil, kaytarmacıyla değil, cahille değil, bilgisizle
değil, yeteneksizlikle değil, disiplinsizle değil, hamasetle değil…
HÜSNÜYE ERDOĞAN (Konya) – Gözlük numaralarınızı
değiştirin bence, gözlük numaranızı, iyi göremiyorsunuz dünyayı, Türkiye’yi.
BAŞKAN – Sayın Kayan, teşekkür ederiz.
EJDER AÇIKKAPI (Elâzığ) – Devam edin.
TÜRABİ KAYAN (Devamla) – Bunları yaparsanız Jet Fadıl
gibi otomobiliniz bir gün yere çakılacaktır.
EJDER AÇIKKAPI (Elâzığ) – Dünya Türkiye’yi örnek
alıyor, merak etme sen.
TÜRABİ KAYAN (Devamla) – Türkiye’yi yere çaktınız, Türk
insanını yere çaktınız. (CHP sıralarından alkışlar)
EJDER AÇIKKAPI (Elâzığ) – Zorlama kendini, zorlama,
kimse inanmıyor bunlara, zorlama.
TÜRABİ KAYAN (Devamla) – Ama bu ülkemizin insanları, bu
değerli insanları sizi tanıdı on dört yıldır. 
RADİYE SEZER KATIRCIOĞLU (Kocaeli) – Sen nerede
yaşıyorsun bilmiyorum ki ben, sen hangi ülkede yaşıyorsun?
TÜRABİ KAYAN (Devamla) – On dört yıldan sonra sizlere
bundan sonraki seçimlerde ne yapacağını çok iyi biliyor. Sizlerle beraber biz
de göreceğiz diyoruz.
OSMAN AŞKIN BAK (Rize) – Evet…
TÜRABİ KAYAN (Devamla) - Hepinize saygılar sunuyorum.
(CHP sıralarından alkışlar)
EJDER AÇIKKAPI (Elâzığ) – Göreceğiz bakalım.
RADİYE SEZER KATIRCIOĞLU (Kocaeli) – Gördükten sonra
gelecek misin? 
BAŞKAN – Teşekkürler Sayın Kayan.
OSMAN AŞKIN BAK (Rize) – Yahu, biraz evvel Serkan Topal
konuştu dinlemediniz bile. 11 tane seçim kaybettiniz hâlâ konuşuyorsunuz ya,
gidin milletle konuşun.
TÜRABİ KAYAN (Kırklareli) – Hiç merak etmeyin, bu
ülkeyi Afganistan’a çevireceksiniz. 
MUSA ÇAM (İzmir) – Türabi Bey, uyma sen, Osman’a uyma
sen.
OSMAN AŞKIN BAK (Rize) – Hadi, tamam, yeter.
BAŞKAN – Sayın Bak…
OSMAN AŞKIN BAK (Rize) – Yenmekten bıktık yahu.
BAŞKAN – Sayın Bak…
TÜRABİ KAYAN (Kırklareli) – Osman sana uyma dediler,
uymuyorum.
HAYDAR AKAR (Kocaeli) – Osman’a uyma sen, 5 tane
cümlesi var, onu kullanıyor.
BAŞKAN – Sayın Bak, hani söz vermiştiniz.
OSMAN AŞKIN BAK (Rize) – Tamam efendim, özür dilerim.
BAŞKAN – Teşekkür ederim.
OSMAN AŞKIN BAK (Rize) – Sataşma oldu efendim bize.
BAŞKAN – Teşekkürler.
Sayın milletvekilleri önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
Muş…
IV.- AÇIKLAMALAR (Devam)
23.- İstanbul Milletvekili Mehmet Muş’un,
Kırklareli Milletvekili Türabi Kayan’ın 405 sıra sayılı Kanun Tasarısı’nın
71’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, grubumuza yönelik sarf edilen sözleri kabul
etmediğimizi ifade etmek isterim. Millî Eğitim Bakanımız buradadır, kendileri
arzu ederse tabii ki cevap verebilirler ama ben Grup Başkan Vekili olarak
iktidarımız döneminde yapılan çalışmalardan birkaç tanesini söylüyorum. Şöyle
bir derdim hiçbir zaman olmadı, Türkiye’de insanlar ilkokul mezunu olsun. AK
PARTİ iktidarları döneminde zorunlu eğitim on iki yıla çıkartılmıştır.
Üniversite sayısını da 2 katından fazlaya yine AK PARTİ çıkartmıştır. Sanırım
bu istatistikler bile eğitime ve… İktidara geldiğimiz günden itibaren de aslan
payını hep Millî Eğitime aktardık. Bu istatistikler sanırım eğitim noktasındaki
düşüncelerimizi ifade eder.
BAŞKAN
– Peki, teşekkür ederiz Sayın Muş.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547 Sayılı
Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
– Sayın milletvekilleri, 72’nci madde üzerinde üç ayrı önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 72’nci maddesiyle eklenen (j) bendinde
yer alan “oluşan” ibaresinden sonra gelmek üzere “ve kamera ile kayıt altına alınmak
zorunda olan” şeklinde değiştirilmesini arz ve teklif ederiz. 
 Garo Paylan Sibel
Yiğitalp Adem Geveri
 İstanbul Diyarbakır Van
 
 Berdan Öztürk Behçet
Yıldırım Ahmet Yıldırım
 Ağrı Adıyaman Muş
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 72’nci maddesinin sonuna gelmek
üzere aşağıdaki fıkranın eklenmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye

 Arzu Erdem Deniz
Depboylu 
 İstanbul Aydın

Bu
maddenin yürürlüğe girdiği tarihten itibaren “bireyselleştirilmiş sınav” ve
“deneme soru” uygulamasının değerlendirilmesi ve varsa hatalarının düzeltilmesi
amacıyla altı aylık bir pilot çalışma yapıldıktan sonra “bireyselleştirilmiş
sınav” ve “deneme soru” uygulamasına başlanır. 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 72’nci maddesine eklenen (j) bendinin
madde metninden çıkarılmasını arz ve teklif ederiz.
 Ömer Fethi Gürer Metin
Lütfi Baydar Atila Sertel  Niğde Aydın İzmir 
 Ceyhun İrgil  Bülent
Yener Bektaşoğlu Murat Emir
 Bursa Giresun Ankara
 Engin
Özkoç
 Sakarya
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde, Sakarya Milletvekili Sayın Engin Özkoç… 
Buyurun.
(CHP sıralarından alkışlar)
ENGİN
ÖZKOÇ (Sakarya) – Teşekkür ederim Sayın Başkan. 
Sayın
Başkan, değerli milletvekilleri; gerçekten çok acı duyduğumuz, yaşadığımız bu
acılı günden sonra, Sayın Başbakanın grup konuşmasında yaptığı, hepimizi de
derinden yaralayan bir başka konuya dikkati çekmek için söz almış
bulunmaktayım. 
Sayın
Başbakan grup konuşmasında, Mardin Derik İlçe Kaymakamı Muhammet Fatih
Safitürk’ün cenazesini kastederek, “Keşke Cumhuriyet Halk Partili
milletvekillerimiz de Mardin’e gideceklerine, başka yerlere gideceklerine Sayın
Kaymakamın cenazesine de katılsalardı, orada da bulunsalardı.” demiştir. 
Sayın
Başbakanın, bunca acıların yaşandığı, Türkiye'de şehitlerimizin olduğu bir
dönemde, Cumhuriyet Halk Partisine yönelik böyle bir eleştiriyi araştırmadan,
hatta Sakaryalı milletvekillerine dahi sormadan grup toplantısında bunu gündeme
getirmesini Türkiye Büyük Millet Meclisi kürsüsünden kınıyorum.
Sayın
Başbakanım, sayın şehidimizin babası, ailesi, annesi, eşi, çok saygıdeğer
kişilerdir. Hepsi benim topraklarımın gerçekten saygın birer parçasıdır. Onlar
bizim topraklarımızda yaşayan, âdetlerimizi, geleneklerimizi ve örfümüzü
gerçekten yaşatan insanlardır. Biz onların cenazesinde bulunduk. Cumhuriyet
Halk Partisi olarak, Sakarya Milletvekili olarak oradaydık. Evlerine gittik,
saygıdeğer babasının, şehit babasının elini öptük. Dünya ahret kardeşimiz
olsun, eşini Cumhuriyet Halk Partisinin Kadın Kolları ziyaret ettiler ve
kucaklaştılar ve onlarla helalleştik. Sayın Genel Başkanımız telefonla benim
bulunduğum yerde başsağlığı diledi. Sizinle bizim aramızdaki tek fark, bizler
şehit cenazelerini politikaya alet etmiyoruz. 
EJDER
AÇIKKAPI (Elâzığ) – İftira bu. Külliyen iftira!
ENGİN
ÖZKOÇ (Devamla) – Bizler şehit cenazelerini siyasete alet etmiyoruz. (CHP
sıralarından alkışlar) 
AYŞE
SULA KÖSEOĞLU (Trabzon) – Yazık! Bu konuşmanızla siyasete alet ettiniz zaten.
Şehitler üzerinden prim sağlamaya çalışıyorsunuz. Yapmayın.
ENGİN
ÖZKOÇ (Devamla) – Bizler şehit cenazelerinde abdest alırken boy boy
resimlerimizi çektirtip medyaya vermiyoruz. Bizler…
EJDER
AÇIKKAPI (Elâzığ) – Şu anda siyasete alet ediyorsunuz. 
AYŞE
SULA KÖSEOĞLU (Trabzon) – Çok çirkin bir yaklaşım bu.
ENGİN
ÖZKOÇ (Devamla) – Eğer şu anda alet etseydik oradaki görüntülerimizi buradan
Meclise gösteriyor olurduk. 
AYŞE
SULA KÖSEOĞLU (Trabzon) – Siz her şeyi istismar ediyorsunuz, her şeyi istismar
ediyorsunuz!
EJDER
AÇIKKAPI (Elâzığ) – Biz çıkıp da oradan “Şehit cenazesine gittik.” demedik
hiçbir zaman.
ENGİN
ÖZKOÇ (Devamla) – Sizlerin, Türkiye’de şehitlerimiz sizin yüzünüzden, Habur
sınır kapısından geçirdiğiniz militanların bizim askerlerimizi öldürmesi
yüzünden…
AYŞE
SULA KÖSEOĞLU (Trabzon) – Beraber miting yapan sizsiniz onlarla.
EJDER
AÇIKKAPI (Elâzığ) – Onlarla mitinge biz gitmedik, siz gittiniz. 
ENGİN
ÖZKOÇ (Devamla) – …orada öldürülen askerlerimizin annelerinin önlerine
gelmesine rağmen hâlâ timsah gözyaşlarınızı akıtmanız…
AYŞE
SULA KÖSEOĞLU (Trabzon) – Çok ayıp! Hiç yakışmıyor!
ENGİN
ÖZKOÇ (Devamla) – Abdullah Öcalan ve Kandil’le yaptığınız görüşmeler yüzünden,
kazılan tünellerde ve hendeklerde insanlarımızın, o zamanlarda kaymakamlara ve
valilere uyarılar yapıldığı hâlde izni vermeniz sebebiyle öldürülen
şehitlerimize biz siyaset yapmadığımız için, medyaya alet olmadığımız için siz
bizleri görmüyorsunuz. Sizinle aramızdaki tek fark odur. Biz şehitlerimize
saygı duyuyoruz, siz onları siyasete alet ediyorsunuz. 
EJDER
AÇIKKAPI (Elâzığ) – Büyük bir iftira bu, büyük bir iftira!
HÜSNÜYE
ERDOĞAN (Konya) – Yazık!
ENGİN
ÖZKOÇ (Devamla) – Onun için, buradan bir kere daha sesleniyorum. Oradan
soruyorlar, siz bizim reşit olmayan kız kardeşlerimizle ilgili yasa
vereceğinize, Esad’a meydan okuyup kendi tükürdüğünüz tükürüğü geriye
alacağınıza, evlatlarımızı ne zaman şehit düşürmeyeceksiniz, ne zaman anaların
evlatlarını şehit düşürüp önlerine getirmeyeceksiniz, grup toplantılarında
Başbakan olarak onu açıklayın. Cumhuriyet Halk Partisiyle uğraşmayın, millete
Hükûmet olarak gerekli sözü verin. Siz millet için ne yapacaksınız, onu
söyleyin.
Hepinizi
saygıyla selamlıyorum. (CHP sıralarından alkışlar)
AYŞE
SULA KÖSEOĞLU (Trabzon) – Ne zaman demagojiyi bırakıp devletin yanında yer
alırsanız siz de, o zaman.
FATMA
BENLİ (İstanbul) – Kartal’da beraber miting yaptıklarınıza sorun siz onu.
AYŞE
SULA KÖSEOĞLU (Trabzon) – Kartal’da miting yaparken iyiydi beraber, kol kola.
BAYRAM
ÖZÇELİK (Burdur) – Kendi kendinizle uğraşıyorsunuz. Gidin, işinize bakın.
AYŞE
SULA KÖSEOĞLU (Trabzon) – Utanır insan azıcık ya, ayıp!
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, bizim timsah gözyaşları döktüğümüzü, şehitleri
siyasete alet ettiğimizi, bu ve benzeri ifadelerle grubumuza alenen
sataşmalarda bulunmuştur.
BAŞKAN
– Buyurun. (AK PARTİ sıralarından alkışlar)
X.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Sakarya Milletvekili Engin Özkoç’un Kayan’ın 405 sıra sayılı Kanun Tasarısı’nın
72’nci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada grubumuza
atfedilmeye çalışılan iddiaların tamamını reddettiğimizi ifade etmek isterim.
“Timsah gözyaşı” gibi bir kavramı ne iktidarımız ne milletvekillerimiz ne
teşkilatlarımız ne de bu milletin evlatları bilir; bu tabirleri bilmeyiz,
bilmediğimiz bir şeyi de kesinlikle yaşamayız. 
Esad
ile ilgili konudaki… Zalim bir diktatördür, Suriye’de onlarca masum insanın
kanına girmiştir. Halep’te çocuklar katledilmektedir. Bu zalimle alakalı
düşüncelerimiz dün neyse bugün de aynıdır, burada bir değişiklik asla söz
konusu olmamıştır. Zalim, zalimdir. Zalime karşı bir tavır almak, zalime karşı
bir duruş sergilemek, mazlumdan yana olan herkesin yapması gereken bir
duruştur. Tabii ki burada her siyasi parti şehitlerimize sahip çıkacak. Biz
milletten yetki alarak buralara gelmişiz; iktidarı da gelmiştir, muhalefeti de
gelmiştir. Şehit cenazelerimize katılmak, orada bu vatanın birliği, beraberliği
için canını veren şehitlerimizin yakınlarının acısını paylaşmak kadar doğal bir
şey olamaz. Bunu hem iktidar hem muhalefet milletvekillerinin yapması doğaldır,
yapmaması anormal olandır. Bu açıdan, bizim meselelere yaklaşımımız, burada
işte “Siz gittiniz gitmediniz”den ziyade…
MUSA
ÇAM (İzmir) – Başbakanın bu konuda açıklamaları var yani Başbakana düşer mi?
MEHMET
MUŞ (Devamla) -…tabii ki burada gitmeleri gerekir, burada acıyı paylaşmak
gerekir, bu doğal bir şeydir. Bunun üzerinden hiçbir zaman polemik
yapmadığımızı, yapmak istemediğimizi, bu tip bir konunun açılıp timsah
gözyaşları vesaire gibi ifadelerin kullanılmasının da bizi üzdüğünü ifade etmek
isterim. (AK PARTİ sıralarından alkışlar)
BAŞKAN
– Teşekkür ederiz Sayın Muş.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 72’nci maddesinin sonuna gelmek
üzere aşağıdaki fıkranın eklenmesini arz ve teklif ederiz.
Arzu Erdem (İstanbul) ve
arkadaşları
Bu
maddenin yürürlüğe girdiği tarihten itibaren “bireyselleştirilmiş sınav” ve
“deneme soru” uygulamasının değerlendirilmesi ve varsa hatalarının düzeltilmesi
amacıyla altı aylık bir pilot çalışma yapıldıktan sonra “bireyselleştirilmiş
sınav” ve “deneme soru” uygulamasına başlanır. 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Arzu Erdem…
Buyurun.
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, 405 sıra sayılı Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 72’nci maddesi
üzerine Milliyetçi Hareket Partisi Grubu adına söz almış bulunmaktayım. Gazi
Meclisi saygılarımla selamlıyorum.
Değerli
milletvekilleri, ben ısrarla bu kürsüye çıktığımda aynı soruyu soracağım; dün
de sordum, cevap alamadım -yoğunluğuna denk geldi diye düşünüyorum- bugün
tekrar Sayın Bakana soruyorum: Sayın Bakan, 1.709 şube müdürüyle ilgili
Danıştay kararının uygulanması konusunda Gazi Meclis çatısı altında vermiş
olduğunuz sözü tekrar hatırlatmak istiyorum. Sizin sözünüz aziz milletimiz için
bir teminattı, bu konuyla ilgili bir açıklama beklerler, tekrar etmiş olayım.
Teşekkür ederim.
Evet, bol bol okul yapıldı, haklısınız ama okullara
öğretmen atamalarıyla ilgili eksikler var. Bununla ilgili çalışmalarımızı
yaptığımızda sayısal olarak da bu ortaya çıkmıştır. 2016, öğretmenler
açısından, özellikle eğitim sistemindeki sorunların yansımasıyla talihsiz bir
sene olarak nitelendirilebilir. Öğretmenlerin kaybolan inançlarının tazelenmesi
için problemlerinin ivedi olarak çözülmesi gerekmektedir. 
Eğitim sistemimizin problemlerinden biri de öğretmen
atamalarıdır. 2016 yılında farklı alanlarda KPSS eğitim bilimleri sınavına
yaklaşık 471 bin öğretmen adayı girmiştir. Bu veri Türkiye’de öğretmen adayı
havuzunun 400 binin üzerinde olduğunu göstermektedir. Buna karşın 2016 yılı
şubat ayı itibarıyla kurum bazlı öğretmen ihtiyacı 130 bin civarındadır. Norm
fazlası öğretmen adayı bu sayıdan düşülecek olursa net öğretmen ihtiyacı
yaklaşık 90 bin olarak hesaplanabilmektedir.
Değerli milletvekilleri, mevcut durumun yanı sıra
eğitim fakültelerindeki mevcut öğrenci sayıları, yeni kayıt öğrenci sayıları ve
mezun sayıları birlikte değerlendirildiğinde ve ayrıca fen edebiyat
mezunlarının almış olduğu pedagojik formasyon sertifikalarının sayıları da göz
önünde bulundurulduğunda önümüzdeki yıllarda da öğretmen arzının birçok alanda
öğretmen talebinden fazla olacağı görülmektedir. Yıllara göre KPSS eğitim
bilimleri ve öğretmenlik alan bilgisi sınavına giren öğretmen sayılarına
baktığımızda sizler de göreceksiniz ki atama bekleyen öğretmen sayıları gün
geçtikçe ve çok hızlı bir şekilde artmaktadır. Bunun önüne geçmenin en önemli
yollarından biri ise Millî Eğitim Bakanlığı tarafından da kabul edilen açık
kadar atama yapılmasıdır ki bu açıklama Sayın Bakan tarafından da yapılmıştır.
Gerek atama bekleyen öğretmenler gerekse öğrencilerimiz adına elzem olan bu
durumun ivedi olarak çözülmesi gerekmektedir. Buradan Sayın Bakana seslenmek
istiyorum, öğretmenlerimiz atama beklemektedir. 
Değerli
milletvekilleri, 668 sayılı Kanun Hükmünde Kararname’yle getirilen düzenlemeyle
KPSS puan sırasına konulmak kaydıyla alım yapılacaktır. Her bir pozisyonun 3
katı kadar aday arasından sözlü sınavla atama yapılması öngörülmektedir.
Böylelikle mülakat puanı nihai atama puanı olarak baz alınacaktır. KPSS puanı
ise sadece mülakat puanı eşitliğini kazandıracaktır. Özetle, daha önce KPSS
puanıyla öğretmen kadrolarına atanan öğretmen adaylarının puanları sembolik
birer sayı olarak kalacaktır, ondan öteye gidemeyecektir. Millî Eğitim
Bakanlığının yaptığı mülakatlar beş on dakika sürmektedir. Beş on dakikada
yapılacak olan değerlendirmeler ne kadar sağlıklıdır, bunun mutlaka tartışılıp
bir yerlere oturtulması gerekmektedir. Bir süredir aday öğretmenlik ve adaylık
sonunda yapılan mülakat sistemi uygulanmaktadır. Bu mülakatlarda adayla bir yıl
geçiren, adayın gelişimini yakından takip eden, adayı şahsi olarak tanıyan,
yeteneklerini ve kısıtlılıklarını bilen yetkililer bulunmaktadır. Bu durum,
aslında mülakatın güvenilirliği ve geçerliliği açısından olumlu bir durum ancak
alım yapılırken uygulanan mülakatlar denilince öğretmenlerimizin ve tabii ki
hemen hemen herkesin aklına torpil gelmektedir. Bu yüzden, mülakatlara
katılanların büyük bir kısmı bu manada bir arayışa girmektedir ve güvensizlik
hissetmektedir. 
Değerli
milletvekilleri, özellikle belirtmek isterim ki milletimizin devlete olan
güvenini tazelemek adına gerçekleştirilecek olan tüm sözlü sınavlarda -eğer
devam edecekse mülakatlar- elektronik görüntüleme sistemleri kullanılmalıdır.
Milliyetçi Hareket Partisi Grubu olarak bu konuyla ilgili verdiğimiz kanun
teklifinin değerlendirilmesi şart. Bu kayıtlar sınavın geçmesinden itibaren on
sene süreyle saklanmalıdır. Bunu da bilgilerinize sunmak istiyorum. 
Değerli
milletvekilleri, çok mu zor mülakata düzenleme getirmek? Aklın yolu birdir.
(Mikrofon
otomatik cihaz tarafından kapatıldı) 
ARZU
ERDEM (Devamla) – Gelin, bu sorunu çözelim, aradaki güvensizliği de ortadan
kaldıralım. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Erdem. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 72’nci maddesiyle eklenen (j) bendinde
yer alan “oluşan” ibaresinden sonra gelmek üzere “ve kamera ile kayıt altına
alınmak zorunda olan” şeklinde değiştirilmesini arz ve teklif ederiz. 
Ahmet
Yıldırım (Muş) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN – Önerge üzerinde, Muş Milletvekili Sayın Ahmet
Yıldırım... (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; olağan dışı bir süreçte ve olağan dışı bir
ülke gerçekliğinde olağan ve akıl dışı kararlaşmalarla antidemokratik
uygulamalar geliştirilmektedir. Bu ülke kendi tarihinin farklı kesitlerinde,
güç ve iktidar ilişkilerini sadece iktidar temelinde kullanan farklı hegemonik
ve vesayetçi sevdalılar gördü ancak şunu ifade edelim ki antidemokratik siyasi
darbe koşulları bu ülkeye kanıksatılmaya ve olağanmış gibi yutturulmaya
çalışılıyor. İfade edelim ki dilimiz döndüğünce ve ayakta olduğumuz, var
olduğumuz sürece bu zorbalıkların, bu vesayetin, bu merkezîleşme ve mutlak
iktidar sevdalılarının emellerine ulaşmaması için var gücümüzle çalışacağız. 
İfade
edelim ki bir yıllık bir geçmişe sahip olan bir sürecin sonunda, 4 Kasım 2016
günü yapılan bir siyasi darbeyle, bu ülkede, ülkenin 3’üncü büyük siyasi
partisinin eş genel başkanlarıyla beraber 10 milletvekili tutuklandı ve
Anayasa’ya aykırı bir biçimde bir maddede yapılan değişiklikle bu aykırılık
yine olağanmış gibi bu ülke insanlarına kanıksatılmaya çalışıldı. Bir
hatırlayın: 4 turda yapılan Anayasa değişikliğinin son turu 20 Mayıs Cuma günü
burada yapılırken, iki gün sonrasında iktidar partisinin bir olağanüstü genel
kurulu vardı ve burada ibretlik tablolarla karşılaştık. Zaten kendisi
antidemokratik olan bu değişiklikte iktidar partisinin vekillerinin şurada
kurulmuş olan oy kabinlerinden çıkarken nasıl kırmızı, beyaz oy pusulalarını
oranın önünde bekleyen siyasi komiserlere gösterdiğini bütün Parlamento gördü;
biz o süreçlerden geldik. Hepimiz hatırlıyoruz ki seçimle gelen bir siyasi
partinin genel başkanının genel başkanlığı ve başbakanlığı iki gün sonra sona
erecekken o gün başbakan olan kişi de pusulalarını göstermek zorunda kaldı. Biz
bu süreçlerden gelerek… Bir dokunulmazlık garabeti, bir Anayasa değişikliği
garabeti ve bir demokrasi oyunculuğu, oyuncakçılığı üzerinden arkadaşlarımızın
savunmaları dahi alınmadan dokunulmazlıkları kaldırıldı. 
Şunu
söyleyelim: 20 Mayısta dokunulmazlıklar Genel Kurulda oylandıktan sonra, bir
hafta sonra, yirmi gün sonra ve yirmi yedi gün sonra düzenlenmiş fezlekeler
eski tarihli olarak arkadaşlarımıza gönderildi. Bu süreçlerden geldik. Bütün
toplum bunu bilecek ve biz burada olduğumuz sürece bu arkadaşlarımızın rehin
kalma koşullarını kanıksamayacağız, kanıksatmayacağız. Arkadaşlarımızla
siyaseten, sözle, kalemle ve kelamla baş edemeyenler, siyasetle baş edemeyenler
ucuz bir güç siyasetiyle iktidarın olanaklarını kullanarak bir kişinin rejimine
doğru giden yolda arkadaşlarımızı rehin aldılar ve o arkadaşlarımızı rehin alma
koşulları sona erinceye kadar asla bu durumun kanıksanmasına müsaade
etmeyeceğiz. 
Ünlü
İngiliz siyaset felsefecisi Lord Acton’un söylediği üzere “İktidar yozlaştırır,
mutlak iktidar zehirler.” Bugün güç zehirlenmesi yaşayan iktidar ve saray
gerçekliğinin yaptığı bunun dışında başka bir şey değildir. Yine, Lord
Acton’dan alıntıyla ifade edeyim ben: “İktidarlar suistimale yakındır, mutlak
iktidarlar suistimal hırsı olmaksızın asla yapamazlar.” Suistimalsiz yapamazlar
mutlak iktidarlar ve yine Lord Acton diyor ki: “Güç yıkılır, mutlak güç ise
mutlaka yıkılır.” 
Bu
anlamda, biz bu antidemokratik koşulların sona ereceği ülke özlemiyle, bu
Meclisin utancı olan… Sadece HDP’ye oy vermiş olanların iradesini taşıyor
olabilir bu arkadaşlarımız, sadece onların vekâletini taşıyor olabilir ama bu
utanç bu ülkenin üzerine düşürülmeye çalışılan bir kara leke gibi bu ülkenin
tamamının utancıdır diyorum. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
Önergeyi
oylarınıza sunacağım.
GARO
PAYLAN (İstanbul) – Karar yeter sayısı…
BAŞKAN
– Karar yeter sayısı arayacağım. 
Önergeyi
kabul edenler… Kabul etmeyenler… 
Karar
yeter sayısı yoktur.
Birleşime
kırk dakika ara veriyorum.
Kapanma Saati: 19.38 
ALTINCI OTURUM
Açılma Saati: 20.32
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
-----0-----
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin
Altıncı Oturumunu açıyorum.
405
sıra sayılı Kanun Tasarısı’nın 72’nci maddesi üzerinde Muş Milletvekili Ahmet
Yıldırım ve arkadaşlarının önergesinin oylamasında karar sayısı bulunamamıştı.
Şimdi, önergeyi tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
405
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
burada.
Hükûmet
burada.
72’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
73’üncü
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 73’üncü maddesinin aşağıdaki şekilde
değiştirilmesini arz ve teklif ederiz.
 Mustafa Elitaş  Mehmet
Doğan Kubat Ramazan Can
 Kayseri İstanbul Kırıkkale
 Hacı Bayram Türkoğlu  Osman
Aşkın Bak Mücahit Durmuşoğlu
 Hatay Rize Osmaniye
 Halis Dalkılıç İlyas
Şeker
 İstanbul Kocaeli
“MADDE
73- 6114 sayılı Kanunun 3 üncü maddesinin üçüncü fıkrasında yer alan
“birimlere” ibaresinden sonra gelmek üzere “sınav görevlendirmeleri,” ibaresi
eklenmiş, aynı maddenin dördüncü fıkrasında yer alan “iletişim altyapısı,” ibaresinden
sonra gelmek üzere “yazılım geliştirme ve güncelleme” ibaresi eklenmiştir.”
Türkiye
Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 73’üncü maddesinde yer alan “sınav
görevlendirmeleri” ibaresinin “sınav görevlileri ve diğer görevlendirmeler”
şeklinde değiştirilmesini arz ve teklif ederiz.
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Atila Sertel Murat
Emir Bülent Yener Bektaşoğlu
 İzmir Ankara Giresun
 Sibel Özdemir
 İstanbul
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 73’üncü maddesinin aşağıdaki şekilde
değiştirilmesini arz ve teklif ederiz.
 Garo Paylan Sibel
Yiğitalp Berdan Öztürk 
 İstanbul Diyarbakır
 Ağrı
 Adem Geveri Behçet
Yıldırım Dirayet Taşdemir
 Van Adıyaman Ağrı
“MADDE
73- 6114 sayılı Kanunun 3'üncü maddesine aşağıdaki fıkra eklenmiştir.
‘(5)
Sınavda görevlendirmeleri Milli Eğitim Bakanlığı ve Üniversite personeli
içerisinden il düzeylerinde yapılacak kuralar ile belirlenir.’”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Ağrı Milletvekili Sayın Dirayet Taşdemir. (HDP sıralarından
alkışlar)
DİRAYET
TAŞDEMİR (Ağrı) – Sayın Başkan, değerli milletvekilleri; hepinizi saygıyla
selamlıyorum. 
Sizlerin
de bildiği gibi 4 Kasımda bir darbeyle eş genel başkanlarımız, belediye eş
başkanlarımız ve 10 milletvekili arkadaşımız rehin alınarak cezaevinde
tutuklandı. Bizler, içerisinde grup başkan vekilimizin de olduğu, benim ve 3
milletvekili arkadaşımızın oluşturduğu bir heyet, dün Kandıra Cezaevine gidip
arkadaşlarımızı ziyaret etmek istedik. Ama maalesef, biz Kandıra Cezaevine
giderken yolda araçlarımızın önü kesilerek durdurulduk ve cezaevine
gidemeyeceğimiz söylendi. Oradaki yetkili kişiye, neye dayanarak bizlerin
cezaevine gitmemizi engellediklerini sorduğumuzdaysa ya da herhangi bir resmî
belge elinizde var mı dediğimizde, bize “Hayır, elimde herhangi bir resmî belge
yok ama valinin şifahen bir talimatı var, biz bu talimata dayanarak sizleri
cezaevine göndermeyeceğiz…” İzin vermeyeceklerini söylediler. 
Peki,
biz de bir kez daha burada sizlere soruyoruz: Bu vali hangi yasaya, hangi
hukuka, hangi yetkiye dayanarak 5 milletvekilini cezaevine almıyor? Bu ne
hadsizliktir, bu ne kendini bilmezliktir! Bakın, Meclis çatısı altında 4 tane
siyasi parti var. Bu Mecliste 3 tane siyasi partinin milletvekilleri canları
istediği zaman istediği yerde istediği kişiyle görüşebiliyorlar. Peki, bizler
neden görüşemiyoruz, bizler neden bu ziyaretleri gerçekleştiremiyoruz? Sizler
neden bunu engelliyorsunuz? Bu haklarımızı hangi hukuka dayanarak
gasbediyorsunuz? Buraya gelip bunun açıklamasını yapmak zorundasınız. “AK PARTİ
sıralarından “Terörle mücadele hukukuna dayanılarak…” sesi)
Bakın,
Aile Bütünlüğünün Sağlanması Komisyonunda, Adalet Bakanına bu soruyu bir kez
sormuştum. Adalet Bakanı o komisyonda şöyle söylemişti, demişti ki: “Sizlerin
cezaevlerini ziyaret etmeniz önünde herhangi bir engel bulunmamaktadır.
İstediğiniz zaman istediğiniz kişiyle görüşebilirsiniz.” Peki, o zaman dün
yaşadığımız neydi? Ya vali sizden talimat almıyor, yine farklı bir paralelden
talimat alıyor ya da siz doğru söylemiyorsunuz. O zaman, çıkın, açık ve net bir
şekilde neden böyle yaptığınızı ifade edin, katakulli çevirmeyin, algı
yönetmeyin, simülasyon yapmayın, deyin ki: “Biz şu hukuktan kaynaklı, şu nedenden
dolayı sizlerin eş başkanlarınızı ziyaret etmenizi engelliyoruz.” 
Bakın,
biz bu durumlara alışkınız, biz çokça yaşadık. Ama bir kez daha sizler için
söylemek istiyorum: Hukuk size lazım olacak. Bir kırıntı bırakın ki sizi
savunabilsin. Daha çok değil altı ay önce Cizre’ye, Sur’a gittiğimizde
karşımıza dikilenler diyorlardı ki: “Biz suç işliyoruz. Evet, biliyoruz.
İşlemeye devam edeceğiz. Biz kimseden talimat almayız. Kimseyi tanımayız.” Bunu
söyleyenler bugün cezaevlerinde en fazla “adalet” diyen, “hukuk” diyen
kişilerdir. Evet, biz, onların hakkıydı, hukuka inandığımız için, demokrasiye
inandığımız için, onlar için de hukuk dedik. 
Onun
için, öyle oraya buraya şuraya götürüp getirmeyin. Bunda sizin de rolünüz
olduğunu bizler çok iyi biliyoruz. Bu zulmünüz karşısında geri adım
atmayacağımızı da bilmenizi isteriz. Bunun en iyi örneği, 74 yaşında 3 defa
tutuklanan Ahmet Türk’tür. Ahmet Türk’ü 1994’te bu kürsülerde otururken
cezaevine gönderenler bugün burada oturmuyor. Ahmet Türk tutuklandığı zaman
bizler çocuktuk, bu kürsüde oturan birçok arkadaşım daha çocuktu. Ahmet Türk’ün
onurlu mücadelesi, Gültan Kışanak’ın verdiği onurlu mücadelenin ardılları
olarak onlarca Ahmet Türk, onlarca Gültan Kışanak olarak bugün bu kürsülerde
oturuyoruz. Sizler bilin ki yarın da onlarca Selahattin Demirtaş, onlarca Figen
Yüksekdağ bu kürsülerde oturacak ama sizler burada yer almayacaksınız. Sizler
de öncekiler gibi tarihin kara lekesinde, tarihin çöp sepetinde yerinizi
alacaksınız. 
(Mikrofon
otomatik cihaz tarafından kapatıldı) 
DİRAYET
TAŞDEMİR (Devamla) – Bunu da böyle bilin. Ben bir kez daha… Eğer dün o
görüşmeyi sağlamış olsaydık arkadaşlarımıza seçmenlerimizin, halkımızın
selamını götürecektik. 
AYŞE
SULA KÖSEOĞLU (Trabzon) – Süre bitti, süre!
DİRAYET
TAŞDEMİR (Devamla) – Ben de burada, tutuklanan eş başkanlarımızı, belediye eş
başkanlarımızı, milletvekillerimizi ve tüm partili arkadaşlarımızı bir kez daha
saygıyla selamlıyorum ve faşizm de boyun eğmeden yenilecektir. Bunları da
sizlere bir kez daha hatırlatmak isterim. (HDP sıralarından alkışlar) 
GÖKCEN
ÖZDOĞAN ENÇ (Antalya) – Biz de faşizme boyun eğmeyeceğiz.
DİRAYET
TAŞDEMİR (Devamla) – Söyleyeceğin şeyi gel burada söyle. 
BAŞKAN
– Teşekkür ederiz Sayın Taşdemir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 73’üncü maddesinde yer alan “sınav
görevlendirmeleri” ibaresinin “sınav görevlileri ve diğer görevlendirmeler”
şeklinde değiştirilmesini arz ve teklif ederiz.
Sibel
Özdemir (İstanbul) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkanım.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde, İstanbul Milletvekili Sayın Sibel Özdemir… (CHP sıralarından
alkışlar) 
SİBEL
ÖZDEMİR (İstanbul) – Sayın Başkan, değerli milletvekilleri; görüşülmekte olan
tasarının 73’üncü maddesi üzerinde Cumhuriyet Halk Partisi Grubu adına söz
almış bulunmaktayım. Yüce heyetinizi saygıyla selamlıyorum. 
Değerli
milletvekilleri, maddeyle ÖSYM Başkanlığının ölçme, değerlendirme, yerleştirme
yöntemlerinin ve süreçlerinin seçimine ek olarak sınav görevlendirmeleri
eklenmektedir ve getirilen bu düzenlemeyle hiçbir makam veya kişi tarafından
talimat verilmeyeceği hükme bağlanmaktadır. Yaptığı sınavlarla güvenirliği ve
saygınlığı zedelenen ÖSYM’nin teşkilat yapısındaki bu düzenleme kısmen de olsa
görev alanını netleştirir ve üzerindeki şaibeyi az da olsa kaldırır diye
düşünüyoruz.
Evet,
değerli milletvekilleri, yasanın tamamlanmasına az bir süre kalmışken bugün
kabul edeceğimiz tasarıda önemli bulduğum bir düzenleme hakkında konuşmak
istiyorum. Şöyle ki: Adana’da yaşanan hepimizin yüreğini yakan olayın nedenini
anlatmaya ve Hükûmetin sorumsuzluğunu ortaya koymaya çalışacağım. 
Tasarıda
yasal düzenlemeyle özel barınma hizmeti sunan kurumların izin ve denetim
yetkisi yerel yönetimlerden Millî Eğitim Bakanlığına veriliyor ancak yine bu
tasarıyla Bakanlık bu yetkisini valiliklere devredebilecek. Bakanlığın izin ve
denetim yetkisini bu sefer de valiliklere devretmesi son yaşadığımız acı olay
ve benzeri sonuçlar ortaya çıkarma tehlikesi taşımaktadır. Bu konuda tekrar bir
değerlendirme yapılmasını öneriyorum. Yurt ve barınma izin ve denetiminde tek
yetkilinin Bakanlık olması gerektiğini düşünüyorum. 
Değerli
milletvekilleri, eğitim ve barınma hakkının Anayasa’daki sosyal devlet
ilkesinin bir gereği ve zorunluluğu olduğunu, AKP Hükûmetinin bu ilkenin
gereğini tam olarak yerine getirmekle yükümlü olduğunu defalarca dile getirdik.
Peki, bu uyarılarımız karşısında Hükûmet ne yaptı, Bakanlık ne yaptı? İlk
olarak köyde ve beldelerde yaşayan dar gelirli ailelerin çocuklarının eğitim
gördüğü yatılı ilköğretim bölge okullarını bir oldubittiyle hayata geçirilen
4+4+4 eğitim sistemiyle bu okullar kapatılmaya başlandı. Bu okulların sayısı
2002’de 521 iken 2015’te 315’e geriledi ancak öğrenci sayısı 278 binden 94 bine
düştü. Dün geceki Genel Kurulda Sayın Bakanımız öğrencilerin gidebileceği
Aladağ’a yakın ilçelerde kapasite açığı olan yatılı ilköğretim bölge okulları
olduğunu bildirdi ama burada öğrencilerin bu okullara zorlu yol koşulları ve
uzak mesafe nedeniyle erişemediklerini yine Sayın Bakan kendisi söyledi.
Hükûmetin ve Bakanlığın görevi de tam da buradadır. Eğitime erişimdeki bu zor
koşulları ortadan kaldırmak Hükûmetin sorumluluğundadır. Evet, bütçenin en
büyük payının eğitime ayrılması çok değerlidir ancak yaşanan olaylar sonrasında
öyle en büyük bütçenin eğitime ayrılmasıyla övünülmekle de olmuyormuş demek ki.
Bu okulları kapatmanın yanında Bakanlık kendi görev ve sorumluluk alanındaki
yurt ve barınma faaliyetlerini kendine yakın bulduğu, ayrıcalıklı, cemaat
yapılanmalarının etkin olduğu dernek ve vakıflara devretti, hatta Bakanlık özel
protokoller imzaladı. 
Peki,
sonra ne oluyor? Evet, bu yurtlarda barınan öğrenciler, çocuklar cinsel
istismara maruz kalıyor, intihar girişimleriyle ya da Bakanlığın ve ilgili kamu
kurumlarının ihmaller zinciriyle denetimsiz yurtlarda yaşanan yangın faciasında
yaşamlarını kaybediyorlar. 
Değerli
milletvekilleri, Millî Eğitim, Aile ve Sosyal Politikalar, Sağlık gibi
bakanlıklar görev alanlarında olan eğitim, sağlık, yurt, sosyal yardım gibi,
yükseköğretim gibi görev ve sorumluluklarını dernek, vakıf ve maalesef yeni
paralel yapılanmalara aktarmaktan vazgeçmelidirler. En son Adana’da yaşadığımız
olay bunun en somut sonucudur. Faciada yaşamını kaybeden bir öğrencinin acılı
babası bakın ne dedi: “Köyde okul yoktu, tek yurt burası; başka seçeneğimiz
yoktu, mecburduk.”
Evet,
değerli milletvekilleri, acılı babanın sözleri aslında bizim yıllardır size
yönelttiğimiz uyarılarla aynı. AKP Hükûmetinin yanlış ve beceriksiz
politikalarının bedelini çocuklarımız ödemektedir. Hükûmet, eğitim, barınma ve
sağlık gibi kamu hizmetlerinin özelleştirilmesinden vazgeçmeli ve proje okul
yerine proje yurt uygulamasını hayata geçirerek çocuklarımızın sağlıklı,
korunaklı, güvenli barınma imkânlarını sunacak projeleri gündemine almalıdır.
Evet,
bugün Genel Kurulumuzda bütün partilerin ortak önerisiyle kurulan bir araştırma
komisyonunun bu sorunun çözümüne katkı sağlamasını temenni ediyorum ve
Aladağ’da yaşanan olayın da son olay olmasını diliyorum. Buradan Hükûmete
tekrar sesleniyorum: Artık bu sorumsuz politikalarınıza bir son vererek
çocuklarımızın geleceğini karartmaktan vazgeçiniz. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Özdemir.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 73’üncü maddesinin aşağıdaki şekilde
değiştirilmesini arz ve teklif ederiz.
Mustafa
Elitaş (Kayseri) ve arkadaşları
"MADDE
73- 6114 sayılı Kanunun 3 üncü maddesinin üçüncü fıkrasında yer alan
"birimlere" ibaresinden sonra gelmek üzere "sınav
görevlendirmeleri," ibaresi eklenmiş, aynı maddenin dördüncü fıkrasında
yer alan "iletişim altyapısı," ibaresinden sonra gelmek üzere
"yazılım geliştirme ve güncelleme" ibaresi eklenmiştir."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
MEHMET
MUŞ (İstanbul) – Gerekçe…
BAŞKAN
– Önergenin gerekçesini okutuyorum:
Gerekçe:

Maddede
sayılan hizmetlerle aynı nitelikte olan yazılım geliştirme ve güncelleme
hizmetlerinin de kapsama dâhil edilmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 73’üncü madde kabul edilmiştir. 
74’üncü
madde üzerinde iki önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 74’üncü maddesiyle eklenen cümlenin
aşağıdaki şekilde değiştirilmesini arz ve teklif ederiz. 
 Garo Paylan Sibel
Yiğitalp Behçet Yıldırım
 İstanbul Diyarbakır Adıyaman
 Berdan Öztürk Adem
Geveri Ayhan Bilgen
 Ağrı Van Kars
“Yönetim
Kurulunun toplantılarını bütün üyelerin katılımı ile yüz yüze yapması esastır.
Fakat olağanüstü durumlarda Yönetim Kurulu toplantıları ses, görüntü veya yazı
nakleden bilişim sistemleri ile de yapılabilir.”
Türkiye Büyük
Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 74’üncü maddesinin madde metninden
çıkarılmasını arz ve teklif ederiz. 
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Bülent Yener Bektaşoğlu Atila
Sertel Murat Emir
 Giresun İzmir Ankara
 Nurhayat Altaca Kayışoğlu
 Bursa 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Bursa Milletvekili Sayın Nurhayat Altaca Kayışoğlu konuşacak.
(CHP sıralarından alkışlar) 
NURHAYAT
ALTACA KAYIŞOĞLU (Bursa) – Teşekkür ediyorum. 
Sayın
Başkan, değerli milletvekilleri; 405 sıra sayılı Yasa Tasarısı’yla ilgili
olarak 74’üncü madde üzerinde vermiş olduğumuz önergeyle ilgili söz almış
bulunuyorum. 
Evet,
maalesef, Aladağ’da yaşadığımız yangın felaketiyle ilgili hissettiğimiz acıları
ifade etmeye kelimeler bulamıyoruz ve “Çocukların ölümleriyle ilgili siyaset
yapılmasın.” deniyor ama düşünüyoruz, taşınıyoruz, maalesef, bu tarz
felaketlerin altından hep siyasi iradenin yaptığı yanlışlar, siyasi iradenin
çıkardığı yasalar, siyasi iradenin aldığı kararlar, uygulamadığı yönetmelikler
çıkıyor. O yüzden biz bu eksikleri dile getireceğiz ve siyasi olarak da sizleri
bu uygulamaları düzeltmeye, çocuklarımız için, geleceğimiz için düzeltmeye
davet edeceğiz.
Şimdi,
yasa dışı eğitim kurumlarının açılmasıyla ilgili olarak Türk Ceza Kanunu’nda
bir hüküm vardı ve bu kişilere ceza öngörülüyordu. İktidarınız önce 2005’te bu
cezayı azalttı, daha sonra, 2013 yılında tamamen bu cezayı Türk Ceza
Kanunu’ndan kaldırdı. Dolayısıyla yasa dışı eğitim kurumları açılmasını teşvik
etmiş oldu. 
Peki,
o gün ne diyordunuz? 17 Nisan 2013 tarihli tutanakta Bülent Turan -kendisi
burada değil ama- şöyle diyor: “Muhalefet partisi milletvekili
arkadaşlarımızın… Kanuna aykırı eğitim kurumu kurulmasındaki hapis cezasının
kaldırılmasının bir sorun olarak önümüze konulduğunu gördük. Değerli
arkadaşlarım, öncelikle içiniz ferah olsun diye, rahatlayın diye bir şey ifade
etmek istiyorum: Kaldırılan hapis cezası üç aylık alt sınırı olan bir hapis
cezası yani çok fazla yaptırımı olan, çok fazla korkulacak bir şey değil.
Siyasetin esası millete güvendir, millete güvenmek zorundayız değerli
arkadaşlar. Üç aylık ceza kaldırıldı, hurra, herkes gitti, kaçak eğitim
okullarında, kaçak kurslarda çocuğunu okula başlattı. Böyle bir Türkiye yok.”
diyor ve devam ediyor. 
Gördük
ki hurra, herkes gitmiş, bu yasa dışı eğitim kurumlarına çocuklarını emanet
etmiş. Evet, biz millete güveniyoruz, millete güveniyoruz ama iktidara
güvenmiyoruz. Biraz önce hatiplerin birçoğu söyledi, dünkü felaketle ilgili,
aileler ne diyor: “Biz mecbur kaldık çünkü çocuğumuzu verebileceğimiz başka bir
yurt yok. Köyümüzde okul yok.” Yani iktidar milleti o yasa dışı eğitim
kurumlarına, yurtlara muhtaç ediyor. Diyor ki devamında: “10 binin üzerinde
eğitim kursu olmasına rağmen açılan dava sayısı 28 Şubattan bugüne çok az işte,
o yüzden çok problem yok. Zaten yasaya aykırı şeyler varsa diğer kanunlara göre
bunlar kapatılıyor.” Ama Karaman’da da gördük, Aladağ’da da gördük, bir sürü
eksiğine rağmen, bir sürü yasaya aykırı yönüne rağmen bunlar denetlenmiyor ve
kapatılmıyor. Yine, Yılmaz Bey’in de benzer konuşmaları var, ona çok
değinmeyeceğim. 
Sayın
Bakan, dün size dedim ki: Bakanlar Kurulu 2007’de bir yönetmelik çıkarıyor
binaların yangından korunmasıyla ilgili ve bazı şeyleri, kurumların bazı
binalarını kapsam dışı bırakıyor. Bunlardan bir tanesi de eğitim kurumları ve
bununla ilgili Elektrik Mühendisleri Odası bir dava açıyor, bu davayı
kazanıyor, şu anda karar düzeltme aşamasında. Siz de bana bir mahkeme kararı
gönderdiniz Sayın Bakan. Benim söylediğim olayla gönderdiğiniz bu mahkeme
kararının hiçbir ilgisi yok. Bürokratlarınız sizi yanıltıyorlar. Ben şimdi o mahkeme
kararını bu kürsüden ayrılınca size ulaştıracağım ve en azından bari bundan
sonra çocuklarımız yanmasın diye, bundan sonra çocuklarımız bu felaketleri
yaşamasın diye bu yönetmeliği artık karar düzeltme yolunu vesaire beklemeden
uygulamaya sokun. En azından, yasa dışı kurumları denetleyemiyorsunuz, kendi
yurtlarınızda, kendi eğitim kurumlarınızda yangınla ilgili algılama sisteminin
hepsini lütfen hayata geçirin. Bakın, sarayın elektrik faturasını birazcık
kıssanız zannediyorum bütün yurtlara yangın algılama sistemi kurabilirsiniz
diyorum ve Genel Kurulu saygıyla selamlıyorum.
Teşekkürler.
(CHP sıralarından alkışlar)
BAŞKAN
– Teşekkür ederiz Sayın Altaca Kayışoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 74’üncü maddesiyle eklenen cümlenin
aşağıdaki şekilde değiştirilmesini arz ve teklif ederiz.
Garo Paylan (İstanbul) ve
arkadaşları
“Yönetim
Kurulunun toplantılarını bütün üyelerin katılımı ile yüz yüze yapması esastır.
Fakat olağanüstü durumlarda Yönetim Kurulu toplantıları ses, görüntü veya yazı
nakleden bilişim sistemleri ile de yapılabilir.”
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan. 
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde, Kars Milletvekili Sayın Ayhan Bilgen… (HDP sıralarından
alkışlar)
AYHAN
BİLGEN (Kars) – Sayın Başkan, değerli milletvekilleri; madde, toplantı yapım
biçimiyle ilgili, sanal ortamda da yeni teknolojiyle toplantı yapabilmeyle
ilgili. Dolayısıyla, çok daha can yakıcı bir tabloyla karşı karşıyayız. 
Onun
üzerine birkaç şeyi ben de paylaşmak istiyorum ama öncesinde, biraz önce
konuşan arkadaşımıza, milletvekillerinin görüşmesiyle ilgili,
milletvekillerinin milletvekilleriyle görüşmesiyle ilgili iktidar partisi
sıralarından terörle mücadele dolayısıyla görüşmenin engellendiği şeklinde bir
seslenişte bulunuldu. Yani bu ifadeyi kim kullandı bilmiyorum ama en azından
aranızdaki hukukçu milletvekillerine sorarsanız terörle mücadele dâhil hiçbir
şekilde, değil milletvekili herhangi bir kişinin tek başına, tutuklu ya da
hükümlü olarak tutulmasının doğru olmadığını, hukuki olmadığını, bunun işkence
sayıldığını, kötü muamele sayıldığını ve Türkiye’nin bu nedenle çok sayıda ceza
yediğini görürsünüz. Dolayısıyla, öyle, ayılana gazoz bayılana limon, her şeyi
terörle mücadeleye falan bağlamayın, çok açık suç işliyorsunuz. Şu anda
milletvekillerinin kendi rızalarına rağmen tek kişilik yerlerde tutulmaları
sonra Türkiye’nin başını ağrıtacak. 
Değerli
arkadaşlar, ben Adana’daki yangınla ilgili birkaç şeyi paylaşmak istiyorum:
Öncelikle, Şûra Suresi’ni siz de çok iyi biliyorsunuz ama bir kez daha hepimiz
hatırlayalım, deniyor ki 30’uncu ayetinde: “Başınıza bir musibet gelirse kendi
yaptıklarınız yüzündendir.” Şüphesiz, teknik olarak çok şey var konuşulacak yani
ilçede itfaiye imkânının olmamasını konuşurken, büyükşehirle ilgili
düzenlemeler yapılırken, ilçelerde büyükşehirin hangi imkânları bulunacak, uzak
ilçelere büyükşehir nasıl hizmet yetiştirecek böyle acil durumlarda, bütün
bunları tartışmak gerekiyordu. Öngörülü olmak tam da budur. Yerinden hizmet,
hizmeti yerelde karşılama gibi ilkeleri yok saydığınızda ya da işte alarm
sistemiyle ilgili, Elektrik Mühendisleri Odası açıklama yaptı, dedi ki: “Biz, o
zaman alarm sistemleriyle ilgili yönetmelik çıkarken, yangınla ilgili
yönetmelik çıkarken uyardık ama yönetmeliği yapanlar dediler ki: ‘Genç adamlar,
yurtlardan atlar çıkarlar.’ Dolayısıyla da alarm sistemine gerek yok.” 
Şimdi,
bu tip düzenlemeler yapılırken istişare etmezseniz, ehline sormazsanız,
uzmanına danışarak, onların uyarılarını dikkate alarak düzenleme yapmazsanız
bunun bedelini ne yazık ki masum insanlar hak etmedikleri hâlde ödemek zorunda
kalırlar. 
Değerli
arkadaşlar, bu konuda asla muhatap -bunun altını özellikle çizmek isterim-
cemaatler, tarikatlar değildir. Siyasetin işi cemaatlerin, tarikatların ne
yaptığını konuşmak değildir; siyasetin işi, devletin ne yapmadığını
konuşmaktır, devletin yapması gerektiği hâlde yapmadığını konuşmaktır,
Anayasa'da yükümlülüğü bulunduğu hâlde yerine getirmediği görevlerini
konuşmaktır, denetimi ne kadar ciddi yapıp yapmadığını konuşmaktır.
Dolayısıyla, burada, bırakın devletin yapmadıklarını konuşmayı, bununla
yüzleşmeyi, neredeyse tersi bir tabloyla karşı karşıyayız. 
Bir
bakan olay yerine gece gidiyor ve diyor ki: “Kapı kilitli değildi.” Şimdi, kapı
kilitli ya da değildi cümlesinden ne anlaşılır? Kapıda bir asma kilit
anlaşılmaz herhâlde. Kapı açık ve çıkılabilir miydi, çıkılamaz durumda mıydı?
Sonra anlaşıldı ki, evet, kapıda kilit yokmuş ama kapının kolu da yokmuş zaten,
dolayısıyla dışarı çıkma imkânı yokmuş, kapıda kilit olup olmamasının da bu
durumda hiçbir önemi yokmuş ama bu bir sehven söylenmiş söz müdür, bakan
yanıltılmış mıdır ya da bir başka ihtimal, bakan, suçluları, sorumluları
koruyan bir yargılama sürecini, soruşturma sürecini etkileyecek bir açıklamada
mı bulunmuştur bilerek ya da bilmeyerek? 
Dolayısıyla,
bütün bunlar yüzleşilmesi gereken şeyler ama ben, izninizle, bu dar süreyi
bitirirken... EĞİTİM-BİR-SEN’in bir İstanbul yöneticisinin çok güzel bir
uyarısı var, bir yazısı var, diyor ki: “Bazılarını hiçbir makam kesmiyor, hangi
makamı önüne koysanız bir yükseğine talip olmak istiyor, her gün yeni bir makam
önerseniz ona bile ‘Hayır’ demiyor, dünyanın tüm makamlarına talip oluyor. Az
tamah çok ziyan getirir. Hırsın azı çok ziyan getirdiğine göre çoğu kim bilir
başımıza ne getirir? Ülkeyi yönetenlere, devleti yönetenlere duyurulur.” diye
ifade ediyor ve biz de ne yazık ki bunun bedelini, bu yaşadığımız hırsın
bedelini insanlarımızı, çocuklarımızı kaybederek ödüyoruz. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Bilgen. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
74’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
75’inci
madde üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 75’inci maddesinde yer alan “diğer”
ibarelerinin “benzeri” şeklinde değiştirilmesini arz ve teklif ederiz.
 Garo Paylan Sibel
Yiğitalp  Berdan Öztürk
 İstanbul Diyarbakır Ağrı
 Behçet Yıldırım Adem
Geveri
 Adıyaman Van
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 75’inci maddesiyle 6114 sayılı Kanun’un
5’inci maddesinin dördüncü fıkrasının (g) bendine eklenen “kurumsal ilişkiler”
ibaresinin madde metninden çıkarılmasını arz ve teklif ederiz.
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Murat Emir Bülent
Yener Bektaşoğlu Atila Sertel
 Ankara Giresun İzmir
 Veli
Ağbaba
 Malatya
Türkiye Büyük Millet Meclisi
Başkanlığına
Görüşülmekte
olan (1/721) esas numaralı Kanun Tasarısı’nın 75’inci maddesiyle değiştirilen
6114 sayılı Kanun’un 5’inci maddesinin ikinci fıkrasına eklenen bentlerin
aşağıdaki şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara
 Osmaniye
 Arzu
Erdem
 İstanbul
“h)
Araştırma Geliştirme Daire Başkanlığı: Başta yeni sınav veya soru türleri ve
puanlama yöntemleri olmak üzere Başkanlığın faaliyet gösterdiği tüm alanlarda
araştırmalar yapmak veya yaptırmak; yeni yöntem ve teknolojileri takip ederek
bunları ülke koşullarına uyarlamak; bu alanlarda gerekli hizmet içi eğitimler
vermek; eğitim programları düzenlemek; Başkan tarafından verilen diğer
görevleri yapmak, yaptığı bütün görevleri değerlendirmek ve varsa hataları
düzeltmek ve eksiklikleri gidermek.
ı)
Engelli Adaylar Daire Başkanlığı: Başkanlıkça yapılan sınavlara başvuruda bulunan
engelli adaylar ile ilgili tüm iş ve işlemleri takip etmek, gerekli raporları
toplamak, gerekli bilgilendirmeleri yapmak, engelli adayların sınavlarının
sorunsuz bir şekilde gerçekleşmesi için sınav evrakı ve yardımcı personel
konusunda gerekli düzenlemeleri yapmak, bunun için gerekli eğitimleri vermek,
yurtiçi ve yurtdışı toplantılar düzenlemek, engelli adayların sınav koşullarını
iyileştirici tedbirleri araştırmak, takip etmek ve ülke şartlarına uyarlamak;
Başkan tarafından verilen benzeri görevleri yapmak, yaptığı bütün görevleri
değerlendirmek ve varsa hataları düzeltmek ve eksiklikleri gidermek."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önergenin gerekçesini mi okutuyoruz Sayın Akçay?
ERKAN
AKÇAY (Manisa) – Evet, gerekçeyi okutalım.
BAŞKAN
– Gerekçeyi okutuyorum:
Gerekçe:
Araştırma Geliştirme Daire Başkanlığı ve Engelli
Adaylar Daire Başkanlığının yaptığı görevleri değerlendirmesi ve varsa hataları
düzeltmesi ve eksiklikleri gidermesi öngörülmektedir.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
75’inci maddesiyle 6114 sayılı Kanun’un 5’inci maddesinin dördüncü fıkrasının
(g) bendine eklenen “kurumsal ilişkiler” ibaresinin madde metninden
çıkarılmasını arz ve teklif ederiz.
Ömer
Fethi Gürer (Niğde) ve arkadaşları
BAŞKAN - Komisyon önergeye katılıyor mu?
MİLLÎ EĞİTİM, KÜLTÜR, GENÇLİK VE SPOR KOMİSYONU SÖZCÜSÜ
ERTAN AYDIN (Ankara) – Katılmıyoruz Sayın Başkan. 
BAŞKAN – Hükûmet katılıyor mu?
MİLLÎ EĞİTİM BAKANI İSMET YILMAZ (Sivas) – Katılmıyoruz
Başkanım. 
BAŞKAN – Önerge üzerinde Malatya Milletvekili Sayın
Veli Ağbaba. (CHP sıralarından alkışlar) 
VELİ AĞBABA (Malatya) – Hepinizi saygıyla selamlıyorum
Sayın Başkan ve değerli milletvekilleri. 
Sözlerime başlamadan önce değerli arkadaşlar, ülkemizin
yanan, tecavüz edilen, öldürülen bütün çocukları için bu kürsüye bir ah
bırakıyorum. Ah alan abat olmaz. Bu ah hem bu dünyada hem öbür dünyada bu işte
ihmali, kusuru olanların ve görmezden gelenlerin yakasında olsun. 
Değerli arkadaşlar, herhâlde Hükûmetin en başarısız
olduğu iki alanın dışişleri ve millî eğitim olduğunu herkes kabul eder. Her yıl
millî eğitimde yönetmelikler değişir, her yıl sistem değişir. Bu dönem de, son
dönem de, 15 Temmuz sonrası da Atatürkçü, solcu öğretmenler, sadece sendikal
üyeliklerinden dolayı, sendikal faaliyetlerinden dolayı görevden atılıyor. 
Geçmişte AKP ile Fetullah kol kola yürürken, iş birliği
yaparken bu iki yapıya karşı EĞİTİM SEN mücadele ediyordu. Hiç kuşkusuz,
Fetullah’ın en güçlü, en başarılı olduğu alan eğitimdir.
Yine, hiç kuşkusuz, sayın milletvekilleri ve Sayın
Bakan; Fetullah’a karşı en kararlı mücadeleyi EĞİTİM SEN yapıyordu çünkü EĞİTİM
SEN, laik, bilimsel ve parasız eğitimi savunuyordu.
Bakın, Sayın Bakan, size zaman zaman iletiyoruz;
yaklaşık 5 bin öğretmen görevine döndü, bir yanlışlığa son verdiniz ama hâlâ,
hiçbir terör örgütüyle ilişkisi olmayan binlerce öğretmen ve memur göreve
dönmeyi bekliyor. Bakın, bu öğretmenlerin ya da bu memurların herhangi birinin
örgütle ilişkisi varsa, herhangi bir suçu varsa lütfen gereğini yapın ancak bir
şüpheyle ya da o ilin yöneticilerinin ihbarıyla bir insanı meslekten atmak, onları
açlığa mahkûm etmek hiçbir vicdanla bağdaşmaz. Benim şahsen tanıdığım, bildiğim
birçok öğretmenin ortak özelliği, bilimsel ve laik eğitimi savunuyor
olmalarıdır. 
O kadar ilginç örnekler var ki sayın milletvekilleri,
örneğin ADD’ye üye olan insanlar, daha önce açığa alınmamış, soruşturmaya
uğramamış öğretmenler ihraç edilirdi. Aralarında karı koca olan öğretmenlerin
ihraç edildiğini ve hatta birçok yerde kanser hastası olan insanların da ihraç
edildiğini görüyoruz. 
Sayın Bakan, ihraç olan memurlar sağlık güvencesinden
sadece yüz gün faydalanabiliyor. Kanser hastası bir öğretmenin veya bir memurun
yüz günde iyileşmesi düşünülebilir mi? O hâlde, bu insanlara “ölün” diyoruz. 
Sayın Bakan, bu insanlar sizin personeliniz. Bunlara
sahip çıkacak, insanların mağdur edilmemesini sağlayacak olan sizsiniz. Bu
konuda sizlerden daha adil, daha hızlı bir soruşturma bekliyoruz.
Yine, sayın milletvekilleri, bu tür haksızlıklar sadece
öğretmenlere mahsus değil; HABER-SEN’de insanlar görevden alınıyor, BES
memurları görevden alınıyor. BES’in Genel Başkanı görevden alındı, ihraç
edildi. 
Kendi gibi düşünmeyen bütün kamu memurları, kamu
çalışanları kanun hükmünde kararnameyle terbiye edilmeye çalışılıyor. Bu
insanlar, Sayın Bakan, bu ülkenin insanları, burada yaşıyorlar. Bunları açlığa,
ölüme mahkûm etmek ne hukuka ne vicdana ne de ahlaka sığmaz.
Bunların
dışında, sadece amirlerinin ya da muhbirlerin şikâyetiyle görevden alınıyor,
bazı sendikalara üye oldukları için insanlar meslekten menediliyor. Geçmişte
hiçbir cemaatle ya da örgütle bağı olmayan insanlar maalesef meslekten
atılmakta, açlığa mahkûm edilmektedir. 
Dün
sordum, buradan huzurlarınızda bir kez daha sormak istiyorum: Poliste var
Fetullah, hâkimde var, savcıda var, memurda var, taşeronda var, işçide var,
mühendiste var. Değerli arkadaşlar, o öğretmenleri, o hâkimleri, o savcıları bu
göreve atayanlar kim? Bu göreve atayanlar da milletvekilleri. Şimdi bir kez
daha soruyorum: Fakir fukara insanları görevden atıyorsunuz cemaatçi diye,
orada Fetullah var diye; milletvekillerinin içinde, AKP’nin içinde var mı merak
ediyorum. Soruşturulsun, eğer resim çektirmekten dolayı cemaatçi varsa ben
biliyorum ki yarısı gider, eğer cemaatle ilişkili geçmişte övücü sözler
söylemiş, var diyorsanız bir yarısı daha gider, AKP diye bir grup kalmaz. Eğer
sadece oğlu Fetullahçı diye meslekten atıyorsanız bunu ahlak kabul etmez.
Sadece Bank Asya’ya para yatırıyor diye atıyorsanız ahlak kabul etmez. Sadece
Zaman gazetesi okuyor diye insanları meslekten atıyorsanız olmaz. Eğer bunu
yapacaksanız önce kendinize yapın. Zaman gazetesi okumayan AKP milletvekili
yoktu. Fetullah’tan, Pensilvanya’dan randevu istemeyen bir tek AKP milletvekili
yoktu. Sizi vicdanlı ve adil olmaya davet ediyorum. (CHP sıralarından alkışlar)
BAŞKAN
– Teşekkür ederiz Sayın Ağbaba.
OSMAN
AŞKIN BAK (Rize) – Ne oldu, FETÖ’nün avukatı mı oldun?
VELİ
AĞBABA (Malatya) – FETÖ’nün avukatı sendin!
OSMAN
AŞKIN BAK (Rize) – Avukatı oldun, avukatı!
VELİ
AĞBABA (Malatya) – FETÖ’nün eteğine yapışan sendin düne kadar Osman Efendi!
OSMAN
AŞKIN BAK (Rize) – Avukatı oldun, hadi, avukatı oldun!
VELİ
AĞBABA (Malatya) – FETÖ’nün eteğine yapışan, FETÖ’ye yalakalık yapan sendin!
OSMAN
AŞKIN BAK (Rize) – Sen yaptın! İspatla hadi!
BAŞKAN
– Sayın Ağbaba… Sayın Bak…
VELİ
AĞBABA (Malatya) – Sen yaptın! FETÖ’ye yalakalık yapan sendin!
OSMAN
AŞKIN BAK (Rize) – Kim yalakalık yaptı? İspatla bak! 
VELİ
AĞBABA (Malatya) - Sen de ispatla! Sen de ispatla!
OSMAN
AŞKIN BAK (Rize) – İspatlamazsan şerefsizsin!
VELİ
AĞBABA (Malatya) – Sen şerefsizsin! Sen şerefsizsin! Terbiyesiz!
BAŞKAN
– Sayın Bak… Sayın Ağbaba… Sayın milletvekilleri…
OSMAN
AŞKIN BAK (Rize) – İnsanları zan altında bırakma, şahsileştirme!
VELİ
AĞBABA (Malatya) – Sen ispatla! Sen ispatla! Şahsileştiren sensin!
Şahsileştiren sensin!
OSMAN
AŞKIN BAK (Rize) – Avukatlığını yapıyorsun burada! İnsanlar üzerine laf
konuşuyorsun! 
VELİ
AĞBABA (Malatya) – Üzerine niye alındın? Bizim tarlamızda Fetullah yetişmez,
bizim tarlamızda yetişmez! 
OSMAN
AŞKIN BAK (Rize) – Çok var, çok, araştır sen! Fetullah sizi yönetiyor! 
VELİ
AĞBABA (Malatya) – Aynaya bakacaksın! Aynaya bakacaksın! Randevu isteyen
sensin!
OSMAN
AŞKIN BAK (Rize) – Hadi oradan! Konuşma! 
BAŞKAN
– Birleşime on dakika ara veriyorum. 
Kapanma Saati: 21.09
YEDİNCİ OTURUM
Açılma Saati: 21.22
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
-----0-----
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin
Yedinci Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
burada. 
Hükûmet
burada. 
75’inci
madde üzerinde Malatya Milletvekili Veli Ağbaba ve arkadaşlarının önergesinin
oylamasında kalmıştık. 
Şimdi önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 75’inci maddesinde yer alan “diğer”
ibarelerinin “benzeri” şeklinde değiştirilmesini arz ve teklif ederiz.
Garo
Paylan (İstanbul) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Adıyaman Milletvekili Sayın Behçet Yıldırım… (HDP
sıralarından alkışlar) 
BEHÇET
YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; 405 sıra sayılı Yasa Tasarısı’nın
75’inci maddesi üzerinde söz almış bulunmaktayım. Genel Kurulu saygılarımla
selamlıyorum.
Bugün
1 Aralık. Adıyaman altmış iki yıl önce bugün 1954 yılında Malatya’dan ayrılıp
il oldu. 
VELİ
AĞBABA (Malatya) – Memnun musunuz?
BEHÇET
YILDIRIM (Devamla) – İl oldu ama olamadı, Adıyaman yine bir kasaba olarak devam
ediyor. Şehirler arası yolu olmayan, otobüs garı bile olmayan ilimde dört
tarafta bir yol yapımı var. 
HALİL
ETYEMEZ (Konya) – Adıyaman’a hakaret ediyorsun.
BEHÇET
YILDIRIM (Devamla) – Adıyaman ile Diyarbakır arasında bir yol yapımı var, bu
yol yapımıyla ilgili bir davetiye var, bu davetiyeyi müsaadenizle sizinle
paylaşmak istiyorum. Bu davetiye Karayolları Genel Müdürü İsmail Kartal
tarafından benim şu anda içeride bulunan Grup Başkan Vekilim İdris arkadaşıma
gelmiş: “Ulaştırma, Denizcilik ve Haberleşme Bakanı Sayın Ahmet Arslan’ın
teşrifiyle Kâhta-Narince-Siverek yolu birinci kısım temel atma törenini
onurlandırmanızı diliyorum.” diyor. Yol yapılıyor.
MUSTAFA
ILICALI (Erzurum) – Ne var bunda?
BEHÇET
YILDIRIM (Devamla) – Keşke İdris Başkanım olsaydı da beraber gitseydik. 4
Kasımda bir sivil darbeyle İdris arkadaş rehin alındı, onlarla birlikte diğer
arkadaşlarımız da rehin alındı. Şu anda ceza evlerinde tecrit edilen, rehin
alınan tüm arkadaşlarıma da buradan selam ve saygılarımı gönderiyorum. Ziyaret
etmemize bile izin vermeyen zihniyeti de buradan kınıyorum.
İdris arkadaş -tabii, bizden bir iki dönem önce
milletvekili olduğu için gayet tecrübeliydi- bir şey yazdığım zaman hep kürsüde
temiz dil kullanmamı önerirdi, bana şöyle derdi: “Behçet dikkat et, sana
söylenmesine razı olmadığın hiçbir kelimeyi karşındaki arkadaşlar için
söyleme.” Bu kadar temiz bir insan maalesef şu anda cezaevinde rehin durumda.
Sayın Başkan Vekilim, Sayın Bakanım; siz de Meclis
Başkanlığı yaptınız. Bu konuyu dün Meclis Başkanıyla görüştük, ne olur Meclise
yapılan şu darbenin bir an önce ortadan kaldırılması için bir girişimde
bulunun, rehin tutulan arkadaşlarımızı bir an önce aramıza gönderin dedik. Bana
diyeceksiniz ki: “Olay yargıda.” İnanın, yargı denen bir şey yok arkadaşlar.
Türkiye çok kötü şekilde, OHAL’le, kanun hükmünde kararnamelerle yönetiliyor.
İstense, yarın arkadaşlar burada olabilir.
Gerger-Narince’ye yapılacak yol üzerinde duracağım ama
ondan önce, bu Adana Aladağ’daki canlarını yitiren çocuklarımız için 4 parti
anlaştı, bir araştırma komisyonu kuruldu, sevindirici. Keşke bir araştırma
komisyonu da Gerger’deki cinsel tacize maruz kalan çocuklarımız için de -74
çocuk üç yıl boyunca cinsel tacize maruz kalmışlar- kursak, oradaki durumu
araştırsak ama maalesef orada şimdi gizlilik kararı alınmış. Neyi gizleniyor?
Kimden neyi gizliyoruz? Sayın Bakanım, bu sizi de ilgilendirir. Orada, Gerger
İmam Hatip Lisesinde okuyan kızlı erkekli 74 öğrenciye tacizde bulunulmuş, 1
kişi tutuklanmış, 13 öğretmen ve yönetici açığa alınmış. Gelin, bu gizlilik
kararı alınan olayı beraber ele alalım. 
Sayın
Millî Eğitim Bakanına yine diyorum: Gelin, burada beraber o açılışı yapmışken
bir de Gerger’e gidelim, bu olayı açığa çıkaralım. Ben gelmeye hazırım ama
iktidar milletvekilleri gelemez. Niye? Çünkü onlar cinayetlerin üstünü örtmeye
çalışıyorlar. Örneğin, geçen gün dile getirdim, Mazel köyünden Ramazan Fırat
olayına bakalım, belki ondan haberleri bile yoktur. Diyarbakır’da Tahir Elçi
cinayetinin üstünü örtmeye çalışıyorlar, haritada bile Diyarbakır’ın yolunu
bilmeyenler güneşi balçıkla sıvar gibi Tahir Elçi’nin katilini örtmeye
çalışıyorlar, biat ettirmeye çalışıyorlar; yürekleri yetmez. Ben varım, gidip
Gerger’deki olayı araştıralım diyorum.
Şimdi,
yasa tasarısında yine çocuklarla ilgili bir bölüm var, bu beni çok
ilgilendiriyor; çocuk köleliğine yönelik bir düzenlemedir diye görüyorum. Keşke
çocuklarımız İstanbul’da çırak olsa, Adıyaman’daki çocukların gidecekleri yer
ya tekstil fabrikası ya un fabrikası ama büyük şehirlerde öyle mi? Gidenler
teknolojinin, bilimin olduğu yerlerde eğitimlerini yapacaklardır. Bakanlığın da
dikkatini çekmiştir…
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Söyleyecek çok şey var ama gerçekten çıraklık eğitiminin
özellikle üzerinde durulmasını rica ediyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
76’ncı
madde üzerinde iki önerge vardır okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 76’ncı maddesi ile 6114 sayılı Kanun’un
6’ncı maddesinin üçüncü fıkrasında değişiklik öngören fıkranın çıkartılmasını,
dokuzuncu fıkrasında değişiklik öngören fıkrada yer alan “yarısını” ibaresinin
“dörtte biri” şeklinde değiştirilmesini arz ve teklif ederiz.
 Garo Paylan Sibel
Yiğitalp Adem Geveri
 İstanbul Diyarbakır Van
 Berdan Öztürk Behçet
Yıldırım Burcu Çelik Özkan
 Ağrı Adıyaman Muş
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 76’ncı maddesinin (1)’inci fıkrasının
madde metninden çıkarılmasını arz ve teklif ederiz.
 Ceyhun İrgil  Atila
Sertel Bülent Yener Bektaşoğlu 
 Bursa İzmir Giresun 
 Murat Emir Haluk
Pekşen Ömer Fethi Gürer
 Ankara Trabzon Niğde
 Metin Lütfi Baydar
 Aydın
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN – Önerge
üzerinde Trabzon Milletvekili Sayın Haluk Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; hepiniz bugünlerde
ilginç bir olayı takip ediyorsunuz, gazeteler sık sık yazmaya başladılar. Türk
Hava Yollarının 30 tane uçağı parklara çekilmiş ve bekliyor. Bir kısmı
Antalya’da, bir kısmı Konya’da, bir kısmı Ankara’da, bir kısmı İstanbul’da. 30
tane uçak. Yalnızca kira bedeli -diğer giderleri, pilotu vesairesi hariç- aylık
30 milyon dolar. Niçin? Dünyanın herhangi bir yerinde savaş var, uluslararası
alanda büyük bir ekonomik buhran var, dünyada seyahatler durdu, dünyanın
ülkeleri birbirlerine gidip gelmiyorlar, insanlar yolculuk yapmıyorlar, bunun
için mi hava yolu şirketleri uçaklarını uçurmuyor? Dünyada filosunu küçülten
başka bir hava yolu şirketi var mı? Yok. Yazık, günah değil mi? 30 milyon
dolar, her ay. Her ay. Ayrıca, diğer uçakların uçuş saatleri düşürüldü, onları
da saymıyorum. Pistlerde bekleyen, kira parası olarak her ay 30 milyon dolar
ödediğimiz uçaklar niye yerlerde? Soruyorum, niçin? Cevabı hepiniz
biliyorsunuz. Bunun cevabını bile vermekten kaçınıyorsunuz? 
“Eğitim”
diyorsunuz ya hani “eğitim” diyorsunuz. Eğitim vicdanınızda yoksa, adalet
vicdanınızda yoksa hiçbir yerde yoktur. 
Bakın,
o yönetim kurulu başkanı kim? Biliyorsunuz değil mi kim olduğunu? Nereden,
kimin torpiliyle o hava yolunun başına atandığını bilmiyor musunuz?
Biliyorsunuz. Kim getirdi bu İlker Aycı denilen adamı? Hayatında bir baltaya
sap olamamış, uçağı havada görmüş, pistte görmüş, başka da hiçbir ilgisi olmayan
bu adama koca Türk Hava Yollarını nasıl teslim ettiniz? 
MUSTAFA
ILICALI (Erzurum) – Nereden biliyorsun?
HALUK
PEKŞEN (Devamla) – Bu hangi vicdana sığıyor Allah aşkına, soruyorum ben. 1.500
kişi onun yüzünden işsiz kaldı, aç sersefil kaldı. Antalya’da oteller bomboş,
İstanbul’da oteller bomboş. Yazık günah değil mi? Hiç mi vicdanınız sızlamıyor
buna?
Eğitim…
Hani, liyakatli insanlar nerede? Hani bu havacılığa ömrünü vermiş insanlar?
Yalnızca orada değil ki. Hangi sektör, nereye el attınız; ileri tahrip taburu
gibisiniz maşallah, ülkenin hangi sektörüne, hangi konusuna el attıysanız,
orada büyük kaybettik ve büyük çöktük. Bunların hiçbiri sağlıklı, vicdani ve
insani değildir, bunların hiçbiri adil değildir, sürdürülebilir de değildir. 
Bakın,
Antalya’da otellerde, tatil köylerinde şu anda yapılan kontratlar yüzde 10,
yüzde 10. Geçen yıl, 2016 yılında, 12 milyar dolar zararla kapattılar. Yazık
günah, yazık! Oradaki otelci otelini kapalı tutuyor, Antalya’daki narenciyeci
narenciyesini dalda çürütüyor, domates çürüyor, Niğde’de patates tarlada
çürüyor. Niçin? Dünyada ne oldu da bu oteller boş kaldılar? Soruyorum. Siz
değil misiniz bunları çözecek olan? Hükûmet siz değil misiniz? Niçin, Allah
aşkına? 
Bu
soruların cevabını hepiniz biliyorsunuz. Bizim söylememize gerek yok. En az
benim kadar siz de bu soruların cevabını çok iyi biliyorsunuz. Lütfen gereğini
yapın bunların. Yazık, bu ülkeye yazık! Bu gidiş, gidiş değildir. Bu gidişten
bir an önce geri dönmek için yapmanız gereken bir tek şey var: Vicdanınızı dinleyin.
Adalet vicdanlarda yoksa hiçbir yerde yoktur. Yasalarda yazılan adalet
değildir. Hukuk yasalarda yazılmakla olmaz, uygulamakla olur. Bunu
uygulamazsanız hepimiz kaybediyoruz. 
Bakın,
güçlü olduğunuzu zannediyorsunuz ama sokaklarda değilsiniz, halkın arasında
değilsiniz, seçmenlerinizin yanında değilsiniz. Çiftçinin yanına gidiyorsunuz,
size yakınıyor; işçinin yanına gidiyorsunuz, işsiz kaldığından yakınıyor; banka
kredi kartını alıyor, yanınıza geliyor, çocuğuna iş istiyor. Yoksul ailelerin
çocukları ne iş yapıyor? Bakın, hepsi kapınızın önünde. Ya jandarma olmak için
kapınızın önünde, ölümüne görev kabul ediyorlar ya polis olmak için kapınızın
önünde, ölümüne görev üstlenmek istiyorlar ya da güvenlikçi olmak için. Ya
başka iş var mı? Başka bir iş alanı var mı? Yazık günah değil mi? Bu ülkenin
gençlerini ölüm tarlalarına sürdünüz, ülkeyi ölüm tarlası yaptınız, gençleri bu
ölüm tarlalarına sürdünüz ve bundan ne yazık ki hâlâ bir ders çıkarmamakta
ısrar ediyorsunuz. Bence evinize gittiğinizde, başınızı yastığa koyduğunuzda
lütfen vicdanınızın sesini dinleyin. Ne söyleyeyim ben size? Vicdanınız varsa
zaten söze gerek yoktur. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Pekşen.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
Muş…
MEHMET
MUŞ (İstanbul) – Sayın Başkan, yerimden 60’a göre bir söz talebim olacak.
BAŞKAN
– Tabii ki, buyurun.
IV.- AÇIKLAMALAR (Devam)
24.- İstanbul Milletvekili Mehmet Muş’un,
Trabzon Milletvekili Haluk Pekşen’in 405 sıra sayılı Kanun Tasarısı’nın 76’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; kürsüde hatip çok
ateşli bir konuşma yaptı fakat kullandığı bazı ifadelerin Genel Kurula
yakışmadığını, çirkin düştüğünü belirtmek isterim. Burada olmayan bir
bürokratla ilgili, ben aynı ifadeyi kullanmak istemiyorum… Şık olmamıştır,
doğru olmamıştır.
Biz
AK PARTİ iktidarı olarak ülkenin güvenliğini de sağlamakla yükümlüyüz,
Türkiye’ye hükûmet ediyoruz. Bu açıdan, son dönemlerde özellikle artan terör
olaylarına karşı da ülkenin güvenlik birimleri gereken tedbirleri almaktadır,
almaya da devam edecektir. Bu, gençleri ölüm tarlasına sürmek veya Türkiye’yi
ölüm tarlasına çevirmek gibi bir anlama gelmez, kabul edilebilir bir tabir de
değildir. Şirketler belli dönemlerde yükselirler, belli dönemlerde belki
satışlarında veya cirolarında düşüşler olabilir ama Türk Hava Yolları,
Avrupa’da üst üste son dört yıldır en iyi seçilen hava yollarıdır.
Genel
Kurulun takdirine sunuyorum.
BAŞKAN
– Teşekkür ederiz Sayın Muş.
Sayın
Pekşen…
HALUK
PEKŞEN (Trabzon) – Sayın Başkan, bu konuda ben de bir söz hakkı kullanmak
istiyorum.
BAŞKAN
– Siz de yerinizden lütfen, buyurun.
25.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
HALUK
PEKŞEN (Trabzon) – Sayın Başkan, saygıdeğer milletvekilleri; bir
milletvekilinin en önemli görevi, tüyü bitmemiş yetimin hakkını hukukunu
korumaktır. Ben bir bürokratı değil, bir anlayışı ve bana verilmiş olan bir
görevin gereğini yerine getirdim. Burada, Türk Hava Yollarının başında, Yönetim
Kurulunda görev yapan şahsın oraya atanmasının tek gerekçesi, Sayın
Cumhurbaşkanının oğluyla lisede, Kartal İmam-Hatip Lisesinde sınıf arkadaşı
olmasıdır. Yoksa, ne liyakati ne kariyeri ne de sadakati bu göreve atanmasına
yeterli değildir. Benim görevim de bu gerçekleri Türk halkının bilgisine ve
takdirine sunmaktır.
Teşekkür
ediyorum. (CHP sıralarından alkışlar)
MEHMET
MUŞ (İstanbul) – Sayın Başkanım, bir milletvekili tabii ki burada
eleştirecektir, tabii ki kendisince yanlış gördüklerini ifade edecektir. Benim
eleştirdiğim nokta, kullandığı dille ilgilidir. Bu dili kabul etmiyoruz.
BAŞKAN
– Peki, teşekkür ederiz.
Sayın
milletvekilleri, tamam, konu anlaşıldı, teşekkürler.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun Teklifi
(2/666) ile Millî Eğitim, Kültür, Gençlik ve Spor Komisyonu Raporu (S. Sayısı:
405) (Devam)
BAŞKAN
– Şimdi diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 76’ncı maddesi ile 6114 sayılı Kanun’un
6’ncı maddesinin üçüncü fıkrasında değişiklik öngören fıkranın çıkartılmasını,
dokuzuncu fıkrasında değişiklik öngören fıkrada yer alan “yarısını” ibaresinin
“dörtte biri” şeklinde değiştirilmesini arz ve teklif ederiz.
Burcu Çelik Özkan (Muş)
ve arkadaşları
BAŞKAN
– Komisyon önergeyi kabul ediyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Muş Milletvekili Sayın Burcu Çelik Özkan. (HDP sıralarından
alkışlar)
BURCU
ÇELİK ÖZKAN (Muş) – Sayın Başkan, değerli milletvekilleri; Türkiye halkları
defalarca darbe ve darbe girişimlerine tanıklık etmiştir. Ülkenin
demokratikleşmesi ve özgürleşmesi amacıyla yürüttüğümüz mücadelemizde Halkların
Demokratik Partisi olarak her türlü darbeye karşı olduğumuzu her yerde
belirttik. 
15
Temmuz gecesi yaşanan darbe girişiminin, darbeye zemin hazırlayan siyasi
atmosferin ve ülkedeki savaş hâlinin hâlen iyi anlaşılmadığını ve üzerinde
sağlıklı tartışma yürütülmediğini görmekteyiz. Özellikle 7 Hazirandan bu yana
kaosa ve çözümsüzlüğe götürülmek istendiği açıktır. 7 Haziran seçim
sonuçlarıyla birlikte halk iradesini kabul etmeyerek ülkeyi tekrardan seçime
sürükleyenler bugünün zeminini hazırlayanlardır. 
Bugün
paralel yapı tarafından kurgulanarak yapıldığı tartışılan Ceylanpınar’daki 2
polisin hayatını kaybetmesinin ardından bu olay gerekçe gösterilerek ülkedeki
müzakere ve diyalog tamamen kapatılmıştır. Diyalog ve müzakere yollarının
kapanmasıyla birlikte ülke 1990’lı yılları aratmayacak bir sürece girmiştir.
Yine bugün çözüm sürecinin paralel yapı tarafından bitirildiğini tartışanlar,
bir türlü çözümü ve müzakereyi hâlâ konuşamamaktadırlar. 
Bir yılı aşkın süredir Kürt illerinde yaşanan katliam
ve yıkımları bu kürsüden size anlatmaya çalıştık. Sokağa çıkma yasakları adı
altında insanların evinin yıkıldığını, yaşam alanlarının yok edildiğini,
doğanın tahrip edildiğini ve yüzlerce insanın yaşamını kaybettiğini bizzat
tanık olduğumuz olaylarla sizlere anlatmaya çalıştık. Bu savaş politikalarının
devam etmesi hâlinde ülkede halklar arasında kopmanın ve duygusal anlamda
ayrışmanın yaşanacağını izah etmeye çalıştık. Fakat tüm ısrarlarımıza rağmen bu
durum Hükûmet ve muhalefet partileri tarafından anlaşılmadı ve netice
itibarıyla ülke, siyasetin ve çözümün konuşulmadığı, barış ortamının inşa
edilmediği bir noktada ne yazık ki darbe girişimiyle karşı karşıya kaldı. 
Darbe girişiminin sebeplerini ele alırken en önemli
sebeplerden birinin ülkedeki Kürt sorunu olduğu gerçeğini unutmamak gerekir ve
ülkede bu sorunun kalıcı çözüm yolları konuşulmadığı sürece ülke her an yeni
darbelere gebedir. 
Vurgulamak istediğimiz diğer bir konu ise tüm bu yıllar
içerisinde tüm bu savaş ve katliamları yapan komutanların paralel yapıyla
bağlantılı olması gerekçesiyle tutuklanmasıdır. Fakat bu komutanları
tutuklayanlar hâlen aynı politikalarla, aynı zulümle devam ediyorsa o zaman
bugün “Asli sorumlular kimdir?” diye sormak isteriz. 
Bugün konuşulması gereken halkların birlikte yaşama
umudu ve radikal demokrasiyken, meydanlarda milliyetçilik ve tekçi
söylemleriyle bunu fırsata çevirmek isteyenler asla demokrasiden bahsedemez. 
Darbe girişimi sonrasında çözümü yine darbe pratiği
olan OHAL uygulamasıyla arayan Hükûmet, bu kararı paralel cemaat yapılanmasıyla
mücadele etmek amacıyla aldığını, hatta Genel Kurulda konuşma yapan bakanların
OHAL kararını bizzat kendileri için aldıklarını belirtmişlerdir. Fakat bugünkü
uygulamalar “paralel yapılanmayla mücadele” adı altında bu kararın keyfî ve
hukuksuz olarak muhalif olan her kesime uygulandığını açık bir şekilde ortaya
koymaktadır. 
Çözümü ve müzakereyi konuşmak yerine demokratik
siyasetin kanallarını tıkamak ve Parlamentonun 3’üncü büyük partisi olan
Halkların Demokratik Partisinin eş genel başkanları ve milletvekillerini rehin
almak kaosta ve çözümsüzlükte ısrar etmektir. Halkların Demokratik Partisi
Türkiye için, Türkiye halkları için bir fırsattır. Biz başladığımız noktadayız,
barış ve demokraside ısrarcıyız. Ancak şu bilinmelidir ki: 4 Kasım Türkiye
siyasi hayatı için bir kara leke ve halkların birlikte yaşama umuduna, barış
umuduna vurulan açık bir darbedir. Bu kürsüden defaatle Halkların Demokratik
Partisinin milletvekillerinin cezaevlerinde görüş hakkının keyfî bir şekilde
ellerinden alındığını, yapılan başvurulara cevap dahi verilmediğini dile
getirdik. Bugün karşılaştığımız tablonun ise hiçbir hukuk devletinde izahatı
yoktur. Siyasi bir kararla rehin alınan eş genel başkanlarımız ve milletvekillerimizle
görüşmemizin engellenmesi hangi hukuk ile anlatılabilmektedir? Bu çok açık
tecrittir. Tecrit ise açık bir insanlık suçudur. Hem Türkiye hem Orta Doğu hem
de dünya ekseninde var olabilmeniz ve söz sahibi olabilmenizin yegâne yolu Kürt
halkıyla barışmaktan geçiyor ancak bugünkü politikalar, Hükûmetin bu
gerçeklikten çok uzakta olduğunu ortaya koymaktadır. Kırk yıldır sürdürülen
devlet politikalarının Kürt sorununda gerçekçi ve şeffaf bir yaklaşımın
olmadığını da açığa çıkarmaktadır. 
Arkadaşlar, yapılması gereken, daha fazla geç olmadan,
daha fazla yara almadan Kürt sorununun kalıcı çözümü için adım atmaktır. 
Herkese teşekkür ederim. (HDP sıralarından alkışlar)
BAŞKAN – Teşekkür ederiz Sayın Özkan. 
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Maddeyi oylarınıza sunuyorum: Kabul edenler... Kabul
etmeyenler... 76’ncı madde kabul edilmiştir. 
77’nci madde üzerinde bir önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
77’nci maddesi ile 6114 sayılı Kanun’un 7’nci maddesinin 3’üncü fıkrasında
öngörülen değişikliğin sonuna “Bu şekilde yapılacak sınavlar görüntülü kayıt
altına alınır. Bu kayıtlar güvenli bir elektronik ortamda saklanır”
cümlelerinin eklenmesini arz ve teklif ederiz. 
 Garo Paylan Sibel
Yiğitalp Behçet Yıldırım
 İstanbul  Diyarbakır Adıyaman
 Adem Geveri Berdan
Öztürk
 Van  Ağrı
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Teşekkür ederiz(!)
Önerge
üzerinde Ağrı Milletvekili Sayın Berdan Öztürk. (HDP sıralarından alkışlar)
BERDAN
ÖZTÜRK (Ağrı) – Teşekkürler Sayın Başkan.
Sayın
Başkan, değerli milletvekilleri; Genel Kurulu selamlıyorum. 
668
sayılı OHAL Kanun Hükmünde Kararnamesi’yle, öğretmen alımlarında mülakat
yasalaştırılmıştır. Doğrudan siyasal iktidarın kadrolaşmasına hizmet edecek
olan öğretmen alımlarındaki mülakat uygulamasının neden olduğu ve olacağı
sorunlara değinmek istiyorum. 
AKP
Hükûmetinin mülakata dayalı sözleşmeli öğretmenlik teklifi TBMM Millî Eğitim,
Kültür, Gençlik ve Spor Komisyonunda görüşmeleri tamamlanarak Genel Kurula sevk
edilen kanun tasarısında yer almasına rağmen, ilgili kanun tasarısının Genel
Kurulda görüşülmesi beklenmeden OHAL kanun hükmünde kararnamesiyle
yasalaştırılmıştır. Bu uygulama OHAL sürecinin topluma izah edilen gerekçesi
dışında işletilmesinin somut bir örneği olarak karşımızda durmaktadır. Darbe
girişimiyle ilişkisi hukuki olarak ortaya konulmadan 28.162 öğretmenin bir
buçuk ay gibi kısa bir sürede görevden ihraç edilmesi, 20.088 öğretmenin açığa
alınmasıyla toplumsal meşruiyet oluşturulmaya çalışılması bu hakikati
gizleyememektedir. AKP iktidarı kendi siyasal iktidarını kalıcı hâle getirmek
için eğitim alanına yönelik yapısal müdahalelerde bulunmaktadır. AKP
iktidarının, 15 Temmuz darbe girişimini fırsat bilerek eğitim sisteminin temel
dinamiği olan eğitim emekçilerini hukuka aykırı bir şekilde terör suçlamasıyla
hedefleştirmesinin asıl amacı kendi kadrolarını adım adım eğitim sistemine
yerleştirmesidir. Öğretmen alımlarında mülakat uygulaması bu amaçla hayata
geçirilmiştir. Sözleşmeli öğretmenlik mülakatlarında adaylara sorulan sorular,
Millî Eğitim Bakanının konuya ilişkin basın mensuplarına verdiği cevap AKP’nin
bu uygulamadaki siyasal amaçlarını açığa çıkartmaktadır. Yakın bir zamanda,
AKP’li olmayan ve siyasal iktidara yüzde yüz biat etmeyen hiç kimse, ne kadar
başarılı olursa olsun bu mülakatları geçemeyecektir. Mülakat sistemi, doğrudan
siyasal iktidara kadrolaşma için büyük bir zemin yaratmanın yanında, telafisi
imkânsız çok sayıda eşitsizliği ve ayrımcılığı da üretmektedir. Örneğin,
mülakatlarda başarılı olan adaylara “torpilci”, başarısız adaylaraysa “örgüt
mensubu” damgası vurulduğu belirtilmektedir. Ayrıca, mülakatları yapan
komisyonların verdikleri puan ortalamaları arasında ciddi dalgalanmalar olduğu
iddia edilmektedir. Bu dalgalanmaların bölgesel bazda da mülakatların yapıldığı
18 il arasında olduğu belirtilmektedir. Millî Eğitim Bakanlığının ilgili
verileri açıklamaması kuşkuları doğrular niteliktedir. Mülakatlar “Hamili kart
yakınımdır, hemşehrimdir.”, siyasal ve ideolojik yakınlık ve benzeri torpil
uygulamasına doğrudan açıktır. MEB tarafından gerçekleştirilen mülakatlarda
torpilin önüne asgari düzeyde bile olsa geçebilecek hiçbir yasal düzenleme
bulunmamaktadır. Mülakatlar görsel ve sesli olarak kayıt altına alınmamaktadır.
Binbir güçlükle, zorlukla üniversite eğitimini tamamlayan, KPSS’ye yine binbir
zorlukla hazırlanan kişilerin mesleğe alınmasının sadece mülakata, başvuru
koşuluna indirgenmesi açıkça emek gasbıdır. 
Yukarıdaki
örneklere benzer şekilde mülakatların neden olduğu çok sayıda eşitsizlik ve
ayrımcılık bulunmasına rağmen, AKP Hükûmeti ve Millî Eğitim Bakanı mülakatları
savunan açıklamalar yapmaktadırlar. Açıklamaların yakından incelendiği zaman
gerçeği yansıtmadığı ve kamuoyunu yanıltmaya dönük olduğu anlaşılmaktadır.
Millî Eğitim Bakanı adayın kendini ifade edebilme, beden dilini kullanabilme ve
benzeri, sınavla ölçülemeyecek becerilerini mülakatla ölçtüğünü iddia
etmektedir. Oysa, dört yıllık üniversite eğitimi tam da bu yeterlilikleri de
kazandırmak için verilmektedir. 
AKP
Hükûmeti mülakatı meşrulaştırmak için ileri sürdüğü gerçek dışı savlarla gerçek
amacını gizlemeye çalışmaktadır. Mülakatlarla AKP iktidarı adım adım daha da
katılaşacak olan kadrolaşma sürecini hayata geçirmektedir. Bu uygulama
bilimsel, laik ve demokratik eğitim değerlerinin tasfiyesini de beraberinde
getirecektir. Siyasi iktidarın kadrolaşmasına hizmet eden, bilimsel
kriterlerden, objektiflikten, tarafsızlıktan, nesnellikten uzak olan ve
telafisi imkânsız hak kayıplarına, eşitsizliğe ve ayrımcılığa neden olacak
öğretmen alımlarındaki mülakat uygulamasına derhâl son verilmelidir.
Genel
Kurulu selamlıyorum. (HDP sıralarından alkışlar)
BAŞKAN
– Teşekkür ederiz Sayın Öztürk.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 77’nci madde kabul
edilmiştir.
78’inci
madde üzerinde iki önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 78’inci maddesinin (2)’nci fıkrasının
ilk cümlesinin “Millî Eğitim Bakanlığı ve üniversitelerde çalışan personel
arasından ihtiyaç duyulması hâlinde yapılacak kura sonucu belirlenen kişiler
Başkanlıkça sınav hizmetlerinde görevlendirilebilir.” şeklinde değiştirilmesini
arz ve teklif ederiz.
 Garo Paylan Sibel
Yiğitalp Adem Geveri
 İstanbul Diyarbakır Van
 Berdan Öztürk Mehmet
Emin Adıyaman İbrahim Ayhan
 Ağrı Iğdır Şanlıurfa
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 78’inci maddesinin (1)’inci fıkrasının
madde metninden çıkarılmasını arz ve teklif ederiz.
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Murat Emir Bülent
Yener Bektaşoğlu Atila Sertel
 Ankara Giresun İzmir
 Mustafa Ali Balbay
 İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İzmir Milletvekili Sayın Mustafa Ali Balbay. (CHP
sıralarından alkışlar)
MUSTAFA
ALİ BALBAY (İzmir) – Sayın Başkan, değerli milletvekilleri; bu madde uzun
süredir tartıştığımız ve 2004 yılından sonra on yıl boyunca çalınan sınav
sorularıyla ilgili, artık bundan sonra daha güvenli bir sınav yapılması için
düzenlenen maddelerin bir bölümü. Ancak, böyle bir düzenlemede kamu kurum ve
kuruluşlarından bu sınavlarda görev alacak kişilerle ilgili şöyle bir tanımlama
yapılmış: “Başkanın uygun göreceği kişiler.” Bunun içini siz doldurun sayın
milletvekilleri. Hiçbir kural yok, sadece uygun göreceği kişiler. Bugünkü
yönetimin ya da belli kişilerin iyi niyeti ya da sınavlarla ilgili, adil
yapılmasıyla ilgili samimiyeti ayrı bir konu ama bunun mutlaka bir düzene
bağlanması, bir kuralının olması gerekir.
Değerli
arkadaşlarım, tabii, bugün, Aladağ’da meydana gelen faciayla ilgili pek çok
arkadaşımız görüşlerini belirtti. Aslında olayın bir iki teknik yanı var,
onları paylaşmak istiyorum çünkü şu anda görüşmekte olduğumuz yasayla da ilgili
bir durum. Aladağ 2015 yılı Haziran ayında maarif müfettişlerince denetlenmiş
ve denmiş ki: “Yangın tatbikatı yapılmamış, yangın çıkması hâlinde gerekli
önlemlerin alınıp alınmadığı belli değil. Öğretim sürdürülemez.” Bir de
“Binanın depreme dayanıklı olup olmadığı konusunda bir inceleme yapılmamış.”
denmiş. Ertesi yıl haziran ayında gelip denetleme yapılmış, onu Bakanlık
yetkilileri yapmış yani yerel yöneticiler. İkisi arasındaki fark şu: Birincide her
şey, bütün eksiklik ortaya konmuş.
Sayın
milletvekilleri, işte maarif müfettişleri görevlerini bağımsız şekilde
yapabilirlerse bütün eksikleri ortay koyacaklar. Bunun bir örneği 2008 yılında
Konya’da meydana gelen olaydı. Orada yaşamını yitiren öğrencilerimizin aileleri
davadan çekildiler, dava hâlen devam ediyor. Neden? Çünkü, maarif müfettişleri
hazırladıkları raporda binanın eğitime uygun olmadığını yazmışlardı. Ben
Bakanlık yetkililerini bu konuyu bir kez daha düşünmeye davet ediyorum.
Yine
çok önemli bir konu daha var. Birkaç müfettişten teyit ettirdim ve bu konuda
Sayın Bakandan bir açıklama bekliyorum. Maarif müfettişleri bu yurtları
denetlemeye gittiklerinde eskiden yurdun bütün bölümlerini incelerken şimdi
“Dershanelere girilmeyecek.” diye tel emri verilmiş. Yani gittiklerinde binaya
bakacaklar, belli bilgisayardan inceleyecekler ama dershanelere girilmeyecek.
Böyle bir denetim olabilir mi arkadaşlar? Şimdi, önümüzdeki günlerde, kurulan
komisyonla birlikte bu eksiklikler ortaya çıkacak. Ben, bugün bu Meclisin 4
parti birden ortak bir karar almasını çok önemli bir adım olarak
değerlendiriyorum. Ancak sayın milletvekilleri, şu anda Aladağ’daki yangın
devam ediyor çünkü orada yaşamını yitiren yavrularımızla ilgili henüz ortaya
hiçbir sorumlu çıkmış “Evet, şunu biz eksik yaptık.” demiş değil. Bakandan
yerel görevlisine kadar hiç kimse bu konuda sorumluluk almış değil. Maalesef
Türkiye’de istifa müessesesi değil istifade müessesesi geçerli, bu tür
olaylardan sonra herkes kendini kenara çekiyor ve sorumlular ortaya çıkmıyor.
Ancak bu Komisyonun ne olursa olsun olumlu bir başlangıç olduğunun da altını
çizmek istiyorum. 
Burada
son olarak vurgulamak istediğim, komisyonlarda Sayın Bakan da uygun görmüştü,
teknik okullardan mezun olanlar tekniker sayılacaktı. Son dönemdeki yenilik,
aşçıların da tekniker sayılmasıydı, onlar bu konuda Bakanlık yetkililerinin
ağzından bir değerlendirme duymak istiyorlar. 5 bin kadar aşçı da bu konuda net
bir “Aşçılar da bu teknik sınıfa katılmıştır.” değerlendirmesini duymak istiyor.
Son
olarak sayın milletvekilleri, Aladağ’da yaşamını yitiren çocuklarımız için
“Eğitimden tasarruf israftır.” sözünü unutmamamız gerektiğini düşünüyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Balbay.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 78’inci maddesinin (2)’nci fıkrasının
ilk cümlesinin “Millî Eğitim Bakanlığı ve üniversitelerde çalışan personel
arasından ihtiyaç duyulması hâlinde yapılacak kura sonucu belirlenen kişiler
Başkanlıkça sınav hizmetlerinde görevlendirilebilir.” şeklinde değiştirilmesini
arz ve teklif ederiz.
İbrahim Ayhan (Şanlıurfa)
ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Şanlıurfa Milletvekili Sayın İbrahim Ayhan. (HDP sıralarından
alkışlar)
İBRAHİM
AYHAN (Şanlıurfa) – Sayın Başkan, değerli arkadaşlar; şu anda üzerinde konuşmuş
olduğumuz mevcut madde özellikle bir kura sistemini getirmekte, sınav konusunda
ortaya çıkabilecek bir durumda kura sistemiyle o denetimin yapılabileceğini
söylüyor. Fakat üniversitenin kendisine baktığımızda, üniversitenin kendisinin
yönetilmesi… Tamamen antidemokratik ve tekçi bir zihniyetle üniversiteler
yönetiliyor. Geçmişten bugüne kadar üniversiteler, sürekli, toplum üzerinde bir
baskı ve kambur olmaktan öte bir işlev görmedi. 12 Eylülde kurulan YÖK sistemi,
şu anda iktidar olan AKP iktidarı tarafından iktidara gelmeden önce defalarca
kaldırılacağı söylenmesine rağmen, alabildiğine 12 Eylül YÖK mantığının da daha
ilerisinde bir yapılanmayla, daha ilerisinde bir yönetimle yönetilmeye ve
oradaki mevcut faaliyetler o bapta gerçekleştirilmeye çalışıldı. Bunlar,
oldukça, üniversitenin yapısına, ruhuna, işleyişine aykırı uygulamalardır. 
Üniversiteler,
özgür düşüncenin ve bilimin tartışıldığı, konuşulduğu, öğrenildiği mekânlardır.
Tarihten bugüne kadar üniversitelerin mevcut rolü ve işlevini göz önünde
bulundurduğumuzda bu yönüyle üniversiteler hep yönetilmiş ve var olmuşlardır.
Bakın, iki bin beş yüz yıl önce ilk üniversitelerin tohumları Antik Yunan’da
atılmıştır. Platon ve Aristo, hiçbir politik baskı olmadan, kendi
öğrencileriyle felsefi tartışmaları bağımsız bir şekilde yürütebilmek amacıyla
üniversitelerin ilk tohumlarını Atina’da atmıştır ve bu ilk tohumlarla günümüze
kadar -Orta Çağ’da Avrupa’da ve Osmanlı’dan Türkiye’ye kadar- hep bu mantıkla
gelişen kurumlar olmuştur. Ama Türkiye gerçekliğine baktığımız zaman
üniversiteler, tekçi, sorgulamayan, biat eden insanların tutulduğu mekânlar ve
kurumlar olarak kullanılmıştır. Yani eğer üniversitelerde siz özgür düşünceyi
savunmayacaksanız, özgür düşünceyi tartışmayacaksanız, bu üniversitelerin
topluma sunabileceği her hangi bir şey olmayacaktır. 
Değerli
arkadaşlar, üniversitelerden beklenen şey biat etmekse, sorgulamayan insanları
orada yetiştirmekse bu üniversite değildir, bunun adı kışladır, bunun adı
statükonun üretildiği eğitim merkezleri ve öğretim merkezleridir. Dolayısıyla,
eğitim sistemimizdeki bu çarpıklığı demokratik ve bilimsel eğitim ve öğrenimi
esas alan bir çerçevede değiştirmemiz gerekiyor. Şu anda YÖK’ün mevcut
işleyişine baktığımız zaman, üniversitelerdeki yönetim anlayışına baktığımız
zaman kesinlikle antidemokratiktir. Yani son yapılan düzenlemeyle, kanun
hükmündeki kararnameyle daha önceden çok sınırlı da olsa demokrasinin
işletildiği üniversitelerde o sınırlı demokrasi uygulaması da rafa kaldırılmış,
askıya alınmış ve tek yetki Cumhurbaşkanının eline verilmiştir. Yani
üniversitedeki akademisyenler kendi rektörlerini seçemez, öğrenciler
üniversitedeki mevcut uygulamaya demokratik bir şekilde katılamaz bir duruma
gelmiştir. Tüm bunlar ezberci eğitimi, biat eden eğitimi ve tekçi eğitimi
sağlayan ve onu ileri götüren uygulamalardır. Dolayısıyla, Einstein’ın bir sözü
aklıma geliyor. Einstein diyor ki: “Cehalet ne kadar güzel bir şey. O kadar çok
şey biliyorum ki.” Yani üniversiteler bugün cehalet üretim merkezleri hâline
getirilmiştir, “Benim gibi düşüneceksin.”, “Benim gibi hareket edeceksin.” ve
“Benim gibi konuşacaksın.” denilmektedir. Bu üniversiteleri artık bizim
kesinlikle kabul etmemiz mümkün değildir. 
Toplumsal
sorunlarımızın en büyük nedeni de üniversitelerdeki eğitim sistemimizin
yanlışlıklardır. Bugün Kürt sorunu gibi devasa bir sorun eğer Türkiye’yi ciddi
bir şekilde etkiliyorsa, savaş ve şiddet ortamından Türkiye bir türlü
kurtulamıyorsa bunun en temel nedenlerinden biri de eğitim sistemindeki,
üniversitelerdeki antidemokratik, yasakçı ve tekçi uygulamalardır ve biz bu
sistemi değiştirmek durumundayız. Demokrasiyi, özgürlükleri bu ülkeye öncelikle
eğitim sisteminden başlayarak getirmek durumundayız, yoksa farklılıkları hem
etnik hem inançsal farklılıkları gidermemiz ve demokrasiyi Türkiye’de inşa
etmemiz de mümkün değildir. Şu andaki uygulamalar ne yazık ki bunu göstermiyor
ve bundan sonra da bu mevcut zihniyet ve uygulamalarla hareket edildiği
takdirde bunlar da gerçekleşmeyecektir.
Saygılar
sunuyorum.(HDP sıralarından alkışlar) 
BAŞKAN
– Teşekkür ederiz Sayın Ayhan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
79’uncu
madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 79’uncu maddesiyle değişiklik öngörülen
6114 sayılı Yasa Tasarısı’nın 9’uncu maddesinin birinci fıkrasının ikinci
cümlesinde yapılmak istenen değişikliğin aşağıdaki şekilde değiştirilmesini arz
ve teklif ederiz.
 Garo Paylan Sibel
Yiğitalp Adem Geveri
 İstanbul Diyarbakır Van
 Mehmet Emin Adıyaman Berdan
Öztürk Ali Atalan
 Iğdır Ağrı Mardin
“Başkanlık,
gizlilik ve güvenliğin sağlanması için sınav öncesinde, sınav sırasında ve
sonrasında gerekli bütün tedbirleri alır, ilgili tüm kurumlarla işbirliği
yapar”
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 79’uncu maddesinin altıncı
fıkrasının aşağıdaki şekilde değiştirilmesini arz ve teklif ederiz. 
 Zühal Topçu Fahrettin
Oğuz Tor Erkan Haberal
 Ankara Kahramanmaraş Ankara
 Ruhi Ersoy Arzu
Erdem
 Osmaniye İstanbul
“6)
Altıncı fıkrasına aşağıdaki cümleler eklenmiştir.
“Başkanlık,
adaylar ve sınav görevlilerini kapsayacak şekilde biyometrik yöntemlerle kimlik
doğrulaması yapar. Biyometrik doğrulamanın kullanılamadığı durumlarda;
adayların ve sınav görevlilerinin sınav binalarına girişinde nüfus cüzdanı veya
geçerlilik süresi dolmamış pasaport haricinde ilgili kanunlarında resmi kimlik
belgesi hükmünde olsa bile başka bir kimlik belgesi geçerli kabul edilmez.
Biyometrik yöntemlerle kimlik doğrulama uygulamaları için elde edilen veriler
sınav hizmetlerinde kullanılmak üzere saklanabilir.”
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasırısı’nın 79’uncu maddesinin 1’nci fıkrasının
madde metninden çıkarılmasını arz ve teklif ederiz. 
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Atila
Sertel Murat Emir Bülent Yener
Bektaşoğlu
 İzmir Ankara Giresun 
 Gaye
Usluer
 Eskişehir
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkanım.
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN – Önerge
üzerinde, Eskişehir Milletvekili Sayın Gaye Usluer… (CHP sıralarından alkışlar)

GAYE
USLUER (Eskişehir) – Teşekkür ederim Sayın Başkan.
Sayın
Bakan, değerli milletvekilleri; hepinizi saygıyla selamlıyorum.
Öncelikle
Sayın Bakanımıza, dün 37’nci maddeyi bir önergeyle geri çektikleri için,
teşekkür ediyorum. Gerçekten, ben de bir öğretim üyesi olarak böyle bir madde
yasa olarak bu Kuruldan çıksaydı, öğretim üyesi kimlikleriyle bugün
milletvekili olan, yarın tekrar öğretim üyesi olacak kişilere kıyak emeklilik,
kıyak çalışma koşullarından son derece büyük rahatsızlık duyacaktım. Sayın
Bakanım, bir kez daha duyarlılığınız için size teşekkür ediyorum.
Şimdi,
eğitimde başarının, verilen eğitimin başarısının ölçümü elbette ki çok önemli.
Bu anlamda sınavların yapılması kaçınılmaz. Ancak merkezî sınavlara
baktığımızda hiç öğretmeni olmayan öğrenciler ile tüm öğretmenleri seçilerek
atanmış olan öğrencileri aynı sınava alıyoruz. Bu sınavlar çocuklarımızın
çocukluğunu, yeteneklerini ve umutlarını öldürüyor. Âdeta sınavlar araçken
sınavlar amaç hâline gelmiş durumda. Eğitim sistemimiz bir sınav şantajı
içerisinde bulunmakta. 
“ÖSYM”
dediğimizde -aslında hepimizin ÖSYM’yle ilgili anıları elbette ki var, en
azından ÖSYM içinde bir ya da birkaç sınava hepimizin girdiğinden eminim- aynı
zamanda bugün Türkiye’de adı en fazla şaibeye karışmış, adı en fazla yolsuzluğa
karışmış bir kurumdan da ne yazık ki bahsetmek durumundayız. 2002-2013 yılları
arasında binlerce uyarıya karşın, çokça basın ve medyada yer almasına karşın
bugün geldiğimiz noktada hep birlikte itiraf edilebiliyor ki FETÖ 2002-2013
yılları arasında ÖSYM’yi ve tüm sınavları ele geçirmiş. ALES soruları çalınmış
ve bugün üniversitelerdeki akademik kadroların büyük kısmı, o çalınan ALES
soruları ve o çalınan ALES sorularıyla başarılı olan kişilerin akademi
camiasına FETÖ eliyle, FETÖ marifetiyle yerleştirildiği alanlar olmuş. İşte
onun için uğraşıyoruz, uğraşıyoruz akademiyi bir türlü FETÖ’den
temizleyemiyoruz. 
Akademinin
her tarafı FETÖ’yle dolu ancak bundan sonraki süreçte başka cemaatlerin
akademide ve sınavla girilen hiçbir kurumda yer almaması için büyük dikkat
gösterilmesi gerekiyor. Bakın, 2002-2016 yılları arasında istihdam edilen en az
500 bin kişinin, bu çalınan sorular marifetiyle, çalınan sorularla geçilen
sınavlar sonucunda istihdam kazandığını biliyoruz ve yine eski ÖSYM
başkanlarından birisi, zamanında suçlandığında, o dönemin Cumhurbaşkanı ve
Başbakanı tarafından “Açıklamaları bizi tatmin etti.” denilen kişi şimdi
tutuklu olarak yargılanmakta. Yine “Sınav soruları çalındı.” diyen, polis okulu
sınavlarına giren, hakkında uyuşturucu kullanımı davası açılan bir öğrenciyi
usulsüz olarak dinleyen 7 polisin 7’si de FETÖ nedeniyle bugün gözaltında. 
Bakınız,
ÖSYM’de bugün köklü bir değişikliğe gidilmek isteniyor ancak yapılan
değişikliklerin bir bölümü olumlu görünmekteyse de Sayın Başkan, Sayın Bakanım,
ÖSYM’de yapılan değişikliklerle yeni bir siyasi yapılanmanın, yeni bir
ideolojik yapılanmanın asla ve asla önü açılmamalıdır. Aksi hâlde, bugün
geldiğimiz nokta yani FETÖ’ye teslim ettiğimiz önemli kadrolar yine ÖSYM
marifetiyle başka başka cemaatlere teslim edilecektir.
Bu
noktada, Başkanlıkça uygun görüldüğünde ÖSYM’deki uzmanlara “eğitim uzmanı”
kadrosunun verilmesinin son derece sakıncalı, maarifte, Millî Eğitimdeki eğitim
uzmanlarına ve müfettişlere büyük haksızlık olduğunu da bildirmek isterim. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Usluer. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 79’uncu maddesinin (6)’ncı
fıkrasının aşağıdaki şekilde değiştirilmesini arz ve teklif ederiz. 
Fahrettin Oğuz Tor
(Kahramanmaraş) ve arkadaşları
“6)
Altıncı fıkrasına aşağıdaki cümle eklenmiştir.
‘Başkanlık,
adaylar ve sınav görevlilerini kapsayacak şekilde biyometrik yöntemlerle kimlik
doğrulaması yapar. Biyometrik doğrulamanın kullanılmadığı durumlarda; adayların
ve sınav görevlilerinin sınav binalarına girişinde nüfus cüzdanı veya
geçerlilik süresi dolmamış pasaport haricinde ilgili kanunlarında resmi kimlik
belgesi hükmünde olsa bile başka bir kimlik belgesi geçerli kabul edilemez. Biyometrik
yöntemlerle kimlik doğrulama uygulamaları için elde edilen veriler sınav
hizmetlerinde kullanılmak üzere saklanabilir.’”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkanım. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor
konuşacak. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 405 sıra
sayılı Kanun Tasarısı’nın 79’uncu maddesi hakkında Milliyetçi Hareket Partisi
Grubu adına söz almış bulunuyorum. Bu vesileyle sizleri saygılarımla
selamlıyorum. 
Tasarıyla
YÖK Kanunu’na ilave edilen disiplin işlemleri konusunda görüşlerimi arz etmek
istiyorum. Konu, toplumun tüm kesimleri ve kurumlarıyla da yakından ilgilidir. 
Değerli
milletvekilleri, disiplin cezası verme işlemi bir sonuçtur. Disiplin cezasıyla
keyfîlik ve laçkalık doğru orantılıdır. Ne kadar ceza, o kadar laçkalık, o
kadar keyfîlik. Disiplin cezasıyla kurumsallaşma, bürokrasinin geriliği ise
ters orantılıdır. Disiplin cezasının olmadığı veya az olduğu yerlerde
kurumsallaşma vardır, bürokrasi ileri seviyededir. Bir kurumun kuruluşu
aşamasında eksiğinin, noksanının olması pekâlâ mümkündür, ancak kuruluşun
üzerinden onlarca yıl geçtiği hâlde aynı hataların yapılmasını başka şekillerde
izah etmek gerekir. Bunun adı keyfîliktir, hukuka saygılı olmamaktır, ahbap
çavuş ilişkisinin öne çıkmasıdır, uzmanlığın yok sayılmasıdır, bunun adı işin
ehline verilmediğidir.
Değerli
milletvekilleri, siz disiplin cezası verme eylemini başlangıçta önleyemediğiniz
müddetçe, önlemek için bir gayret göstermediğiniz, caydırıcı tedbirler
almadığınız müddetçe disiplin cezası verme işlemini önleyemezsiniz. Şunu
söylemek istiyorum: Öncelikle sistemi hataları en az olacak şekilde dizayn
etmeliyiz, kurumsallaşmaya önem vermeliyiz, müktesebatları kollamalıyız,
korumalıyız, keyfî uygulamaların önüne geçmeliyiz. Ondan sonra da yapılacak
yegâne iş, bürokraside en alttan başlayarak en üst unvana kadar işi ehline
vermektir. Bütün bunlara rağmen aykırı hareket edenler olursa da caydırıcı
şekilde cezalandırmalıyız. Bu samimi bir inanç gerektirir, gayret gerektirir,
kişilik gerektirir. Bakınız, ileri ülkelerin tamamı bu yoldan kalkınmışlar,
ileri gitmişlerdir. İnancımız gereği buna en çok bizim riayet etmemiz
gerekirken maalesef en az riayet edenlerdeniz. Böyle olunca da şu güzelim
ülkede işsizlik rekor kırıyor, geçim sıkıntısı had safhadadır, yolsuzluk tavan
yapmaktadır. İsrafı sorarsanız, ayranımız yok içmeye ancak 5-6 tane uçak durur
kapımızda. 
Siz
işi ehline vermediğiniz müddetçe ne yapsanız başarılı olamazsınız. Bu, benim
sözüm değil, ilahî emirdir. İşin ehline verilmemesi kul hakkına girer. Hizmetin
gereği ve kamu yararı da buradadır. İşsizlik, pahalılık, geçim sıkıntısı,
yolsuzluk, iç ve dış problemler, diğer bütün meselelerin temelinde işin ehline
verilmemesi vardır.
Sayın
Hocamın müsaadesiyle burada bir anekdotu arz etmek istiyorum. Ashabıkiramdan
Ebu Zer Peygamberimiz’e “Ey Allah’ın Resulü, beni bir yere idareci olarak tayin
etmez misin?” der. Bunun üzerine Peygamber’imiz eliyle omzuna vurur ve “Ebu
Zer, sen zayıf bir adamsın. İdarecilik bir emanettir, şüphesiz hakkı
verilmediğinde bu emanet kıyamet gününde hüsran ve perişanlık getirir.” der.
Emanet vermekle yetkili olan kimseler onu ehline verecekleri gibi emanet
kendilerine verilen kimseler de bunun sorumluluğundan kurtulmak için görevin
gereğini yapmaya çalışacaklar ve görevde kusurlu davranmayacaklardır.
Peygamber’imiz prensip olarak görev isteyenlere görev vermez, bu sorumluluktan
kaçanları tercih ederdi. Siz ne yapıyorsunuz, kısa bir örnekle anlatayım:
Üniversitede bir eğitim üyesi bir TV kanalında yaptığı konuşmada “Cahil halka
güveniyorum.” diyor, cahil halka güveniyormuş. “Ülkeyi ayakta tutacak olanlar,
okumamış hatta ilkokulu bile okumamış, üniversite okumamış cahil halktır.
Türkiye’nin okumamış kesimi, profesörlerden başlayarak geriye doğru en tehlikeli
olanlar üniversite mezunlarıdır. Okuma oranı arttıkça beni hafakanlar basıyor.”
ve benzeri şeyler diyebiliyor. Kısaca, cahilliği öğütlüyor. Bu adamın, Allah’ın
ilk emrinin “Oku.” olduğunu, “Hiç, okuyanla okumayan bir olur mu?”
ayetikerimesini bilmemesi imkânsızdır. Ama bir gerçek var ki bu kişi, Yunus
Emre’nin “İlim, ilim bilmektir/ İlim kendini bilmektir/ Sen kendini bilmezsin/
Bu nice okumaktır.” şiirinin anlamına en yakışan kişidir. Bu kişi ne oldu
biliyor musunuz? YÖK Denetleme Kurulu üyesi oldu. Bu anlayışı Allah kabul
etmemektedir. Bu anlayışın gözünü kör etmediğimiz müddetçe, bu anlayışı yerin
dibine gömmediğimiz müddetçe iflah olmayacağımızı belirtiyor, yüce heyetinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 79’uncu maddesiyle değişiklik öngörülen
6114 sayılı Yasa Tasarısı’nın 9’uncu maddesinin birinci fıkrasının ikinci
cümlesinde yapılmak istenen değişikliğin aşağıdaki şekilde değiştirilmesini arz
ve teklif ederiz.
 Garo
Paylan (İstanbul) ve arkadaşları
“Başkanlık,
gizlilik ve güvenliğin sağlanması için sınav öncesinde, sınav sırasında ve
sonrasında gerekli bütün tedbirleri alır, ilgili tüm kurumlarla işbirliği
yapar”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Mardin Milletvekili Sayın Ali Atalan… (HDP sıralarından
alkışlar)
ALİ
ATALAN (Mardin) – Sayın Başkan, değerli milletvekilleri; hepinizi saygıyla
selamlıyorum.
Görüşülen
eğitim sistemi, değerli arkadaşlar, bir toplumun veya ülkenin gelişmişliği o
ülkedeki eğitim sisteminin gelişmişliğiyle ölçülür. Bunun için de eğitim
sisteminin demokratik, bağımsız, objektif, bilimsel olması şarttır ama
maalesef, Türkiye'de olan eğitim sistemi ezbere dayalı, tek yanlı,
endoktrinasyon, tamamen çocukları bir yöne doğru eğiten, ezbere dayalı bir
eğitim sistemi öngörülüyor ve bu uygulanıyor. Bunun da başarı getirmesi mümkün
değildir; bildiğimiz sonuçları, gördüğümüz sonuçları ortaya çıkarır.
Değerli
arkadaşlar, birçok arkadaşımızın da dünden beri dile getirmiş olduğu, benim de
dün içinde yer aldığım 5 milletvekili arkadaşımızla Kandıra’ya doğru
gittiğimiz, kendi arkadaşlarımızı, eş başkanımızı, grup başkan vekilimizi,
diğer milletvekillerimizi, belediye eş başkanlarımızı ziyaret etmek üzere
gittiğimizde yolumuz gerçekten gayrihukuki hiçbir mesnet ve dayanağı olmadan
durduruldu ve ellerinde şifahen herhangi bir talimat olduğu söylendi ama yazılı
hiçbir belge yok, bize tebliğ edilen hiçbir şey yok. Bize söylenen, cezaevini
bizden korumakmış veya güvenliğini sağlamakmış! Sanki elimizde bomba var,
gideceğiz oraya, cezaevi için tehdit oluşturuyormuşuz gibi bir edayla, bir
söylemle... Ama bunun kesinlikle valiye bağlı olmadığını düşünüyoruz, bunun
tamamen iktidar erkinde, iktidar partisinde olduğunu, bu sorumluluğun onlara
ait olduğunu düşünüyoruz. Bunun kesinlikle doğru olmadığını, ülkemiz için,
toplumumuz için tehlikeli bir gidişat olduğunu söylüyor, altını çiziyoruz. 
Değerli
arkadaşlar, şimdi, burada, bize göre, Meclisin meşruiyeti üzerine büyük bir
gölge düşmüştür. Bu Meclis artık sakattır, meşruiyetini büyük ölçüde
kaybetmiştir. Bir grubun eş başkanları, başkan vekili ve toplam 10 milletvekili
içeri alınmış, bu milletvekillerinin hakları yalnız ait oldukları gruba aitmiş
gibi, sanki bizim dışımızda burada hiçbir demokrat yokmuş gibi bir manzara
ortaya çıkıyor. Oysa, bu Mecliste, hangi partiden olursa olsun, bir
milletvekilinin hak ve hukuku kısıtlandığında ona sahip çıkmak bütün
milletvekillerinin ve özellikle Meclis Başkanının görevidir ama yapılan tamamen
tersi. 
Şimdi,
ben -belki bazılarınız biliyordur- Almanya’da otuz sene yaşadım, orada
milletvekilliği yaptım, orada büyükşehir belediye meclis üyeliği yaptım
yıllarca sol parti içinde. Sol parti ile orada muhafazakâr partisi, Hristiyan
Demokrat Partisi arasında -biliniyor çok- husumet derecesinde bir karşıtlık var
ama Parlamentoda bize karşı herhangi bir menfi, olumsuz şey yapıldığında ilk
önce onlar hakkımızı, özgürlüğümüzü savunurdu. 
Şimdi,
Voltaire’nin bir sözünü Değerli İbrahim Ayhan alıntı yaptı, ben de bir alıntı
yapayım. Voltaire kendi karşıtına diyor ki: “Senin düşüncenden nefret ediyorum,
karşıyım sonuna kadar ama bu düşünceni ifade edebilme özgürlüğüne sahip olman
için de canımı feda ederim.” Şimdi, maalesef, burada, ülkemizde yaşanan bunun
tam tersidir. Bizim çağrımız, burada bulunan bütün grupların tutuklanan
arkadaşlarımız için harekete geçmesi ve onların derhâl… 
(Mikrofon
otomatik cihaz tarafından kapatıldı) 
ALİ
ATALAN (Devamla) – Sayın Mehmet Ali Şahin’in dediği gibi, -maalesef, linç
edilmediği kaldı- tutuksuz yargılanma yolunun açılması… Biz yargılanmaktan hiç
kaçmıyoruz. Bu imkânın yaratılması ivedilikle gerekiyor.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Atalan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
79’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
80’inci
madde üzerinde iki önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
80’inci maddesinde yer alan “beş bin” ibaresinin “altı bin” şeklinde
değiştirilmesini arz ve teklif ederiz. 
 Garo Paylan Sibel
Yiğitalp Adem Geveri
 İstanbul Diyarbakır Van
 Mehmet Emin Adıyaman Lezgin
Botan Berdan Öztürk
 Iğdır Van Ağrı

Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 80’inci maddesinin madde metninden
çıkarılmasını arz ve teklif ederiz. 
 Ömer Fethi Gürer  Bülent
Bektaşoğlu Mehmet Tüm
 Niğde Giresun Balıkesir
 Atila Sertel Ceyhun
İrgil Murat Emir
 İzmir Bursa Ankara
 Metin Lütfi Baydar 
 Aydın 
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan. 
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Balıkesir Milletvekili Sayın Mehmet Tüm. (CHP sıralarından
alkışlar) 
MEHMET
TÜM (Balıkesir) – Sayın Başkan, değerli milletvekilleri; hepinizi saygıyla
selamlıyorum. 405 sıra sayılı Kanun Tasarısı’nın 80’inci maddesi üzerine grubum
adına söz almış bulunuyorum. 
Değerli
milletvekilleri, tüm bu görüşmeleri demokrasi adına, halkımızın bize verdiği
yetkiye dayanarak yapıyoruz. Bunun çağdaş hukukun ve demokrasinin bir gereği
olduğunu hepimiz biliyor ve kabul ediyoruz. Bizim savunduğumuz, işte, bu çağdaş
demokrasi anlayışıdır. Bu anlayışla, demokrasiye uygun olarak bir bakanlığın
teşkilat yasasını günlerce görüşüyoruz. 
Peki,
şimdi buradan AKP’li arkadaşlara soruyorum: İçeri attığınız, yargısız infaza
tabi tuttuğunuz gazeteci, aydın, bilim adamı, siyasetçi ve yazarları hiç
düşündünüz mü? Bu insanları hangi demokratik kurallara göre tutukladınız? Hangi
hukuka göre ceza veriyorsunuz? Tutuklayan savcı, yargılayan hâkim hangi özgür
iradeyle bunları yapmaktadır, söyler misiniz? Gazetecileri hangi gerekçelerle
içeri attılar, içinizde bunu bilen var mıdır? Sizce, demokratik bir ülkede
bunlar olabilir mi? Bu karanlık tablo ülkemize asla yakışmıyor.
Değerli
milletvekilleri, geçtiğimiz günlerde milletvekili arkadaşlarımla birlikte
Silivri Cezaevinde Cumhuriyet gazetesi yazarlarını ziyaret ettik. Düşünce
özgürlüğüne ve laik cumhuriyete inanan herkese, Murat Sabuncu’nun, Hakan
Karasinir’in, Bülent Utku’nun, Güray Tekin Öz’ün, Mustafa Kemal Güngör’ün,
Önder Çelik’in, Turhan Günay’ın, Kadri Gürsel’in, Musa Kart’ın ve Akın
Atalay’ın selamlarını getirdik. Bu arkadaşların neden tutuklandıklarını çok iyi
biliyoruz. Bunlar “Medya ve basın özgür olsun.” dedikleri için tutuklandılar;
reisin kulu kölesi olmadıkları için tutuklandılar; gazetelerine manşetleri
saraydan attırmadıkları için tutuklandılar; ülkemizde tam demokrasiyi ve insan
haklarını savundukları için tutuklandılar. 
Sadece
Cumhuriyet yazarlarını değil, bunlarla birlikte 142 gazeteciyi daha
tutukladınız ve dünyanın hiçbir yerinde bu kadar özgürlükleri rehin alınmış
gazeteci, yazar görebilir misiniz? 
Bu
gazetecilerin çoğu, meslek yaşamları boyunca sizin eski ortağınız FETÖ’yle
mücadele ettiler. Şimdi “Bunlar FETÖ’cü.” diye tutukluyorsunuz çünkü siz, bu
gazetecilerden korkuyorsunuz. Sizin FETÖ’yle ortaklığınızı bunlar çok iyi
biliyorlar. Bundan dolayı birilerinin emri üzerine tutukladınız.
Değerli
milletvekilleri, AKP, ülkede çağdaş hukukun yerine bir Silivri hukuku yarattı.
AKP’ye muhalif kim varsa önce Silivri’ye atıyorlar, sonra hiçbir suç
bulamayınca da “Pardon, kumpas vardı, özür dileriz.” diyerek dışarı
çıkarıyorlar. Bunun örneklerini saymama hiç gerek yoktur, hepiniz çok yakından
biliyorsunuz; en canlı örneği Mustafa Balbay ve Tuncay Özkan’dır.
Değerli
milletvekilleri, AKP’nin ülkeyi getirdiği yerde hukuk yok, adalet yok, bağımsız
yargı yok, her şeyden önemlisi vicdan yok. İnsanların yargılanmadan mahkûm
oldukları tek ülke Türkiye’dir. İnsan olmanın en temel kuralı olan haklar
yasayla yok sayılıyor. Kendilerini 15 Temmuzun mağduru ilan edenler şimdi bunu
fırsata çevirdiler. Her gün cumhuriyetin değerlerini ve kazanımlarını tek tek
yok ediyorlar. Cumhuriyetin yetiştirdiği irfanı hür, vicdanı hür insanlardan
korkuyorlar. Özgür üniversite, özgür basın, özgür toplum, özgür insan
istemiyorlar çünkü özgürlük biat etmenin düşmanıdır. Özgür insan soran, sorgulayan
yurttaş demektir. Bunun yerine kaderci, biatçi, her şeyi fıtrata bağlayan kul
yaratmak en büyük hayalleridir. Ancak şunu çok iyi biliyoruz ki; bu ülkenin
demokratları, aydınları, yazarları, gazetecileri faşizmin zindanları olan
Metrisleri, Ulucanları, Mamakları dün de bugün de çok iyi biliyorlar. Sizin
baskı ve zulmünüz bu ülkenin aydınlarını, demokratlarını doğru bildikleri
yoldan asla geriye döndürtemeyecek.
Sözlerime
Nazım Hikmet’in sözleriyle son vermek istiyorum: 
“Hava
kurşun gibi ağır,
Hava
toprak gibi gebe.
Bağır
bağır bağırıyorum, 
Kurşun
kurşun eritmeye çağırıyorum.
Ben
diyorum ki ona: 
Sen
yanmazsan, ben yanmazsam, biz yanmazsak, 
Nasıl
çıkar karanlıklar aydınlığa?”
Sizin
yarattığınız kurşun gibi bu ağır hava demokrasi ve özgürlüklerin meşalesi
karşısında erimeye, yok olmaya mahkûmdur. (CHP sıralarından “Bravo” sesleri,
alkışlar; HDP sıralarından alkışlar)
BAŞKAN
– Teşekkür ederiz Sayın Tüm.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 80’inci maddesinde yer alan “beş bin”
ibaresinin “altı bin” şeklinde değiştirilmesini arz ve teklif ederiz.
Lezgin Botan (Van) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Van Milletvekili Sayın Lezgin Botan... (HDP sıralarından
alkışlar)
LEZGİN
BOTAN (Van) – Sayın Başkan, değerli milletvekilleri; söz konusu yasa
tasarısının 80’inci maddesi üzerine grubum adına söz almış bulunmaktayım.
Sözlerime
başlamadan önce, bu Meclis nasıl ki bütün vesayetlere, her türlü darbeciliğe
karşı durmuşsa, aynı şekilde şu an tutuklu olan, rehin alınan eş başkanlarımız,
milletvekillerimiz ve üyelerine sahip çıkması da bu Meclisin şeref ve namus
borcudur. 
Değerli
arkadaşlar, eğitimle ilgili bir yasanın görüşüldüğü saatlerde Adana’nın Aladağ
ilçesinde 11 kız öğrencimiz ve 1’i de memur 12 canımızı kaybettik. Buradan
vefat edenlere rahmet, ailelerine sabır diliyorum. 
Türkiye’de
eğitim alanında sorunlara kalıcı çözümler üretebilecek evrensel standartlarda
değişikliklerin yapılması gerekirken AKP iktidarları dâhil herkes kendi
ideolojik beklentileri doğrultusunda eğitimi dizayn etmeye çalıştı. Özellikle
AKP iktidarları döneminde eğitim sistemi âdeta bir yazboz tahtasına
dönüştürüldü. Bunun sonucunda, nitelikli bir eğitim sistemi oluşturulamadığı
gibi, çocuklarımızın da yaşamı ikide bir değiştirilen sistemlere ayak uydurma
koşturmacasıyla geçti. Görüldüğü kadarıyla, bugün de çocuklarımıza güvenli
barınak, kaliteli yaşam, geniş olanaklar sağlamak yerine, AKP siyasal kodlarına
sadık kalarak eğitimle oynamaktadır. Bunun yanında, söz konusu yasa tasarısının
düzenleniş biçimi ve içeriğine bakıldığında, öğrencilerin ihtiyaçlarının
gözetilmediğini görüyoruz. Eğer gerçekten AKP iktidarları döneminde çocuklarımız
önemsenmiş olsaydı ne Ensar vakaları olurdu ne de Aladağ yaşanırdı. Aynı
şekilde, Türkiye Kürdistan’ında okul çağındaki Uğurlar, Ceylanlar, Berkinler
katledilmezdi, Kürt çocuğu ana dilinde eğitimden yoksun bırakılarak bilişsel
dünyası tahrip edilmezdi. AKP iktidarları en azından eğitim konusunda iflas
bayrağını dalgalandırdığını kabul etmelidir. Ama öyle şişkin bir gurur ve
dolgun bir ego var ki hatalarını bile ne görüyorlar ne de kabul edebiliyorlar.
Bunun yerine, her konuda inancımızı suistimal eden siyasal bir argüman hâline
getirdiler. Soma’da, Şirvan’da bile gerekli tedbirleri alamadıkları için istifa
etmeleri gerekenler fıtrata sığındı. Cemaati besleyip, büyütüp özellikle de
Kürtlerin başına bela edenler faturayı ödemek yerine garibanlara kestiler. Bu
sebeple sormak zorundayız: Eğitim başta olmak üzere birçok devlet kurumunun
dümenine cemaatçileri kim veya kimler yerleştirdi? Dümendekilerin, yandaşları
için sınav sorularını çalmasından dolayı küçük yüzdelik dilimlerle atanamadığı
için intihar eden öğretmen adayı gençlerden haberiniz var mı? Bu yetmemiş
olmalı ki bugün de binbir emekle çalışıp atanan insanları işlerinden ettiniz.
İnsanların hayatlarını darmadağın ettiniz. FETÖ metö dediniz ama sapla samanı
karıştırdınız. Öyle ki EĞİTİM SEN, SES gibi muhalif, sol sendika üyelerini
mağdur ettiniz. Sadece vicdan diyoruz. Eğer vicdanınız kış uykusundaysa lütfen
vicdanlarınızı uyandırın. 
Sayın
Başkan, değerli milletvekilleri; eğitimin odağında çocuklarımız, yarınlarımız
var. Zannedersem bu konuda hepimiz hemfikiriz. Peki, ana dilde eğitim alamayan
milyonlarca çocuk için de bir şeyler yapmayı düşünüyor musunuz Sayın Bakanım?
Bugün burada yapılan düzenlemelerin yanında, kentleri yakılmış, yıkılmış; dil,
kültür, siyasi açıdan kendisini buradan uzaklaşmış hisseden milyonlarca insan
için bir şeyler yapmayı düşünüyor musunuz? Dışarıya kendi soydaşlarınız için
söz konusu olduğunda “Asimilasyon bir insanlık suçudur.” diyenler kendi Kürt
vatandaşlarının ana dillerini yasaklayarak, ana dilde eğitimden yoksun bırakarak
asimile etmenin de büyük bir insanlık suçu olduğunu düşünüyorlar mı?
Bu
temenni ve duygularla hepinizi, Genel Kurulu selamlıyorum. (HDP sıralarından
alkışlar)
BAŞKAN
– Teşekkürler Sayın Botan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
80’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
MEHMET
MUŞ (İstanbul) – Sayın Başkan, 60’a göre kısa bir söz istiyorum.
BAŞKAN
– Sayın Muş, buyurun.
IV.- AÇIKLAMALAR (Devam)
26.- İstanbul Milletvekili Mehmet Muş’un,
“asimilasyon politikaları” diye bir tabiri kesinlikle kabul etmediklerine ve
“Türkiye kürdistanı” diye bir tanımlama bulunmadığına ilişkin açıklaması
MEHMET MUŞ (İstanbul) – Teşekkür ederim Sayın Başkan.
Adalet ve Kalkınma Partisi olarak, AK PARTİ iktidarları
döneminde biz “asimilasyon politikaları” diye bir tabiri kesinlikle kabul
etmiyoruz, bunu reddediyoruz. Türkiye Cumhuriyeti’nin sınırları içerisinde
yaşayan her yurttaş eşit haklara sahiptir ve Türkiye Cumhuriyeti devletinin her
vatandaşı gibi -hangi bölgesinde yaşıyorsa yaşasın- hiçbir ayrım gözetilmeden
eşit yurttaşlık haklarına sahiptir.
Bir diğer konu, Anayasa’mızda devletimiz “Türkiye
Cumhuriyeti devleti” olarak tanımlanır. Devletin idari yapısı, şehirleri ve
bölgeleri ilgili yasalarımızda yazılmıştır. 7 coğrafi bölgeden oluşur, 81 ili
vardır ve burada “Türkiye kürdistanı” diye bir tanımlama bulunmamaktadır.
Teşekkür ederim.
BAŞKAN – Sayın milletvekilleri, birleşime on dakika ara
veriyorum.
Kapanma Saati: 22.36
SEKİZİNCİ OTURUM
Açılma Saati: 22.53
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Sekizinci
Oturumunu açıyorum.
405 sıra sayılı
Kanun Tasarısı’nın görüşmelerine kaldığımız yerden devam ediyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun Teklifi
(2/666) ile Millî Eğitim, Kültür, Gençlik ve Spor Komisyonu Raporu (S. Sayısı:
405) (Devam)
BAŞKAN –
Komisyon? Burada.
Hükûmet? Burada.

81’inci madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan
405 sıra sayılı Kanun Tasarısı’nın 81’inci maddesindeki “yer alan” ibaresinin
“bulunan” şeklinde değiştirilmesini arz ve teklif ederiz. 
 Garo Paylan Sibel
Yiğitalp Adem Geveri
 İstanbul Diyarbakır Van
 Berdan Öztürk Mehmet
Emin Adıyaman Mahmut Toğrul
 Ağrı Iğdır Gaziantep
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 81’inci maddesinin aşağıdaki
şekilde değiştirilmesini arz ve teklif ederiz.
 Zühal Topcu  Baki
Şimşek Ruhi Ersoy
 Ankara Mersin Osmaniye
 Arzu Erdem Erkan
Haberal
 İstanbul Ankara
Madde 81- 6114
sayılı Kanunun geçici 2 nci maddesinin birinci fıkrasında yer alan “31/12/2015”
ibaresi “31/12/2017” şeklinde değiştirilmiştir.
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Mersin Milletvekili Sayın Baki Şimşek. (MHP sıralarından
alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 405 sıra sayılı Kanun
Tasarısı’nın 81’inci maddesi üzerinde Milliyetçi Hareket Partisi Grubu adına
söz almış bulunmaktayım. Sözlerime başlamadan önce yüce heyetinizi saygıyla
selamlıyorum.
Adana
Aladağ’da üç katlı kız öğrenci yurdunda çıkan yangında hayatlarını kaybeden
yurt müdürü Cumali Genç’in kızı Sare Betül Genç, eğitmen Mersin Çamlıyaylalı
hemşehrim Fatma Canatan ile öğrenciler Sema Nur Aydoğdu, Gamze Bagir, Bahtınur
Baş, Nurgül Pertlek, Tuğba Aydoğdu, Sümeyye Yetim, Cennet Karataş, Sevim Köylü,
İlknur Maden ve Zeliha Avcı’nın cenazeleri bugün kaldırıldı. Şehitlerimize
Allah’tan rahmet, ailelerine başsağlığı diliyorum.
2016
yılının Türkiye’sinde, umreye ve hacca dolarla gidilen 2016 yılının
Türkiye’sinde, köy çocukları, Yörük çocukları, eğitim alma uğruna, dün Konya’da
olduğu gibi, Diyarbakır’da olduğu gibi, bugün de Adana’da yanarak can verdiler.
Maalesef, devletimiz, 2016 yılında hâlâ öğrencilerin yurt sorununu çözemedi.
Hükûmet yetkilileri sadece yollardan, otobanlardan, tüp geçitlerden ve
köprülerden sorumlular, eğitimden sorumlu hiç kimse yok bu ülkede; belediye
sorumsuz, Hükûmet sorumsuz, denetleyenler sorumsuz, sadece sorumlu olan, bu
çocukları okumak için bu yurtlara gönderen aileler var. 
Değerli
milletvekilleri, devletimiz eğitim sisteminin sorunlarını konuşmak zorundadır,
bunları çözmek zorundadır. Bu acı sadece Adana’yı değil, bugün bütün Türkiye'yi
yaktı. Yalnız sorumlu olarak, o yangın merdivenini kilitli bırakan yurt
görevlisi veya buna müsaade eden belediye veya Bakanlık yetkilileri, bugün
sadece geriye onlar kaldı. 
Şimdi,
biz, bu acıyla yurtları denetlemeye çıkacağız. Türkiye genelinde birçok yurt
denetlenecek, ama yarın, Konya’da olduğu gibi, Diyarbakır’da olduğu gibi, üç ay
sonra hepsi unutulup gidecek, yine öğrencilerimiz kaderleriyle baş başa
kalacaklar. Onun için Sayın Bakanımızdan şunu istirham ediyoruz: TOKİ milyon
dolarlık konut yapmayı bıraksın. Bu yıl üniversiteler açılırken sadece
Kahramanmaraş’ta 4 bin üniversite öğrencisi açıkta kaldı. İstanbul’da binlerce,
Ankara’da binlerce hâlâ yurda yerleşemediği için üniversiteye gidemeyen
öğrencilerimiz var. Bu yılki bütçeye ciddi bir ödenek konulsun, Türkiye
genelinde hem ortaokul, lise hem üniversite öğrencilerinin yurt sorunu
çözülsün. Yoksa çıkıp burada şunu söylemek kolay: “Efendim, Aladağ’da yurt yok
ama Adana’ya gönderseydiniz.” Biz bunu sorumsuzluk olarak algılıyoruz.
Aladağ’ın köyünden gelen çocuk zaten bir buçuk-iki saatlik yolla geliyor
Aladağ’a. Aladağ-Adana arası -buradan, bilmeyenler kürsüye çıkıp konuşuyorlar-
iki-iki buçuk saatlik yol. Dört saatlik bir yola gönderecek anne baba çocuğunu,
o çocuk hafta sonu tatil olacak, geri köyüne gidecek. Nasıl gidecek Allah
aşkına? Köy okullarını kapatarak geldiğimiz süreç bugün bu noktalara geldi.
Maalesef eğitimde iyi bir durumda değiliz. 
Ben
Mersin’de yaşıyorum, bugün Mersin’de tarlada çalışmaya giden Suriyeliler
yabancı dil konuşuyorlar; İngilizce biliyorlar, Fransızca biliyorlar. Çöp
toplayan çocuklar yabancı dil biliyorlar ama nasıl bir eğitim sistemimiz var?
Sekiz yıl lise eğitimi -ortaokul, lise- dört yıl üniversite eğitimi veriyoruz.
Şimdi ben bu kürsüden sorsam, “Kaç tane yabancı dil bilen milletvekili var?”
desem bir elin parmaklarını geçmeyecektir. Onun için…
MUSTAFA
ILICALI (Erzurum) – Çok vardır.
BAKİ
ŞİMŞEK (Devamla) – Kesinlikle yoktur, çok yoktur yani iyi derecede yabancı dil
bilen çok sayıda yoktur. Onun için, bunlarla ilgili gerekli planlamaların
yapılmasını, millî eğitim politikasının sadece öğretmenin aldığı maaşla, kaç
kilo süt alıyor, kaç kilo et alıyor olarak değerlendirilmemesini bekliyorum. 
Bu
duygu ve düşüncelerle, tekrar, yanarak canlarını kaybedenlere Allah’tan rahmet
diliyorum, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Şimşek. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 81’inci maddesindeki “yer alan”
ibaresinin “bulunan” şeklinde değiştirilmesini arz ve teklif ederiz.
Mahmut
Toğrul (Gaziantep) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Gaziantep Milletvekili Sayın Mahmut Toğrul… 
Buyurun.
MAHMUT
TOĞRUL (Gaziantep) – Teşekkürler Sayın Başkan.
Bu
vesileyle, Genel Kurulu selamlıyorum.
Değerli
arkadaşlar, konuşmama Eş Genel Başkanımız Sayın Selahattin Demirtaş, Eş Genel
Başkanımız Sayın Figen Yüksekdağ; Grup Başkan Vekilimiz Sayın İdris Baluken;
Hakkâri milletvekillerimiz Selma Irmak, Abdullah Zeydan, Nihat Akdoğan; Şırnak
milletvekillerimiz Ferhat Encu, Leyla Birlik; Diyarbakır Milletvekilimiz Nursel
Aydoğan ve Mardin Milletvekilimiz Gülser Yıldırım’ı selamlayarak başlamak
istiyorum. Yine aynı şekilde, belediye eş başkanlarımız Ahmet Türk, Gültan
Kışanak, Fırat Anlı başta olmak üzere tüm belediye başkanlarımızı ve tüm siyasi
tutsakları saygıyla selamlıyorum.
Değerli
arkadaşlar, bugün, Aladağ’da yaşanan felaketle ilgili olarak Eş Genel
Başkanımızın, eşi Başak Demirtaş aracılığıyla gönderdiği mesajı sizinle
paylaşmak istiyorum.
“Adana’nın
Aladağ ilçesinde meydana gelen yangında 11’i öğrenci, 12 kişinin hayatını
kaybetmesi ve 22 öğrencinin yaralanması beni derinden üzmüştür. Hayatını
kaybedenlere rahmet, ailelerine başsağlığı, yaralılara da acil şifalar
diliyorum. Hepimizin özlemi, bu tür felaketlerin bir daha yaşanmadığı bir ülke
ortamına ulaşmaktır. Ne yazık ki bu tür felaketler, bu ihmalkârlık ve
denetimsizlik, bu sorumsuzluk, devlet kurumlarının umursamaz ve aymaz tutumları
devam ettikçe yaşanacaktır.
Çocuklar
hepimizin hem bugünü hem de geleceğidir. Onların sağlıklı, güvenli ve huzurlu
ortamda yaşamaları, hiçbir istismarla karşılaşmamaları, nitelikli ve bilimsel
eğitim almaları, hepimizin hem beklentisi hem de mücadele konusudur. Umuyorum
ki bir daha böyle bir felaketi, böyle bir utancı yaşamayız. Bunun ilk adımı,
sorumlulardan hukuk önünde hesap sorulmasıdır. Ama bu yetmez, partimiz başta
olmak üzere tüm demokrasi güçleri, vicdan sahibi her bir yurttaşımız
çocuklarımızın rahat edecekleri, kendilerini geliştirecekleri insani yaşam ve
eğitim ortamını sağlamak için üzerine düşeni yapmalıdır. 1 Aralık 2016
 Selahattin
Demirtaş
 Halkların
Demokratik Partisi 
 Eş
Genel Başkanı”
Değerli
arkadaşlar, Eş Başkanımızın belirttiği gibi ben de bu olayda, bu katliamda
yaşamını yitiren yurttaşlarımıza Allah’tan rahmet, yakınlarına başsağlığı,
yaralılara da acil şifalar diliyorum.
Değerli
arkadaşlar, bugün yasama faaliyeti nedeniyle aramızda olması -açık hukuk
hükmüne rağmen- engellenmiş vekillerimizin burada olmaması aslında bu Meclisin
bir yüz karasıdır. Bu Meclisin kendi üyelerine sahip çıkmamasının tarihe not
düşülecek bir leke olarak kalacağını ifade etmek isterim. 
Değerli
arkadaşlar, dün Kandıra’ya gidenler arasında ben de vardım. Kandıra yolunda
maalesef bizi bir asker karşıladı. Önce polis noktası, arkasından jandarma
noktasında bir asker karşıladı ve valinin talimatı olduğu gerekçesiyle bizim eş
başkanlarımızla, vekil arkadaşlarımızla görüşmemiz engellendi. Şimdi, eğer bir
karar veriyorsanız -zaten hukuku çiğniyorsunuz- mertçe arkasında durun, o
kararı yazılı olarak bize gösterin. Sadece şifahen “Böyle bir karar var.”
demeniz, aslında ne kadar kendi hukukunuza saygı duyduğunuzun da göstergesidir.
Biz orada bir tutanak tutmak istedik ama tutanak dahi tutmadınız çünkü
biliyorsunuz ki bu hukukla sizler asla bu hukuku savunabilir durumda
değilsiniz. 
Bakın,
Saddam Hüseyin’in yargılandığı mahkemenin başkanının Saddam Hüseyin’le
diyaloğunu hatırlatırım size. Saddam Hüseyin yargılandığı zaman mahkeme başkanı
Saddam Hüseyin’e bir talebi olup olmadığını sorar. Saddam Hüseyin adil
yargılanmak istediğini söyler. Mahkeme başkanı veciz olarak şu cevabı verir:
“Biz sizin çıkardığınız yasalarla sizi yargılayacağız.” Evet, bugün AKP
Hükûmeti, bu iktidar yıkılıyor, çatır çatır yıkılıyor; ekonomi yok, dibe
vurmuş, demokrasi çökmüş, adalet çökmüş. Siz yarın yargılanacağınız bu
yargılama çıtasını kendiniz koydunuz, buna göre yargılanacaksınız, bunu
bilmenizi istiyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Toğrul.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
81’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
82’nci
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 82’nci maddesinin tasarı
metninden çıkarılmasını ve diğer maddelerin teselsül ettirilmesini arz ve
teklif ederiz. 
 Erkan Akçay Zühal
Topcu Erkan Haberal 
 Manisa Ankara Ankara
 Ruhi Ersoy Deniz
Depboylu Arzu Erdem
 Osmaniye Aydın İstanbul
Aynı
mahiyetteki diğer önergenin imza sahiplerini okuyorum: 
Ömer Fethi Gürer  Metin
Lütfi Baydar Ceyhun İrgil
 Niğde Aydın Bursa
 Atila Sertel Mustafa
Ali Balbay Bülent Yener Bektaşoğlu
 İzmir İzmir Giresun
 Murat Emir
 Ankara
Diğer önergenin
imza sahiplerini okuyorum:
 Garo Paylan Sibel
Yiğitalp Adem Geveri
 İstanbul Diyarbakır Van
 Mehmet Emin Adıyaman Berdan
Öztürk
 Iğdır Ağrı
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Biz bunlara katılmıyoruz Başkanım.
BAŞKAN
– Aynı mahiyetteki önergeler üzerinde ilk konuşmacı Iğdır Milletvekili Sayın
Mehmet Emin Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Tabii,
Meclisin 3’üncü büyük partisinin eş genel başkanları ve 8 milletvekilinin
tutuklu olduğu bir süreçte doğrusu yasama faaliyetlerini çok içten, çok etik,
çok ahlaki olarak yürütmek, yasama faaliyetlerine ilişkin gelen öneri ve
tasarılar üzerinde çok içten tartışabilmek maalesef vicdanın elvermediği bir
durum. 
Milletvekili
arkadaşım Sayın Osman Baydemir’in de söylediği gibi, eğer hukuk vicdanı, adalet
vicdanı, siyasal vicdan ishal değilse ya da kabız değilse bu Parlamentonun
çatısı altında sizler gibi meşru, demokratik yollarla seçilmiş olan ve 3’üncü
büyük partinin milletvekili ve eş başkanlarının şu anda cezaevlerinde tecrit
altında tutulmalarının sizin vicdanınızı da rahatsız etmiş olması gerekir. 
Değerli
arkadaşlar, aslında bu Meclisin tarihinde şu anda yaşadığımız durum yeni bir
durum değil. 1990’lı yıllarda da milletvekilleri cezaevlerine tıktırıldı. Şu
anda Parlamentomuzun içinde yer alan Sayın Mustafa Balbay da cezaevi sürecini
yaşadı yine Sayın Mehmet Haberal da benzer süreçleri yaşadı.
Aslında
kuvvetler ayrılığının gerçek anlamda ifadesini bulduğu demokratik sistemlerde,
çağdaş demokrasilerde yargı erki ile yasama erki arasındaki dengenin çok önemli
olduğunu belirtmek isterim. Her ne kadar maalesef bizde bu erkler arasındaki
denge, iktidar çoğunluğu açısından bozulmuşsa da son birkaç yıldır maalesef
yargı merci de âdeta siyasal iktidarın çoğunluğu tarafından rehin alınmış
durumdadır. 
Bakın,
değerli arkadaşlar, bağımsız yargı sisteminde aslında içtihatlar, verilmiş
kararlar tüm mercileri bağlar. Sayın Mustafa Balbay’ın kararı şu anda elimde.
Bakın, Anayasa Mahkemesinin vermiş olduğu içtihatlar var. Bir milletvekilinin
tutuklu yargılanıp yargılanamayacağına, yasama faaliyetlerinden alıkonulup
konulamayacağına ilişkin Anayasa Mahkemesinin ortada içtihadı bulunduğu hâlde,
maalesef talimatla, emirle, yine yürütmenin en tepesinde “Anayasa Mahkemesinin
kararlarını tanımıyorum.” diyen Cumhurbaşkanının talimatı doğrultusunda bugün
milletvekillerimiz tutuklu durumdadır. 
Anayasa
Mahkemesinin uzun, 30 sayfayı aşkın içtihadı var. Ben, keşke zaman olsa tümümü
okumuş olsam ama sadece bir paragrafını okumak isterim, Sayın Mustafa Balbay’ın
başvurusu üzerine bir gerekçesini. Aynen şunu söylüyor Anayasa Mahkemesi:
“Seçilme hakkı sadece seçilmişlerde aday olma hakkını değil; aynı zamanda,
seçildikten sonra milletvekili olarak Parlamentoda bulunma hakkını da ihtiva
eder. Bu da hiç kuşkusuz kişinin seçildikten sonra milletvekili sıfatıyla
temsil yetkisini fiilen kullanabilmesini gerektirir. Bu bağlamda, seçilmiş milletvekilinin
yasama faaliyetine katılmasına yönelik müdahale sadece onun seçilme hakkına
değil; aynı zamanda, seçmenlerinin serbest iradesine de yapılmış bir
müdahaledir.” 
Bizim
partimiz 6,5 milyon oy almıştır dolayısıyla Sayın Eş Genel Başkanlarımıza ve milletvekillerimize
yönelik bu hukuk dışı saldırı aslında 6,5 milyon seçmene yapılmıştır.
Unutulmamalı ki adalet ok gibidir, hedefe ulaşır ama adaletsizlik, hukuksuzluk,
hukuk dışılık bumerang gibidir, atanı sonuçta döner vurur, tıpkı Ergenekon, KCK
davalarındaki FETÖ’cü hâkimlerin hukuk dışı davranışlarının bugün bumerang
gibi, kendilerine dönmüş olması gibi.
Sayın
milletvekilleri, bu hususta duyarlılık göstereceğinizi umut ediyor, saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Adıyaman.
Aynı
mahiyetteki önergeler üzerinde ikinci konuşmacı, İzmir Milletvekili Sayın
Mustafa Ali Balbay.
Buyurun.
(CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekilleri; Genel Kurulu saygıyla
selamlıyorum. 
Arkadaşlar,
85 maddelik eğitimle ilgili uzun bir yasanın sonuna yaklaşmaktayız. Bu yasa
tasarısında üniversitelere giriş koşullarından çıraklık eğitimine, maarif
müfettişliğinin çalışma koşullarından okullardaki denetime kadar pek çok alanda
yeni düzenleme getiriliyor. İddiayla söylüyorum, bu yasa üzerinde en çok bir
yıl içinde yeni oynamalar yapmak zorunda kalacaksınız çünkü ne yazık ki yasa
yapma biçimi o andaki gereklere göre yapılıyor. 
Arkadaşlar,
Almanya, İkinci Dünya Savaşı’ndan sonra çok büyük bir yıkımla karşı karşıya
kaldığında Almanlara soruyorlar: “Şimdi ne yapacaksınız?” Almanlar şu karşılığı
veriyor: “Bizim üniversitelerimiz var.” Gerçekten de Almanya o yıkıntının
üzerinden yeni bir devlet yaratıyor, yeni bir demokrasi üretiyor ama ne yazık
ki bizim şu anda eğitim kurumlarımız, üniversitelerimiz eğitimden çok sorun
üretmekte. 
Sayın
milletvekilleri, bugün Aladağ’da meydana gelen olaydan sonra dört partinin bir
araya gelip bu sorunla ilgili araştırma yapmış olmasına, yapmak istemesine
sevindik. Gerçekten olması gereken buydu ama ortak noktalarımız öylesine azaldı
ki dört partinin en temel konuda bile, en azından çözümde değil, “Çözüm nedir?”
ya da “Sorun nedir?” bunu araştırmak için bir araya gelmesini bile çok
önemsedik. 
Bugün
Türkiye’ye baktığımızda, bu Meclis ortamında olduğu gibi, bir yandan tutuklu
milletvekilleri, bir yandan Türkiye'nin etrafındaki ülkelerle karşı karşıya
kaldığı tablo, bir yandan dolardaki yükseliş; öyle bir yönetilemez ortamdayız
ki sadece bugünkü iki haberi sizinle paylaşmak istiyorum. Biraz önce, akşam
saatlerinde Atina bir açıklama yaptı arkadaşlar, dedi ki: “Siz Lozan’ı
istemiyorsanız Sevr’i verelim.” Atina Türkiye’ye böyle bir şey deme hakkını
gördü kendisinde. Rusya’da da Lavrov, Dışişleri Bakanı, Türkiye’ye “Ne yapmak istiyorsunuz?
Suriye’yle ilgili niyetinizi bilmek istiyoruz, bir açıklama bekliyoruz.” dedi.
Bununla ilgili, sosyal medyada çok iyi, iki farklı görüş var. Gerçekten de
Türkiye’de üniversite eğitimi almış, diploma sahibi bir Cumhurbaşkanı olsaydı
böyle bir tabloyla karşı karşıya kalmazdık arkadaşlar. 
HİKMET
AYAR (Rize) – Hadi oradan be!
MUSTAFA
ALİ BALBAY (Devamla) – Şimdi, bir başka tablo; önümüzdeki günlerde belki de bir
tartışma yaşanacak, belki de bir referandum ortamına girilecek, bir kesim
başkanlık sistemine “evet” diyecek, bir kesim “hayır” diyecek. 4 Aralık günü
Ankara’da, Tandoğan’da Türkiye'nin üç büyük kuruluşu; Atatürkçü Düşünce
Derneği, Çağdaş Yaşamı Destekleme Derneği ve Birleşik Kamu-İş ortak bir karar
aldılar ve Ankara’da bir miting yapmak istediler. Mitingin başlığı da şu: “Cumhuriyetimiz
ve Parlamenter Sistemimiz İçin Halk Buluşması.” Bu miting bugün akşam
saatlerinde yasaklandı arkadaşlar. Böylece, demokrasi anlayışınız, eğer
önümüzdeki günlerde bir referandum söz konusu olursa bakışınız ortaya çıktı.
“Evet” diyecek olanlara her yer serbest, “hayır” diyecek olanlara yasak. Daha
yakın geçmişte, 15 Temmuzdan sonra sokaklara çıkmamak yasaktı, kim çıkmıyor
onları denetliyorlardı ama şimdiyse çıkmayı yasak hâle getirdiniz. Bu mu
demokrasi anlayışı? Bu mu demokrasiyi kurtarmak?
Sayın
milletvekilleri, sözlerimi tamamlarken diktatörlükle ilgili bir sözü paylaşmak
istiyorum. Diktatörlük, bir kişinin milyonlarca kişiye hükmetmesi değildir,
milyonlarca kişinin bir kişinin zulmünü kabul etmesidir. Türkiye bu zulmü kabul
etmeyecek. (CHP sıralarından alkışlar) Türkiye bu süreci aşacak. Göreceksiniz,
2017 çok yeni bir ufuk açacak Türkiye'nin önüne ve önümüzdeki dönem demokrasi
Türkiye’de yerleşecek, bugünkü, biraz önce anlattığım anlayış tarihin çöplüğüne
gidecek.
HÜSNÜYE
ERDOĞAN (Konya) – Fidel Castro sizin için ne anlama geliyor? Diktatör değil,
değil mi sizin için?
MUSTAFA
ALİ BALBAY (Devamla) - Hepinizi saygıyla selamlıyorum. (CHP sıralarından
alkışlar)
BAŞKAN
– Teşekkür ederiz Sayın Balbay.
Sayın
Kılıç, sisteme girmişsiniz, buyurun. 
İMRAN
KILIÇ (Kahramanmaraş) – Sayın Başkan, sayın milletvekilleri; az önce kürsüde
konuşan hatiplerden bir tanesi Kahramanmaraş’ta Yükseköğretim Kredi ve Yurtlar
Kurumu yurtlarına yerleşemeyen 3-4 bin öğrenci olduğundan bahsetti. Hâlbuki,
bizdeki kesin bilgi şudur: Yedek yerleştirmeden sonra kalan yedek 1.214 kız,
350 erkek olmak üzere toplam 1.564 kişidir, 3 bin veya 4 bin değildir. 
Bu
bilgiyi paylaşmak istedim. (AK PARTİ sıralarından alkışlar)
ÖZKAN
YALIM (Uşak) – Fark eden ne? 1.500 kişi yine açıkta kalmış.
BAŞKAN
– Peki, teşekkür ederiz Sayın Kılıç.
Kayıtlara
geçmiştir.
Sayın
milletvekilleri, aynı mahiyetteki önergeler üzerinde üçüncü konuşmacı Aydın
Milletvekili Sayın Deniz Depboylu. (MHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
- Sayın Muş, hatibi çağırdım, isterseniz hatip konuşsun, daha sonra size söz
vereyim.
ENGİN
ALTAY (İstanbul) – Sayın Muş söz istiyorsa ben de istiyorum Sayın Başkan.
DENİZ
DEPBOYLU (Aydın) – Sayın Başkan, değerli milletvekilleri; Milliyetçi Hareket
Partisi Grubumuz adına vermiş olduğumuz önergemizle ilgili olarak söz almış
bulunmaktayım. Aziz Türk milletini ve sizleri saygıyla selamlıyorum.
Sayın
milletvekilleri, Millî Eğitim Bakanlığı Özel Öğretim Kurumları Genel Müdürlüğü
17/9/2015 tarihinde yaptığı düzenlemeyle özel okullar ile özel eğitim ve
rehabilitasyon merkezlerinde görevlendirilecek yeterli sayıda rehber öğretmen
olmadığı ve temininde sıkıntı yaşandığı iddiasıyla öncelikle bu alanlara kaynak
gösterilen yükseköğretim programlarınca karşılanması amacıyla da rehberlik
kursu düzenleme kararı almıştır. Duyuru incelendiğinde, kursların katılımının
felsefe grubu öğretmenleri mezunlarını, ortaöğretim alan öğretmenliği tezsiz
yüksek lisans ya da pedagojik formasyon programı belgesi bulunan felsefe bölümü
ve sosyoloji mezunlarını, eğitim fakültelerinin eğitim programları ve öğretimi,
eğitim yöneticiliği ve denetçiliği, eğitimde ölçme ve değerlendirme, eğitim
yönetimi teftişi ve planlaması ve halk eğitimi bölümü ana bilim dalı mezunları
olup özel okullar ile özel eğitim ve rehabilitasyon merkezlerinde hâlen görev
yapmakta olan öğretmenlerin hizmet içi eğitimle ve sonucunda rehber öğretmen
olarak görev alabilecekleri hükmü düzenlenmiştir.
Sayın
Bakan, aslında bu bir diş hekimine beyin ameliyatı yaptırmak gibi bir şey olur
diye düşünüyorum çünkü her alanın eğitimi birbirinden farklı. Rehber
öğretmenlik, psikolojik danışmanlık eğitimi veren üniversitelerin lisans
bölümleri yüksek puanlarla öğrenci almaktadır. Kimi üniversitelerin psikoloji
bölümü ve psikolojik danışmanlık ve rehberlik bölümleri giriş puanları bazı
hukuk fakültelerinden daha yüksektir. Bu bölümlerin derslerinin teorik ve
uygulamaya yönelik özellikleri nedeniyle felsefe, sosyoloji bölümlerinde
olabildiği gibi açık öğretim fakülteleri veya uzaktan eğitim veren fakültelerin
programlarına alınmamıştır. Bu lisans programları dört yıl boyunca, temel
psikoloji, gelişim psikolojisi, fizyolojik psikoloji, psikolojik danışma ve
rehberlik, bireyi tanıma yöntemleri, insan ilişkileri ve iletişim, psikolojik
danışmanlıkta konsültasyon, ruh sağlığı ve hastalıkları, özel eğitim, okulda
gözlem, psikolojik danışma ve sosyal destek, yaşam dönemleri ve uyum
problemleri, kişilik kuramları, psikolojik testler, mesleki rehberlik ve
danışmanlık ilke ve teknikleri, kültüre dayalı psikolojik danışma, aile
ilişkileri, travma yaşantıları, grupla psikolojik danışma, davranış
bozuklukları, uyumsuz çocukların eğitimi, çocuk istismarı ve ihmali, psikolojik
ölçme araçları geliştirme, öğrenme güçlükleri, bağımlılık ve psikolojik
danışma, kriz ve krize müdahale, evlilik ve aile danışmanlığı, psikodrama,
farklı kuram ve yöntemlerin eğitiminin verildiği teorik, uygulamalı ve
süpervizyon destekli bir eğitim programıdır. Dört yıl süren rehberlik ve
psikolojik danışmanlık eğitiminde öğrencinin toplam aldığı 240 kredinin 220’si
psikolojik danışmanlık mesleğinin icrasıyla ilgilidir. Bu kadar önemli bir
eğitimin, uzun süren bir eğitimin, 224 saat süren kısa bir kursla bireylere
kazandırılmaya çalışılması mümkün değildir. 
Alanında
uzmanlaşmış, mesleğe münhasır eğitim almış psikoloji ve psikolojik danışmanlık
ve rehberlik mezunlarının işsizlik sayısı azımsanamayacak kadar artmıştır. Bu
yaklaşık 10 bin civarındadır. Bu kadar kişi, bu kadar yeni mezun, 10 bin
civarında mezun atama beklerken, kısa süreli rehberlik kurslarıyla bu eğitimin
verilerek yeni gruplar oluşturulmaya çalışılması hakkaniyet ilkesine aykırıdır.
Bu, aynı zamanda meslekler arası uzmanlaşmayı anlamsız kılmakta, bilimsellik
ilkesine de aykırı olmaktadır. Ayrıca, Millî Eğitim Bakanlığının yine belli bir
yönetmeliğinde -ki bu Talim Terbiye Kurulunun bir yönetmeliği- bu programlara
atanabilecek öğretmenlerin kimler olabileceği de verilmiş. Bunlar rehberlik ve
psikolojik danışmanlık mezunları, eğitimde psikolojik hizmetler ana bilim dalı
mezunları ve pedagojik formasyon eğitimi almış olmak şartıyla psikoloji
mezunlarıdır. Tüm bu meslekî alanlarda bilimsellik ilkesine duyduğumuz saygıyla
bu alan ihlallerinden doğan haksızlığa son verilmesini rica ediyoruz. Kısa
süreli açılan bu rehberlik kurslarının meslektaşlarım adına kapatılmasını rica
ediyorum. 
Ayrıca,
anaokullarında psikolojik danışmanlara, rehber öğretmenlere norm kadro
verilmemesini de çok anlayamamış durumdayız. Zira bu, gelişimsel rehberlik
ilkesine aykırıdır. Bu kadar çok mezun varken, bu kadar çocuğun ihtiyacı
varken, bu kadar çok sorun varken bu sorunların çözülmesi için desteğinizi
bekliyoruz. 
Yüce
heyetinizi saygıyla selamlıyorum. (MHP ve CHP sıralarından alkışlar)
BAŞKAN
– Teşekkür ederiz Sayın Depboylu.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmiştir. 
Dolayısıyla
kabul edilen önergeler doğrultusunda 82’nci madde metinden çıkartılmıştır. 
Bir
karışıklığa mahal vermemek için sıra sayısını metninin mevcut maddeleri
üzerinden görüşmelere devam ediyoruz. Kanun yazımı sırasında madde numaraları
teselsül ettirilecektir. 
MEHMET
MUŞ (İstanbul) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Az önce kürsüde konuşma yapan hatiplerden bir tanesi bizim
grubumuza dönerek diktatöryal bir sistemin olduğunu, aslında diktatörlüğün ne
olduğunu, Türkiye'nin böyle bir zulmü çekmeyeceğini, sanki bir diktatöryal
sistem varmış gibi ifadeler kullandı. İktidarda olan biziz ve bunlar açık bir
grubumuza yönelik sataşmadır. 
BAŞKAN
– Buyurun Sayın Muş. (AK PARTİ sıralarından alkışlar) 
Sayın
Altay, daha sonra sizi dinleyeyim.
X.- SATAŞMALARA İLİŞKİN KONUŞMALAR (Devam)
2.- İstanbul Milletvekili Mehmet Muş’un,
İzmir Milletvekili Mustafa Ali Balbay’ın 405 sıra sayılı Kanun Tasarısı’nın
82’nci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; kanun görüşülüyorken
aslında bu şekilde bir cevap vermeyi arzu etmezdim. 
Burada
diktatörlükten bahsediliyor, Sayın Cumhurbaşkanımızı, AK PARTİ iktidarını bir
diktatöryal sistem kurmuş gibi lanse etme çabası var hatipte. Bakın, Sayın
Cumhurbaşkanı halk tarafından seçilmiş ve yüzde 52’yle ilk turda seçilmiş
Türkiye Cumhuriyeti devletinin ilk Cumhurbaşkanı. (AK PARTİ sıralarından
alkışlar)
GARO
PAYLAN (İstanbul) – Her şeyi yapabilir o zaman!
MEHMET
MUŞ (Devamla) – Adalet ve Kalkınma Partisi on dört yıldır iktidarda. Seçimler
dört yılda bir yapılıyor, sandık başına gidiliyor ve bu millet AK PARTİ’yi
tekrar iktidara getiriyor. Bu nasıl bir zulümdür ki –onların ifadesiyle- bu
millet tekrar tekrar, tekrar tekrar Adalet ve Kalkınma Partisini iş başına
getiriyor.
Değerli
milletvekilleri, bu nasıl bir diktatördür ki 15 Temmuz gecesi bir çağrısıyla
milyonları sokağa dökmüş, (AK PARTİ sıralarından “Bravo” sesleri, alkışlar)
tankları bu millet durdurmuş hem Cumhurbaşkanını hem de Adalet ve Kalkınma
Partisini devirmek isteyen bu kanlı darbe girişimini geri püskürtmüştür. Bir
diktatörün olduğu ülkede siz bunları görebilir misiniz? Ama eğer milleti
anlayamazsanız, milletin hissiyatını göremezseniz her baktığınız yerde diktatör
görürsünüz. Aslında baktığınız yer sizin bir yansımanız olur. (AK PARTİ
sıralarından alkışlar) 
Değerli
milletvekilleri, bunu aynı zamanda milletimize karşı söylenmiş haksız bir ifade
olarak belirtmek istiyorum. (AK PARTİ sıralarından “Hakaret, hakaret.” sesi)
Bu, milletin iradesine bir hakarettir. Milletin verdiği karara karşı bir
hazımsızlıktır. Siz ne derseniz deyin, bu millet Türkiye’yi nereye götürmek
istiyorsa oraya götürecektir. Bunu, sizin, az önce kullanmış olduğunuz
ifadelerin ne engellemeye gücü yeter ne de bu ülkeyi rayından çıkartmaya gücü
yeter. (AK PARTİ sıralarından alkışlar) 
BAŞKAN
– Teşekkürler Sayın Muş. 
Sayın
Altay…
ENGİN
ALTAY (İstanbul) – Şimdi, bu diktatörlük meselesine ben de değinmek istiyorum,
yalnız, ben sataşmadan söz istesem veremezsiniz, 60’a göre söz istesem bir
dakikada meramımı anlatamam, onun için ben biraz sonra 83’üncü maddede önerge
üzerinde konuşacağım Sayın Başkan.
BAŞKAN
– Çok teşekkür ederiz Sayın Altay, sağ olun. 
MUSTAFA
ALİ BALBAY (İzmir) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Balbay…
MUSTAFA
ALİ BALBAY (İzmir) – Sayın Başkan, bu çok ağır bir sataşma bana. (AK PARTİ
sıralarından gürültüler) Çok ağır bir sataşma, çok ağırıma gitti yani.
Söylediklerimin tam tersi şekilde yorumlamış gerçekten. 
BAŞKAN
– Buyurun. 
MUSTAFA
ALİ BALBAY (İzmir) – Teşekkür ediyorum.
3.- İzmir Milletvekili Mustafa Ali
Balbay’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
MUSTAFA
ALİ BALBAY (İzmir) – Sayın Başkan, sayın milletvekilleri; ben dedim ki: “15
Temmuzdan sonra sokağa çıkmamak yasaktı.” 
ALİ
ÖZKAYA (Afyonkarahisar) – Kim o yasağı koyan?
MUSTAFA
ALİ BALBAY (Devamla) - Öyle ki İzmir Çiğli’de bir lisede öğrencilere “Aileniz
15 Temmuz gecesi ve sonrasında ne yaptı, yazın.” diye kompozisyon getirdiler.
(AK PARTİ sıralarından “Ne var onda?” sesleri)
ALİ
ÖZKAYA (Afyonkarahisar) – Güzel bir şey. Vatanı kim savunuyor, onu sormuşlar,
gayet güzel.
MUSTAFA
ALİ BALBAY (Devamla) - Ve o dönem sokağa çıkmamak yasaktı, şimdi sokağa çıkmak
yasak. 
ŞİRİN
ÜNAL (İstanbul) – Hayal görüyorsun, hayal, hayal!
MUSTAFA
ALİ BALBAY (Devamla) - Türkiye'nin üç büyük kuruluşu demokrasi mitingi yapmak
istiyor “Yasak.” diyorsunuz. Demokrasi sizin tarifinize mi bağlı? 
YUSUF
BAŞER (Yozgat) – Senin tarifine mi bağlı? 
MUSTAFA
ALİ BALBAY (Devamla) - Demokrasiyi sizden başka kimse tarif edemez mi? 
HÜSEYİN
FİLİZ (Çankırı) – Siz mi tarif edeceksiniz demokrasiyi?
MUSTAFA
ALİ BALBAY (Devamla) - Önümüzdeki dönem bu süreci nasıl uygulayacağınız belli. 
Sayın
milletvekilleri, şunu unutmayın: Partiler, yönetimler oyu halktan alır,
meşruiyeti hukuktan alır. 
YUSUF
BAŞER (Yozgat) – Halktan aldık, hukuktan alıyoruz zaten.
MUSTAFA
ALİ BALBAY (Devamla) - Hukuku bıraktığınız an meşruiyetinizi kaybedersiniz. 
ŞİRİN
ÜNAL (İstanbul) – Halk da yolunda, hukuk da yolunda merak etme.
ALİ
ÖZKAYA (Afyonkarahisar) – Meşruiyeti halk belirler, seçimle halk belirler.
MUSTAFA
ALİ BALBAY (Devamla) - Bugün etrafımızdaki ülkelerde… 2014 yılında
Cumhurbaşkanlığı seçimi yapıldı, 2014 yılı Haziran ayında, ağustostaki ayrı.
Beşar Esad yüzde 96 oy aldı arkadaşlar, yüzde 96. (AK PARTİ sıralarından “Ne
alakası var?” sesleri) Ve orada da seçime 3 tane aday katıldı.
ALİ
ÖZKAYA (Afyonkarahisar) – Onun neresi seçim ya? Onun neresi seçim?
İSMAİL
BİLEN (Manisa) – Otuz partiyle…
MUSTAFA
ALİ BALBAY (Devamla) – O yüzden tarifinizi iyi yapın.
Bakın,
bu hafta sonu siz Atatürkçü Düşünce Derneğine, Çağdaş Yaşamı Destekleme
Derneğine miting yapma hakkını vermediniz. O zaman yasaklamak serbest, o zaman
bir başka kurum kendi isteği doğrultusunda “Başkanlık iyidir.” dediğinde izin
vereceksiniz. Bu mu demokrasi? Bu mu demokrasi? Önce bunun tarifini iyi yapın. 
ŞİRİN
ÜNAL (İstanbul) – Sayın Balbay, elmalar ile armutları kıyaslamayın.
MUSTAFA
ALİ BALBAY (Devamla) - O yüzden, sayın hatip benim söylediklerimi tam tersi
çarpıtarak söyledi. Demokrasinin tarifi sadece sizin tarifinizle olmaz. 2017
yılını göreceksiniz, halk size de öğretecek demokrasiyi, onun da zamanı
geliyor. 
Sağ
olun. (CHP sıralarından alkışlar) 
ALİ
ÖZKAYA (Afyonkarahisar) – Size altmış yıldır öğretiyor, sorun yok!
BAŞKAN
– Teşekkürler Sayın Balbay.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, buyurunuz.
IV.- AÇIKLAMALAR (Devam)
27.- İstanbul Milletvekili Filiz
Kerestecioğlu Demir’in, azınlığın hakları korunmadıkça demokrasi olmayacağına,
diktatöryal bir rejim ya da bir çoğunluk tahakkümü olacağına ilişkin açıklaması
FİLİZ
KERESTECİOĞLU DEMİR (İstanbul) – Sadece diktatöryal bir sistem olmamasıyla
ilgili ülkenin bir açıklama yapma ihtiyacı duydum eğer siz de uygun görürseniz.

Gerçekten,
Kenan Evren de, biliyorsunuz, 12 Eylülde yüzde 90 halk oylamasıyla almıştı.
Hayatımın ilk “hayır” oyunu kullanmıştım o dönemde ve hiç de öyle kolay bir şey
değildi. Şimdi, velev ki çoğunluksunuz ve gerçekten Cumhurbaşkanı da, evet,
biliyoruz, halk tarafından seçildi, buna kimsenin bir itirazı yok ama zaten
demokrasi dediğiniz şey aslında çoğunluğun azınlığın haklarını korumasıdır aynı
zamanda. 
YUSUF
BEYAZIT (Tokat) – O zaman azınlıkları iktidara getirelim öyleyse!
FİLİZ
KERESTECİOĞLU DEMİR (İstanbul) – Yani bazen öyle bir iktidar sarhoşluğuna
kapılıyorsunuz ki burada gördüğümüz manzara, böyle bir kişi konuşurken atılan
sözler ya da verilen tepkiler… 
YUSUF
BEYAZIT (Tokat) – Tamam da, teröristlerin hakkını savunamayız ki. 
FİLİZ
KERESTECİOĞLU DEMİR (İstanbul) – Şimdi, demokrasi, 1 kişi dahi olsa bu
Parlamentoda ya da herhangi bir yerde…
(Mikrofon
otomatik cihaz tarafından kapatıldı) 
BAŞKAN
– Sayın Kerestecioğlu, tamamlayın lütfen.
ALİ ÖZKAYA
(Afyonkarahisar) – Teröristlerin hakkını savunamayız ki, ne yapacağız?
BURCU
ÇELİK ÖZKAN (Muş) – Yeter artık, gerçekten çok ayıp ya!
FİLİZ
KERESTECİOĞLU DEMİR (İstanbul) – Hayatta her şeye “terör” diyerek çözmek mümkün
olsaydı zaten dünyanın her yerinde bu çözülürdü ama siz kendiniz dışındaki
herkesi “terörist” ilan ederseniz zaten o zaman o kavramlar da sizin için çok
kullanışlı ve kolay bir hâle gelir.
Ben
sadece, özetle, aslında azınlığın hakları korunmadıkça, insanlar biraz böyle
kendi bulundukları yerden, başkaları ne diyor, ne yaşıyor diye bakmadığı zaman
o çoğunluk iktidarıyla yaşanan şey demokrasi olmaz, ancak diktatöryal bir rejim
olur ya da bir çoğunluk tahakkümü olur. Bu da bu ülkeye yazık eder; zaten olan
da budur, yaşadığımız da budur maalesef. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, 83’üncü madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Hükmünde Kararname ile Bazı Kanun ve Kanun Hükmünde Kararnamelerde
Değişiklik Yapılmasına Dair (1/721) esas numaralı Kanun Tasarısı'nın 83’üncü
maddesiyle ihdas edilen (2) sayılı listenin aşağıdaki şekilde değiştirilmesini
arz ve teklif ederiz.
 Ömer Fethi
Gürer  Metin Lütfi Baydar Ceyhun İrgil
 Niğde Aydın Bursa
 Murat
Emir Atila Sertel Özkan Yalım
 Ankara İzmir Uşak
 Bülent Yener
Bektaşoğlu Engin Altay 
 Giresun İstanbul

(2) SAYILI LİSTE
KURUM : MİLLİ EĞİTİM BAKANLIĞI
TEŞKİLAT : MERKEZ
İHDAS EDİLEN KADROLARIN



SINIF


UNVANI


DERECESİ


SERBEST KADRO ADEDİ


TOPLAM




GİH


Teftiş
  Kurulu Başkanı


1


1


1




GİH


Hukuk
  Hizmetleri Genel Müdürü


1


1


1




GİH


Bakanlık
  Maarif Başmüfettişi


1


250


250




GİH


Bakanlık
  Maarif Müfettişi


1


2250


2250




GİH


Bakanlık
  Maarif Müfettişi


2


50


50




GİH


Bakanlık
  Maarif Müfettişi


3


50


50




GİH


Bakanlık
  Maarif Müfettişi Yardımcısı


5


150


150




GİH


Bakanlık
  Maarif Müfettişi Yardımcısı


9


150


150




GİH


Toplam





2902


2902



Türkiye Büyük
Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 83’üncü maddesiyle ihdas edilen (2)
sayılı listenin aşağıdaki şekilde değiştirilmesini ve maddeye aşağıdaki
fıkranın eklenmesini arz ve teklif ederiz.
 Ruhi Ersoy Erkan
Akçay Mehmet Necmettin Ahrazoğlu
 Osmaniye Manisa Hatay
 Baki Şimşek Muharrem
Varlı
 Mersin  Adana

(2)
SAYILI LİSTE
KURUM
: MİLLİ EĞİTİM BAKANLIĞI 
TEŞKİLAT
: MERKEZ
İHDAS EDİLEN KADROLARIN



SINIF


UNVANI


DERECESİ


SERBEST
KADRO
ADEDİ


TOPLAM




GİH


Teftiş Kurulu Başkanı


1


1


1




GİH


Hukuk Hizmetleri Genel Müdürü


1


1


1




GİH


Bakanlık Maarif Başmüfettişi


1


250


250




GİH


Bakanlık Maarif Müfettişi


1


2250


2250




GİH


Bakanlık Maarif Müfettişi


2


50


50




GİH


Bakanlık Maarif Müfettişi


3


50


50




GİH


Bakanlık Maarif Müfettişi Yardımcısı


5


150


150




GİH


Bakanlık Maarif Müfettişi Yardımcısı


9


150


150




GİH


Toplam





2.902


2.902



“9/3/2016
tarihli ve 6682 sayılı 2016 Yılı Merkezi Bütçe Kanunu ile atama sınırlarına
tabi tutulmaksızın Millî Eğitim Bakanlığına 1.500’ü engelli olmak üzere toplam
120.000 öğretmen kadrosu ihdas edilir.”
Türkiye Büyük
Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 83’üncü maddesinin tasarı metninden
çıkartılmasını arz ve teklif ederiz.
 Garo Paylan Sibel
Yiğitalp Dirayet Taşdemir
 İstanbul Diyarbakır Ağrı
 Berdan Öztürk Adem
Geveri Mehmet Emin Adıyaman
 Ağrı Van Iğdır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Ağrı Milletvekili Sayın Dirayet Taşdemir konuşacak. (HDP
sıralarından alkışlar)
DİRAYET
TAŞDEMİR (Ağrı) – Sayın Başkan, değerli milletvekilleri; hepinizi saygıyla
selamlıyorum. 
Bilindiği
üzere halkımızın iradesiyle seçilen belediyelerimiz -35’ti aslında, bugün de
Malazgirt Belediyemize kayyum atandı- 36 belediyemiz gasbedildi, halkın
iradesine el konuldu ama bizler sizleri dinlerken şunu görüyoruz: Aslında bir
kara propaganda şeklinde halka hizmet verilmediği, belediyelerin bu hizmeti
yerine getirmediği ve bundan kaynaklı kayyum atandığına dair çokça söz
dinliyoruz. Ben öbür illerden söz etmeyeceğim, sadece kendi seçim bölgemdeki
belediyelerden size söz edeceğim.
Örneğin
Diyadin Belediyesi. Hazal Aras seçildiğinde açıkçası Diyadin’in çehresi
değişti. Diyadin halkının Hazal Aras’tan memnuniyet düzeyi yüzde 80’lerdeydi.
Hazal Aras bir yıldır cezaevinde, hâlâ ortada bir iddianame yok, hâlâ bir
mahkeme tarihi yok. Hazal Aras’ı tutuklayan, tutuklama kararı veren hâkim ve
savcılar Fetullahçı terör örgütüne üye olmaktan şu an cezaevinde ama Hazal’ın
rehin tutulma durumu hâlâ devam ediyor. Yani bu da bize şunu ifade ediyor ki
darbeciler cezaevinde olsa da fikirleri aslında iktidarda. 
Bir
diğer örnekse Ağrı Belediyesi. Bakın, Ağrı Belediyesini 2014’te tüm hile
hurdalara rağmen biz sizden devraldık. On yıl o belediyeyi siz yönettiniz.
Ağrı’da taş üstüne taş koymadınız. Açıkçası biz sizden bir enkaz devraldık,
trilyonlarca borç devraldık. Sadece bir ayda Belediyede yenilen kebabın
parasıyla emin olun ki bütün Ağrılılar üç ay kebap yerdi ama bugün çıkıp bize
hizmetten söz ediyorsunuz. Sizler 2002’den beri, on dört yıldır iktidardasınız.

Peki,
ben size Ağrı’nın birkaç sorununa değineceğim. Madem bu kadar hizmet aşkıyla
yanıyorsunuz, madem bu kadar hizmet sevdalısısınız, o zaman bu hizmetler
Ağrı’ya neden gelmiyor, bunu sormak istiyorum. Ağrı, siz de biliyorsunuz ki
aslında en soğuk illerimizden bir tanesi. Ağrı’da neden hâlâ doğal gaz yok?
Doğal gaz Ağrı üzerinden neden atlanarak Erzurum’a götürülüyor? Beş yıldır bir
hastane var ve o hastane hâlâ neden bitirilemiyor? Ağrı’daki ölüm oranlarının
en büyük nedeni kalp, damar hastalıkları ama hâlâ bir anjiyo ünitesi yok.
Ağrı’da yüzde 20’nin bile hâlâ elektrik altyapısı yok. Bir hafif rüzgâr
estiğinde bile Ağrılıların büyük çoğunluğu karanlık içerisinde kalıyor. Peki bu
hizmetler neden verilmiyor? Bu hizmeti vermenizin önündeki engel nedir? Ama biz
kime, neye hizmet verdiğinizi çok iyi biliyoruz. Siz sadece kendinize hizmet
veriyorsunuz. Nasıl hizmet veriyorsunuz? Gidin Ağrı’daki kurumlara bakın,
kimlerin, kimlerin yakınlarının kurumları torpil aracılığıyla işgal ettiğini
çok iyi göreceksiniz. 
Bakın,
iki gün önce -size tüm samimiyetimle söylüyorum- sizin bir seçmeninizle Ağrı’da
konuştum, 1 Kasımda da 7 Haziranda da size oy vermiş. Dedi ki: “Ben açıkçası
utanıyorum.” “Neden?” diye sorduğumda dedi ki: “Ben işsizim, İŞKUR’a başvurdum.
Bir okulda hademe olmak için başvuruda bulundum. Bir okulun kantinini işletmek için
başvurduğumda bana söyledikleri şey, bir tane milletvekilinin ya da tanıdık bir
siyasetçinin araması gerektiği.” 
SALİH
CORA (Trabzon) – Havalimanı var, üniversite var. 
DİRAYET
TAŞDEMİR (Devamla) - Kendi ifadesiyle şunu da söyledi, dedi ki: “Hadi büyük
ihaleleri anladık, hadi büyük işleri anladık da bu küçük şeyleri niye bize
bırakmıyorlar?” “Kendi hakkımızla, hukukumuzda gidelim iş alalım.” dediler.
SALİH
CORA (Trabzon) – Ağrı’da havalimanı var, üniversite var. Ağrı’ya gitmiyorsun.
DİRAYET TAŞDEMİR (Devamla) - Sonunda şunu da söyledi,
dedi ki: “Bunlar bize kırıntıyı bile bırakmadı.” Bu sizin seçmenlerinizin sözü,
sizin seçmeninizin sözü. Ben olsam dikkatlice dinlerdim ve bu söze, bu
eleştiriye kulak kabartırdım. Ama şunu da size bir kez daha ifade etmek isterim
ki: Sizin öyle hizmet, mizmet anlayışınız, sevdanız söz konusu değil. Sizin
için söz konusu olan şey, aslında siyaseten bizim demokratik mücadelemizin,
bizim oradaki kazanımlarımızın önünü almak. Bir hizmet veriyorsanız da bu bizim
sayemizde, bizim verdiğimiz mücadele neticesinde sizler bu hizmeti
veriyorsunuz. Onun için de öyle hizmetmiş, yok hizmet verilmiyormuş şeklinde böyle
boş iddialarla, boş sözlerle kimseyi kandıramazsınız.
HASAN
BASRİ KURT (Samsun) – Siz ancak yıkmayı bilirsiniz, yıkmayı; yapmayı nereden
bileceksiniz!
DİRAYET
TAŞDEMİR (Devamla) – Böyle bir şey de söz konusu değil, bunu da böyle bilmenizi
isteriz.
Tekrar
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Taşdemir.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Sayın
Gökçe sisteme girmiş.
Buyurunuz.
CESİM
GÖKÇE (Ağrı) – Sayın Başkan, bir düzeltme yapmak için 60’a göre söz istiyorum.
BAŞKAN
– Buyurun.
IV.- AÇIKLAMALAR (Devam)
28.- Ağrı Milletvekili Cesim Gökçe’nin,
Ağrı Milletvekili Dirayet Taşdemir’in 405 sıra sayılı Kanun Tasarısı’nın
83’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
CESİM
GÖKÇE (Ağrı) – Sayın Başkan, değerli milletvekilleri; sayın vekil kürsüye
çıkarak her seferinde Ağrı’yla ilgili yanlış beyanat ve bilgiler vermektedir.
Ağrı’da hiçbir iş ile bir hizmet yapılmadığını dile getiriyor. Kendisi de
biliyor ki, Ağrı’dan uçakla birlikte geliyoruz. Ahmed-i Hani Havaalanı Ağrı’da
AK PARTİ iktidarı döneminde yapılmıştır. 
Doğal
gazla alakalı 3 defa ihale yapılmıştır. Bugüne kadar hiçbir firma doğal gaz
ihalesine katılım sağlamamıştır. Şu anda, yeniden ihale süreci başlamıştır,
aralık ayında doğal gaz ihalemiz yapılacaktır.
Yine,
İŞKUR’a alınan işçilerle alakalı olarak biz mutlaka kurayla elaman alınsın diye
mücadele ettik, çaba sarf ettik. Şu anda İŞKUR elemanları kurayla noter
huzurunda...
(Mikrofon
otomatik cihaz tarafından kapatıldı) 
CESİM
GÖKÇE (Ağrı) – Ek süre...
BAŞKAN
– Böyle bir usul yok Sayın Gökçe. Buyurun, siz devam edin, kayıtlara geçiyor.
Devam
edin, buyurun.
CESİM
GÖKÇE (Ağrı) – Sayın Başkan, İŞKUR’la ilgili alımlar kurayla tamamen noter
huzurunda yapılmaktadır. Gerçeğe aykırı beyan ifade etmiştir. 
Yine,
sosyal destek kapsamında 324 milyon yatırım Ağrı’ya gelmiştir. Köy yolları 650
kilometre BSK sıcak asfalt yapılmıştır. Türkiye'de bir numarayız ve bu bir
ilktir. (AK PARTİ sıralarından “Bravo” sesleri, alkışlar)
BAŞKAN
– Peki, teşekkür ederiz Sayın Gökçe.
ALİ
İHSAN YAVUZ (Sakarya) – Belediye ne yapıyor, belediye, bir de onu söyleyin. 
BAŞKAN
– Sayın Taşdemir...
DİRAYET
TAŞDEMİR (Ağrı) – Benim gerçek dışı bilgi verdiğimi iddia etti sayın vekil. 
BAŞKAN
– Sayın Taşdemir…
DİRAYET
TAŞDEMİR (Ağrı) – Ben, yerimden ya da kürsüden sataşmadan söz hakkı istiyorum. 
BAŞKAN
– Şimdi, Sayın Taşdemir, Sayın Gökçe size sataşmadan söz istemedi, sadece bir
bilgi düzeltmesi yapmak istediğini ifade etti. 
DİRAYET
TAŞDEMİR (Ağrı) – Ama, benim her seferinde kürsüye çıkıp yanlış bilgi verdiğimi
iddia etti. 
BAŞKAN
– Sayın Taşdemir, sizin mikrofonunuzu açayım, siz de yerinizden aynı şekilde
konuşun lütfen. 
HASAN
BASRİ KURT (Samsun) – Uçakla geldiğiniz yanlış bilgi mi? Uçakla gelmediniz mi
buraya? Havaalanı yok mu Ağrı’da? Yanlış bilgi mi bu? 
BERDAN
ÖZTÜRK (Ağrı) – Havaalanının durumunu biliyor musunuz? Ne hâlde olduğunu
biliyor musunuz?
HASAN
BASRİ KURT (Samsun) – Havaalanı yok mu? 
BAŞKAN
– Buyurun. 
29.- Ağrı Milletvekili Dirayet Taşdemir’in,
Ağrı Milletvekili Cesim Gökçe’nin yaptığı açıklamasındaki bazı ifadelerine
ilişkin açıklaması
DİRAYET
TAŞDEMİR (Ağrı) – Sanırsam, sayın vekilimiz Ağrı’da yaşamıyor, ben artık o
kanaate vardım. Benim ifade ettiğim hiçbir konuyu kendisi burada ifade etmedi.
Yani, Ağrı’da doğal gaz var mı? Yok. 
HASAN
BASRİ KURT (Samsun) – İhaleler yapılamıyor. 
DİRAYET
TAŞDEMİR (Ağrı) – Devlet Hastanesi bitmiş mi? Hayır. Anjiyo ünitesi var mı?
Yok. Elektrik kesintileri var mı? Var mı, yok mu? Evet, haftanın dört günü
elektrikler kesik, her gün onlarca vatandaş bizi arıyor. Bu bilgilerin hangisi
yanlış, hangisi doğru bilgi değil? Bence, sayın vekilimiz Ağrı’da yaşamıyor,
Ağrılıların sorunlarını bilmiyor, dolayısıyla da kendisince tozpembe bir tablo
çiziyor. 
İŞKUR’la
ilgili de ben burada yanlış bir şey ifade etmedim, ben Ağrılıların ifade
ettiklerini dile getirdim. Kendilerine önerimdir, madem bu kadar şeffaf
yapıldığını söylüyor ise kendisiyle birlikte Ağrı’ya döndüğümüzde bir İŞKUR’u
ziyaret edelim, kimlerin nasıl alındığına, listeye bakalım, sonra gelip burada
birlikte, eğer ben yanlış bilgi vermişsem ben özür dilerim, kendisi vermişse
kendileri diler. 
BAŞKAN
– Teşekkür ederiz Sayın Taşdemir. 
Sayın
Gökçe…
CESİM
GÖKÇE (Ağrı) – Sayın Başkanım, Ağrı’da yaşamadığımı ifade etti ama ben şunu
görüyorum: Herhâlde kendisi yaşamıyordur Ağrı’da. Ağrı’da bugün Aladağların
eteğine gittiğinizde, Ağrı Dağı’nın eteklerine gittiğinizde asfalt görürsünüz,
hizmet görürsünüz. 
DİRAYET
TAŞDEMİR (Ağrı) – Ben “Asfalt yok.” mu dedim?
CESİM
GÖKÇE (Ağrı) – Bakın, belediyeyi devraldığında, işçi haklarından bahseden
HDP’li arkadaşlar 250 işçiyi kapı dışarı ettiler. Şimdi, bu insanlara iş, aş
biz bulamaya çalışıyoruz. Bu, HDP belediyeciliğinin anlayışının bir
göstergesidir. 
Teşekkür
ediyorum. (AK PARTİ sıralarından alkışlar) 
BERDAN
ÖZTÜRK (Ağrı) – Ya, çarpıtma, çarpıtma. Sen niye çarpıtıyorsun?
DİRAYET
TAŞDEMİR (Ağrı) – Sizinle İŞKUR’a birlikte gideceğiz. 
CESİM
GÖKÇE (Ağrı) – Gideceğiz, gideceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
– Sayın milletvekilleri, 83’üncü madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 83’üncü maddesiyle ihdas edilen (2)
sayılı listenin aşağıdaki şekilde değiştirilmesini ve maddeye aşağıdaki
fıkranın eklenmesini arz ve teklif ederiz.
Erkan Akçay (Manisa) ve
arkadaşları
(2)
SAYILI LİSTE
KURUM
: MİLLİ EĞİTİM BAKANLIĞI 
TEŞKİLAT
: MERKEZ
İHDAS EDİLEN KADROLARIN
İHDAS EDİLEN KADROLARIN



SINIF


UNVANI


DERECESİ


SERBEST
KADRO
ADEDİ


TOPLAM




GİH


Teftiş Kurulu Başkanı


1


1


1




GİH


Hukuk Hizmetleri Genel Müdürü


1


1


1




GİH


Bakanlık Maarif Başmüfettişi


1


250


250




GİH


Bakanlık Maarif Müfettişi


1


2250


2250




GİH


Bakanlık Maarif Müfettişi


2


50


50




GİH


Bakanlık Maarif Müfettişi


3


50


50




GİH


Bakanlık Maarif Müfettişi Yardımcısı


5


150


150




GİH


Bakanlık Maarif Müfettişi Yardımcısı


9


150


150




GİH


Toplam





2.902


2.902



“9/3/2016
tarihli ve 6682 sayılı 2016 Yılı Merkezi Bütçe Kanunu ile atama sınırlarına
tabi tutulmaksızın Millî Eğitim Bakanlığına 1.500’ü engelli olmak üzere toplam
120.000 öğretmen kadrosu ihdas edilir.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Manisa Milletvekili Sayın Erkan Akçay. (MHP sıralarından
alkışlar) 
ERKAN
AKÇAY (Manisa) – Sayın Başkan, değerli milletvekilleri; 83’üncü maddede
verdiğimiz önerge üzerinde söz aldım. Muhterem heyetinizi saygıyla
selamlıyorum. 
Millî
Eğitim Bakanlığı bünyesinde bugün itibarıyla 2.334 maarif müfettişi
bulunmaktadır değerli arkadaşlar ve bu maarif müfettişleri de yaklaşık 95 bin
okul ve kurum, 17 milyon 590 bin öğrenci, 9 milyon 900 bin kursiyer ve 927 bin
öğretmenle ilgili denetimler yapmakla görevlidir. 
Şimdi,
tasarıyla, 500 Bakanlık maarif müfettişi ve 250 Bakanlık maarif müfettiş
yardımcısı kadrosu ihdas ediliyor ancak yeni alınacak maarif müfettiş
yardımcıları zaten üç yıl boyunca yeterli denetimi de yapamayacaklar.
Bu
alınacak 500 yeni maarif müfettişi için kurum dışından da çeşitli kurumlarda
“denetçi” ve “müfettiş” unvanını taşıyanlar arasından mülakatla seçim
yapılabilecektir ve yaklaşık 2 bin civarında maarif müfettişi illerde, il millî
eğitim müdürlüğü emrinde, şahsa bağlı maarif müfettişi kadrosuyla inceleme,
araştırma ve il millî eğitim müdürlüğünün vereceği görevleri yapacaktır.
Sadece
örgün eğitimde 35 bin öğrenciye 1 müfettiş düşmektedir ve 500 Bakanlık maarif
müfettişiyle nitelikli bir eğitim denetimi yapmak mümkün değildir. 
Yönetimin
beş temel fonksiyonundan birisi de denetimdir değerli arkadaşlar. Denetimin
olmadığı yerde etkili bir yönetim olması da mümkün değildir. Bunu, iki gün
evvel Adana Aladağ’daki öğrenci yurdunda meydana gelen yangında da görmek
mümkündür. 
Şimdi,
bu faciada 11 öğrenci, 1 eğitim çalışanı da hayatını kaybetti ve bu yurt,
değerli milletvekilleri, Ekim 2015 tarihinde Bakanlık maarif müfettişleri
tarafından denetlenmiştir. Bu denetimde çok sayıda noksanlık tespit edilmiştir,
Ekim 2015, maarif müfettişlerinin tespiti ve bu maarif müfettişlerinin hazırladığı
raporda yurt binasının depreme dayanıklılık raporunun bulunmadığı ve yangın
söndürme tatbikatının yapılmadığı yer almıştır. İki gün evvel Sayın Bakan
Aladağ’daki bu yurdun 2016 yılı Haziran ayında denetlendiğini ifade etmişti
ancak bu denetimin kimin tarafından yapıldığı ifade edilmemişti. 2016 yılı
Haziran ayındaki bu denetimin Aladağ İlçe Millî Eğitim Şube Müdürü
başkanlığındaki 2 kişi tarafından denetlendiği ifade ediliyor. Şube Müdürünün
matbu raporunda da “Yurt binasında yangına karşı gerekli tedbirler alınmış mı?”
sorusuna “Evet.” şeklinde cevap düşülüyor. Yurt binasında yangına karşı gerekli
tedbirler alınmışsa bu yangın nasıl meydana geldi ve nasıl önlenemedi ve bu
yavrular nasıl hayatını kaybetti? İşte, zincirleme bir sorumluluk, liyakat ve
ehliyet cinayetiyle karşı karşıyayız değerli arkadaşlar. Hadiseyi bütün siyasi
boyutundan ayırarak teknik, idari yönetim fonksiyonları ve denetim
fonksiyonları itibarıyla ele almak zorundayız. Eğer siyasi veya birtakım
değişik mülahazalara girersek bu hadiselerin önlenme imkân ve ihtimali
kalmayacaktır. Şube Müdürü denetimle ilgili yeterli yetkinliğe sahip olmadığı
için mi acaba denetim kâğıt üzerinde yapılmış? Evet, değerli arkadaşlar,
maalesef, kanaatim odur ki bu denetim kâğıt üzerinde yapılmış. 
(Mikrofon
otomatik cihaz tarafından kapatıldı)
ERKAN
AKÇAY (Devamla) - O bakımdan, gelin Sayın Bakan ve Hükûmet, maarif
müfettişlerini harcamayın, bu teftiş biriminin daha etkin ve fonksiyonel hâle
gelmesi için elimizden gelen gayreti gösterelim.
Önergemize
desteklerinizi bekliyor, saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Akçay. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Hükmünde Kararname ile Bazı Kanun ve Kanun Hükmünde Kararnamelerde
Değişiklik Yapılmasına Dair (1/721) esas numaralı Kanun Tasarısı'nın 83’üncü
maddesiyle ihdas edilen (2) sayılı listenin aşağıdaki şekilde değiştirilmesini
arz ve teklif ederiz.
Engin
Altay (İstanbul) ve arkadaşları 
(2) SAYILI LİSTE
KURUM : MİLLİ EĞİTİM BAKANLIĞI
TEŞKİLAT : MERKEZ
İHDAS EDİLEN KADROLARIN



SINIF


UNVANI


DERECESİ


SERBEST KADRO ADEDİ


TOPLAM




GİH


Teftiş
  Kurulu Başkanı


1


1


1




GİH


Hukuk
  Hizmetleri Genel Müdürü


1


1


1




GİH


Bakanlık
  Maarif Başmüfettişi


1


250


250




GİH


Bakanlık
  Maarif Müfettişi


1


2250


2250




GİH


Bakanlık
  Maarif Müfettişi


2


50


50




GİH


Bakanlık
  Maarif Müfettişi


3


50


50




GİH


Bakanlık
  Maarif Müfettişi Yardımcısı


5


150


150




GİH


Bakanlık
  Maarif Müfettişi Yardımcısı


9


150


150




GİH


Toplam





2902


2902



BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Engin Altay… (CHP sıralarından
alkışlar)
ENGİN
ALTAY (İstanbul) – Teşekkür ederim Sayın Başkan. 
Sayın
milletvekilleri, Genel Kurulu saygıyla selamlıyorum. 
Bu
önergemizle esasen Millî Eğitim Bakanlığı bünyesindeki maarif müfettişleri
arasındaki bu ayrıştırıcı, ötekileştirici, siyasi tasarruflara göre onların
pozisyonlarını belirleyici uygulamanın adil, hakkaniyetli bir şekilde yeniden
tanzim edilmesini hedefliyoruz. Milliyetçi Hareket Partisinin önergesi de bu
mahiyettedir.
Adil
olmakta fayda vardır sayın milletvekilleri. Ah almayın, beddua almayın, iyi gün
görmezsiniz; tavsiye etmem, istemem. 2 bin civarında maarif müfettişi gözlerini
dikmiş Genel Kurulu izliyor. Biz görevimizi yaptık, takdir çoğunluk partisinin
ve onun sayın üyelerinin vicdanlarınındır. 
Şimdi,
iki haftadır bu kanunu görüşüyoruz, bu hafta da sabahlayarak, birbirimize Çin
işkencesi ederek burada güya bir iş yapıyoruz, güya yasama faaliyeti yapıyoruz.
Biz de diyoruz ki çekincelerimizi koyuyoruz, söylüyoruz ancak her şeye rağmen
yasama faaliyetinin belli bir olgunluk içinde geçmesini arzu ediyoruz.
Müteaddit defalar söylediğimizi gene söylüyoruz. İktidarın eleştirilere
tahammül sınırı önemlidir. Parlamentonun çalışmasının ana koşullarından biri
budur.
Değerli
milletvekilleri, ikincisi, sahnedeki sanatçı alkış sever. Sahnedeki sanatçı
yuhalanırsa mikrofonu bırakır, çeker gider. Siz sahnedeki sanatçı mısınız? Siz
siyasetçisiniz. Size övgü de olacak, yergi de olacak. Siyasetçinin yergi
karşısında hiddetlenmesinin, celallenmesinin, reflekslerini çok nizami olmayan
yollarla yerinden sataşmayı bir yerinden tacize, kürsüdeki hatibi taciz eder
noktaya getirmesinin size, bize, Parlamentomuzun itibarına bir hayrı yoktur.
Sayın
Cumhurbaşkanını çok sevdiğinizi biliyorum, sevin. Milletin belli bir kesiminin
çok sevdiğini biliyorum, sevsin. Milletin belli bir kesiminin de çok
sevmediğini biliyorum, bırakın onlar da sevmesin, bırakın sevmesin, bu kadar
basit. (CHP sıralarından alkışlar) 
Yani,
Sayın Cumhurbaşkanına kimsenin hakaret etmemesi gerekir, evet, ama Sayın
Cumhurbaşkanını eleştireceğiz, dün de söyledim.
İLKNUR
İNCEÖZ (Aksaray) – Eleştiriyle hakareti karıştırmayın.
ENGİN
ALTAY (Devamla) – Arkadaş, üç ay önce burada söyledim, 15 Temmuzdan önce,
tutanaklara geçti. Cumhurbaşkanına diktatör demek siyasi bir eleştiridir,
nokta.
HAMZA
DAĞ (İzmir) – Değildir.
ENGİN
ALTAY (Devamla) – Böyle yüzlerce tutanak var arkadaşım, yüzlerce. Yani, Sayın
Cumhurbaşkanı da…
HAMZA
DAĞ (İzmir) – Ayıp oluyor Engin Bey, sen yapma bari!
ENGİN
ALTAY (Devamla) – Ya bunu yüz kere yaptım, sesiniz çıkmıyordu, ne oluyor ben
onu anlamıyorum. 
HAMZA
DAĞ (İzmir) – Neyi ya?
ENGİN
ALTAY (Devamla) – Bu kürsüden Sayın Cumhurbaşkanına çok defa biz bu eleştiriyi
yaptık. Diktatöryal bir yaklaşım, diktatöryal bir anlayış, diktatöryal bir
tutum içinde iş ve işlem yapıyor dedim, dedim arkadaş, yine derim. Bakın,
burayla meşgul olmayın, başka bir yerle meşgul olun, şununla meşgul olun:
Avrupa Parlamentosu bir karar aldı, değil mi? Buradan diyorum ki Avrupa
Parlamentosuna: Hadi oradan! Siz de deyin hadi oradan! Hiç bunda tereddüt yok.
Ulusal meselelerde… Yani, elbette, Türkiye’de biz demokrasi standartlarının
Avrupa istediği için değil, bu millete yakıştığı için, bu milletin hakkı olduğu
için en maksimum seviyeye… Yani, Finlandiya’daki demokrasi standartları bu
milletin hakkı değil mi? Hakkı. E ne güzel, Sayın Cumhurbaşkanı 15 Temmuzda
milleti sokağa davet etti değil mi, çıkıldı. Niye çıkıldı sokağa? Demokrasiyi
korumak için çıkılmadı mı kardeşim? Demek ki sokağa çıkılması lazım. Ama Sayın
Cumhurbaşkanına ya da 65’inci Hükûmete yönelik; milletin ekonomik, akademik,
demokratik, sosyal talepleri için, demokrasi talepleri için, temel hak ve
özgürlükleri için insanlar sokağa çıkınca sen bunu engellersen sana “demokrat”
demezler “otokrat” derler işinize gelse de gelmese de. İnşallah, beni
dinliyordur Sayın Cumhurbaşkanı. Buradan rica ediyorum: Lütfen, 14 Temmuz
ayarlarınızdan çıkın. Ne güzel, 16 Temmuz ayarlarındayken Türkiye’nin ağzının
tadı gelmişti. Bedel ödemiştik ama millet geleceğe güvenle bakmaya başlamıştı.
Şimdi, Sayın Cumhurbaşkanı döndü 14 Temmuz ayarlarına, Türkiye’nin huzuru
kaçtı. Ülkenin huzuru kaçarsa o milletin Sayın Cumhurbaşkanına olan sevgisi de
onu orada tutmaya yetmez -tutmaya derken sandık marifetiyle tabii- ya da o
milletin ona olan sevgisi bir dahaki dönem bu sıraları size vermez. Benden size
tavsiye, ister dinleyin ister dinlemeyin.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Altay.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
83’üncü
maddede Komisyonun redaksiyon talebi vardır.
Buyurun.
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Sayın
Başkan, görüşülmekte olan 405 sıra sayılı Kanun Tasarısı’nın 83’üncü maddesinde
geçen “EK MADDE 20” ibaresinin “EK MADDE 21” şeklinde değiştirilmesini arz ve
teklif ederiz.
BAŞKAN
– Komisyonun talep ettiği redaksiyon talebi kanun yazımı sırasında
Başkanlığımızca yerine getirilecektir.
Şimdi,
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Bir
açıklama yapmak durumundayız: Sayın milletvekilleri, Bursa Milletvekili Ceyhun
İrgil ve arkadaşlarının 2547 sayılı Yükseköğretim Kanunu’na, yükseköğretim
kurumu kapatıldığı için işsiz kalanların intibaklarını konu edinen bir geçici
madde eklenmesi ile yine aynı kanuna kadro fazlası olan üniversitelerde
doktorasını tamamlamış olan Öğretim Üyesi Yetiştirme Programı kapsamındaki
araştırma görevlilerinin ihtiyaç bulunan üniversitelerin kadrolarına atanmasını
konu edinen bir ek madde ihdasına dair iki önergesi vardır. Bu önergeler,
42’nci maddenin görüşmelerinden sonra verilmesi gerektiği ve işlem sırası
geçtiği için işleme alınmamaktadır.
Şimdi,
84’üncü madde üzerinde iki önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 312 sıra sayılı Kanun Tasarısı’nın 84’üncü maddesinde yer alan “tarihinde”
ibaresinin “tarihinden itibaren” şeklinde değiştirilmesini arz ve teklif
ederiz. 
 Garo Paylan Sibel
Yiğitalp Adem Geveri
 İstanbul Diyarbakır Van
 Mehmet Emin Adıyaman  Berdan
Öztürk
 Iğdır  Ağrı
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 84’üncü
maddesinin “Bu kanun 1.1.2018 tarihinde yürürlüğe girer” şeklinde
değiştirilmesini arz ve teklif ederiz.
 Ömer Fethi Gürer Metin
Lütfi Baydar Ceyhun İrgil
 Niğde Aydın Bursa
 Atila Sertel Bülent
Yener Bektaşoğlu Murat Emir
 İzmir Giresun Ankara
 Özkan
Yalım
 Uşak
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde, Uşak Milletvekili Sayın Özkan Yalım. (CHP sıralarından
alkışlar)
ÖZKAN
YALIM (Uşak) – Sayın Divan, Değerli Bakan, çok değerli çalışma arkadaşlarım;
hepinizi selamlıyorum.
Evet,
Sayın Bakanım, ilk önce, ben tekrar düne dönmek istiyorum, Adana’daki bu çok
acı olaya. Aladağ’daki bu 11 çocuğumuzun, aynen dünkü dediğim gibi, en kötü
şekilde, ölümün en kötüsünü tadarak ölen bu 11 çocuğumuzun ahları, günahları
bizlerin boynunda. Onun için, haziran ayında bu kontrolü yapan kişilerin
tespitlerinin yapılıp, muhakkak gerekli cezaları aldırmanızın, buradan
hepimizin görevi olduğunu özellikle belirtmek istiyorum. Sekiz yıl önce
Konya’da ölen 18 çocuğumuzun da aynı şekilde olması gerektiğinin buradan altını
çiziyorum, çünkü Konya’da ölen 18 çocuğumuzun da hiçbir faili bulunmamaktadır
şu anda. Bu birinci konumuzdu.
Şimdi,
maddelerle ilgili aslında konuşacaktım, ancak Engin Başkanım gayet güzel bir
şekilde değerlendirdi. 2.400 müfettiş bizleri dinlemekte ve onların da
haklarını savunmaktayız, bunu bu şekilde kapatıyorum.
Diğer
taraftan, çok sayıda telefon ve de özellikle mailler geldi. Sayın Bakan, dün
müjdeli haberi verdiniz, 1.500 engelli öğretmenin şubat ayında atanacağını
belirttiniz. 
Peki,
dünkü bu müjdeden sonra, diğer öğretmenlerin, atama bekleyen öğretmenlerin -yüz
binlerce öğretmen var çok değişik dallarda- onların kaçının atanacağıyla ilgili
ne zaman rakam ve ay vereceksiniz? Bunu da sizden özellikle bekliyoruz, ben de
onların buradan sözcüsü olarak bunu size soruyorum lütfen.
Şimdi,
biraz önce Engin Başkanım çok güzel konulara değindi, ben de onu
pekiştireceğim. Sayın Cumhurbaşkanı Avrupa Birliğine ne dedi? “Hadi len
oradan!” dedi, “Biz sizi tanımıyoruz.” dedi, vesaire, vesaire, “Avrupa Birliği
olmazsa, işte, Şanghay Beşlisi…” vesaire. 
Değerli
milletvekili arkadaşlarım; bakın, 15-16 Temmuz gecesi sokağa çıkan, demokrasiye
sahip çıkan bu vatandaşlar Avrupa Birliğine vizesiz gitme, gezme hakkını hak
eden insanlardır. Bunların haklarını almak için Avrupa Birliğiyle ilk önce
onların istedikleri şartları değil, bizlerin de istediği şartları ama
insanların haklarını, insanların demokrasisini, insanların özgürlüğünü
kısıtlamadan, hiçbir televizyon ekranını kapatmadan, gazetecileri içeriye
sokmadan, akademisyenleri içeri almadan, o almadığımız günler, o günler
geldiğinde, inanın, Avrupa Birliği bizi kendiliğinden içeri alacaktır, Avrupa
Birliğine kendiliğimizden üye olacağız.
Bunun
yanında, bu “Hadi oradan!” dedikten sonra neler oldu? Bakın, değerli
milletvekili arkadaşlarım; bugün dolar 3,52 oldu, euro 3,75 oldu. Asgari
ücretle çalışan bir işçimiz, bir vatandaşımız bundan yirmi gün önce bu cep
telefonunu almak için iki ay çalışıyordu. Değerli Bakan, bugün bu cep
telefonunu almak için asgari ücretli üç ay çalışacak yani sizlerin yaptığı en
ufak yanlış bir hareket bizim asgari ücretlimize, öğretmenimize, bütün
vatandaşımızın cebine zarar vermektedir. Onun için, yaptığımız her hareketin
vatandaşımızın cebine, millî bütçemize zarar verdiğini, ülke ekonomimizi dipten
dibe vurduğunu özellikle belirtmek istiyorum. O kadar dipten dibe vurdu ki
bakın, son iki ayda ÖTV zamlarından akaryakıt yüzde 18 arttı. Bugün nakliyeci
kontağını çalıştıramıyor, çeviremiyor kontağını çünkü akaryakıt -motorin- şu
anda 4,5 TL oldu. Bekleyin, dolar böyle giderse, ben şimdiden size buradan
teyit ediyorum, en fazla bir ay içinde motorin 5,5 TL olacak arkadaşlar ve de
bundan sonra ne yiyecek olduğumuz ekmek ne oturduğumuz koltuk evimize
gelebilecek. Onun için, sizleri, buradan, ilk önce Sayın Cumhurbaşkanı,
Başbakan ve bakanlar ve de milletvekilleri olarak vatandaşımızın hakkını
korumak adına yaptığımız hamleleri, yapacak olduğumuz kanunları ve de konuşacak
olduğumuzu -ister Avrupa Birliği olsun ister Şanghay olsun- daha dikkatli
konuşmaya, ekonomimizin daha doğru gitmesine… Sizleri hep birlikte bu göreve
davet ediyorum. Çünkü, vatandaşımızın haklarını savunmanın bizim, hepimizin
boynunun borcu olduğunu buradan tekrar beyan ediyorum.
Sizleri
bu yanlıştan bir an önce dönmeye davet ediyorum, Genel Kurulu saygı ve
sevgilerimle selamlıyorum. (CHP sıralarından alkışlar)
BAŞKAN
– Teşekkür ederiz Sayın Yalım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 312 sıra sayılı Kanun Tasarısı’nın 84’üncü maddesinde yer alan “tarihinde”
ibaresinin “tarihinden itibaren” şeklinde değiştirilmesini arz ve teklif
ederiz.
Sibel Yiğitalp
(Diyarbakır) ve arkadaşları 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Diyarbakır Milletvekili Sayın Sibel Yiğitalp, buyurun. (HDP
sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; konuşmama
başlamadan önce ben Sayın Bakana bir teşekkür etmek istiyorum. Dün burada çözüm
sürecine ilişkin çok olumlu bir cümle sarf etmişti, dedi ki: “Bir çocuk dağda,
bir çocuk askerde ve biz ölümleri durdurmak için çözüm sürecine girmiştik.” Bu
çok değerli bir şeydir ama bunu bugünlerde söyleyebilmek de ayrıca bir
değerdir, bir cesarettir. Çünkü, sabah ayrı söyleyen, akşam ayrı söyleyen, bir
hafta önce kükreyen, bir hafta sonra özür dileyen bir siyaset olduğu için böyle
şeyler karşısında istikrarlı durabilmek de ayrıca bir cesaret ister. O yüzden,
bir kadın olarak, bir anne olarak sizi barışın önünde ve barışın sahiplenilmesi
noktasında da gerçekten kutluyorum.
SALİH
CORA (Trabzon) – Barışa saygı göstermeyen sizsiniz maalesef.
SİBEL
YİĞİTALP (Devamla) – Şimdi, 2012 tarihine baktığımızda, ben 2012’ye şöyle bir
kısaca baktım, BDP yani o dönemin milletvekili arkadaşlarımıza, yine bu Kürt
sorununa dair, tamamen dokunulmazlık kapsamında olan konuşmalara ilişkin
kes-kopyala-yapıştır üzerinden yine onlarca yıllık hapis cezaları isterken AKP
vekillerininkine baktım, nedir dokunulmazlık kapsamındaki dosyaların içeriği
diye. Okuyorum ve gerçekten okurken de çok yüzüm kızararak okuyorum: İhaleye
fesat karıştırma, zimmet, kamu taşıma biletlerinde kalpazanlık, resmî evrak ve
kayıtlarda sahtecilik, ihaleye fesat karıştırmak. Bunun gibi onlarca yüz
kızartıcı suçtan dolayı dokunulmazlık üzerinden mahkemeler açılmış. Ama baktığınızda,
bir hukukî işlem yapılmış mı, bilmiyoruz; basına yansıyan bir şey var mı,
bilmiyoruz. Zaten basın da sizin güdümünüzde, tahakkümünüzde olduğu için, özgür
basın da susturulduğu için bu konuda bir işleyişe ve bilgiye erişmek de
ne yazık ki imkânlar dâhilinde değil.
Şimdi
orayı geçiyorum, buraya geliyorum, Fetullahçı terör örgütüne karşı methiye
dizenlere bakıyorum: Bugünün Başbakanı Fetullah Gülen Hoca için ki “Hoca
Efendi” diyordu, “Hazreti Hoca” vesaire… Pardon, önce Cumhurbaşkanından
başlayarak… “Buradan okyanus ötesine mesajlar olduğuna göre bizim de bu mesajı
verenlere bir cevabımız olması lazım. Okyanus ötesinden bu sürece destek veren
tüm kardeşlerimi kutluyorum.” ve bunun gibi onlarca methiye var; Başbakanın
var, bakanların var, milletvekillerinin var. 
Diğer
tarafa bakıyorsunuz, bir memur, bir öğretmen, bir öğrenci bankadan kredi
çektiği için, oradaki yurtta kaldığı için ya da çok küçük sebeplerden dolayı
işinden alınıyor, cezaevlerine atılıyor, ağır insanlık suçlarına maruz kalıyor
ve bu ülkenin Cumhurbaşkanı şunu söylüyor: “Allah bizi affetsin. Biz onlara ne
istediyse verdik.” Ama o yargılanmıyor. O, küçücük bir para çektiği için ya da
gidip kredi çektiği için ya da gidip yurtta kaldığı için ağır cezalarla
cezalandırılırken, bu işin başında olan, bu işin iktidarını beraber
paylaşanlar, ortaklaşanlar ve bu organize suç örgütünün ortağı olanlar şu an,
şu sıralarda oturup gece gündüz bizim milletvekillerimizin dokunulmazlık
kapsamında yaptığı konuşmaları suç olarak görüyorlar. Bu kadar çifte standardın
olduğu yerde, bu kadar yalanın dolanın olduğu yerde bu ülke tabii ki krize
girer, tabii ki bu ülke kaosa girer, tabii ki bu ülkede savaş devam eder ve kan
akmaya devam eder. Önce kendi gerçekliğinizi sahiplenecek kadar yürekli olmanız
gerekir. “Evet, biz Fetullah Gülen’le beraberdik. Biz Fetullah Gülen’e şu
belediyeyi, bu ihaleyi verdik, orada okul yaptırdık ve hatta gidip o okulun
açılışında beraber kurdele kestik ama biz o kurdeleyi kestiğimiz için
-milletvekiliyiz ya da bakanız- suçlu olamayız, Allah bizi affetsin.”
diyebilin. Ama, o insan o okula gittiği için cezalandırılacak. Böyle bir çifte
standardın olduğu bir yerde, böyle ahlaksızca bir yaklaşımın olduğu bir yerde
insanların sizin yargınıza güveneceğine inanıyor musunuz? Veya bizim belediye
başkanlarımızın, milletvekili arkadaşlarımızın cezaevinde olmasının siyasi bir
sebep olduğunu ısrarla vurguladığımız hâlde burada terör üzerinden veya farklı
sebepler üzerinden bize saldırıyı kabul edeceğimizi mi düşünüyorsunuz? Bizler
şunun arkasındayız: Bugün Fetullah Gülen Cemaatiyle bire bir siyasi kanadın
içinde olan sizlersiniz ve organize suç işleyen de sizsiniz. İhale veren,
bankasının açılışına giden, bankasına milyarlarca dolar para yatıranlar bu
sıralarda otururken gariban çocukları cezaevlerinde yurtlardan veya başka
şeyler üzerinden yargılanıyor ve o da yetmemiş gibi bizim dokunulmazlığımızın,
kürsü dokunulmazlığımızın önünde olan bütün konuşmalar müebbet hapislerle, ağır
onlarca cezalarla yargılanmaya çalışılıyor ve bize de kalkıp burada demokrasi
dersi veriliyor. Ben kendilerinin demokrasi konusunu bir daha okumaya davet
ediyorum, demokratik ülkelerin nasıl yönetildiği konusunda da bir daha bir
çabaya girmelerini, bir cümle kurmadan önce biraz altını doldurmalarını umut
ediyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yiğitalp.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
85’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 312 sıra sayılı Kanun Tasarısı’nın 85’inci maddesinde yer alan “Bakanlar
Kurulu yürütür” ibaresinin “Bakanlar Kurulu tarafından yürütülür” şeklinde
değiştirilmesini arz ve teklif ederiz. 
 Sibel Yiğitalp Adem
Geveri Mehmet Emin Adıyaman
 Diyarbakır Van Iğdır
 Berdan Öztürk Mahmut
Toğrul Garo Paylan
 Ağrı Gaziantep İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Gaziantep Milletvekili Sayın Mahmut Toğrul. (HDP sıralarından
alkışlar)
MAHMUT
TOĞRUL (Gaziantep) – Teşekkürler Sayın Başkan.
Bu
vesileyle Genel Kurulu saygıyla selamlıyorum. 
Değerli
arkadaşlar, bu taslağın içerisinde özellikle üniversitelerle ilgili çok ağır
disiplin yönetmeliklerini, üniversite öğretim üyelerini neredeyse çalışamaz
hâle getiren yasaları burada geçirmeye başladık. Biliyorsunuz, üniversiteleri
suç merkezi gibi gören 12 Eylül anlayışı maalesef günümüzde AKP’ye de sirayet
etmiş görünüyor. Tüm rektörleri kendileri atıyor, Cumhurbaşkanı atıyor yine YÖK
Başkanını hem süper savcı yapıyor hem yargıç yapıyor. 
Değerli
arkadaşlar, üniversiteler ortak yaşam alanlarıdır. Dolayısıyla ortak yaşam
alanının ilkeleri olur. Ortak yaşam alanının ilkelerinin yasalaşması gerekir
burada. Biz burada 29’uncu maddede -aslında 12 maddeden oluşan bir ortak yaşam
ilkeleri- üniversitenin bileşenlerinin ortak yaşam alanları olarak 12 maddenin
yasalaşmasını istedik. Tüm üniversite bileşenlerinin tabii ki bunları
benimsemesi gerektiğini yasalaştırmamız gerekir. Neydi bunlar? 
1)
Birbirlerinin hak, özgürlük ve onuruna saygılı davranır. 
2)
Bilimsel araştırmalarda eğitim sürecinde ve gündelik ilişkilerde eşitlik ilkesi
uyarınca hareket eder.
3)
Uzmanlık alanları, akademik ve idari unvanlar diğer çalışanlar ve öğrenciler
üzerinde bir baskı ve yıldırma aracı olarak kullanılamaz. 
4)
Bilginin üretilmesinde, öğrenim ikliminin örgütlenmesinde ortak çalışma, bilgi,
deneyimlerin paylaşımını ve dayanışmayı esas alır.
5)
Derslerin demokratik bir iklimde işlenmesini, öğrencilerin derslere ve
öğrenimin her sürecine katılımını, soru sormasını ve eleştirmesini teşvik eder.
6)
Bütün bilimsel, sanatsal ve felsefi etkinlikleri herkesin yararlanmasına açık
tutar, bu etkinlikleri ticari kazanç konusu yapmaz. 
7)
İntihal, kopya, çarpıtma gibi akademik hilelere ve etik ihlallere başvurmaz ve
bu tür yollara başvuranlara karşı ortak tavır geliştirir.
8)
Kadrolu, güvenceli istihdam ve insanca çalışma koşulları için mücadele eder.
9)
Ortak yaşam alanı içinde ve dışında baskıya maruz kalan kişi ve kurumlarla
dayanışma içinde olur.
10)
Toplum sağlığı için risk içeren durumların tespit edilmesi ve buna yönelik
bilimsel çalışma yapılması konusunda sorumluluk üstlenir.
11)
Üniversitenin ve toplumun ortak yaşam alanlarının korunması ve geliştirilmesi
için gerekli önlemleri alır ve bu konuda toplumun bilgilendirilmesini sağlar.
12)
Uluslararası anlaşmalarla güvence altına alınmış olan hak ve özgürlükleri ihlal
etmez ve ihlal edilmesi durumunda bunu yapanlara karşı ortak tavır geliştirir.
Değerli
arkadaşlar, üniversiteler için yasalaşması gereken bunlardır. Üniversiteleri
disiplin yönetmelikleriyle suç ve ceza girdabında bir baskı aracına, bir baskı
ortamına dönüştürmekle üniversitelerin gelişimini sağlayamazsınız. 
Bakın,
dün, burada, üniversitelerin özellikle yaşanmaz hâle geldiğini, bilgi
üretilemez hâle geldiğini, demokratik iç işleyişinin artık mümkün olmadığını,
demokratik ve mali özerkliğinin tamamen ortadan kaldırıldığı ve biat kültürünün
egemen kılındığı bir ortama dönüştüğünü hepimiz biliyoruz. Üniversiteler
özgürce tartışmanın olduğu alanlardır. Üniversite biat etmez; üniversite
sorumluluk duyar, bu ülkenin meselelerine sorumlulukla yaklaşır ve gerekli
çözüm yolları konusunda ön açıcı olur. 
Bakın,
bu ülkede yıllardır yaşanan bir Kürt sorunu var ama bugüne kadar bizim
üniversitelerimizde bu konu bir tez konusu dahi yapılamamıştır. Nedenleri,
sonuçları ve bugün yaşadığımız bu koşulların nasıl ortadan kaldırılacağına dair
bir tez bile ileri sürülememiştir. Dolayısıyla, üniversitelerle ilgili bu
yapılanların, bu tasarı kapsamında yapılanların sorunlarımıza derman
olmayacağını bilmemiz gerekir. Üniversitelere yapılması gereken, biraz önce
saydığım bu 12 ortak yaşam ilkesinin belirlenmesi ve bunların yasallaşmasıdır.
Eğer bunlar olursa ancak üniversiteler özerkleşir, özgürleşir ve bilim üretir. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Toğrul.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum. Kabul edenler… Kabul etmeyenler… Madde kabul edilmiştir. 
Sayın
milletvekilleri, üçüncü bölümde yer alan maddelerin oylamaları tamamlanmıştır. 
Hükûmetin
görüşülmekte olan 405 sıra sayılı Kanun Tasarısı’nın 37’nci maddesinin yeniden
görüşülmesine ilişkin İç Tüzük’ün 89’uncu maddesine göre verdiği ve bugünkü
birleşimin başında kabul edilen talebini Başkanlık yerine getirecektir. 
Şimdi
37’nci maddeyi yeniden görüşmeye açıyorum.
37’nci
madde üzerinde söz isteyen yok.
Soru
yok.
Madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 37’nci maddesinin tasarı metninden
çıkarılmasını arz ve teklif ederiz. 
 Mehmet Muş Engin
Altay Erkan Akçay
 İstanbul İstanbul Manisa
 Mahmut Toğrul Mehmet
Doğan Kubat
 Gaziantep İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Gerekçeyi okutuyorum:
Gerekçe:

Düzenlemenin
yeniden değerlendirilmesine ihtiyaç bulunduğundan madde metinden çıkarılmıştır.

BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Böylelikle
kabul edilen önerge doğrultusunda 37’nci madde metinden çıkarılmıştır. 
Kanun
yazımı sırasında madde numaraları teselsül ettirilecektir. 
Sayın
Bakan, oylamadan önce mi yapacaksınız konuşmanızı, sonra mı?
MİLLÎ
EĞİTİM BAKANI İSMET YILMAZ (Sivas) – Sayın Başkanım, sonra yapayım, daha iyi.
BAŞKAN
– Evet, bence de.
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum.
Sayın
milletvekilleri, oylama işlemini başlatıyorum.
(Elektronik
cihazla oylama yapıldı) 
BAŞKAN – Sayın milletvekilleri, 405 sıra sayılı Kanun
Tasarısı açık oylama sonucu:




“Kullanılan oy sayısı


:


253








Kabul


:


227








Ret


:


26 


(x)








Kâtip
  Üye
Mücahit Durmuşoğlu
Osmaniye


Kâtip Üye
Ali Haydar Hakverdi
Ankara”




Bu
şekilde tasarı kabul edilmiş ve kanunlaşmıştır.
Millî
Eğitim Bakanı Sayın İsmet Yılmaz, size bir teşekkür konuşması vereceğim.
Buyurunuz.
(AK PARTİ sıralarından alkışlar)
MİLLÎ
EĞİTİM BAKANI İSMET YILMAZ (Sivas) – Sayın Başkanım, değerli milletvekilleri;
öncelikle, bu tasarıya vermiş olduğunuz destek için sonsuz teşekkür ediyorum. 
On
gündür yüce Meclisin önündeyiz ve yüce Mecliste yaklaşık bin yüz yirmi dakika
muhalefet tarafından -yirmi saat, ki fazlası olabilir- konuşuldu, iktidar ise
bu yasa görüşülürken altmış dakika kullandı yani bir şeyin yüzde 95’i
muhalefete yüzde 5’i iktidara verildi.
ERKAN
AKÇAY (Manisa) – Sayın Bakan, verilmedi, herkes hakkıyla… Lütufta mı bulundunuz,
böyle bir şey olabilir mi?
MİLLÎ
EĞİTİM BAKANI İSMET YILMAZ (Devamla) – Bunun fazlası var da…
Yine,
bir başka husus; bakın, Nihal Atsız 1944 yılında yargılandı, muhterem -dakikama
riayet edeceğim- diyor ki: “Cumhuriyet lafta kalmıştır, idare şekli
diktatörlüktür.” Dolayısıyla da hem 1944’teki yönetime hem 1950’deki hem de
daha sonra Özal dâhil her gelene diktatörlük denilmiştir ancak bütün dünya
toplumlarının kafasında diktatör şudur: Tankın arkasında saklanıp da halkın
üzerine tankla gidenlere diktatör denir, halkıyla beraber tanka karşı durana
ise hiçbir literatürde diktatör denmez. (AK PARTİ sıralarından alkışlar) 
Bir
başka husus, Başkanım “Maarif müfettişlerinin ders kurumlarına girmesine
müsaade edilmiyor.” denildi. Bu doğru bir şey değil. Bir başkası “Aşçı olanlara
bunlarla imkân tanınacak mı?” dedi. Teknisyen unvanı verilecek. 
Yine
bir başka sayın vekilimiz “Özel öğretim kurumlarında özel okul ve
rehabilitasyon merkezlerinde rehber öğretmen…” Özel eğitim ve rehabilitasyon
merkezlerinde destek eğitimi uygulayacak uzman öğretici ihtiyacı ve zorunluluğu
bulunmaktadır ancak bu alanlarda mezun yeterli değildir ve çalışan da eleman
bulunamadığından Talim Terbiye Kurulu Başkanlığının bir uygulamasıyla eğitim
fakültelerinin felsefe gibi yakın bölümleri mezunlarına kurslar
düzenlenmektedir. 2016 yılında 2.275 kursiyere rehberlik, 3.852 kursiyere
destek eğitim programında uzman öğreticilik kursu verilmiştir.
Muhterem
Başkanım, bir başka husus: “Şube müdürlerinin ataması yapılacak mı?” Danıştay
İdari Dava Daireleri Kurulu var. Dava Daireleri Kurulu “Bu dosya Danıştay 2.
Dairesinin mi, yoksa 16. Dairesinin görev alanında çatışma olduğundan müşterek
oluşturulacak kurulca karara bağlanması gerekir.” diyor. Bu karar çıktığında
kararın hükmünü yerine getireceğiz. 
NURETTİN
DEMİR (Muğla) – Üç sene geçti Sayın Bakan.
MİLLÎ
EĞİTİM BAKANI İSMET YILMAZ (Devamla) – Bir başka sayın vekilimizin “Binaların
Yangından Korunması Hakkındaki Yönetmelik 2007 yılında çıkmış ama buradaki bazı
şeylere itiraz etmişsiniz?” diye bir şeyi oldu, suçlama diyeyim. Bu yönetmeliği
biz çıkarmadık. Bu davada taraf biz değiliz. Yani tashihi kararda da
bulunmayın, itiraz ediyorsunuz diye. Bu yönetmelik, İçişleri Bakanlığı ve
Bayındırlık Bakanlığının ortak yönetmeliğidir. Bizim, kendi çıkarmadığımız
yönetmeliğe bir taraf olabilme gibi durumumuz söz konusu değil. 
Son
olarak da Başkanım, yine bir başka husus: “Yabancı dil eğitimi Türkiye’de
yasak.” diye kardeşlerimiz bir söz söyledi. Bakın, Yasa 2923 diyor ki: “Türkiye
vatandaşlarının günlük yaşamlarında geleneksel olarak kullandıkları farklı dil
ve lehçelerin öğrenilmesi için Özel Öğretim Kurumları Kanunu hükümlerine tabi
olmak üzere özel kurslar açılabilir.” Demek ki yasak değil. 
MAHMUT
TOĞRUL (Gaziantep) – Kapattınız Sayın Başkan.
MİLLÎ
EĞİTİM BAKANI İSMET YILMAZ (Devamla) – “Bu kurslarda ve diğer kurslarda aynı maksatla
dil dersleri oluşturulabilir.” Yasak değil. 
Yine
devam ediyoruz: “Özel Öğretim Kurumları Kanunu hükümlerine tabi olmak üzere
Türk vatandaşlarının günlük yaşamlarında geleneksel olarak kullandıkları farklı
dil ve lehçeler için Bakanlar Kurulu kararıyla tespit edilir ve kurum
açılabilir.” Böyle bir kanun olduktan sonra… Biraz önce dedik ya çoğunluk
azınlığın haklarını korusun diye. Bundan daha güzel olur mu? 
Dolayısıyla
da Türkiye geçmişe kıyasla her alanda, demokratik alan da dâhil olmak üzere,
iyiye gidiyor. Eksiklerimiz var mı? Var. Ancak hep beraber -Türkiye hepimizin-
eksiklerimizi düzelteceğiz.
Bizim
iddiamız şu: Her şeyi mükemmel yapmadık, her şeyi iyi yapmadık ama geçmişe
kıyasla her şeyi daha iyi yapmak için gayretle çalışıyoruz.
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyoruz Sayın Bakan.
Sayın
milletvekilleri, birleşime on beş dakika ara veriyorum. 
Kapanma Saati: 00.36
DOKUZUNCU OTURUM
Açılma Saati: 01.15
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 

-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin Dokuzuncu
Oturumunu açıyorum.
2’nci sıraya
alınan, Türkiye Cumhuriyeti Hükümeti ve Rusya Federasyonu Hükümeti Arasında
TürkAkım Gaz Boru Hattı Projesine İlişkin Anlaşmanın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
2.- Türkiye Cumhuriyeti Hükümeti ve Rusya
Federasyonu Hükümeti Arasında TürkAkım Gaz Boru Hattı Projesine İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/788) (S. Sayısı: 441) (x)
BAŞKAN –
Komisyon? Burada.
Hükûmet? Burada.

Komisyon Raporu
441 sıra sayısıyla bastırılıp dağıtılmıştır. 
Tasarının tümü
üzerinde Halkların Demokratik Partisi Grubu adına İstanbul Milletvekili Sayın
Garo Paylan… 
Sayın Paylan,
süreniz yirmi dakika.
Buyurun. (HDP
sıralarından alkışlar)
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum. 
Rusya’yla
bir anlaşma yapmışız; TürkAkım Gaz Boru Hattı Projesi. Haberiniz var mı? (AK
PARTİ sıralarından “Var, var.” sesleri”) Ne olduğunu biliyor musunuz? İçeriğini
biliyor musunuz? 
HÜSEYİN
KOCABIYIK (İzmir) – Gel anlatayım sana bütün detaylarıyla. 
GARO
PAYLAN (Devamla) – Peki, Hükûmet böyle bir anlaşma yaptı, hangi bakanlıkları
ilgilendirir? Önce Enerji Bakanlığını ilgilendirir, sonra Dışişleri Bakanlığını
ilgilendirir. Hangi bakan var burada?
AYŞE
SULA KÖSEOĞLU (Trabzon) – Ne fark eder? 
ORHAN
DELİGÖZ (Erzurum) – Ne alakası var? Bakan Hükûmeti temsil ediyor.
GARO
PAYLAN (Devamla) – Hangi bakanı ilgilendiriyor?
Baktığımızda,
arkadaşlar, Komisyonda tartışılmış, Dışişleri Bakanlığı Komisyonunda
tartışılmış. 
AYŞE
SULA KÖSEOĞLU (Trabzon) – Garo Bey, yirmi dakikayı böyle dolduramazsın!
HAMZA
DAĞ (İzmir) – Sen enerjiden anlıyor musun ya?
GARO
PAYLAN (Devamla) – Bakın, Dışişleri Bakanlığı Komisyonunda -okudum raporunu-
şöyle yazıyor: “Dışişleri Bakanlığı…”
Sayın
Başkan, böyle mi devam edeceğiz?
BAŞKAN
– Sayın milletvekilleri, lütfen dinleyelim. Cevap verilmesi gerekiyorsa
kalkarsınız kürsüden cevap verirsiniz, hepinize söz veririm.
HAMZA
DAĞ (İzmir) – Ne yapıyoruz? Aramızda sohbet ediyoruz. 
BAŞKAN
– Sayın Paylan, siz Genel Kurula hitap edin lütfen, karşılıklı konuşmayın.
Buyurun.
GARO
PAYLAN (Devamla) – Dışişleri Bakanlığı Komisyonuna rapor göndermiş. Şöyle
söylüyor Dışişleri Bakanlığı Komisyonu raporunda: “Enerji Bakanlığı yetkilileri
geldi, bilgi verdi, biz de ikna olduk bu boru hat projesi iyidir diye bir rapor
göndermişler.” Oysa, bakın, bu tarihî bir anlaşma. Çok kritik bir dönemden
geçiyoruz ve tarihî bir anlaşma. Yalnızca ekonomik, ticari bir anlaşma değil,
stratejik, siyasi bir anlaşma. Türkiye'nin geleceğiyle ilgili pek çok noktada
önemli parametreler içeren bir anlaşma. Bu anlaşma Dışişleri Bakanlığı
Komisyonunda gerekiyorsa hem Dışişleri Bakanı hem de Enerji Bakanı tarafından
sunulmalıydı. Ama maalesef Dışişleri Bakanlığı Komisyonunda böyle bir tartışma
yürümeden geçirilmiş ve buraya gelmiş. Buraya geliyoruz… Bakın, tarihî bir
anlaşma diyorum, burada mutlaka bize bir izahat verilmesi lazımdı arkadaşlar. Enerji
Bakanımız gelip bu anlaşmanın gerekçelerini, ne olacağını, anlaşmanın
parametrelerini bize anlatması gerekmez miydi? Neyin tepkisini veriyorsunuz? Bu
konuda bir izahat alsaydık belki daha rahat ikna olurduk ve vereceğimiz “evet”
ve “hayır” oylarını daha net belirleyebilirdik ama maalesef böyle bir izahatla
karşı karşıya değiliz ve Sanayi Bakanımızın riyasetinde bu anlaşmayı
görüşeceğiz. 
Değerli
arkadaşlar, Rusya’yla tarihî olarak hep inişli çıkışlı dönemlerimiz oldu,
savaşılan dönemler oldu, barış dönemleri oldu ve Rusya’nın hep -ortaokul
vatandaşlık bilgisi dersinden bahsedeyim- sıcak denizlere inme hayalleri vardı
ve hep sorunlar yaşadığımız bir ülkeydi. Biz de buna karşı uluslararası
dengelerde hep bir yere yaslanma, bir yerle iş birliği yapma, Rusya’nın bu
hayallerine karşı belli dengelere göre, o dengeleri kurma çabası içinde olan
bir ülke olduk Osmanlı Dönemi’nde de Türkiye döneminde de.
Baktığımızda,
geçen yıl bir uçak krizi yaşadık, bir uçak düşürüldü ve sonrasında boru
hatları, Türk Akım Projesi iptal edildi diye bir anlaşma geldi, haber geldi
Türk Akım Projesi iptal oldu diye, hatta ve hatta doğal gazın kesileceği
tehditleri oldu, bu ihtimaller ortaya çıktı tam kış arifesinde, hatırlayın. Bir
milletvekiliniz çıktı, “Gaz göndermezlerse tezek yakarız.” diyebildi ve
nihayetinde gaz kesilmedi ama bu riski yaşadık.
Ne
dedik o günlerde? Dedik ki: Biz bu gaz tedarikiyle ilgili kaynağı
çeşitlendirmeliyiz. Çünkü rakamlar var arkadaşlar. 4 boru hattından bize gaz
geliyor. Bir: Rusya’yla batı hattından geliyor. Bu, Marmara’yı besleyen, en
önemli hat bu, batı hattından geliyor Ukrayna ve Bulgaristan üzerinden.
İkincisi: Mavi Akım. 2005’te açıldı Mavi Akım. Oradan ciddi bir 16 milyar
metreküplük gaz geliyor. Batı hattından 15 milyar, İran üzerinden 10 milyar metreküp
geliyor ve Azeri gazı da 6 milyar metreküp. Bunların kapasiteleri bunlar. Boru
hatlarının kapasitesinin yüzde 64’ü Rusya’yla, yani üçte 2’si. Boru hatları,
biliyorsunuz, sürekli bir tedarik içerir; geri kalanlar, tankerle gelenler
sürekli bir tedarik içermez çünkü depolama imkânı da yoktur, boru hatları
esastır. Boru hatlarının üçte 2’si Rusya üzerinden. 
Şimdi,
uçak krizi sonrası, bir yanda “Tezek yakarız.” dendiğinde “Ya, bir dakika, biz
bu kaynağı çeşitlendirelim.” denmişti. Başbakan bunu söyledi, Müstafi Başbakan
bunu söyledi, Sayın Davutoğlu. Enerji Bakanı Sayın Berat Albayrak “Biz bu
kaynakları çeşitlendireceğiz. Böyle sürmez. Üçte 2’si bir yerden, bir
tedarikçiden olamaz.” dedi. Ancak, baktığımızda, ne hikmetse, buraya bu anlaşma
imzalandı. Hangi parametrelerle imzalandı, hangi siyasi çerçeveyle imzalandı,
bununla ilgili bir izahat yok ve siz tepki de vermiyorsunuz. 
Değerli
arkadaşlar, doğal gazı depolamayla ilgili bazı çabalara girişildi, Tuz Gölü’nün
altına, LNG hatlarıyla. Ama bu da yetmez. Siz eğer ki kaynaklarınızın hâlâ üçte
2’sini bir ülkeden sağlıyorsanız ve “O ülkeyle yeni bir boru hattı yapacağım.”
diyorsanız, bu, kaynakların, daha fazla, bir ülkeyle bağımlı hâle gelmesi
demektir. Rusya da kendine bağımlı ettiği her ülkeden mutlaka bir şeyler ister.
Kafkas politikasına baktığımızda, kendine bağımlı hâle getirdiği ülkelerle
nasıl oynadığını çok iyi biliyoruz, Ukrayna’yı ne hâle getirdiğini çok iyi
biliyoruz. Bu çerçevede, “Bağımlılığı bu kadar yüksek bir ülke olarak ülkemiz
için bir kez daha, biraz daha bu bağımlılığı yükseltmek ne anlama gelir?”
hepimizin bu soruyu sorgulaması gerekir. 
Şöyle
diyor anlaşma, bir iki ifade söyleyeceğim: “Deniz bölümü” diyor, deniz bölümünü
Rusya inşa edecek, kara bölümünü ise biz inşa edeceğiz, Türkiye inşa edecek. Bu
anlaşmada, bakın, kara bölümünde şu yok: Şimdi, kara bölümünden 2 hat
geliyormuş, biri Türkiye’ye tedarik verecekmiş, biri transit olarak Batı Avrupa
ülkelerine gidecekmiş. Bu anlaşmada, bu transit geçiş ücretiyle ilgili herhangi
bir ibare yok. Hangi şartlarda anlaşıldığına dair bu geçiş ücretinin, herhangi
bir ibare yok. Bunu merak etmiyor muyuz, etmiyor musunuz gerçekten? Bir ödeme
yükümlülüğü konmamış. Neden yok, hangi şartlarla bu ödeme yükümlülüğü konmadı;
ülkenin hazinesine ne getirecek, ne götürecek, bu anlaşmada yok ve bir izahat
da yok. 
Rusya,
geçen yıl, anlaşmadan önce -Sayın Davutoğlu defalarca dillendirdi- bir indirim
yapacağını söyledi. Bu anlaşmada biz herhangi bir indirim de görmedik. Hangi
şartlarla anlaşıldı, hangi indirim yapılacak? Bizim tüketicimize yansıma… Hani
“İndirim yapılacak.” diye Enerji Bakanı söylemişti -gerçi dolar artık 3,5 oldu,
böyle bir ihtimal olduğunu düşünmüyorum ama- bu indirimi sağlayabildik mi,
sağlayamadık mı; anlaşmada herhangi bir şey yok. 
Ben
bir İstanbul Milletvekiliyim. Bu boru hatları İstanbul’a gelecek, “Karadeniz
Kıyısı” dediği şey -okuyalım- “Kıyıköy” diye geçiyor. Kıyıköy’den sivil toplum
örgütleri aradılar beni ve diyorlar ki “Bizim Kıyıköy’ümüz…” Kıyıköy’ü bilenler
bilir; ben çocukluğumda, gençliğimde çok gittim, her yıl da giderim son
yıllarda; İstanbul’un yeşil kalmış yerlerinden birisidir. Üçüncü köprüyle
beraber kuzey ormanlarının ortasından yardık ve kuzey ormanları ciddi bir
tehdit altında ve şimdi de biz boru hatlarını Kıyıköy’e sokacağız ve sonra o
boru hatları Yunanistan’a doğru devam edecek. Nereden devam edecek? Ormanların
içinden devam edecek arkadaşlar. Bir kez daha ormanlar yarılacak, kuzey
ormanları. 
Kanal
İstanbul’u da konuşuyorsunuz, o da doğayı tarumar edebilecek bir şey. Eğer ki
biz demokrasiden bahsediyorsak İstanbul halkının bu anlaşmadan haberi olması
lazım. İstanbul’a ne getiriyor, ne götürüyor -İstanbul vekilleri burada, 88
vekiliz- herkesin bunu sorgulaması lazım. Kıyıköy halkına da İstanbul halkına
da bunun hesabını vermemiz gerekir arkadaşlar. 
24
Kasım 2015’te Rus uçağı düşürüldü ve gaz akım projesi de durdu. Bakın, 24 Kasım
2015 bir milat ve biz 24 Kasımdan sonra Rusya’yla ciddi bir kriz yaşadık. 24
Kasımdan sonra Rusya’ya hasmane konuşmalar oldu ve daha sonra bizler Sayın
Cumhurbaşkanının konuşmalarında, Başbakanın konuşmalarında, milletvekillerinin
konuşmalarında Rusya’yla ciddi bir kriz yaşadığımızı düşünüyorduk. Suriye
politikasıyla ilgiliydi bu konuşma. Çünkü Suriye’de, bizler, stratejik derinlik
çerçevesinde -ben “stratejik sığlık” diyorum- Rusya’yı devre dışı bırakıp,
Suriye’deki Esad’ı devre dışı bırakıp -hâlâ bugün aynı şeyler söyleniyor-
mezhepçi bir anlayışla bir birlik sağlayacağımızı düşündük. Bu anlayışla
Suriye’deki yangına benzin döktük. Esad rejiminin “Terörist.” dediği unsurlara
silahlar gönderdik. 
Bayır
Bucak Türkmenlerini hatırlıyor musunuz? İki yıl boyunca bunu dillendirdiniz.
Önemliydi elbette, gadre uğrayan bir toplum ama bugün adlarını anan yok. Ben
bir yıldır veya altı aydır, üç aydır Bayır Bucak Türkmen’inin adını duyuranı
burada duymadım, hiç dillendirmiyorsunuz. 
Halep’te
mücadele eden insanlara -hani Esad rejimi onlara “Terörist.” diyor, bu anlamda
büyük bir paradokstur hepimiz için- bizler özgürlük savaşçısı, direnişçi,
cihatçı diyebiliyoruz. Bugünlerde orada siviller ölüyor. Geçen yıl Rusya’yla
kriz yaşarken her gün bütün televizyonlar Halep’teki o gadre uğrayan insanlarla
ilgili, sivillerle ilgili haberler yaparken bugün onların adlarını bile ananlar
yok arkadaşlar. 
Niçin
buralara savrulduk peki biz? Çünkü AB kriterlerinden, bakın, Avrupa Birliği
kriterlerinden biz Şangay kriterlerine doğru savruluyoruz, Şangay’a doğru
savruluyoruz. Şangay kriterleri nedir, sizlere söyleyeyim. Şangay kriterlerinde
kadın yoktur, Şangay’ın fotoğrafına bakın. Şangay’ın kriterlerinde özgürlük
yoktur, eşitlik yoktur. Onların gücü doğal gazdır, petroldür, silahtır ve
diktatörlüktür, tek adamlıktır. Oysa AKP’nin kuruluş yıllarına bakalım,
iddianız demokrasiydi, özgürlüktü, eşitlikti, statükoya karşı mücadeleydi. Statükoyu
devirmeyi önerdiniz. Sizlere karşı darbe girişimlerinde bulunuldu, buna rağmen
hâlâ değişim önerdiniz ve Batı bu sayede buraya ciddi yatırımlar yaptı. Avrupa
Birliği kriterlerini öne aldık. İlk üç yılda yalnızca 100 milyar dolarlık
yatırımla karşılaştık. Şimdi baktığımızda, dışarıdan Türkiye’ye bakıldığında,
oradan buraya doğru bakıldığında maalesef görülen diktatörlüğe doğru savrulan,
Şanghay Beşlisi’ne göre savrulan bir ülke.
Bakın,
ortaokul vatandaşlık dersinden bahsetmiştim. Orada şunu anlatırdı vatandaşlık
dersi hocamız: Türkiye’nin stratejik önemi. Çok anahtar bir cümledir. “Türkiye,
stratejik olarak çok önemli bir noktadadır.” derdi öğretmenimiz. Kenan Evren’in
yıllarıydı o benim ortaokul yıllarım. Kenan Evren’i havalimanında karşılamaya giderdik,
yolda saatlerce bekletilirdik. Orada Pakistan Cumhurbaşkanı geldi diye
saatlerce yolda beklerdik, onları karşılamaya. O yıllarda anlatılırdı bunlar.
Ve Şanghay Beşlisi’nin değerlerine savrulduğumuz bu yıllarda, o yıllara doğru
baktığımda tekrar stratejik önemden bahsediliyor bu anlaşmada. Ama stratejik
önem dediğiniz şey, maalesef, başkaları için boru hatlarıyken bizler için hayat
meselesi. 
Bakın,
Rusya veya başka ülkeler, burada boru hatlarını geçirirken şuna bakarlar: Bu
ülkede bir istikrar var mı, bir güven var mı, bir yönetim var mı? Evet var,
şimdi de var, on yıl önce de vardı, demokrasi yolunda yürüyen bir AKP vardı;
şimdi diktatörlük yolunda yürüyen bir AKP var. Yine, bakın, boru hatlarını
buradan geçirmeyi düşünüyorlar, Ruslar düşünüyorlar. Neden? Çünkü bir yönetim
var. Ama Rusya’nın kriterleri şunlar değildir: “İfadeler özgür mü? Demokrasi
var mı? Basın özgür mü? Milletvekilleri tutuklu mu?” diye kriterleri yoktur.
Çünkü onlarda da demokrasi yok. Putin de aynı şekilde vekilleri tutukluyor, gazeteler
üzerinde baskı yapıyor. Boru hatlarının geçmesinde böyle kriterler yok ama
içeride barışını, özgürlüğünü, eşitliğini sağlayamamış bir ülke olarak
maalesef, böyle ülkelerle iş birliğine girersek varacağımız akıbet, öyle
karanlık bir ülke olmaktır, dünyada da böyle algılanmaktır. 
ŞAHİN
TİN (Denizli) – Demirtaş niye gitti oraya o zaman?
GARO
PAYLAN (Devamla) - Oysa, bizler demokrasimizle, birliğimizle, hepimizin
birbirine saygısıyla dünyada parlayan bir yıldız olma hayalindeydik, yakın
zamana kadar da bu hayali taşıyorduk. Barış süreciyle bu hayali taşıyorduk.
Oysa şimdi savrulduğumuz yere bakın arkadaşlar, şimdi öyle mi algılanıyoruz?
Hayır. Yalnızca TANAP Boru Hattı buradan geçsin, Azeri gazı buraya taşınsın,
Rusya Boru Hattı şuradan geçsin ama içeride barışını sağlamış mı, eşitliğini
sağlamış mı, demokratik bir ülke olarak mı algılanıyor, bununla kimse
ilgilenmiyor.
Bakın,
burada Suriye fezlekesi geçti. Cumhuriyet Halk Partisi, Milliyetçi Hareket
Partisi, AKP milletvekilleri el kaldırdınız, dediniz ki: “Terörle mücadele
edilecek, o açıdan oraya giriyoruz.” Sayın Cumhurbaşkanı iki gün önce bir
konuşma yaptı: “Devlet terörü estiren zalim Esed’in hükümranlığına son vermek
için Suriye’ye girdik.” diyebildi. Bu bir savaş ilanıdır arkadaşlar, bir kez
daha bir savaş ilanıdır ama bir telefon geldi Putin’den, hemen çark edildi
çünkü buradan boru hatları geçecek arkadaşlar. Yani ben yanlış buluyorum
elbette Sayın Cumhurbaşkanının söylemini ama bir telefonla çark ettirebildi
Putin. 4 milyon turisti bir emriyle göndermedi ve 7 milyar dolarlık zararımız
var. Bakın, Laleli kan ağlıyor, Rusya’yla 6 milyar dolarlık bavul ticareti 1
milyar dolara düştü, mal ihracatı yarı yarıya düştü.
HÜSEYİN
KOCABIYIK (İzmir) – Gazete okumuyor musun?
GARO
PAYLAN (Devamla) – Putin hâlâ adım atmıyor çünkü daha taviz alacak çünkü biz
“Batı’dan kopacağız.” dedik, blöf yaptık, Avrupa Birliğine “Sen kim oluyorsun?”
dedik, sırtımızı Putin’e dayadık. Putin de “Gel buraya, bana daha fazla taviz
vermelisin, bu yetmez. Ben turist göndereceğim ama daha fazla taviz vereceksin.
Boru hatları buradan geçecek.” dedi. Bak burada anlaşma geçiriyoruz, hangi
şartla geçirdiğimizi bilmiyoruz. Ne paralar döndü, ne oldu bilmiyoruz
arkadaşlar. Oysaki bu Meclis bunu derinlemesine tartışmalıydı. Sırtımızı bu
kadar Putin’e yaslamalı mıydık? Tartışmalıydık. Avrupa değerlerinden çıpasını
çekmiş bir Türkiye’nin artık nereye, hangi karanlık noktaya savrulacağını
bilemeyiz.
“Şanghay
Beşlisi” dediğiniz şey, maalesef Rusya’nın güdümünde, Çin’in güdümünde bir
5’lidir, 2 tane güçlü dominant ülkesi vardır ve 2’si de demokrasi değil ve
oranın kriterleri bizi karanlıklara sürükler arkadaşlar. 
SAİT
YÜCE (Isparta) – Her şey güzel olacak, merak etme. 
GARO
PAYLAN (Devamla) – O açıdan, dengeleri gözetmemiz lazım ve yüzümüzü -Avrupa Birliğinin
o küstah tavrını ben de eleştiriyorum ama- o değerlere doğru çevirmeliyiz.
Oradaki sağ siyasetin o küstah tavrını eleştiriyorum ama orada evrensel insan
hakları değerlerini savunan sol partiler var, sosyalist partiler var, Yeşiller
Partisi var ve hepsi insan haklarını, evrensel değerleri sonuna kadar
savunuyorlar.
ŞAHİN
TİN (Denizli) – Teröristlere destek veriyorlar.
GARO
PAYLAN (Devamla) – Çıpayı oradan çekersek o çıpanın nereye kadar tarayacağını
bilemeyiz arkadaşlar. 
HÜSEYİN
KOCABIYIK (İzmir) – Sen şimdi kimin adına konuştun?
GARO
PAYLAN (Devamla) – Değerli arkadaşlar, sizlere tekrar çağrım var: Bu anlaşmanın
görüşmelerini durduralım, buraya Enerji Bakanımız gelsin, izahat versin, ona
göre görüşmeleri tekrar yapalım. Önce komisyonda görüşülsün, sonra Genel
Kurulda görüşülsün. Neye el kaldırdığınızı bilerek el kaldırın arkadaşlar. 
Hepinize
saygılar sunuyorum. (HDP sıralarından alkışlar) 
HÜSEYİN
KOCABIYIK (İzmir) – Avrupa’nın hangi ülkesi adına konuştun? Türkiye adına
konuşmadığın açık. 
BAŞKAN
– Teşekkür ederiz Sayın Paylan. 
Gruplar
adına ikinci konuşmacı Milliyetçi Hareket Partisi Grubu adına Hatay
Milletvekili Sayın Mehmet Necmettin Ahrazoğlu. (MHP sıralarından alkışlar) 
Süreniz
yirmi dakika. 
Buyurun
Sayın Ahrazoğlu.
MHP
GRUBU ADINA MEHMET NECMETTİN AHRAZOĞLU (Hatay) – Sayın Başkan, değerli
milletvekilleri; 441 sıra sayılı Türkiye Cumhuriyeti Hükûmeti ve Rusya
Federasyonu Hükûmeti Arasında TürkAkım Gaz Boru Hattı Projesine İlişkin
Anlaşmanın Onaylanmasının Uygun Bulunduğuna Dair Kanun Tasarısı hakkında
Milliyetçi Hareket Partisi Grubu adına söz almış bulunuyorum. Yüce heyetinizi
saygıyla selamlıyorum. 
Sayın
milletvekilleri, TürkAkım Gaz Boru Hattı Projesi’ne yönelik siyasi desteği
sağlamak, teknik, ekonomik ve hukuki çerçeveyi belirlemek amacıyla Türkiye
Cumhuriyeti Hükûmeti ve Rusya Federasyonu Hükûmeti arasında TürkAkım Gaz Boru
Hattı Projesi’ne ilişkin anlaşma 10 Ekim 2016 tarihinde İstanbul’da
imzalanmıştır. 
Bilindiği
üzere, hâlihazırda Rus doğal gazının ülkemize arzı, Ukrayna ve Bulgaristan
topraklarından geçerek Malkoçlar’a ulaşan Batı Hattı’yla Karadeniz altından
geçerek Samsun’a ulaşan Mavi Akım Hattı üzerinden gerçekleşmektedir. 
Gazprom’la
1997’de imzalanan Mavi Akım anlaşmasıyla yılda 16 milyar metreküp, 1998’de
imzalanan Batı Hattı’yla ise 4 milyar metreküp olmak üzere, Rusya’dan toplam 20
milyar metreküp doğal gaz alımı yapıldığı bilinmektedir. 
Geçtiğimiz
yıllarda Rusya Federasyonu ve Ukrayna arasında yaşanan doğal gaz
anlaşmazlıkları Batı Hattı’ndan ülkemize arz edilen doğal gazda zaman zaman
kesintiler yaşanmasına neden olmuştur. Rusya-Ukrayna arasındaki anlaşmazlığın
sonucu, Rusya Devlet Başkanı tarafından TürkAkım Projesi gündeme getirilmiş, bu
proje görüşmeleri esasında Türkiye de aldığı doğal gazın fiyatında indirim
talebinde bulunmuştu. 
Daha
önce yapılan anlaşmalar çerçevesinde, uzun dönemli uluslararası doğal gaz alım
satım anlaşmalarında taraflara belli periyotlarda anlaşma fiyatının revizyon
hakkı tanınmışken, bu çerçevede anlaşma kapsamında fiyat revizyonu talebini takip
eden altı ay içerisinde tarafların fiyat revizyonu konusunda bir mutabakata
varamaması hâlinde, fiyat revizyonunu talep eden tarafa bu tarihten sonra
konuyu tahkime götürme hakkı doğmuş idi. 
TürkAkım
Projesi’nin görüşmeleri sırasında, BOTAŞ anlaşma kapsamında 29 Aralık 2014
tarihinden geçerli olmak üzere Gazprom’dan fiyat revizyonu talep hakkında
bulunmuş ve BOTAŞ anılan tarihte Gazprom şirketine yazılı olarak fiyat indirimi
talebini iletmişti. Ancak, BOTAŞ göndermiş olduğu indirim talebine Gazprom’un yazılı
cevap vermemesi sonucu konuyu uluslararası tahkime götürme kararı almış ve
tahkime başvurmuştur. Gazprom yetkililerinin, Türkiye'nin mahkemeye gitme
hakkının anlaşma kapsamında olduğunu ve sorunun mahkeme öncesinde
çözülebileceğini söylemelerine rağmen hâlâ bir gelişme olmamıştır. TürkAkım
Projesi’ne karşılık masada tutulan indirim konusunun tahkime taşınması,
projeyle ilgili görüşmelerin tıkandığı, hatta sona erdiği şeklinde de
yorumlanmış, uçak kriziyle birlikte önce Rusya, ardından Türkiye, müzakerelerin
kendilerince buzdolabına kaldırıldığını açıklamışlardı ancak tahkim problemi
sonuçlanmadığı için de bu projeyle alınacak gazın maliyeti de belirsizliğini
korumaya devam etmektedir.
Sayın
Başkan, değerli milletvekilleri; 19 milyar dolara mal olması beklenen TürkAkım
Gaz Boru Hattı Projesi, Rusya Federasyonu’ndan başlayarak Karadeniz üzerinden
Türkiye Cumhuriyeti’nin Karadeniz kıyısındaki alım terminaline, devamında
Türkiye Cumhuriyeti toprakları üzerinden ülkemize komşu olan devletlerin
sınırlarına kadar uzanan, her biri yıllık 15,75 milyar metreküp kapasiteli
deniz ve kara bölümlerinde inşa edilecek iki boru hattından oluşan ve toplamda
31,5 milyar metreküp kapasiteye sahip yeni bir gaz boru hattı sistemidir.
Deniz
bölümünde yer alan iki hattın inşası ve işletimi Rusya Federasyonu tarafından
yapılacaktır. Kara bölümünde yer alan hatlardan birisi, ülkemize doğal gaz arz
etmek üzere iletim sistemimizin bir parçası olarak BOTAŞ tarafından inşa
edilecek, kara bölümündeki diğer hattın ise Avrupa’ya gaz arz etmesi
planlanmakta olup inşaatı ve işletimi yüzde 50 oranında ortaklık payıyla iki
ülkenin belirleyeceği şirketler tarafından kurulacak yeni bir şirket tarafından
yapılacaktır. 
10
Ekim 2016 tarihinde İstanbul’da, Enerji ve Tabii Kaynaklar Bakanı ve Rusya
Federasyonu Enerji Bakanı tarafından imzalanmış anlaşmayla TürkAkım Projesi
kapsamında inşa edilecek boru hatlarından birisinin ülkemize gaz arz etmesi
kararlaştırılmış olup hattın devreye alınması akabinde Batı Hattı’ndan alınan
gazın doğal gaz arzına ilişkin mevcut sözleşmelerin ticari şartları ve
koşulları değişmeksizin TürkAkım üzerinden ülkemize teslim edilmesi
kararlaştırılmıştır. Ancak, bu anlaşma tahkimde olduğu için ve tahkim de
neticelendirmediği için alımla ilgili herhangi bir fiyat belirlemesi de
muğlakta kalmıştır. Böylece başka bir ülkenin iletim sistemi kullanılmadan
doğrudan Rusya Federasyonu’ndan ülkemize taşınacak gazın üçüncü taraflardan
kaynaklı muhtemel kesintilere maruz kalmaması da sağlanmış olacaktır. AKP
Hükûmeti tarafından TürkAkım Projesi kapsamında inşa edilecek ikinci kara
bölümü boru hattıyla Rus menşeli doğal gazın da Güneydoğu Avrupa’ya ülkemiz
üzerinden arz edilmesine imkân tanınması ve ülkemizin enerji koridoru rolünün
ve doğal gaz ticareti merkezi olma potansiyelinin pekiştirilmesinin amaçlandığı
belirtilmektedir bu projeyle.
Sayın
Başkan, değerli milletvekilleri; TürkAkım Projesi’nin maddelerinden biraz
bahsetmek istiyorum. Anlaşmayla, projedeki altyapı, imalat ve diğer tesisler
ile oluşturulan ve/veya edinilen tüm mal varlıkları kamulaştırılmayacak,
millîleştirilmeyecek ya da kamulaştırma ya da millîleştirmeye eş değer bir etki
yaratan herhangi bir tedbire tabi olmayacağı; şirketlerin hisse oranları
belirlenmekte ve katılımcı şirketlerin anlaşmayla teyit edilen BOTAŞ ve Gazprom
şirketlerinden farklı bir şirket olması hâlinde ülke makamlarının yazılı
onayına tabi olacağı; projenin kapasitesi ve yatırımların zamanında
yapılmasının gerektiği; projenin onay, lisans ve diğer iş birliklerinin
belirleneceği; tarafların projenin kara bölümü 1 hariç yalnızca uluslararası
kabul görmüş proje tasarım standartlarına uygun olacağı; bunların da Veritas
gibi, Uluslararası Standartlar Birliği gibi, Avrupa Standartlar Komisyonu gibi
kuruluşlar tarafından kontrol edileceği belirtilmektedir. Sayın Enerji
Bakanımız burada olsaydı söyleyeceğim herhâlde bir söz olacaktı ancak Sayın
Bakanım, size söylüyorum. Bu anlaşmada uluslararası bir değeri olan millî
standartlar kuruluşumuzun (Türk Standartlar Enstitüsünün) onay kuruluşu
olmamasını ve burada, bu anlaşmada bulunmamasını da üzüntüyle karşıladığımı
belirtmek istiyorum. 
Diğer
maddelerde ise taraflar arasında anlaşmanın uygulanması ve/veya
yorumlanmasından doğacak her türlü uyuşmazlığın taraflar arasındaki istişareler
veya müzakereler yoluyla çözüleceği, anlaşmazlığın söz konusu istişareler ve
müzakerelerin başlama tarihinden itibaren altı ay içerisinde çözülememesi
durumunda anlaşmazlığın taraflardan herhangi birinin talebiyle tahkim mahkemesine
taşınacağı ifade edilmektedir. Ayrıca, anlaşmanın otuz yıl süreli olacağı ve
anlaşmanın uygulanmasına yönelik yetkili kuruluşların ülkemizde BOTAŞ, Rusya’da
Gazprom olacağı belirtilmiştir. 
Sayın
Başkan, değerli milletvekilleri; dünyada söz sahibi bir ülke olabilmenin
öncelikli şartlarından birisi, hiç şüphesiz ki yeterli enerji kaynaklarına
sahip olmak ve bu kaynakları doğru kullanabilmektir. Enerji politikalarını
doğru belirleyerek uygulayan ülkeler uluslararası rekabette öne çıkarken,
enerjide dışa bağımlı ülkeler gerek ekonomik gerekse siyasi politikalarda dışa
bağımlı olmak zorunda kalmaktadır. Türkiye’nin de bölgesel ve küresel bir güç
hâline gelebilmesi, bir yandan kendi enerji kaynaklarını üretimde kullanmasına,
diğer yandan da bölgedeki enerji koridoru olma konumunu ve fırsatını iyi
kullanmasına bağlıdır. Bu ise iş başındaki hükûmetler tarafından uygulanan
enerji politikalarıyla yakından ilgilidir. 
Ülkemizde
son yıllarda AKP hükûmetleri tarafından uygulanan doğal gaz ve petrol
ithalatına dayalı yanlış enerji politikaları sonucunda ne yazık ki enerjide dışa
bağımlılık giderek artmış, üretimin tüketimi karşılama oranı düşmüş, yüksek
kaçak ve kayıp oranları bir türlü kabul edilebilir sınırlara çekilememiştir. Ülkemizde
enerji arz güvenliğinin sağlanabilmesi için enerji üretiminde rüzgâr, güneş,
jeotermal, hidrojen ve biokütle gibi yeni, yenilenebilir ve yerli kömür
kaynaklarından azami ölçüde yararlanılması, ayrıca doğalgaz depolama
alanlarının belirlenerek arz güvenliğinin sağlanması gerekmektedir
Değerli
milletvekilleri; Milliyetçi Hareket Partisi olarak alternatif enerji temin
yollarının bulunması için başta Azerbaycan olmak üzere, Kazakistan,
Kırgızistan, Özbekistan ve Türkmenistan gibi zengin enerji kaynaklarına sahip
Türk cumhuriyetleriyle ikili anlaşmalar yapılarak bu ülkelerin kendi aralarında
anlaşmaları için önderlik edilmeli ve bu kapsamda Türk enerji ticareti birliği
mutlaka kurulmalıdır diyoruz. 
Bu
vesileyle rebiyülevvel ayınızı kutluyor, yüce Meclise de saygılar sunuyorum.
(MHP sıralarından alkışlar) 
BAŞKAN
– Teşekkür ederiz Sayın Ahrazoğlu.
Gruplar
adına üçüncü konuşmacı, Cumhuriyet Halk Partisi Grubu adına Ardahan
Milletvekili Sayın Öztürk Yılmaz.
Süreniz
yirmi dakika.
Buyurun.
(CHP sıralarından alkışlar) 
CHP
GRUBU ADINA ÖZTÜRK YILMAZ (Ardahan) – Sayın Başkan, değerli milletvekilleri;
441 sıra sayılı Türkiye Cumhuriyeti Hükûmeti ve Rusya Federasyonu Hükûmeti
arasında TürkAkım Gaz Boru Hattı Projesine İlişkin Anlaşmanın Onaylanmasının
Uygun Bulunduğuna Dair Kanun Tasarısı hakkında Cumhuriyet Halk Partisi adına
söz almış bulunmaktayım. Yüce Meclisi saygıyla selamlıyorum.
Rusya’yla bizim enerji ilişkilerimiz bir bağımlılığa
dayanıyor. Ondan önce şunu belirtmek isterim: 1990 yılında enerji tüketimimizin
yüzde 25’i dışarıdandı ve aradan geçen yaklaşık yirmi beş yıl içerisinde,
2015’te ise bu yüzde 75’e çıktı. Yani, dışa bağımlılığımız 3 kat arttı.
Türkiye’nin 2015 yılında enerji tüketimine baktığımız zaman doğal gazda yüzde
32,5; petrolde yüzde 26,2; taş kömüründe yüzde 16,3 ve diğerlerinde yüzde 12,7.
Şimdi, 2015 yılında toplam 48,4 milyar metreküp doğal gaz tüketmişiz ve bu
doğal gazın Rusya’yla ilgili oranına baktığımız zaman yüzde 54,76; yarısından
çoğunu Rusya’dan alıyoruz. İran yüzde 18; Azerbaycan yüzde 12; Cezayir yüzde
8,48; Nijerya yüzde 2,87 ve diğerleri yüzde 3,43. Şöyle kabaca bir baktığımız
zaman, uluslararası ilişkilerde İran ile Rusya Federasyonu’nun pek çok konuda
birlikte hareket ettiğini düşündüğümüz zaman ikisine olan bağımlılığımız yüzde
73’ten fazla bir oran. Bu, dış politikanın işleyişine ciddi manada etki yapan
bir durumdur ve gerçekten bu bağımlılığı kırmadıktan sonra Türkiye hiçbir zaman
özgür olamayacaktır, Rusya’yla ilişkilerde hiçbir zaman biz özgür karar
veremeyeceğiz. 
Rusya
doğal gazını, petrolünü bir silah olarak kullanır ve kışın ortasında hem Avrupa
Birliğini cezalandırdı hem Ukrayna’yı cezalandırdı. Rusya’nın bütçesinin çok
önemli bir bölümü petrol ve doğal gaz gelirleriyle olur, silah endüstrisi bunun
üzerine dayanır, dış politikanın en önemli enstrümanı buradan elde ettiği
gelirdir. Biz enerji konusunda bütün yumurtaları Rusya’nın sepetine koymuş
durumdayız. Türk Akımı, Batı Hattı ve Mavi Akım, yetmiyor Akkuyu Termik
Santrali. Biz, gerçekten, bu bağımlılığı artırıyoruz, azaltmıyoruz. Enerjide en
önemli konu, bağımlılığın, tek bir ülkeye olan bağımlılığın azaltılmasıdır,
buradaysa bağımlılığı artırıyoruz. Bu proje de esasen Rusya’ya olan
bağımlılığın artırılmasına dönük hizmet ediyor ve katkı sağlıyor. Bu kadar
bağımlı olunca özgür, bağımsız bir dış politika yapılamaz. Neden? Çünkü siz 24
Kasım 2015 tarihinde Rus uçağını düşürdüğünüz zaman belki millî duygularla “Biz
düşürdük.” yarışına girersiniz ama altı ay sonra bağımlılık sizi boğar ve bir
yıl geçmeden bir an önce barışmak istersiniz. Sonra özür dilersiniz. Sonra
Suriye konusunda açıklamada bulunursunuz: “Asıl amacımız Esad’ın oradaki
varlığına son vermek.” İki gün, kırk sekiz saat içerisinde bu fikrinizden
vazgeçersiniz ve “Esasen bizim bir devlet veya şahsa dönük değil, teröre
dönük…” diye açıklamada bulunursunuz. Bu bir güç meselesidir. Türkiye bundan
sonra Rusya’ya daha fazla bağımlı olacak, Rusya’nın borusu daha fazla ötecek,
Rusya’nın eli kolu Orta Doğu’da daha fazla güçlü olacak ve esasen buna siz
imkân sağlıyorsunuz bu anlaşmayla.
Hemen
belirtmek isterim, bugün Halep cayır cayır yanıyor. Halep’te 30 kilometrekarelik
bir alana 300 bin insan sıkışmış durumda ve esasen çevrelenmiş durumda.
Halep’te camiler yıkılıyor, ibadethaneler yıkılıyor, Telafer’de camiler
yıkılıyor, Hüseyniyeler yıkılıyor; korkunç bir savaş var ve Rusya bu savaşın da
bir tarafı esasen. Biz bir taraftan anlaşma yaptığımız, bağımlı hâle
getirdiğimiz, daha fazla bağımlı hâle geldiğimiz küresel bir güçle bölgede
diğer taraftan pek çok konuda anlaşma yapmak ve birlikte çalışmak istiyoruz ama
bu bir eşit ilişkiler sistematiği olmuyor maalesef, eşit bir ilişki kuramadık. 
Şunu
belirtmek isterim: En önemli konu, bu coğrafyada yerli kaynakları harekete
geçirip biraz da olsa bağımsız kalabilmektir. Karar alamıyorsunuz,
uygulayamıyorsunuz. Böyle devam ederse, bu enerji bağımlılığı Rusya’ya bu
şekilde devam ederse, bundan sonra Rusya’nın eli Suriye’de daha fazla güçlü
olacak, Halep’te daha fazla güçlü olacak, başka yerlerde daha fazla güçlü
olacak.
Biz,
Rusya’nın Kafkaslarda, Orta Asya’da, Balkanlarda esasen bu enerji politikasını
nasıl kullandığını biliyoruz ve bu konuda ne kadar güçlendiğini de biliyoruz,
siz bu güce sadece katkıda bulunuyorsunuz.
Bir
başka konuyu da belirtmek isterim bu vesileyle. Daha önceden de bu kürsüde
söyledik, sizin yönünüzü değiştirmek istiyor Rusya. Sizin Batı’ya olan öfkenizi
kullanıp, sizi o raydan çıkarıp Şanghay İşbirliği Örgütüne hapsetmek istiyor ve
siz de bu oyuna geliyorsunuz. Konuştuğunuz her kelime Batı’da esasen bir Batı
karşıtlığı olarak algılanıyor ve sizin Batı’yla ilişkileriniz zedelendikçe
zedeleniyor. Bu, sadece size zarar vermiyor, AKP’ye veya Hükûmete zarar
vermiyor, bütün Türkiye'ye zarar veriyor. Batı’dan kopmak, bir anda “Biz
Şanghay İşbirliği Örgütüne gidiyoruz.” demek, esasen sizin acziyetinizi
gösteriyor. 
Türkiye'de
hukukun üstünlüğü, demokrasi, insan hakları ve diğer alanlarda raydan çıkmış
demokrasiyi rayına oturtmak varken, kolaycılığa kaçıp, içeride başka hesapların
peşine düşüp, böyle bir yönelim içine girmeniz gerçekten yazık, Türkiye'ye
yazık ediyorsunuz siz.
Son
olarak şunu belirtmek isterim: En önemli konu, Şanghay İşbirliği Örgütü
dediğiniz örgütü bilmektir, Siz Şanghay İşbirliği Örgütünü de bilmiyorsunuz,
“Şanghay Beşlisi” diyorsunuz. Hâlbuki Şanghay Beşlisi altı olalı on beş yıl
oldu. Kaldı ki altılı da değil artık, Pakistan ve Hindistan da önümüzdeki yıl
üye oluyorlar. 
Diğer
taraftan, buradaki rejimlere baktığınız zaman hiçbir tanesi demokratik rejim
değil, sadece seçim var burada, seçim dışında demokrasinin hiçbir unsuru yok;
hukukun üstünlüğü yok, eşitlik yok, adalet yok, tek üretim ve savunma. Bu örgüt
ne Avrupa Birliğinin ne de NATO’nun yerini alabilir. Bu örgüt esasen bir
aldatmacadır. Orta Asya ve Rusya coğrafyası, esasen, bir türlü işlemeyen
örgütler mezarlığına dönüşmüş durumda. Bu bir örgüt mezarlığıdır, fotoğraf
örgütüdür, her yıl 2-3 defa bir araya gelip bir fotoğraf verme örgütü; buna
hizmet etme dışında esasen bir işlevi de yoktur. Kaldı ki böyle hassas bir
dönemde, dış politikanın bu kadar iflas ettiği bir dönemde böyle bir eğilime
girmek, bu konuda sanki Şanghay iş birliğine hemen giriyormuşuz gibi izlenim
yaratmak sizin gücünüzü artırıyormuş gibi gelebilir, sanki pazarlık marjıymış
gibi takdim edebilirsiniz ama sizi zayıflatıyor. Avrupa Birliği konusundaki
öfkeniz hiçbir işe yaramıyor çünkü Avrupa Birliğinin mantığını bilmek lazım. Sizin
karşınızda 28 tane üye var, 28 tane ortak akıl var ve biz ise sadece AKP’nin
aklıyla hareket ediyoruz.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Yılmaz.
Şimdi
şahıslar adına, Kocaeli Milletvekili Sayın Tahsin Tarhan. (CHP sıralarından
alkışlar) 
TAHSİN
TARHAN (Kocaeli) – Sayın Başkan, değerli milletvekilleri; TürkAkım Gaz Boru
Hattı Projesi Anlaşması’yla ilgili 441 sıra sayılı Tasarı üzerinde söz aldım.
Hepinizi saygıyla selamlıyorum. 
Değerli
milletvekilleri, bu tasarıda Sanayi ve Enerji Komisyonu tali komisyon olarak
görünüyor. Enerji Komisyonunda görüşüldü mü? Hayır. Bu sıradan bir uluslararası
sözleşme değil. Altyapı çalışmaları, teknik boyutu, siyasi boyutu sebebiyle
İçişleri, Çevre, Savunma Bakanlıklarının görüşleri alınmalıydı; detaylı
incelemeler yapılarak gerekirse komisyonlar oluşturulmalıydı. Bu anlaşma,
bakanlar düzeyinde değil, kurumlar düzeyinde yapılmış bir anlaşma gibi.
Öncelikle
bir uyarıda bulunmak istiyorum: Kusura bakmayın ama burası holding değil. Tek
bir bakanın imzasıyla, hiçbir kurumun görüşü olmaksızın Türkiye’yi böylesine
bağlayacak bir anlaşma yapılmamalı. Ayrıca, bu projeler de hükûmetlerin
projeleri değil. Sayın Bakan burada, eski Enerji Bakanımız. Bunun ismini de
bildiğim kadarıyla o koymuştu. Türkiye Cumhuriyeti devletinin projesi, devlet
projesi bu. Neden böyle acele, tartışmalarda görüşülmeden geçiriliyor,
anlayamıyoruz. Burada bir enerji yatırımından söz ediyoruz. O hâlde, Sanayi ve
Enerji Komisyonu bu anlaşmayı incelemeli ve bu konuda da raporunu vermeliydi.
Bu
Türk Akımı Projesi’ne ilişkin anlaşmaya bir bakalım. Bu anlaşma, Türkiye’nin
doğal gaz ithalatında Rusya’ya olan bağımlılığını pekiştiriyor, enerji hatları
bakımından Türkiye’nin bir enerji ticaret merkezi olmasına katkı yapmıyor,
geçiş ülkesi niteliğini sürdürüyor. Bu proje kapsamında, altyapı, imalat ve
diğer tesisler için kamulaştırma ve millîleştirme garantisi veriliyor. Rus
yetkili kuruluşu veya iştiraki, Türkiye Cumhuriyeti toprakları üzerinden kara
ya da deniz gaz geçişine ilişkin herhangi bir harçtan, ücretten veya ödeme
yükümlülüğünden muaf olacak. Projenin hayata geçirilmesi için gereken arazi
kullanım hakları veriliyor. Rus şirketlerine çeşitli vergi muafiyetleri
tanınıyor. 
Sayın
milletvekilleri, konuştuğumuz doğal gaz ve Bilim, Sanayi ve Teknoloji Bakanımız
da burada. Hep teknolojiden bahsediyoruz. Doğal gazı nerede kullanıyoruz?
Konutta kullanıyoruz. Şimdi konutlar nasıl yapılıyor? Akıllı konutlar
üretiliyor. Dünyanın her yerinde artık enerji yenilenebilir enerji yani rüzgâr
enerjisi, güneş enerjisi kullanılıyor; sadece ısıtmada kullanılıyor, soğutmada
kullanılmıyor. Yani konutlarda ileriki süreçlerde bir artış sağlanmayacak. 
İkinci
kullandığımız alan sanayi. Sanayide daha önce, ilk yıllarda kömür kullanıyorduk,
üretim kalitesi düşüktü yani çelik sektöründe tufal üretiyordu. Sonra dökme
gaza dönüştü, kalite biraz yükseldi. Şimdi doğal gazdayız ve doğal gazdan sonra
elektriğe dönülecek. Çünkü teknoloji geliştikçe enerjinin kalitesi de
gelişiyor. Onun için, doğal gaz yatırımlarını yaparken biraz daha düşünmemiz
gerekiyor, elektrik üretimi oldukça pahalı. 
Türkiye
üzerinden Almanya’ya veya Avrupa’ya gidecek. Son yıllarda Almanya’nın enerji
tüketimi artmıyor, daha doğrusu doğal gaz tüketimi artmıyor çünkü doğal gaz tüketmiyorlar,
yenilenebilir enerjilere yöneliyorlar; rüzgâr enerjisi veya güneş enerjisine
yöneliyorlar. 
Çok
değerli milletvekilleri, bir de bu hattın çevre etkisine bakmamız lazım.
Demokrasi bitmiş, hukuk bitmiş, adalet zaten yok. Yapmayın, bari şu canlıların
geleceğiyle oynamayın; denizlerimizi kirletmeyin, ağaçlarımızı kesmeyin. Bu
hattın nereden geçeceğini biliyorsunuz. Demin bir hatip söyledi, İstanbul’un en
güzel kıyılarından birisi Kıyıköy harap olacak, köprü geçişinden daha fazla
etkilenecek. Bize ne artı getirecek? Doğal gaz indirilecek mi, ucuzlayacak mı?
Sanayicimize bir faydası olacak mı? Tarlalarımız gidecek, bağlarımız gidecek,
bahçelerimiz gidecek, Rusya buradan doğal gazı Avrupa’ya taşıyacak. Ya, düne
kadar -ona üzülüyorum- şu kürsüye çıktığımız zaman “Ya, bu uçak krizinde yanlış
yapıyorsunuz. İş adamlarımızı gümrüklerden geçerken çırılçıplak soyuyorlardı.
Kamyonlar, tırlar kuyruklarda bekletiliyor.” diye buradan haykırdığımız zaman
bize hakaret ediyordunuz. Altı ay geçti, bugünlerde Avrupa Birliğini
tartışıyoruz, Avrupa Birliğine rest çekiyoruz, gecenin bu saatinde Rusya’dan
doğal gazı Avrupa’ya gönderiyoruz, çevremizi kirletiyoruz. Bize bir faydası var
mı? Yok. 
Boru
hattı teknolojisi eski artık. Yeni “LNG” diye dökme gaz sistemi bugün dünyada
tartışılıyor. Amerika’dan, Kanada’dan, Avusturalya’dan Türkiye’ye taşınması
doğal gazla aynı fiyat, aynı rakam. Üç beş yıl sonra doğal gazın altına
düşecek. E, ne işe yaradı bu boru hatları? Yani, teknoloji değişiyor. Bugün
nükleer santralleri Türkiye’de tartışıyoruz, biz çığlık atıyoruz, diyoruz ki bu
elli yıl önce, yirmi yıl önce olsaydı belki Türkiye’de işe yarardı ama bugün
eski bir teknoloji, doğal gaz da öyle, boru hattı da öyle. Onun için
teknolojiyi yakından takip edelim. Eğer biz katma değeri yüksek ürünler
üreteceksek, teknolojiye geçeceksek biraz daha tartışalım, komisyonlarda geniş
çaplı, bütün kurumların fikirlerini alarak, tüketicilerin fikirlerini alarak
ona göre yasa tasarısı ve kanunlar hazırlayalım. 
Genel
Kurulu saygıyla sevgiyle selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Tarhan.
Sayın
Kerestecioğlu, sisteme girmişsiniz.
Buyurun.

IV.- AÇIKLAMALAR (Devam)
30.- İstanbul Milletvekili Filiz
Kerestecioğlu Demir’in, Sakarya’da Kredi ve Yurtlar Kurumu yurdunda bir gaz
kaçağı olduğu haberleriyle ilgili bilgi almak istediğine ilişkin açıklaması
FİLİZ KERESTECİOĞLU DEMİR (İstanbul) – Sakarya’da Kredi
ve Yurtlar Kurumunda öğrenciler şu anda bir gaz kaçağı olduğunu ve görevlilerin
de kendilerini dışarı çıkarmadığını yazıyorlar. Acaba bununla ilgili bir bilgi
edinmek mümkün mü? Çünkü aynı şekilde, sıcağı sıcağına daha yeni bir olayı
yaşamışken gerçekten bir endişe edecek durum var mı? Lütfen bu konuyu acaba
Sayın Bakan aydınlatır mı? Bilgi almanız mümkün mü, bunu sormak için söz aldım.

BAŞKAN – Teşekkür ederiz Sayın Kerestecioğlu.
Sayın Bakan...
BİLİM, SANAYİ VE TEKNOLOJİ BAKANI FARUK ÖZLÜ (Düzce) –
Sayın Başkan, bilgi alıp, bilgi verelim. 
BAŞKAN – Sayın Bakan bilgi aldıktan sonra bilgi
vereceğini söylüyor.
FİLİZ KERESTECİOĞLU DEMİR (İstanbul) – Kapanmadan
yaparsak çünkü acil yazıyorlar. 
BAŞKAN – Teşekkürler. 
Bu arada Sayın Kerestecioğlu, grup sözcüsü olarak söz
aldı. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ve Rusya
Federasyonu Hükümeti Arasında TürkAkım Gaz Boru Hattı Projesine İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/788) (S. Sayısı: 441) (Devam)
BAŞKAN
– Şimdi sayın milletvekilleri soru-cevap işlemini gerçekleştireceğiz ancak
sisteme giren sayın milletvekili yok. 
Tasarının
tümü üzerindeki görüşmeler tamamlanmıştır. 
Maddelere
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 
TÜRKİYE
CUMHURİYETİ HÜKÜMETİ VE RUSYA FEDERASYONU HÜKÜMETİ ARASINDA TÜRKAKIM GAZ BORU
HATTI PROJESİNE İLİŞKİN ANLAŞMANIN ONAYLANMASININ UYGUN BULUNDUĞUNA DAİR KANUN
TASARISI
MADDE
1- (1) 10 Ekim 2016 tarihinde İstanbul’da imzalanan “Türkiye Cumhuriyeti
Hükümeti ve Rusya Federasyonu Hükümeti Arasında TürkAkım Gaz Boru Hattı
Projesi’ne İlişkin Anlaşma”nın onaylanması uygun bulunmuştur.
BAŞKAN
– 1’inci madde üzerinde gruplar adına ilk konuşmacı Halkların Demokratik
Partisi Grubu adına Kars Milletvekili Sayın Ayhan Bilgen. 
Buyurun.
(HDP sıralarından alkışlar)
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; bugün,
Meclis, 4 parti iki şeyi ortak yaptı; birisi 37’nci maddenin çekilmesi, diğeri
de Adana’daki yangın. Demek ki muhalefet de iktidarın yaptığı bazı şeylere
destek veriyor yani uzlaşıldığında pekâlâ hızlı ve bütün toplumun memnun
olacağı şeyleri yapabiliyoruz.
SALİM
USLU (Çorum) – Bunlarda uzlaşabiliyoruz.
AYHAN
BİLGEN (Devamla) - Ben Rusya’yla ilişkilere, boru hatlarına geçmeden önce Salim
Bey, bir şeyi anlayamadığım için sahiden sormak istiyorum. Üç dört saattir,
grubunuzda bazı milletvekili arkadaşlar “Başkanlık hayırlı olsun.”
“hashtag”iyle bir imza atıyorlar ve bu imzayı da sosyal medyada paylaşıyorlar.
Benim merak ettiğim soru: Hükûmet Sözcüsü biraz önce bir televizyon kanalında
“Önümüzdeki hafta MHP’yle hukukçular görüşecekler ve bir ortak metin
çıkaracaklar.” dedi. İmzalanan metin nasıl bir metin? Başkanlık mı? Başkanlıksa
MHP’nin yaptığı açıklamalardaki “Cumhurbaşkanlığı” neyi ifade ediyor? Boş kâğıt
mı imzalanıyor? Elbette imzalayabilirsiniz, imza sizin, tercih sizin ama
doğrusu Anayasa gibi bütün toplumu ilgilendiren bir düzenlemeyle ilgili ortada
bir metin yokken, kamuoyuna açıklanmış bir metni yokken bir şeyin imzaya
açılmış olması beni şaşırttı. 
Şimdi,
Rusya’yla ilişkiler konusunda gecenin bu saatinde tabii uzun konuşmalar oldu
ama ben, merhum Erzurumlu Naim Hocanın meşhur teravih namazı tarifini -biraz
sansürleyerek tabii- sizlere hatırlatmak istiyorum. Biliyorsunuz, teravih
namazı uzun olduğu için bazen cemaat imamdan daha hızlı rükûya, secdeye
gidiyor. O da tabii aslında namazın erkânına uymuyor. Naim Hoca da kendi
üslubuyla uyarıyor cemaati, diyor ki: “Cemaat, benimle yatın, benimle kalkın.” 
MUSTAFA
ILICALI (Erzurum) – Ama o cemaat…
AYHAN
BİLGEN (Devamla) – O, başka türlü söylüyor da neyse… 
MUSTAFA
ILICALI (Erzurum) – Sansürledin sen.
AYHAN
BİLGEN (Devamla) - Ben, artık, biraz böyle sansürledim kendimce. 
Şimdi,
değerli arkadaşlar, Rusya’yla ilişkiler konusunda da siz bütün ülkenin sizinle
yatıp sizinle kalkmasını istiyorsunuz ama öyle değil gerçekler. Bakın, geçen
yıl, bir yıl önce Eş Başkanımız ve heyetimiz Rusya’ya gittiğinde yaptığı çağrı
çok net: “Rusya krizi ancak diyalogla çözülür.” Sadece onun orada yaptığı
açıklama değil, Lavrov’la görüşmedeki açıklaması değil aynı gün grubumuzda
Figen Yüksekdağ’ın konuşması var, Eş Genel Başkanımızın; o da benzer cümleler
kuruyor, diyor ki: “Çok kritik ve tehlikeli bir eşiğe geldiğimiz bir ortamda
soğukkanlılıkla ve sorun çözücü dinamikleri harekete geçirerek çözüm
geliştirmeliyiz.” Ama bu ziyaret Hükûmete yakın medya organlarında bakın hangi
başlıklarla yer alıyor? Yeni Şafak gazetesi “Hain” manşetiyle çıkıyor
“Diyalogla sorunu çözün.” dediği için. Star’da benzer bir başlık, diğer
gazetelerde de benzer, Akşam gazetesi “Moskova’da öz ihanet” başlığıyla
çıkıyor. 
Şimdi,
yine aynı günlerde Sayın Cumhurbaşkanının açıklaması: “Rusya özür dilesin.”
Güneş gazetesi uçağın düşürülmesiyle ilgili “Çok şımarmışlardı, gereği yapıldı”
ifadesi. Şimdi, Naim Hocanın, hani, “Bizimle yatın, bizimle kalkın.” demesi
galiba tam da Rusya ilişkilerini çok net biçimde özetliyor ama dünya böyle
değil, dünya gerçekleri ne yazık ki böyle okunmuyor. 
Biraz
önce arkadaşlar hem enerji bağımlılığı konusuna değindiler hem de Türk-Rus
ilişkileriyle ilgili riskleri ifade ettiler ama ben sadece bir noktaya dikkat
çekmek istiyorum: Petrol geçtiğimiz yüzyılda, evet, Orta Doğu için büyük bir
nimetti ama aynı zamanda büyük bir belayı, büyük bir felaketi de beraberinde
getirdi. Geçen yüzyılın dünya savaşları, kanlı iç savaşlar, bölge çatışmaları
bu petrole göz dikenlerin oyunuyla gelişti. Şimdi de önümüzdeki on yıllara
damgasını vuracak en büyük tehditlerden, en büyük risklerden biri boru
hatlarının güvenliği konusudur. Elbette, bir coğrafyanın avantajları olur
-coğrafyayı siz seçmezsiniz- bu avantajlardan faydalanırken aynı zamanda, bu
coğrafyada bulunmanın riskleriyle, tehlikesiyle de karşı karşıya kalırsınız.
Enerji nakil hatlarının güvenliği nasıl size büyük kârlar getirirse, aynı
şekilde, bu boru hatları üzerinden yürütülecek hesaplaşmalar, büyük devletlerin
enerji nakil hesapları, kavgaları, mücadeleleri sizin topraklarınızda
gerçekleşir, bedelini siz ödemek zorunda kalırsınız. 
Değerli
arkadaşlar, elbette ki Rusya’yla bir alternatif ilişki gelişebilir, enerji
konusunda da Türkiye'nin alternatiflerini artıracak yollar zorlanabilir ama
rakamlar ortada, tam tersi bir tabloyla karşı karşıyayız. Biz Avrupa Birliğine
meydan okuyoruz, Rusya da meydan okuyor Avrupa Birliğine. Rusya’yla Avrupa
Birliği arasındaki ilişki, bizim Avrupa’yla ilişkimizin tam tersi. Rusya
-geçtiğimiz yıllarda hepimizin şahit olduğu gibi- Avrupa’yı enerjiyle tehdit
ediyor ve Avrupa, Amerika’nın ambargo baskısına rağmen, sırf enerji korkusuyla,
enerjide yaşayacağı kriz kaygısıyla ambargoyu deliyor. Ama Türkiye'nin
Avrupa’ya karşı meydan okumasının böyle bir karşılığının olma ihtimali yok;
ticari ilişkiler, ihracat rakamları, ithalat rakamları her şeyi zaten çok net
biçimde ortaya koyuyor. 
Değerli
arkadaşlar, biraz önce Suriye, Rusya ilişkileriyle ilgili arkadaşlar
değerlendirme yaptı, ben sadece, hani, sosyal medyada herkesin sorduğu, tesadüf
olma ihtimali son derece düşük olan, geçtiğimiz günlerde El Bab yakınlarındaki
kayıpların tam da Rus uçağının düşürüldüğü 24 Kasım 2015’in yıl dönümünde
olmasıyla ilgili yapılan açıklamaları tekrar size hatırlatmak istiyorum. Hava
aracıyla vurulduğu kesin, en azından Hükûmet sözcüsü böyle söylüyor. Rusların
açıklamasına da itibar ettik, onlar da diyorlar ki: “Biz yapmadık.” Suriye de
yapmadı. Şimdi, orada başka hava aracı olan bir de bizim müttefiklerimiz,
koalisyon ülkeleri var, başka hava aracı olan yok. E, şimdi, bu tablo aslında
Suriye politikasının bile tek başına ne kadar büyük bir çıkmaz içerisinde
olduğunu göstermeye yetmiyor mu? Ama galiba bu işin başka bir izahı var, başka
bir perde arkası var. O perde arkası da Rusya’nın geçtiğimiz haftalarda
Halep’teki Nusra ve diğer grupların Halep’ten çekilmesiyle ilgili Türkiye’den
ricalarının galiba karşılık bulmuş olması. Türkiye bu rica konusunda üzerine
düşeni yaptı ama galiba kuyruğu dik tutmak için de Rusya’ya, Esad’a meydan
okuyan birtakım sözler sarf etti fakat bu zaten durumu, vaziyeti kurtarmak
içindi, dolayısıyla bunun ötesinde bir sonuç doğurmadı ama başka tehlikeler
ortaya çıktı bu sefer, başka gerçekler ortaya çıktı. 
O
gerçek de şudur arkadaşlar: Şimdi, siz eğer Halep’te Nusra ve benzer grupları,
Nureddin Zengi Tugayları falan gibi grupları ortada bırakırsanız, yarı yolda
bırakırsanız, bakın, bumerang nasıl dönüp sizi vuruyor tekrar. Sizin “Türk
Silahlı Kuvvetlerinin müttefiki” diye tarif ettiğiniz, El Bab yolunda
desteklediğiniz gruplar da sizi yarı yolda bırakıyorlar. Demek ki Türk Silahlı
Kuvvetlerinin El Bab yolculuğundaki ortakları Özgür Suriye Ordusu değil
arkadaşlar. Bunu bütün dünya biliyor ama biz hâlâ kendimizi kandırmaya devam
ediyoruz. Özgür Suriye Ordusu bir koalisyonun ismi ama başlangıçtaki, dört yıl
önceki Özgür Suriye Ordusu yok ortada, haritalara bile baksanız bunu
anlarsınız. Dört yıl önceki haritalarda Nusra’nın, Ahrar-uş Şam’ın elinde olan
bölgeler uçtu mu, buharlaştı mı Suriye’de, nereye gitti? Aynı topraklar
duruyorsa kimin kontrolüne geçti? IŞİD’in kontrolüne geçenler belli, rejimin
kontrolüne geçen yerler de belli, YPG/Demokratik Suriye Güçlerinin kontrolüne
geçen yerler de belli, bunun dışındaki bölgeler nereye gitti? Aslında, nereye
gittiğini Türkiye'nin müttefikleri de biliyor, Rusya da, Suriye de, İran da,
herkes biliyor, bilmeyen ne yazık ki sadece Türkiye kamuoyu değerli arkadaşlar
çünkü Türkiye kamuoyuna bu gerçeği açıklamadığımız için Halep’te çocuklar,
siviller bedeli ödüyorlar, yarı yolda bıraktıklarınız, masumlar bedel
ödüyorlar; yetmiyor, tezkereye “evet” oyu verilerek oraya götürülen Silahlı
Kuvvetler mensupları bedelini ödüyorlar, cenazeler geliyor, ailelerin gözü
yaşlı ama Türkiye toplumu bizim, Suriye’de gerçekten ne için olduğumuzu, neyi
hedeflediğimizi, hangi öngörümüzde şimdiye kadar başarılı olduğumuzu hâlâ
bilmiyor.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Bilgen.
1’inci
madde üzerinde Cumhuriyet Halk Partisi Grubu adına İstanbul Milletvekili Eren
Erdem…
Buyurunuz
Sayın Erdem. (CHP sıralarından alkışlar) 
CHP
GRUBU ADINA EREN ERDEM (İstanbul) – Sayın Başkan, değerli arkadaşlar; tabii, bu
kadar önemli enerji politikalarımızı ilgilendiren bir madde konuşulurken, bir
anlaşma konuşulurken Enerji Bakanının burada olmamasını çok gayriciddi
bulduğumu ifade etmek istiyorum. Kesinlikle Enerji Bakanının burada olması ve
bu konuda malumat vermesi gerekirdi ve bu anlaşmanın şu gördüğünüz tali
komisyonlara indirilmesi gerekirdi. 
Enerji
Komisyonuna indirilmedi değil mi?
TAHSİN
TARHAN (Kocaeli) – İndirilmedi.
EREN
ERDEM (Devamla) - İndirilmedi yani bu Dışişleri Komisyonu bu anlaşmanın
mahiyetini tartışabilir ama mesele enerjiyle alakalıdır, dolayısıyla bu iş çok
yanlış yapılmıştır, bunu söyleyelim. 
OSMAN
AŞKIN BAK (Rize) – Sen de Komisyona gelmedin.
EREN
ERDEM (Devamla) – Tabii, bu Rus uçağının düşürülmesiyle alakalı değerli
arkadaşlar, “Emri ben verdim.” şeklinde bir yaklaşım vardı, bunun üzerinde bir
sürü değerlendirme zaten burada yapıldı. 
Tabii,
bu akımın Türkiye üzerinden geçmesinin çok farklı boyutlarda değerlendirilmesi
mümkün ama toplamda ana gerekçe ve her yerde, medyada zikredilen temel gerekçe,
Türkiye ekonomisine bu işin katkı sağlayacağı yönünde bir gerekçe. Bu gerekçe
üzerine arkadaşlar, tabii, biz, meselenin arka planında Türkiye’nin bugün
Rusya’yla ilişkilerinin daha farklı boyutlara evrileceği gerçeği -benden önce
konuşmacılar çok dillendirdiği için ben çoğunu onayladığımı ifade etmek
istiyorum- doğrudur, Türkiye bugün daha katı otoriter emperyalist rejimle sıkı
fıkı bir ilişki içerisine girerek bir boyunduruk ve iltisak ilişkisine dâhil
edilme aşamasına getirilmektedir ki bu aynı şekilde geçmişte Büyük Ortadoğu
Projesi’nin eş başkanlığı ilanları döneminde farklı rejimlerle yürütülüyordu,
anlaşılan o ki bu başka bir noktaya evrilecek. 
Ama
burada tehlikeli olan şey şudur değerli arkadaşlar: Bakın, siz yola çıkarken
Kopenhag kriterleriyle başladınız, geldiğimiz noktada Belarus kriterlerine tabi
oldunuz, bunun bir sonraki aşaması Singapur kriterleridir, daha da tehlikelisi
ondan sonra Uganda kriterleriyle karşı karşıya kalabiliriz. Yani bunu temel hak
ve özgürlükler açısından değerlendirdiğimiz zaman, Türkiye’nin önünde çok daha
tehlikeli bir virajın olduğunu görüyoruz. Neden? Basit bir örnek verelim:
Geçtiğimiz günlerde Sayın Cumhurbaşkanı “Biz Suriye’deki varlığımızı, Esad
rejimini devirme ekseni üzerine konumlandırdık.” diye bir ifade kullandı.
Akabinde nasıl bir görüşme oldu, bilmiyoruz ama bu görüşmenin sonrasında,
Putin’le yapılan görüşme sonrasında “Ben orada bir kişiyi hedefleyen… Bu Fırat
Kalkanı Operasyonu bir kişiyi hedeflemiyor.” şeklinde bir beyanat verdi. 
Şimdi,
bakın, şunu çok net söyleyeyim değerli arkadaşlar: Burada bulunan
milletvekilleri, özellikle de iktidar partisi milletvekilleri, Cumhurbaşkanının
hangi siyasi konu üzerinde nasıl bir tutum izleyeceğini muhtemelen
televizyondan öğreniyordur. Yarın söyleyeceği bir cümlenin, bu akımla ilgili
yapılan anlaşmanın da kapsamında, Türkiye’nin başını çok büyük belalara sokma
potansiyeli olan bir anlaşmayla karşı karşıya olduğumuzu bilmeniz ve bunu
görmeniz gerekiyor. Neden? Hemen basitçe şöyle değerlendirelim, değerli
arkadaşlar. Rusya krizini hatırlayalım. Şener Şen’in meşhur bir filmi vardır.
Neydi o filmin adı -bilenler- bu bando, mızıka meselesi olan?
FİLİZ
KERESTECİOĞLU DEMİR (İstanbul) – Selamsız Bandosu.
EREN
ERDEM (Devamla) – Selamsız Bandosu gibi biz… Şener Şen’in değil miydi o? Tamam,
yanlışım varsa düzelteyim. Selamsız Bandosu, hatırlıyorsunuz, tren geliyor,
geçiyor, millet, işte bando müzik çalıyor falan derken gerçekten de keyifli bir
filmdi. Arkadaşlar, krizin sona ermesi sonrası biz Rus turistleri bu şekilde
karşıladık havalimanında, bandolar eşliğinde karşıladık. Yani bakın, bizim
Rusya’yla yaşadığımız gerilimin şu anda Türkiye turizmine getirmiş olduğu zarar
yüzde 38 oranında bir küçülmedir yani. Bunun yanı sıra dedik ki: Kardeşim, bu
domatesler, biberler, vesaire, bunlar elimizde kaldı, bol bol yeriz dedik.
60-70 kuruşa mal ettiğimiz domatesi 4 liraya sattık. Yani bizim bu işten
ettiğimiz zararın telafisi olmayan boyutlara geldiği gerçeğini görmemiz
gerekiyor. Bunu ne zaman göreceğiz? Önümüzdeki turizm sezonunda zaten
göreceğiz. 
Gidelim
Kapalıçarşı’ya -burada İstanbul milletvekillerimiz var- Kapalıçarşı esnafının
hâlini beraber görelim. Kapalıçarşı’da insanlar peşin para dükkân kirası
ödedikleri için dükkânlardan çıkmıyorlar. Niye? Çünkü benim iki ayım kaldı
kardeşim. İki ay daha kalayım. Hiç olmazsa üç beş tane bir şey satarım da
cebime para girer hesabı yapıyorlar. Ama o kiralar dolduğunda yani ocak ayı
itibarıyla orada kimseyi tutamayacaksınız ve Kapalıçarşı gibi önemli bir yerin
ana caddesi döner satılan, tabiri caizse oranın dokusuna uygun olmayan
-dönercileri aşağılamak için söylemiyorum- oranın dokusuna yabancı bir zeminle
karşı karşıya kalacağız. Bunun nedeni ne? Bizim Rusya’ya olan hem turizmdeki
bağımlılığımızdır hem de enerjideki bağımlılığımızdır.
Şimdi,
biz, Avrupa Birliğiyle farklı bir noktada bir tartışmanın içerisine girdik diye
bugün Şangay zemininde bir ekonomik ilişkiye iltisaklandığımız zaman, yarın
özellikle de Şanghay’ın Orta Doğu’daki siyasi stratejisinin 180 derece zıddında
konumlanan Cumhurbaşkanının bir cümlesi bizim başımıza çok ağır felaketler
getirecektir. 
Burada
yapılması gereken ne? Elbette bu akım ve aynı şekilde benzeri enerji projeleri
Türkiye ekonomisi ve kalkınması adına yararlı olabilir. Bunları tartışalım ama
Enerji Bakanıyla tartışalım, daha derinlikli bir şekilde değerlendirelim,
Türkiye'nin yararına olan bir boyuta getirelim. Fakat, gelin, Sayın Başbakana
bir konuda sizler itiraz edin. Sayın Başbakan dedi ya, “Bu teknoloji işine
fazla kafayı takmayın. Bu teknoloji işine çok kafayı takarsanız kafayı
yersiniz.” gibi bir cümle kullandı. Gelin arkadaşlar, teknolojiyi daha da
güçlendirecek pozitif yatırımlar üreterek Türkiye'nin yeni enerji kaynaklarıyla
daha ekolojik, daha doğal enerji kaynaklarıyla kendi kendisini var etmesini
sağlayacak bir zemin oluşturalım. Bunu da birlikte yapalım. Ama biz kalkıp
bütün irademizi bu tür projelerin üzerinden belli siyasi güç merkezlerine
teslim ettiğimiz zaman ortaya ne çıkıyor? İşte, Cumhurbaşkanı bir cümle
söylediği zaman bu, krize dönüşüyor. 
Şimdi,
burada, arkadaşlar, mesele ekonomik dedik. Ekonomi adına, tabii, geldiğimiz
noktada vahim bir durumun da içerisindeyiz. Dolar az önce 3,50 bandını geçti.
Yani burada birçok insan da takip ediyor çünkü bu, negatif etki yaratıyor.
Birçok insan bundan çok geniş bir şekilde olumsuz etkileniyor. 1999-2000
dönemindeki kriz kadar derinlikli bir sorun yaratmıyor belki ama daha ileriye
dönük olarak kalıcı birtakım hasarların oluşmasını sağlıyor.
ÖZKAN
YALIM (Uşak) – Yaratacak, yaratacak…
EREN
ERDEM (Devamla) – Bakın, arkadaşlar, “Döviz bozdur.” diye bir kampanya başladı
sosyal medyada. “Hashtag”ler açıldı. Efendim, vatandaş gitsin döviz bozdursun…
Vallahi ben size bir şey söyleyeyim değerli arkadaşlar: Dövizi 3,5 bandından 3
lira bandına indirecek kadar, bizim vatandaşımızın döviz rezervi olduğunu
düşünmüyorum. Tam tersine, bizim vatandaşımızın ortalama kredi kartı borcu
3.700 TL bandında. Bizim vatandaşımız zor geçiniyor. Asgari ücret kur farkı
yüzünden 71 dolar azalmış. Türkiye’de yoksulluk derinleşmiş. 
Ben
şöyle bir tavsiyede bulunmak istiyorum: Gelin arkadaşlar, bu dövizleri İsviçre
bankalarında paraları olan arkadaşlar bozdursunlar. Onlar bozdururlarsa biz o
kuru emin olun 2,5 bandına indirebiliriz yani. (CHP sıralarından alkışlar)
Çünkü gerçekten de, şu anda İsviçre bankalarında, Türkiye Cumhuriyeti vatandaşı
olan, ekseriyetle bunların kimler olduğunu da biliyorsunuzdur, onların
paralarını bozdurduğumuz takdirde dolar kuru 2,60 zeminine inebiliyor
arkadaşlar. E, böyle yapalım, düzeltelim. Niye sürekli vatandaş elini cebine
atıyor? Biraz da bu işin başını çekenler elini cebine atsın. Gelin arkadaşlar,
şu ihale zengini edip vergi borcunu sıfırladığınız firmaların sahipleri dolarlarını
bozdursunlar, dövizlerini bozdursunlar. Bunlar bozdurduğu zaman esas ekonomiye
katkı sunacaklar. Madem millî ekonomiden yanalar, madem bu ülkenin
kalkınmasından yanalar; bozdursunlar. Vallahi, benim dövizim, dolarım yok.
Benim, hiçbir birikmiş mevduatım da yok ama ben çok iyi biliyorum ki siyasetle
uğraşıp bu işten milyonlarca, milyarlarca dolar bir yerlerde biriktirmiş
insanlar var; bunlar bozdururlarsa sorun biter. 
Yahut
da arkadaşlar, gelin kemer sıkma politikaları uygulayalım. Kemer sıkmaya da nereden
başlayalım? Bakın, şöyle söyleyeyim size: Şimdi, tabii ki, ben, bir klişe
kullanmak istemiyorum, sadece bir realiteyi ortaya koymak istiyorum, klişeleri
çok sevmiyorum fakat bizim Sayın Cumhurbaşkanımızın örtülü ödeneği 150 milyon
TL; bunu düşürelim. Yani gerçekten böyle zor bir dönemde 150 milyon TL çok
para. Gelin, şimdi sarayın su gideri 3 milyon TL, bunu düşürelim. Dolar almış
başını gidiyor, ne gerek bu kadar israf yapmaya. Gelin arkadaşlar, ısıtma
gideri 3 milyon TL… Ya, arkadaşlar, bugün Hazreti Ömer yaşasaydı -muhtemelen
sarayda yaşamazdı ama velev ki yaşasaydı- orada şu anda mum yakardı. Vatandaş
-3,5 TL dolar- yani müthiş bir kriz yaşıyor. Bu kiralık araç giderleri 8 milyon
TL, bakın, 8 milyon TL…
AYŞE
SULA KÖSEOĞLU (Trabzon) – Nasıl bir demagoji bu ya, nasıl bir demagoji? Gecenin
bu saatinde yapma Allah aşkına.
EREN
ERDEM (Devamla) - Elektrik giderleri 9 milyon 672 bin TL. Buralardan kısalım,
vatandaşa “Gelin, döviz bozdurun.” çağrısı yapmayalım. Yok arkadaşlar,
vatandaşın yastığının altında hiçbir şey kalmadı, emin olun yok. Benim annem -hep
biz ona “kirli çıkı” deriz- yastığının altına sürekli üç beş kuruş atardı,
geçtiğimiz günlerde yani hâlini hatırını sordum, hakikaten onda bile yoksa
vatandaşın hiçbirinde yoktur değerli arkadaşlar.
O
yüzden, benim tavsiyem, bu anlaşmalara ekonomiyi entegre etmek yerine…
(Mikrofon
otomatik cihaz tarafından kapatıldı)
EREN
ERDEM (Devamla) - …üretimi ve teknolojik enerji üretimini sağlayacak Türkiye’yi
emperyal güçlere teslim etmeyecek bir zemin oluşturalım. Enerji Bakanımızı da
buraya davet edelim, öyle konuşalım diyorum.
Saygıyla
selamlıyorum. (CHP sıralarından alkışlar) 
BAŞKAN
– Teşekkür ederiz Sayın Erdem.
Sayın
milletvekilleri, 1’inci madde üzerindeki konuşmalar bitmiştir.
Sisteme
giren milletvekili yoktur. Soru-cevap işlemini gerçekleştirmiyoruz.
1’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
2’nci
maddeyi okutuyorum:
MADDE
2.- Bu Kanun yayımı tarihinde yürürlüğe girer.
BAŞKAN
– 2’nci madde üzerinde konuşmacı yok.
Soru-cevap
işlemi yok.
Maddeyi
oylarınıza sunuyorum: Kabul edenler... 
ÇAĞLAR
DEMİREL (Diyarbakır) – Sayın Başkan, bizim var.
BAŞKAN
– Bize bildirilmedi Sayın Demirel.
ÇAĞLAR
DEMİREL (Diyarbakır) – Tamam Başkan.
BAŞKAN
- Sayın Demirel, bize konuşmacı bildirilmediği için oylamaya geçmek durumunda
kaldım. Ben size aslında haber gönderdim ancak “Sonra bildiririz.” demişsiniz.
İsim de gelmeyince…
ÇAĞLAR
DEMİREL (Diyarbakır) – Yanlış anlaşılma olmuş.
BAŞKAN
– Peki.
Sayın
milletvekilleri, 2’nci maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde gruplar adına Iğdır Milletvekili Sayın Mehmet Emin
Adıyaman. (HDP sıralarından alkışlar) 
AYŞE
SULA KÖSEOĞLU (Trabzon) – Kimin yürütmesini teklif edeceksiniz merak ediyorum.
Bakanlar Kurulu yerine kim yürütsün? Merak ediyorum ne teklifiniz olacak bu
konuda.
HDP
GRUBU ADINA MEHMET EMİN ADIYAMAN (Iğdır) – Sabrederseniz anlarsınız.
AYŞE
SULA KÖSEOĞLU (Trabzon) – Ben merak ediyorum kim yürütsün diyeceksiniz.
MEHMET
EMİN ADIYAMAN (Devamla) – Sayın Başkan, değerli milletvekilleri; aslında
Rusya’yla yapılan bu anlaşma üzerine, özellikle muhalefet partisi sözcülerinin
değerlendirmelerine katılıyorum. Hakikaten Rusya sadece bu dönem değil, aslında
Orta Çağ’dan beri Türkiye’yle rakip olan, çoğu zaman ilişkileri çok da yolunda
gitmeyen, bugün de süper bir güç olan ya da emperyal bir güç olan bir ülke. 
İki
boru hattıyla… Biri ülkemizde kullanılacak gaza ilişkin. Diğer ikinci boru
hattıyla Avrupa transit gaz geçişi yapılacaktır. Dolayısıyla, çok detaya
girmeden, özetle bu, Türkiye'yi bir ölçüde bağımlı hâle getirecektir. 
Tabii,
mesele sadece bir Rusya’dan ibaret de değil. Esas mesele, özellikle AKP
iktidarının uluslararası alanda yürüttüğü ilişkiler, diplomasinin
tutarsızlığıdır. Bakın, öyle bir hâle geldik ki neredeyse her akşam ya da her
gece AKP bir rüya görür ve ertesi günü, dış ilişkilerde veya uluslararası
ilişkilerde yeni bir söz, cümle veya krize neden olmaktadır.
Mesela
somut örnek olarak, geçen, iki gün önce Sayın Cumhurbaşkanının Mecliste de
onaylanan Suriye ve Irak tezkeresinin gündeminde bile olmayan ama Suriye’de
mevcut iktidarı devirmeye yönelik açıklamaları oldu. Şimdi, bu açıklamalara
anında tepkiler geldi, en başta, şu anda anlaşma yapmış olduğumuz Rusya’dan
geldi. Rusya Devlet Başkanı Sözcüsü ve Dışişleri Bakan Yardımcısı anında,
Esad’ın yönetiminin devrilmesine ilişkin, Sayın Cumhurbaşkanının yaptığı açıklamaya
ilişkin açıkça Türkiye’den açıklama istediler ve bakın, Rus haber ajansı
Sputnik’te yer alan bir habere göre… Türkiye Cumhurbaşkanlığı makamından bir
kaynağa dayanan bir açıklama Sputnik’te -ki Sputnik yarı resmî Rus haber
ajansı- bu Cumhurbaşkanlık kaynağı, Cumhurbaşkanının sarf ettiği sözü boşa
çıkarırcasına aynen şu açıklamayı yapıyor: “Erdoğan’ın sözleri harfi harfine
ele alınmamalı. Umarım ki bu nedenle Rusya’yla yaşanan yanlış anlama hızlı bir
şekilde ortadan kaldırılır.” Ve gördüğünüz üzere, ertesi günü Dışişleri
Bakanlarının görüşmesinde, evet, bu söz geri alındı ve Sayın Cumhurbaşkanı
muhtarlarla yaptığı toplantıda, aslında Suriye’nin toprak bütünlüğüne saygı
duyduklarını ve hiçbir şahsı da hedef almadıklarını dile getirdi.
Şimdi,
değerli milletvekilleri, benzer hadise, Suriye’de de aynı şekilde krizlere
neden oluyor. Bakın, Suriye’de ÖSO üzerinden Suriye topraklarında şu anda TSK
var ve TSK’nın bünyesinde Amerika’nın kontrol ettiği gruplar var, Suudi
Arabistan’ın kontrol ettiği gruplar var, elbette Türkiye’nin de belli ölçüde
kontrol ettiği gruplar var. Ama bu koalisyon içerisinde farklı ülkelerin
kontrol ettiği, farklı ülkelerin denetiminde olan grupların ne zaman ne
yapacağı bilinmemektedir. Mesela, bugün, Yeniçağ gazetesinde köşe yazarı olan Ahmet
Takan’ın Türk askerî kaynaklarını -ki sağlam kaynak diye belirtiyor- dayanak
göstererek son günlerde özellikle, iki gün önce El Bab bölgesinde kaçırılan 2
askerin kaçırılma olayında, yanında ÖSO mensubu militanların olduğu, o baskın
sırasında bu ÖSO militanlarının askerleri bırakıp kaçtığını ve bu askerlerin bu
şekilde IŞİD’in eline esir düştüğünü ifade ediyor. Bu eğer gerçek ise şunu
gösterir: Yarın Suriye’de ÖSO grupları içerisinde, ÖSO koalisyonu içinde hangi
grubun bize silah doğrultacağını, askerlere silah doğrultacağını kestirmemiz
mümkün değil. 
Öte
taraftan, dış politikada o kadar istikrarsız bir durumla karşı karşıyayız ki
daha bir ay kadar önce, Musul operasyonu başlamadan önce, yine, AKP grubu başta
olmak üzere, Başbakandan Cumhurbaşkanına kadar tek ağızla “Haşdi Şabi terör
örgütüdür, Telafer’e giremez. Girerse gereğini yerine getiririz.” diye
kamuoyuna ve dünyaya ilan ettiler. Haşdi Şabi bugün Telafer’de. Ve sadece bu
mu? Değil. Irak parlamentosu Haşdi Şabi’yi Irak ordusunun bir parçası olarak
kabul etti ve bu yönde karar çıkardı. Şimdi, Haşdi Şabi Irak ordusunun bir
parçası hâline geldiğine göre biz Irak’la savaş mı yürüteceğiz? Ya da aynı
şekilde, bugün terör örgütü diye ilan ettiğimiz, Suriye’deki YPG’nin de dâhil
olduğu Suriye demokratik güçlerini, örneğin, yarın Hafız Esad “Suriye
demokratik güçleri Suriye ordusunun bir parçasıdır.” şeklinde parlamentosundan
veya organlarından geçirirse biz hâlâ, ısrarla “İşte, biz orada bir Kürt
koridorunun oluşmasına izin vermeyiz, ne pahasına olursa olsun engel olacağız.”
deyip savaş mı ilan edeceğiz? Ve savaş ilan ederken biz Putin’i karşımıza mı
alacağız, Amerika Birleşik Devletlerini karşımıza mı alacağız, Avrupa Birliğini
karşımıza mı alacağız? Bakın, gene basit bir örnek vereyim: Bu yetmezmiş gibi Sayın
Cumhurbaşkanının iki gün önceki açıklamasına sadece Rusya’dan tepki gelmiyor.
Bakın, bu tepki aynı zamanda Arap Birliğinden geldi. Bu açıklama üzerine, Sayın
Cumhurbaşkanının “Esad’ı devireceğiz.” yönündeki açıklaması üzerine Arap
Birliği Genel Sekreteri Ahmed Ebu Gayt Türkiye’yi direkt suçlayan bir açıklama
yaptı. IŞİD’in tüm yabancı mensuplarının Türkiye üzerinden IŞİD’e katıldığını,
yine, IŞİD’in gelir elde etmek için petrolü Türkiye üzerinden sattığını ileri
sürdü. Rusya’nın dışında İran tepki gösterdi. İran Devrim Muhafızları Komutanı
açıkça Türkiye’yi âdeta tehdit edercesine “Türkiye’nin gücü Beşar Esad’ı
devirmeye yetmez.” diye açıklamada bulundu. 
Dolayısıyla,
değerli arkadaşlar, öncelikle uluslararası anlaşmaları yaparken uzun vadede bu
işlerin bize neler getirip neler götüreceğini iyi hesaplamak lazım. Bakın, Orta
Doğu’da şu anda var olan savaş, Orta Doğu denkleminde sürüklenmiş olduğumuz
durum şu veya bu şekilde sonuçlansa bile hepinizin çok iyi bildiği üzere
bölgesel savaşlar ya da üçüncü dünya savaşı dediğimiz bu süreç sona
ermeyecektir. Orta Doğu’da bir şekilde bu savaş sona ererse -bir öngörü olarak
söylüyorum, belki pek çok milletvekili arkadaşım bu düşünceye katılabilir-
yakın bir gelecekte ikinci Orta Doğu Kafkasya’dır. Ermenistan-Azerbaycan
sorunu, Gürcistan-Osetya, yine, Çeçenistan meselesi, Rusya Federasyonu’na bağlı
Dağıstan meselesi yani emperyal güçler, silah satan holdingler yeni bir Orta
Doğu’yu yaratacaklardır ve Kafkasya’da yakın gelecekte Orta Doğu benzeri
halklar arasında başlayacak bir savaşta biz Rusya’yla tamamen karşı karşıya
geleceğiz. İşte, o zaman bu bağımlı olduğumuz anlaşma bizim için en büyük
handikap olacaktır, bizim için en büyük engel olacaktır. Dolayısıyla, salt
ekonomik çıkar hesapları üzerinden kendi iç meselelerimizi, kendi
komşularımızla olan sorunlarımızı, demokratik, çağdaş bir tarzda çözmeden
emperyal bir güce mahkûm olmanın doğru olmadığını düşünüyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Adıyaman.
3’üncü
madde üzerinde başka konuşmacı yok.
Soru-cevap
işleminde bir sayın milletvekili sisteme girmiş, Sayın Yalım.
Sayın
Bakan, cevap verirken diğer konuda da bilgilendirme yaparsınız.
Sayın
Yalım, buyurun.
ÖZKAN
YALIM (Uşak) – Teşekkür ederim Sayın Başkan.
Sayın
Bakan, hem Meclisin tamamen aydınlanması adına hem de belirsizliğin kalkması
adına, Türkiye Cumhuriyeti vatandaşlarının bilgilendirilmesi adına… Rusya’yla
bu yeniden yapılan anlaşmada 2 tane boru hattı geçiyor; 1 tanesi İstanbul’a
kadar, 1 tanesi Avrupa’ya giden transit boru hattı. Bu geçen transit boru
hattıyla ilgili Türkiye’nin ekonomik geliri, herhangi bir geçiş bedeli alınıyor
mudur? Bunun netleşmesi için bu soruyu özellikle soruyorum.
Teşekkür
ederim.
BAŞKAN
– Sayın Bakan, buyurunuz.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Teşekkür ediyorum Sayın Başkan.
Şimdi,
bu sorunuza yazılı cevap veririm, bir. 
İkincisi,
az önce Sayın Kerestecioğlu bir soru sordu, araştırdık. Sakarya Kız Öğrenci
Yurdunda D Blokta saat 11.30’da böyle bir olay ihbarı geliyor. Gaz dağıtım
şirketi on dakika içerisinde olay yerinde bulunuyor. Yapılan ölçümlerde ciddi
bir şey olmadığı tespiti var, hâlâ gaz dağıtım şirketi orada. Sakarya Yurt
Müdürü, Bölge Müdürü de olay yerinde, herhangi bir sıkıntı yok.
FİLİZ
KERESTECİOĞLU DEMİR (İstanbul) – Bu çocuklar başka bir yere nakledilecek mi?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Çocukların hepsi oradalar,
bahçedeler, oradalar, bir sıkıntı yok.
Teşekkür
ederim.
BAŞKAN
– Teşekkür ederiz Sayın Bakan.
Sayın
milletvekilleri, 3’üncü maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
Tasarının
tümü açık oylamaya tabidir. Açık oylamanın elektronik oylama cihazıyla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen iki dakikalık süre içinde Başkanlığa
ulaştırmalarını rica ediyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükûmeti ve Rusya Federasyonu
Hükûmeti Arasında TürkAkım Gaz Boru Hattı Projesine İlişkin Anlaşmanın Onaylanmasının
Uygun Bulunduğuna Dair Kanun Tasarısı açık oylama sonucu: 
“Kullanılan
oy sayısı : 223
Kabul :
210
Ret
 : 7
Çekimser
 : 6 (x)
 Kâtip
Üye Kâtip Üye
 Mücahit
Durmuşoğlu Ali Haydar Hakverdi

 Osmaniye Ankara”
Tasarı
kabul edilmiş ve kanunlaşmıştır. 
Sayın
milletvekilleri, 3’üncü sırada bulunan, Türkiye Cumhuriyeti Hükûmeti ile Benin
Cumhuriyeti Hükûmeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
3.- Türkiye Cumhuriyeti Hükümeti ile Benin
Cumhuriyeti Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205) (xx)
BAŞKAN
– Komisyon? Burada. 
Hükûmet?
Burada. 
Komisyon raporu 205 sıra sayısıyla bastırılıp
dağıtılmıştır. 
Tasarının tümü üzerinde konuşmacı yok. 
Soru-cevap işlemi yok. 
Tasarının tümü üzerindeki görüşmeler tamamlanmıştır. 
Maddelerine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir. 
1’inci maddeyi okutuyorum:

TÜRKİYE
CUMHURİYETİ HÜKÜMETİ İLE BENİN CUMHURİYETİ HÜKÜMETİ ARASINDA EKONOMİK, TİCARİ
VE TEKNİK İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR KANUN
TASARISI
MADDE 1- 9 Temmuz 2012
tarihinde Ankara’da imzalanan “Türkiye Cumhuriyeti Hükümeti ile Benin
Cumhuriyeti Hükümeti Arasında Ekonomik, Ticari ve Teknik İşbirliği
Anlaşması”nın onaylanması uygun bulunmuştur.
BAŞKAN – 1’inci madde üzerinde söz isteyen yok. 
Soru-cevap işlemi yok. 
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
2’nci maddeyi okutuyorum:
MADDE 2- Bu Kanun yayımı
tarihinde yürürlüğe girer.
BAŞKAN – 2’nci madde üzerinde konuşmacı yok. 
Soru-cevap işlemi yok. 
Maddeyi oylarınıza sunuyorum: Kabul edenler… Kabul
etmeyenler… 2’nci madde kabul edilmiştir. 
3’üncü maddeyi okutuyorum:
MADDE 3- Bu Kanun
hükümlerini Bakanlar Kurulu yürütür.
BAŞKAN – 3’üncü madde üzerinde konuşmacı yok. 
Soru-cevap işlemi yok. 
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Tasarının tümü açık oylamaya tabidir. 
Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir. 
Oylama için iki dakika süre vereceğim. 
Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen iki dakikalık süre içinde
Başkanlığa ulaştırmalarını rica ediyorum. 
Oylama işlemini başlatıyorum. 
(Elektronik cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Benin Cumhuriyeti
Hükümeti Arasında Ekonomik, Ticari ve Teknik İşbirliği Anlaşmasının Onaylanmasının
Uygun Bulunduğuna Dair Kanun Tasarısı açık oylama sonucu: 




“Kullanılan oy sayısı


:


220








Kabul


:


218








Ret


:


2 


(x)








Kâtip Üye
Mücahit Durmuşoğlu
Osmaniye


Kâtip Üye
Ali Haydar Hakverdi
Ankara”




Tasarı
kabul edilmiş ve kanunlaşmıştır.
Gündemimizde
başka bir iş bulunmadığından, alınan karar gereğince, 2017 Yılı Merkezi Yönetim
Bütçe Kanunu Tasarısı ile 2015 Yılı Merkezi Yönetim Kesin Hesap Kanunu
Tasarısı’nı görüşmek için 5 Aralık 2016 Pazartesi günü saat 13.00’te toplanmak
üzere birleşimi kapatıyorum.
Kapanma Saati: 02.56




(x) (x) 405 S. Sayılı Basmayazı
22/11/2016 tarihli 24’üncü Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir. 


(x) 441 S. Sayılı Basmayazı tutanağa
eklidir


(x) Açık oylama kesin sonuçlarını gösteren
tablo tutanağa eklidir.


(xx) 205 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




