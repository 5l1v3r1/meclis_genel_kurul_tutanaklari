



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

55’inci Birleşim
12 Şubat 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzincan Milletvekili Süleyman Karaman’ın, 13 Şubat
Erzincan’ın düşman işgalinden kurtuluşunun 102’nci yıl dönümüne ilişkin gündem
dışı konuşması
2.- Elâzığ Milletvekili Metin Bulut’un, 24 Ocak 2020
tarihinde yaşanan Elâzığ ve Malatya depremine ilişkin gündem dışı konuşması
3.- Tokat Milletvekili Kadim Durmaz’ın, Tokat ilinin
sorunlarına ilişkin gündem dışı konuşması

V.- AÇIKLAMALAR
1.- Bursa Milletvekili Erkan Aydın’ın, elektrik
faturası, borçlar ve işsizlik nedeniyle intiharlar yaşanırken ANKAPARK için 750
milyon dolar harcanmasının, Genç Müslüman Kadınlar Liderlik Programı için 1
milyon 163 bin lira harcanmasının, Ensar Vakfına yurt yapımı için 7 milyon 925
bin dolar gönderilmesinin normal olup olmadığını öğrenmek istediğine ilişkin
açıklaması
2.- İzmir Milletvekili Mehmet Ali Çelebi’nin, gazilerin
mağduriyetinin giderilmesi gerektiğine ilişkin açıklaması
3.- Adana Milletvekili Ayhan Barut’un, Türkiye’nin uzun
süredir ekonomik ve siyasi krizle boğuştuğuna ilişkin açıklaması
4.- Nevşehir Milletvekili Faruk Sarıaslan’ın, vergisini
ödeyen taksici esnafının mağduriyetini sonlandırmak adına yabancı uyruklu
sığınmacıların ülkemizde korsan taksicilik yapmasını engellemek için herhangi
bir planlamanın yapılıp yapılmadığını, yapıldıysa ne zaman uygulamaya konulacağını
öğrenmek istediğine ilişkin açıklaması
5.- İstanbul Milletvekili Sibel Özdemir’in, ülkenin
çözüm bekleyen sorunlarının başında işsizlik, geçim sıkıntısı ve yoksulluğun
geldiğine ilişkin açıklaması
6.- İstanbul Milletvekili Hayati Arkaz’ın, teknoloji
bağımlılığı sorununa ilişkin açıklaması
7.- Balıkesir Milletvekili Fikret Şahin’in, Çankırı
ilinin sorunlarına ve Çankırılı vatandaşların Avrupa Birliği fonlarından
sağlanan kredilerin başka illere kaydırılmayarak kendi illerine kullanılmasını
talep ettiğine ilişkin açıklaması
8.- Düzce Milletvekili Ümit Yılmaz’ın, “112” hattını
bilerek ve isteyerek asılsız ihbarlarla meşgul edenlere karşı uygulanılan
cezaların artırılması, kamu spotlarıyla bu hatalı davranışların nelere mal
olabileceğinin anlatılması gerektiğine ilişkin açıklaması
9.- Bursa Milletvekili Yüksel Özkan’ın, araç muayene
ücretlerinin yüksekliğine ve Sosyal Güvenlik Kurumu Sağlık Uygulama Tebliği’ne
göre bir hasta için 27 TL ödenirken vatandaşın otomobili için 342 TL araç
muayene ücreti ödemesinin AK PARTİ Hükûmetinin sağlığa ve sağlık çalışanlarına
verdiği değeri gösterdiğine ilişkin açıklaması
10.- Mersin Milletvekili Cengiz Gökçel’in, Silifke
başta olmak üzere Çukurova ve Akdeniz Bölgesi’nde yaşanan afetler nedeniyle
zarar gören çiftçilere geçmiş olsun dileğinde bulunduğuna, zeytin ve zeytinyağı
üreticilerinin mağduriyetine ilişkin açıklaması
11.- Kayseri Milletvekili Çetin Arık’ın, Kayseri ili
Hacılar ilçesinin sorunlarına ilişkin açıklaması
12.- Tekirdağ Milletvekili İlhami Özcan Aygun’un,
Hayrabolu-Süleymanpaşa yolunun ne zaman bitirileceğini, vatandaşların
kamulaştırılan taşınmaz malları için ne zaman ödeme yapılacağını, kamulaştırma
bedelinin bugüne kadar ödenmemesinden kaynaklanan gecikmeye ilişkin faizin
ödenip ödenmeyeceğini Ulaştırma ve Altyapı Bakanından öğrenmek istediğine
ilişkin açıklaması
13.- Iğdır Milletvekili Yaşar Karadağ’ın, Millî Eğitim
Bakanlığının eğitimde fırsat eşitliğini sağlamak adına LGS’yle öğrenci alacak
liselerin kontenjanını sınava girecek öğrenci sayısındaki artış oranında
artırması ve kamuoyunu bilgilendirmesi gerektiğine ilişkin açıklaması
14.- Gaziantep Milletvekili İmam Hüseyin Filiz’in, 14
Kasım 2019 tarihinde Gaziantep ili Şahinbey ilçesi Akkent Camisi inşaatında
göçük altında kalarak can veren Korkut Küçükcan’ın babası ve eşinin savcılığın
başlattığı soruşturmada bugüne kadar hiçbir ilerleme kaydedilmediğiyle ilgili
Adalet Bakanına seslendiğine ilişkin açıklaması
15.- Yozgat Milletvekili Ali Keven’in, dijital takograf
uygulamasının ertelendiğine ancak kamyoncu esnafının çözümlenmesi gereken daha
birçok sorunu olduğuna ilişkin açıklaması
16.- Bursa Milletvekili Nurhayat Altaca Kayışoğlu’nun,
zehir soluyan Bursalıların mağduriyetinin giderilmesi konusunda Çevre ve
Şehircilik Bakanı ile Bursa Büyükşehir Belediye Başkanına seslendiğine ilişkin
açıklaması
17.- Mersin Milletvekili Olcay Kılavuz’un, sınav
kaygısı başlı başına stres kaynağıyken yüksek sınav ücretlerinin gençler için
sorun teşkil ettiğine ilişkin açıklaması
18.- İzmir Milletvekili Tamer Osmanağaoğlu’nun, İdlib’de
şehadete erişen askerlere Allah’tan rahmet dilediğine, Türk milletinin
kendisine yapılanı asla unutmadığına, bedelini en ağır biçimde zamanı
geldiğinde ödetecek kararlılıkta ve kudrette olduğuna ilişkin açıklaması
19.- Mersin Milletvekili Hacı Özkan’ın, Cumhurbaşkanı
Recep Tayyip Erdoğan’ın kararlı duruşu ve milletin güçlü desteğiyle bölgenin
huzurunu tehdit eden terör örgütleriyle mücadelenin kararlılıkla
sürdürüleceğine ilişkin açıklaması
20.- Edirne Milletvekili Okan Gaytancıoğlu’nun, Edirne
ili Keşan ilçesi Mecidiye köyünde çevre kirliliği yaratan taş ocaklarının
kapatılması gerektiğine ilişkin açıklaması
21.- İstanbul Milletvekili Ali Kenanoğlu’nun, Grup
Yorum üyelerine yönelik yasakların kaldırılması konusunda Meclisi sorumluluk ve
görev almaya davet ettiğine ilişkin açıklaması
22.- Kırıkkale Milletvekili Ahmet Önal’ın, PKK’yla
mücadelede vücutlarında kalıcı hasarlar oluşan Mehmetçiklere hak ettikleri
madalyalar, gazilik unvanı ve maaşın ne zaman verileceğini öğrenmek
istediklerine ilişkin açıklaması
23.- Niğde Milletvekili Ömer Fethi Gürer’in, çözüm
bekleyen sağlık çalışanlarının sorunlarına ilişkin açıklaması
24.- Kırşehir Milletvekili Metin İlhan’ın, Kırşehir ili
Bağbaşı Mahallesi sakinlerinin TOKİ konutları nedeniyle yaşadığı mağduriyetin
giderilebilmesi için Çevre ve Şehircilik Bakanının harekete geçmesi gerektiğine
ilişkin açıklaması
25.- Amasya Milletvekili Mustafa Levent Karahocagil’in,
10 Şubat Sultan II. Abdülhamit’in vefatının 102’nci yıl dönümüne, Türkiye
genelinde Amasya ilinin de içinde bulunduğu 42 ilde kullanılan Avrupa Birliği
tarafından sağlanan katılım öncesi mali yardımlar kapsamında tahsis edilen
hibelere ilişkin açıklaması
26.- Bursa Milletvekili Atilla Ödünç’ün, 9 Şubat Dünya
Sigarayı Bırakma Günü’ne ilişkin açıklaması
27.- Adana Milletvekili Orhan Sümer’in, çıkabilecek
yeni büyük ekonomik krizlere engel olabilmek için dış politikadaki
belirsizliğin sonlandırılıp üretimin artırılması gerektiğine ilişkin açıklaması
28.- İzmir Milletvekili Kani Beko’nun, sendikalı
oldukları gerekçesiyle işten çıkarılan SF Trade Tekstil işçilerinin haklarının
iade edilmesi için gerekli adımların atılması gerektiğine ilişkin açıklaması
29.- Mersin Milletvekili Ali Cumhur Taşkın’ın, 10 Şubat
Sultan II. Abdülhamit’in vefatının 102’nci yıl dönümüne ilişkin açıklaması
30.- Uşak Milletvekili Özkan Yalım’ın, doğal gaz ve
elektriğe yapılan zamlar nedeniyle emeklilere dinî bayramlarda verilen
ikramiyelerin artırılması, 2000 yılı ve sonrasında emekli olanlar için de
intibak düzenlemesinin hayata geçirilmesi gerektiğine ilişkin açıklaması
31.- Afyonkarahisar Milletvekili Burcu Köksal’ın,
verilen sözler tutularak Afyonkarahisar ili Dinar ilçesi çevre yolu sorununun,
Haydarlı kasabası Ziraat Bankası şubesi talebinin, Tatarlı kasabası devlet
hastanesi eksikliğinin ve Bolvadin ilçesi Dipevler köyü imam ihtiyacının
giderilmesi gerektiğine ilişkin açıklaması
32.- Osmaniye Milletvekili Mücahit Durmuşoğlu’nun, Esad
rejim güçlerinin İdlib’de çatışmaları önlemek, hudut güvenliğini sağlamak, göçü
engellemek maksadıyla bölgeye takviye olarak gönderilen Mehmetçiklere yönelik
saldırısında şehit düşen 5 askere Allah’tan rahmet dilediğine, 12 Şubat
Kahramanmaraş’ın düşman işgalinden kurtuluşunun 100’üncü yıl dönümüne ilişkin
açıklaması
33.- Eskişehir Milletvekili Utku Çakırözer’in, devletin
Eskişehir ili Mihalgazi ve Sarıcakaya ilçelerinde etkili olan fırtına nedeniyle
tarlalarında hasar meydana gelen çiftçilere yardım elini uzatması gerektiğine
ilişkin açıklaması
34.- Kocaeli Milletvekili Lütfü Türkkan’ın,
Cumhurbaşkanı Recep Tayyip Erdoğan’ın Adalet ve Kalkınma Partisinin grup
toplantısında İdlib’le ilgili yaptığı açıklamalara ve bu açıklamaların
Cumhurbaşkanlığı makamından Cumhurbaşkanı sıfatıyla millete seslenilerek
yapılmamasının ucube sistemin getirdiği bir sonuç olduğuna, dün Amerika’ya
karşı Rusya’yla ittifak yaparken bugün Rusya’ya karşı Amerika’yla ittifak
yapılmasının nasıl bir vizyon, nasıl bir dış siyaset olduğunu öğrenmek
istediklerine, Hükûmetin bugünden itibaren daha fazla can kaybı vermeden doğru
bir dış politika yönetmesini umut ettiklerine, 12 Şubat Kahramanmaraş’ın düşman
işgalinden kurtuluşunun 100’üncü yıl dönümüne, Hatay Valiliği önünde
“Çocuklarım aç.” diyerek kendini yakan ve görmezden gelinen Adem Yarıcı’nın
çaresizliğe sürüklenmesinde ülkeyi yönetenlerin hiç mi suçu olmadığına, KHK’yle
işinden olanların mağduriyetine ilişkin açıklaması
35.- Manisa Milletvekili Erkan Akçay’ın, 10 Şubat 2020
tarihinde Suriye rejim unsurlarının askerlere yönelik yaptığı hain saldırıya
Türk ordusunun karşılık vererek şehitlerin kanlarını yerde bırakmadığına,
Suriye iç savaşının başladığı tarihten bu yana Türkiye’nin gözettiği barışçıl
politikaların suistimal edildiğine, Kuzey Kıbrıs Türk Cumhuriyeti Cumhurbaşkanı
Mustafa Akıncı’nın İngiliz The Guardian gazetesine yaptığı açıklamalarının
Kıbrıs davasına zarar verdiğine, Türkiye’nin Kıbrıs’ın problemlerinin çözümüne
yönelik barışçıl ve uzlaşmacı tutumları daima desteklediğine, Kıbrıs davasını
şerefle taşıyarak bugünlere getiren başta Rauf Denktaş ve Fazıl Küçük olmak
üzere şehit ve gazileri minnetle andığına ilişkin açıklaması
36.- Mersin Milletvekili Fatma Kurtulan’ın, İdlib ve
Suriye konusunda gelinen noktada haklı çıktıklarına, Türkiye’nin barışçıl ve
demokratik çözümden yana tavır alınarak Suriye’den çekilmesi gerektiğine, İran
sınırında ve Akdeniz’de hemen her gün yaşanan can pazarının önüne geçilmesi,
insanlara umut tacirliği yapanların üzerine gidilmesi ve ölüm yolculuğu
pazarının artık son bulması gerektiğine, 11 Şubat Özgecan Aslan’ın
öldürülüşünün 5’inci yıl dönümüne, kadınlara yönelik şiddet eylemlerine,
cinayetlere artık “dur” denilmesinin zamanının geldiğine, ülkede hangi sorun
yaşanıyor olursa olsun HDP’lilere yönelik gözaltı ve tutuklamaların devam
ettiğine, HDP’nin 23 Şubatta gerçekleştireceği büyük kongreye ilişkin el bildirilerinin
dağıtımının engellendiğine ve ne yapılırsa yapılsın demokrasi, barış, adalet
yolculuğundan alıkonulamayacaklarına ilişkin açıklaması
37.- Manisa Milletvekili Özgür Özel’in, Cumhuriyet Halk
Partisi olarak Osmaniye Milletvekili Hasan Hüseyin Türkoğlu’nun vefatı
nedeniyle 24’üncü Dönemde mensubu olduğu Milliyetçi Hareket Partisine,
kurucular kurulu üyesi olduğu İYİ PARTİ’ye başsağlığı dileğinde bulunduklarına,
12 Şubat Kahramanmaraş’ın düşman işgalinden kurtuluşunun 100’üncü yıl dönümü
ile 12 Şubat Mektebi Mülkiyenin kuruluşunun 161’inci yıl dönümüne, Adalet ve
Kalkınma Partisinin hatalı Suriye politikasının ülkeyi zor duruma soktuğuna,
yeni bir göç dalgasından endişe ettiklerine, artık misliyle karşılık vermek
değil şehit vermemek istediklerine, siyasette psikolojik üstünlük el
değiştirince iktidara muhalefet edemeyenlerin muhalefete muhalefet etmeye
başlayacağına, Cumhuriyet Halk Partisinin gücünün farkında olduklarına ve
FETÖ’nün siyasi ayağına ilişkin açıklaması
38.- Denizli Milletvekili Cahit Özkan’ın, Silahlı
Kuvvetlerinin Suriye’de yürütmekte olduğu operasyonların amacının ülkenin sınır
güvenliğini ve devletin bekasını korumak, oluşturulmak istenen terör devleti
ile terör koridorunu bertaraf ederek bölgesel barışı teminat altına almak ve uluslararası
barışa hizmet etmek olduğuna, Türkiye’nin artık çok yönlü bir diplomasi
izlediğine, uluslararası hukuk açısından uluslararası toplumda karşılık bulan
tezler masaya yatırıldıktan sonra sahada çalışılmaya başlanıldığına ve netice
alındığına, FETÖ tartışmasının sonuna kadar yapılarak zamanın ve milletin
yargısından geçeceğine, 15 Temmuz hain FETÖ darbecilerinin hedefinde
Cumhurbaşkanının liderliğinin olduğuna ve bu bağlamda Cumhur İttifakında ve
Cumhurbaşkanı nezdinde FETÖ’nün siyasi uzantısının aranmasının beyhude bir çaba
olduğuna ilişkin açıklaması
39.- Mersin Milletvekili Fatma Kurtulan’ın, Ankara
Milletvekili İbrahim Halil Oral’ın HDP grup önerisi üzerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
40.- Kocaeli Milletvekili Lütfü Türkkan’ın, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
41.- Mersin Milletvekili Fatma Kurtulan’ın, Kocaeli
Milletvekili Lütfü Türkkan’ın yaptığı açıklamasındaki bazı ifadelerine ilişkin
açıklaması
42.- Denizli Milletvekili Cahit Özkan’ın, Kastamonu
Milletvekili Hasan Baltacı’nın HDP grup önerisi üzerinde CHP Grubu adına
yaptığı konuşmasındaki bazı ifadelerine ve AK PARTİ’nin yolsuzluklarla,
yasaklarla mücadele ederek bugünlere geldiğine ilişkin açıklaması
43.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
44.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ve kamu
kaynaklarının disiplinli şekilde milletin hizmetine sunulduğuna ve eksik varsa
onların hesabının sorulmasını da iyi bildiklerine ilişkin açıklaması
45.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
46.- Mersin Milletvekili Fatma Kurtulan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
47.- Manisa Milletvekili Özgür Özel’in, Denizli Milletvekili
Cahit Özkan’ın yaptığı açıklamasındaki bazı ifadelerine ve AK PARTİ’nin
içindeki kirlenmeyi bütün boyutlarıyla konuşmak için istenirse kapalı oturum
yapılabileceğine ilişkin açıklaması
48.- Denizli Milletvekili Cahit Özkan’ın, Manisa
Milletvekili Özgür Özel’in ve Kocaeli Milletvekili Lütfü Türkkan’ın yaptığı
açıklamalarındaki bazı ifadelerine ilişkin açıklaması
49.- İstanbul Milletvekili Engin Altay’ın, İdlib’de
Türk Silahlı Kuvvetleri ile Suriye merkezî yönetim güçleri arasında ağır
silahların da dâhil olduğu bir çatışmanın başladığına dair aldıkları haberlere
ilişkin Millî Savunma Bakanlığından bilgi notu gönderilmesini talep ettiğine
ilişkin açıklaması
50.- Denizli Milletvekili Cahit Özkan’ın, Manisa
Milletvekili Özgür Özel’in sataşma nedeniyle yaptı konuşmasındaki bazı
ifadelerine ilişkin açıklaması
51.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
52.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
53.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
tekraren açıklaması
54.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasında işten çıkarmalarla ilgili
reddiyede bulunduğuna ilişkin açıklaması
55.- Mersin Milletvekili Baki Şimşek’in, Mersin
Büyükşehir Belediyesinde Milliyetçi Hareket Partili oldukları ve MHP döneminde
işe girdikleri için her gün insanların işine son verildiğine ilişkin açıklaması
56.- Manisa Milletvekili Özgür Özel’in, Mersin
Milletvekili Baki Şimşek’in yaptığı açıklamasındaki bazı ifadelerine ilişkin
açıklaması
57.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Türkiye-AB Karma Parlamento Komisyonu (KPK) Başkanlık Divanı üyelerinden
müteşekkil bir heyetin Avrupa Parlamentosu üyeleriyle görüşmelerde bulunmak
üzere Strazburg’a bir ziyaret gerçekleştirmesine ilişkin tezkeresi (3/1067)

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 14/11/2019 tarihinde Aksaray
Milletvekili Ayhan Erel ve 20 milletvekilinin, son dönemde intihar olaylarında
yaşanan artışın nedenleri araştırılarak alınması gereken önlemlerin
belirlenmesi amacıyla verilmiş olan (10/2117) esas numaralı Meclis Araştırması
Önergesi’nin ön görüşmelerinin, Genel Kurulun 12 Şubat 2020 Çarşamba günkü
birleşiminde yapılmasına ilişkin önerisi
2.- HDP Grubunun, 5/2/2020 tarihinde Grup Başkan Vekili
Mersin Milletvekili Fatma Kurtulan ve Grup Başkan Vekili İstanbul Milletvekili
Hakkı Saruhan Oluç tarafından, kayyum atanan bazı büyükşehir belediyelerindeki
Sayıştay raporlarına yansıdığı iddia edilen usulsüzlüklerin araştırılması
amacıyla verilmiş olan (10/2468) esas numaralı Meclis Araştırması Önergesi’nin
ön görüşmelerinin, Genel Kurulun 12 Şubat 2020 Çarşamba günkü birleşiminde
yapılmasına ilişkin önerisi
3.- CHP Grubunun, 11/2/2020 tarihinde Grup Başkan
Vekili İstanbul Milletvekili Engin Altay, Grup Başkan Vekili Manisa
Milletvekili Özgür Özel ile Grup Başkan Vekili Sakarya Milletvekili Engin Özkoç
tarafından, Filistin meselesinin Kudüs odaklı olarak gündeme alınması ve
Türkiye’nin atabileceği adımların masaya yatırılması amacıyla verilmiş olan
genel görüşme önergesinin ön görüşmelerinin, Genel Kurulun 12 Şubat 2020
Çarşamba günkü birleşiminde yapılmasına ilişkin önerisi

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) 
2.- İzmir Milletvekili Binali Yıldırım’ın Türkiye
Cumhuriyeti Hükûmeti ile Kırgız Cumhuriyeti Hükûmeti Arasında Bişkek
Kırgız-Türk Dostluk Devlet Hastanesi Açılması, Ortak İşletilmesi ve Devri ile
Kırgız Cumhuriyeti Vatandaşlarının Türkiye’de Tıp ve Tıpta Uzmanlık Eğitimi
Almasına Dair Anlaşmanın Onaylanmasının Uygun Bulunduğuna Dair Kanun Teklifi
(2/1602) ve Dışişleri Komisyonu Raporu (S. Sayısı: 66)

IX.- SATAŞMALARA İLİŞKİN KONUŞMALAR
1.- İstanbul Milletvekili Mustafa Demir’in, Denizli
Milletvekili Gülizar Biçer Karaca’nın 161 sıra sayılı Kanun Teklifi’nin 20’nci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
2.- Denizli Milletvekili Gülizar Biçer Karaca’nın,
İstanbul Milletvekili Mustafa Demir’in sataşma nedeniyle yaptığı konuşması
sırasında şahsına sataşması nedeniyle konuşması
3.- Denizli Milletvekili Cahit Özkan’ın, İstanbul
Milletvekili Özgür Karabat’ın 161 sıra sayılı Kanun Teklifi’nin 24’üncü
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
4.- Manisa Milletvekili Özgür Özel’in, Denizli
Milletvekili Cahit Özkan’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
5.- Denizli Milletvekili Cahit Özkan’ın, Manisa
Milletvekili Özgür Özel’in sataşma nedeniyle yaptığı konuşması sırasında Adalet
ve Kalkınma Partisi ve şahsına sataşması nedeniyle konuşması
6.- Manisa Milletvekili Özgür Özel’in, Denizli
Milletvekili Cahit Özkan’ın sataşma nedeniyle yaptığı konuşması sırasında
Cumhuriyet Halk Partisine tekraren sataşması nedeniyle konuşması

X.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, oturumu yönettiği esnada Meclis çalışmalarıyla ilgili yaptığı
telefon görüşmesine yönelik sosyal paylaşımdaki ifadeleri kınadığına ve
İstanbul Milletvekili Engin Altay’ın İdlib’le ilgili Millî Savunma
Bakanlığından bilgi notu talebine ilişkin konuşması

XI.- YAZILI SORULAR VE CEVAPLARI
1.-  İstanbul Milletvekili Mahmut Tanal'ın, 24.02.2019
tarihinden itibaren istisnai memur ataması yapılıp yapılmadığına ilişkin sorusu
ve Türkiye Büyük Millet Meclisi Başkan Vekili Süreyya Sadi Bilgiç’in cevabı
(7/22403)
2.-  Gaziantep Milletvekili İrfan Kaplan'ın, araç
kiralama işlemlerine ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/23062)
3.-  Hatay Milletvekili İsmet Tokdemir'in, araç giriş
kartlarının tahsisine ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/23510)
4.-  İstanbul Milletvekili Mahmut Tanal'ın,
Cumhurbaşkanlığı Hükümet Sistemi'ne geçildikten sonra istisnai kadrolara
yapılan atamalara ilişkin sorusu ve Cumhurbaşkanı Yardımcısı Fuat Oktay’ın
cevabı (7/23742)
5.-  Adana Milletvekili İsmail Koncuk'un, Türkiye'den
Kuzey Kıbrıs Türk Cumhuriyeti'ne su temin edilmesi projesinde yaşanan
aksaklıklara ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/23860)
6.- Muğla Milletvekili Mürsel Alban'ın, cemevlerine
ibadethane statüsü tanınması ile ilgili verilen kanun tekliflerine ilişkin
sorusu ve Türkiye Büyük Millet Meclisi Başkan Vekili Süreyya Sadi Bilgiç’in
cevabı (7/24106)
7.- İstanbul Milletvekili Mustafa Sezgin Tanrıkulu'nun,
Türk Parlamenterler Birliğinin yayın organı olan Parlamento Dergisinde Ankara
Milletvekili Filiz Kerestecioğlu Demir'in yazdığı bir yazının bazı kısımlarının
yayımlanmadığı iddiasına ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/24108)
8.- Mardin Milletvekili Ebrü Günay'ın, hakkında
memurluktan çıkarılma kararı verilen bir kişiye ilişkin sorusu ve Cumhurbaşkanı
Yardımcısı Fuat Oktay’ın cevabı (7/24115)
9.-  Antalya Milletvekili Feridun Bahşi'nin, tarihî bir
binanın Türkiye Gençlik Vakfına tahsis edildiği iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24117)
12 Şubat 2020 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 55’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, 13 Şubat Erzincan’ın düşman işgalinden kurtuluş yıl dönümü
münasebetiyle söz isteyen Erzincan Milletvekili Süleyman Karaman’a aittir.
Buyurun
Sayın Karaman. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzincan Milletvekili Süleyman Karaman’ın, 13 Şubat
Erzincan’ın düşman işgalinden kurtuluşunun 102’nci yıl dönümüne ilişkin gündem
dışı konuşması
SÜLEYMAN
KARAMAN (Erzincan) – Sayın Başkan, Gazi Meclisimizin değerli milletvekilleri;
seçim bölgem, kardeşlik ve hoşgörünün şehri Erzincan’ın düşman işgalinden
kurtuluşunun 102’nci yıl dönümü münasebetiyle gündem dışı söz almış
bulunuyorum. Yüce Meclisi saygıyla selamlıyorum.
Sayın
Başkan, değerli milletvekilleri; geçtiğimiz birkaç hafta içinde millet olarak
bazı elim olaylar yaşadık. Elâzığ ve Malatya depremiyle canlarımızı yitirirken
yine çığ afetinin yaşandığı bir başka vatan toprağımız Van’dan acı haberler
aldık. Sabiha Gökçen Havaalanı’nda yaşanan uçak kazası hepimizi üzdü.
Sınırlarımız ötesinde, İdlib’de vatan savunması için cansiparane bir mücadele
veren askerlerimizin şehadet haberleriyle yüreklerimiz sızladı. Yaşanan bu
üzücü hadiselere, Rahmetirahman’a kavuşan can parçalarımıza Allah’tan rahmet,
yaralılarımıza acil şifalar diliyorum. Yaramız ortak, acımız ortak, duamız
ortaktır. Milletimizin başı sağ olsun.
Sayın
Başkan, değerli milletvekilleri; afetler büyük badirelerdir. Bir Erzincanlı
olarak cumhuriyet tarihinin en büyük doğal afetlerini yaşamış bir toprağın
evladıyım. En fazla can kaybı yaşanan, acıların en derinden hissedildiği mahzun
bir coğrafyanın mensubuyum. O yüzden, meydana gelen olaylarda en hızlı
reaksiyonu gösteren Erzincanlı hemşehrilerimize de Gazi Meclisimizin
kürsüsünden şükranlarımı sunuyorum. Tabii ki ateş düştüğü ocakları derinden
yaralamıştır ancak milletimiz bu acıları yaşayan kardeşleriyle beraberdir. Hep
birlikte gördük ki Elâzığ sallandığında batıdaki, Kırklareli’deki,
Çanakkale’deki, İzmir’deki yürekler de sallandı. Gördük ki çığ sadece
Bahçesaray’ı değil, yurdumuzun her köşesindeki yürekleri dağladı. Böyle bir
gönül bağımız var; hamdolsun, şükürler olsun. 99 depreminde “Sesimi duyan var
mı?” feryadını unutmadık, o gün o bölgede yaşanan acıları üzülerek ülkece
yaşadık. Son depremlerde gördük ki devlet, Kızılay, AFAD ve ilgili kurum ve
kuruluşlarıyla sadece birkaç saat içinde bölgeye intikal etti, yaralar hemen
sarılmaya başlandı. Sivil toplum camiamız merhamet köprüleriyle bölgeye akın
ettiler. Cumhurbaşkanımız Sayın Recep Tayyip Erdoğan’ın da dediği gibi bu türlü
büyük felaketler devlet-millet dayanışmasıyla atlatılabilmektedir. İnşallah bu
acıları da bu dayanışma içinde dindireceğiz. Allah böylesine acılar vermesin
diye dua ederken bizi biz yapan ve her zaman tek yumruk olabilen milletimize de
şükranlarımızı Meclis kürsüsünden arz ediyoruz.
Sayın
Başkan, değerli milletvekilleri; dört bin yıllık kadim şehrimiz Erzincan, tarih
boyunca yıkıcı depremler de dâhil olmak üzere çeşitli badirelere maruz
kalmıştır. Yüz iki yıl önce de Erzincan, düşman işgaline ve mezalimine
uğramıştır. Erzincanlılar, uğradığı zulüm karşısında millî bir yumruk olmuştur.
13 Şubat 1918’de Kâzım Karabekir Paşa ve Binbaşı Halit Bey komutasındaki ecdadımız,
millî şuur ve dirilişin eşsiz bir örneğini sergilemiş, işgallere karşı verilen
kahramanca mücadele Erzincan’ı tarihin altın sayfalarına şan ve şerefle
yazdırmıştır. 13 Şubat bu yüzden Erzincan’ın övünç günüdür, 13 Şubat bu yüzden
Erzincan halkının “Değmesin mabedime namahrem eli.” diyen ruh kökeninin
çığlığıdır. Yüz iki yıl önce kanları ve canlarıyla Erzincan’ı vatan eyleyen
ecdadımızı Gazi Meclisimizin kürsüsünden bir kez daha şükran, minnet ve
rahmetle yâd ediyorum.
Aslında
bu konuşmayı Erzincan’ın kurtuluşunun seneidevriyesi olan 13 Şubat tarihinde
yapmayı arzu ediyordum. Ancak 13 Şubat tarihinde Erzincan’da olacağız, kurtuluş
şenliklerimizde şehit ve gazilerimizi anacağız ve Erzincan olarak millî bir
bağlılıkla tarihe ve beşeriyete bir kez daha aynı akdi mühürleyeceğiz. 
Geçmişimize
bağlılığımızı sürdürürken Erzincan’ın gelişmesi için de çalışmalarımıza tüm
hızıyla devam ediyoruz. Erzincan’a kazandırılan eserlerle alakalı, on yedi yıl
boyunca yüksek liderlik vizyonuyla, Cumhurbaşkanımız Sayın Recep Tayyip
Erdoğan’a ve tüm yol arkadaşlarına şükranlarımı sunuyorum. Şehrimizin gelişmesi
için yatırımların şehrimize kazandırılmasında yakın ilgi ve himâyesini
esirgemeyen son Başbakanımız ve Meclis eski Başkanımız Sayın Binali Yıldırım’a
da teşekkür ediyorum.
Erzincanlıları
13 Şubat Perşembe günü şehrimizde gerçekleşecek olan bu programlara davet
ediyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen, buyurun. 
SÜLEYMAN
KARAMAN (Devamla) – Sözlerime son verirken, cumhuriyetimizin banisi Atatürk ve
silah arkadaşları ve bundan yüz iki yıl önce tıpkı Erzincan’da olduğu gibi hür
ve bağımsız yaşam ülküsüyle canlarından, bedenlerinden olan tüm kahraman
şehitlerimize ve gazilerimize, bizlere bu onur ve gururu yaşattıkları için
şükranlarımı sunuyor, yüce Meclisi saygıyla selamlıyorum. (AK PARTİ
sıralarından alkışlar) 
BAŞKAN
– Gündem dışı ikinci söz, Elâzığ ve Malatya depremi hakkında söz isteyen Elâzığ
Milletvekili Metin Bulut’a aittir. 
Buyurun
Sayın Bulut. (AK PARTİ sıralarından alkışlar) 
2.- Elâzığ Milletvekili Metin Bulut’un, 24 Ocak 2020
tarihinde yaşanan Elâzığ ve Malatya depremine ilişkin gündem dışı konuşması
METİN
BULUT (Elâzığ) – Sayın Başkan, çok kıymetli milletvekilleri; Elâzığ halkı adına
hepinizi saygı, sevgi ve muhabbetle selamlıyorum. 
Malumunuz,
24 Ocak 2020 tarihinde saat 20.55’te Elâzığ ve Malatya 6,8 şiddetinde bir
depremle sarsıldı. Depremde ben Elâzığ’daydım, bilfiil yaşayanlardandım. Tabiri
caizse, mahşerin mini bir provasıydı, gerçekten deprem çok şiddetliydi.
Depremin şiddetine baktığınızda, can kaybımızın az olması gerçekten bizim
açımızdan en sevindirici yönüdür. 
Değerli
milletvekilleri, aslında bugün bu kürsüye Elâzığ halkının talimatıyla çıktım.
Dediler ki: “Vekilim, git ve bir hakkı teslim et. Deprem anında bütün Hükûmeti
teyakkuz hâline geçiren, o soğuk gecede içimizi ısıtan ve bize umut olan
liderimiz, Cumhurbaşkanımız Recep Tayyip Erdoğan’a teşekkür et, hakkını teslim
et.” (AK PARTİ sıralarından alkışlar) Yine “Daha biz afet bölgesine gitmeden,
daha biz afet bölgesine varmadan uçağıyla havalanan 3 Bakanımıza teşekkür et.”
dediler. “O günden bugüne Elâzığ’ı kendine mesken edinen, mesai mefhumu
bilmeyen, bu uğurda günlerce uykusuz kalan İçişleri Bakanımız Sayın Süleyman
Soylu’ya teşekkür et.” dediler. Ve yine “Gecesini gündüzüne katan, çözüm odaklı
yaklaşımıyla Elâzığ’ı yeniden inşa etmek için hiçbir fedakârlıktan kaçınmayan
Çevre ve Şehircilik Bakanımız Murat Kurum’a teşekkür et.” dediler. Yine “Anında
olay yerine intikal eden ve sağlıkta hiçbir aksama yaşanmasına müsaade etmeyen
Sağlık Bakanımız Sayın Fahrettin Koca’ya teşekkür et.” dediler. Ve yine
“Siyaseti bir kenara bırakıp acımızı paylaşmaya gelen tüm siyasi parti
temsilcilerine ve bütün belediye başkanlarına, Elazığ halkına teşekkür et.”
dediler. Ve yine “İlimize anında intikal eden bütün bakanlarımıza,
bakanlıklarımızın imkânlarıyla ilimize gelen bütün bakanlarımıza ve genel
başkan yardımcılarımıza çok teşekkür et.” dediler. 
Ben
de sürecin başından beri hakikaten hiçbir fedakârlıktan kaçmayan Elâzığ
Valimize, Belediye Başkanımıza, teşkilatlarımıza, arama kurtarma faaliyetlerine
katkı veren bütün sivil toplum kuruluşlarına, özellikle AFAD’a, UMKE’ye,
Kızılaya, Jandarmaya ve Emniyet teşkilatlarına gerçekten Elâzığ halkı adına çok
teşekkür ediyorum. 
Asıl
teşekkürü acımızı paylaşan, gözyaşları gözyaşlarımıza karışan ve duaları
dualarımızla buluşan 82 milyon vatandaşımıza etmek istiyorum. Gerçekten o gün
bütün 82 milyon tek vücut hâline geldi. 
Değerli
arkadaşlar, depremde bir şey daha öğrendik: Elâzığ sadece bir il değilmiş;
Elâzığ Türkiye’ymiş, Türkiye’nin kendisiymiş, Türkiye’nin bir cüzüymüş. Bundan
dolayı aziz milletimizin her ferdine gerçekten çok teşekkür ediyorum. 
Değerli
milletvekilleri, Elâzığ’ımız gerçekten çok zor günlerden geçiyor ancak bizler
şuna gönülden inanıyoruz ki devletimiz güçlüdür, devletimiz tüm imkânlarıyla
Elâzığ’ın, Elâzığlının, Malatyalının yanındadır; bunu da hepimiz yakinen
müşahede ettik. 
Bakın,
dünyanın ve ülkemizin zor bir süreçten geçtiği anda bile milletini önemseyen,
vatandaşını merkeze alan, Elâzığlıyı merkeze alan bir devlet aklına sahibiz.
Bundan dolayı da Sayın Cumhurbaşkanımız Recep Tayyip Erdoğan’a bir kez daha
teşekkür etmek istiyorum. (AK PARTİ sıralarından alkışlar)
Hemşehrilerimiz
bu konuda müsterih olsunlar, Hükûmetimiz bütün imkânlarıyla sahadadır, elinden
gelen her şeyi yapmaktadır. Zaten ilk gün hemen genel hayata etkililik alanı
ilan edilmiştir ve yaralar sarılmaya başlanmıştır. 
Bundan
sonraki süreçte de Hükûmetimiz yine milletimizin yanında olmaya devam edecektir
diyor… 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
METİN
BULUT (Devamla) - …Rabb’im bir daha böyle büyük acılar yaşatmasın diyor,
hepinizi saygı, sevgi ve muhabbetle selamlıyorum. (AK PARTİ sıralarından
alkışlar)
BAŞKAN
– Gündem dışı üçüncü söz, Tokat yöresinin sorunları hakkında söz isteyen Tokat
Milletvekili Kadim Durmaz’a aittir.
Buyurun
Sayın Durmaz. (CHP sıralarından alkışlar)
3.- Tokat Milletvekili Kadim Durmaz’ın, Tokat ilinin
sorunlarına ilişkin gündem dışı konuşması
KADİM
DURMAZ (Tokat) – Sayın Başkanım, değerli milletvekilleri ve bizleri
televizyonları başında izleyen değerli yurttaşlarımız; hepinizi saygıyla
hürmetle selamlıyorum. 
Gerek
depremde gerek ülke mücadelesinde ve çığ altında yaşamını kaybeden
yurttaşlarımıza Cenab-ı Hak’tan rahmet, kederli aileleri ve aziz milletimize de
başsağlığı diliyorum. 
Tabii
“Tokat” deyince “Tokat, nüfusunun yüzde 70’i doğduğu topraklardan göçmek
zorunda kalıp gurbette yaşayan insanlar diyarı” diye anılıyor. Tarihte kıymetli
ovalarının ürettiklerini, otantik el sanatlarıyla ülkemiz yaşamına kattıklarını
bilmeyenimiz yok ama 3 kıymetli ovasıyla insanlar orada doyamıyor, on sekiz
yıldır bir iktidar bir ülkeyi tek başına yönetiyor, ürettiremiyorsa artık
şapkayı önünüze bırakmak değil, öz eleştiri yapıp “Biz bu ülkeyi iyi
yönetemedik.” deyip en kısa sürede nöbeti devretmeniz lazım. 
Değerli
arkadaşlar, kıymetli Meclisin değerli üyeleri; “Tokat” deyince, “göç, sıkıntı,
üretimsizlik, perişanlık, bitmeyen yollar, yarım kalmış ihaleler ile işler”
deyince inanıyorum, birçok arkadaşımız “Siz sadece Tokat’ı değil bizim
ilimizden de bahsediyorsunuz.” diyorlar. (CHP sıralarından alkışlar) 
NURHAYAT
ALTACA KAYIŞOĞLU (Bursa) – Aynen öyle Kadim ağabey.
KADİM
DURMAZ (Devamla) – Arkadaşlar, Tokat gerçekten de geçmişte, hepinizin bildiği
meşhur sigara fabrikasıyla kıymetli üretimler yapıp bu ülkeye katkı sunan bir
sigara fabrikamızın olduğu vilayetti. Yaklaşık olarak 464 dönüm arazi üzerine
kurulmuş, 2.500’e yakın insanın çalıştığı bu fabrika TEKEL özelleştirmesiyle
gitti. Gitti ama beraberinde sadece fabrikamız gitmedi, 37 ila 45 bin aile
diyorum, aile tarımı, tütün üreticisi de maalesef Tokat’tan, üretimden kopup
doğduğu topraklardan göçmek zorunda kaldı. Ha o fabrika ne oldu derseniz
söyleyeyim: Bu gördüğünüz fabrikanın yerinde bugün itinayla hurda alınıyor
arkadaşlar, on dört yıldır burada hurda alınıyor sadece onu söyleyeyim, bu hâle
getirildi. 
Tabii,
Tokat bununla da kalmadı, hepinizin bildiği gibi, Cumhuriyetin 4’üncü şeker
fabrikası Turhal’daydı. Burayı da özelleştirdiniz. “Turhal Şeker Fabrikası”
yazıyordu. İşte, burada, ortada kurucu müdürü -Allah gani gani rahmet eylesin-
ve yanında “Türkiye Cumhuriyeti devleti ülkemize fabrika kuracak.” diye
arazilerini bağışlayan 2 değerli insan da var -Allah bunlardan da razı olsun,
gani gani rahmet eylesin- ama eserlerini koruyamadık. Biz mücadele ettik,
vicdanen rahatız ama bunun önünü açıp cumhuriyetin kazanımı bu fabrikaları bir
bir satanlardan bu aziz millet, her zaman, böyle daralınca “sandık” diyordunuz
ama, geniş zamanda önünüze gelecek, o sandığı da başınıza geçirip gereken dersi
verecek değerli arkadaşlar. (CHP sıralarından alkışlar) 
YUSUF
BEYAZIT (Tokat) – Kadim Bey, pancar üreticileri kooperatifi aldı, pancar ekicileri
kooperatifi. 
KADİM
DURMAZ (Devamla) – Evet, aldı ama oradaki yazıyı da gördünüz. İnanıyorum sizin
de vicdanınız sızlıyor orada “Kayseri Şeker Fabrikası” dediği zaman; ben
“Turhal”ın yazılmasını istiyorum, onun hatırası cumhuriyetle birlikte önemli ve
büyük. Değerli milletvekilim, o fabrika yapılırken Turhal sadece 2.200 nüfuslu
bir nahiye merkeziydi. 100 binlere dayanan bir şehir oldu, il olmaya adaydı;
yetmedi, Türkiye’de canlı hayvan borsasını ve fiyatını belirleyen bir şehirdi.
Tabii,
siz sigarayı satarken birçok şeyi de beraberinde yaptınız. Ne yaptınız
arkadaşlar? Tuzu kuruların içtiği puroların büyük bir bölümü yurt dışından
geliyor, onun ÖTV’si yüzde 40 arkadaşlar, bu aziz milletin içtiği, bir
bölümünün de ürettiği tütünün -az da olsa üretiminde çiftçinin kaldığı- ÖTV’si
yüzde 67. Demek ki, bir defa, sizin tavrınız halktan, haktan, bu ülkedeki
üretenlerden yana değil. Puro içen şahıs yüzde 40 değil, yüzde 150 de olsa o
puroyu içer ve bedelini, ÖTV’sini öder ama bugün 11,5 liradan aşağı ve ucuz hiçbir
sigarayı bırakmadınız. Tabii, bunlar yetmiyor. Bakın, Tokat’ta Zile Ovası var.
Kıymetli hemşehrilerimiz, bu Zile Ovası sulandığı zaman yaklaşık olarak 260 bin
dönüm arazi sulanacak.
(Mikrofon
otomatik cihaz tarafından kapatıldı)
KADİM
DURMAZ (Devamla) – Sayın Başkanım, toparlamam için yardım istiyorum.
BAŞKAN
– Buyurun. 
KADİM
DURMAZ (Devamla) – Yollarımıza gelince, işte, arkadaşlar, referandum sırasında
11 kilometre yolun açılması için, Tokat-Niksar yolunun açılması için 2 Sayın
Bakan Tokat’ı teşrif etmişlerdi. Artık, Akkuş-Ünye-Niksar yolundan söz
etmiyorum ama onun yaklaşık bir 5,5 kilometrelik yolu hâlâ bitirilemedi, burası
şantiye hâlinde duruyor “Harç bitti, yapı paydos.” deniliyor. E, bunun yanı
sıra, Tokat-Almus yolu yapılmış değil. Artova-Sulusaray-Yeşilyurt yolları
bölünmüş yoldan hâlâ nasibini almış değil. Turhal Barajı’yla birlikte,
Yazıtepe’den, Kazova’da 40 bin dönüm araziyi kapalı sistem sulayacak proje
henüz ihale edilmiş değil. Eğer biz bu ülkede namerde ve muhannete muhtaç
olmadan üretip Londra’daki tefecilerin kapısında para dilenmeyeceksek acilen bu
sulama projelerinin ve beraberinde mutlaka ama mutlaka, iktidara geldiğimizde
Tokat’ta kapattığınız gümrük müdürlüğünün yeniden açılması lazım. Şu anda 10
milyon dolarlık bir ihracatımız var. 
(Mikrofon
otomatik cihaz tarafından kapatıldı)
KADİM
DURMAZ (Devamla) - 50 milyon dolarlık ürün farklı illerde; yine, 25 milyon
dolarlık sebze ve meyvemiz de, bildiğiniz gibi, başka illerde gümrüklenmektedir
diyor, yüce Meclisi saygıyla selamlıyorum. (CHP sıralarından alkışlar)
BAŞKAN
– Sayın milletvekilleri, şimdi, sisteme giren ilk 30 milletvekilimize
yerlerinden birer dakika süreyle söz vereceğim. 
Sayın
Aydın, buyurun. 
V.- AÇIKLAMALAR
1.- Bursa Milletvekili Erkan Aydın’ın, elektrik
faturası, borçlar ve işsizlik nedeniyle intiharlar yaşanırken ANKAPARK için 750
milyon dolar harcanmasının, Genç Müslüman Kadınlar Liderlik Programı için 1
milyon 163 bin lira harcanmasının, Ensar Vakfına yurt yapımı için 7 milyon 925
bin dolar gönderilmesinin normal olup olmadığını öğrenmek istediğine ilişkin
açıklaması
ERKAN
AYDIN (Bursa) – Teşekkür ederim Sayın Başkan. 
İstanbul
Fatih’te 4 kardeş elektrik faturası yüzünden intihar ederken, İstanbul’da 3
kişilik aile borç yüzünden intihar ederken, Hatay’da bir baba daha kendini
yakarken, memura, işçiye yüzde 4 zam yapılırken, insanlarımız bu kış kıyamette
elektrik, doğal gaz faturalarını ödeyemezken, şehit babamıza haciz
gönderilirken, Ankara’da ANKAPARK için 750 milyon dolar harcanması normal
midir? Aile, Çalışma ve Sosyal Hizmetler Bakanlığının Emine Erdoğan’ın da
katıldığı kahvaltılı Genç Müslüman Kadınlar toplantısı için 1 milyon 163 bin
lira harcaması normal midir? Kızılay’dan Ensar Vakfına 7 milyon 925 bin dolar
sözüm ona yurt yapımı için gönderilen para normal midir? Sarayın yıllık
maliyeti 30 milyar, Diyanetin yıllık maliyeti 15 milyar, mültecilerin ülkeye
maliyeti 400 milyarken bu hak mıdır, helal midir? 
BAŞKAN
– Sayın Çelebi… 
2.- İzmir Milletvekili Mehmet Ali Çelebi’nin, gazilerin
mağduriyetinin giderilmesi gerektiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan. 
Her
malul gazi, aynı zamanda engelli bir vatandaş olduğundan 5510 sayılı Kanun’un
28’inci maddesi gereği devletimizin engelli vatandaşlara sağladığı erken
emeklilik hakkından yararlanmaktaydı; şimdi, bunu kaldırdık. Şu an, gazilerimiz
mağdur durumdadır. Örneğin, mayında bir bacağını kaybetmiş gazimize “Diğer
bacağını da sonradan kaybedersen engelli olarak erken emekli olabilirsin; aksi
takdirde, 60 yaşına kadar çalış.” denmektedir. Cumhurbaşkanlığı seviyesinde
verilen söz henüz yerine getirilmemiştir. Bu konu daha fazla
geciktirilmemelidir, iki ay geçti, her geçen gün gazilerimizin maddi, manevi
yıkımları artmaktadır. 
Gazi
Meclis gazisine acil sahip çıkmalıdır diyorum, yüce Meclisi saygıyla
selamlıyorum. 
BAŞKAN
– Sayın Barut… 
3.- Adana Milletvekili Ayhan Barut’un, Türkiye’nin uzun
süredir ekonomik ve siyasi krizle boğuştuğuna ilişkin açıklaması
AYHAN
BARUT (Adana) – Türkiye uzun süredir ekonomik ve siyasi krizle boğuşmakta, esnafından
çiftçisine herkesi mağdur eden bu durum ülkeyi kaosa sürüklemektedir. 
Son
dönemde, evine ekmek götüremediği için kendini yakan, elektrik faturalarını
ödeyemedikleri için siyanürle yaşamlarına son veren yurttaşlarımızın acısına
şahit oluyoruz. Bunun sebebi neydi? Tek neden çaresizlikti; işsiz kalan, evini
geçindiremeyen, borcunu ödeyemeyen, yaşadıkları ekonomik ve sosyal sorunlardan
kaynaklı nefes alamayan insanlarımızın çareyi yaşamına son vermekte görmesiydi.
TÜİK’in bile resmî işsiz sayısı 4,5 milyona ulaştı. Yurttaşların kredi ve kredi
kartı borcu geçen sene itibarıyla 583 milyar liranın üzerinde. Akaryakıttan
elektriğe ne varsa zamlandı, iğneden ipliğe her şey ateş pahası artık. Tek adam
ve saray çevresi gününü gün ederken yurttaşlarımız canına kıyıyor. Çözüm
istiyoruz, kanayan bu yaraya acilen tedavi istiyoruz.
BAŞKAN
– Sayın Sarıaslan…
4.- Nevşehir Milletvekili Faruk Sarıaslan’ın, vergisini
ödeyen taksici esnafının mağduriyetini sonlandırmak adına yabancı uyruklu
sığınmacıların ülkemizde korsan taksicilik yapmasını engellemek için herhangi
bir planlamanın yapılıp yapılmadığını, yapıldıysa ne zaman uygulamaya
konulacağını öğrenmek istediğine ilişkin açıklaması
FARUK
SARIASLAN (Nevşehir) – Sayın Başkan, ülkemizin muhtelif bölgelerinde ve ilimiz Nevşehir’de
yoğun olarak ikamet eden sığınmacılara yabancı uyruklu kişilere İçişleri
Bakanlığı Emniyet Genel Müdürlüğünce MA ve MZ harf serisi taşıyan plakalar
verildiği ve bu plakalı araçlarıyla korsan taksicilik yaptıkları tarafıma
iletilmiştir. Bu konuyu Nevşehir merkezde bulunan taksici esnaflar, İl Emniyet
Yabancı Şube Müdürlüğüne, Şoförler Odasına dilekçeyle bildirdikleri hâlde bir
sonuç alamamışlardır. Korsan taksicilik yapan mülteciler yüzünden iş
yapamadıklarını, maddi ve manevi zarara uğradıklarını söylemektedirler.
Ülkemizde bulunan yabancı uyrukluların sığınmacıların korsan taksicilik
yapmalarını engellemek ve vergisini ödeyen kendi ticari taksici esnafımızı bu
mağduriyetten kurtarmak için herhangi bir planlama yapılmış mıdır? Bu planlama
yapılmış ise ne zaman uygulamaya konulacaktır?
Teşekkür
ederim.
BAŞKAN
– Sayın Özdemir…
5.- İstanbul Milletvekili Sibel Özdemir’in, ülkenin
çözüm bekleyen sorunlarının başında işsizlik, geçim sıkıntısı ve yoksulluğun
geldiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Bugün
ülkemizin çözüm bekleyen en önemli temel sorunlarının başında giderek artan
işsizlik, geçim sıkıntısı, hayat pahalılığı, yoksulluk gelmektedir. Son
açıklanan resmî verilere göre, genel işsizlik oranı yüzde 14’e, genç işsizliği
yüzde 25’e yükseldi; işsiz sayısı 327 bin kişi artarak 4 milyon 300 bini geçti.
Sorunlara çözüm üretmekle sorumlu olan siyasi sorumlular bu yakıcı sorunlara
duyarsız kaldıkça bu sorunların toplumsal maliyetleri de maalesef hızla
derinleşmekte ve geleceğimizi tehdit etmektedir. Halkın çözüm bekleyen bu temel
sorunları ortadayken gerek Genel Kurulun gerekse de sıklıkla Plan ve Bütçe
Komisyonunun gündemine getirilen torba kanun tekliflerinde işsizlik, hayat
pahalılığı gibi temel sorunlar maalesef öncellenmemektedir. Bu durum halkın
öncelikli sorunlarının ülkeyi yönetmekle sorumlu olanların gündeminde
olmadığını da açıkça ortaya koymaktadır.
Teşekkürler.
BAŞKAN
– Sayın Arkaz…
6.- İstanbul Milletvekili Hayati Arkaz’ın, teknoloji
bağımlılığı sorununa ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
Teknoloji
bağımlılığı çok erken yaşlarda başlayarak ileri yaş grubuna kadar pek çok
insanımızın farkında olmadan içine düştüğü bir sorundur. Teknoloji
bağımlılığının belirtileri arasında, telefon, bilgisayar ve tablette uzun
zamanlar geçirmek, bu aletlere ulaşılmadığı zaman gergin ve boşlukta hissetmek
gibi durumlar mevcuttur. Bağımlılık, gözlerde yanma, halsizlik, uyku
bozuklukları, aile, çevre ilişkilerinde kopukluk ve boyun kaslarında ağrı gibi
sorunlara sebep olmaktadır. Bu noktada, çocuklarımızın teknoloji bağımlısı
olmaması için ailelere çok iş düşmektedir. Yaşıtlarıyla sosyal ilişki
içerisinde olması, bir spor branşıyla ilgilenmesi, ebeveynleri tarafından,
internet kullanımında düzenli ve güvenli internet ortamı sağlama gibi
tedbirlerin alınması şarttır.
Genel
Kurulu saygıyla selamlıyorum. 
BAŞKAN
– Sayın Şahin.
7.- Balıkesir Milletvekili Fikret Şahin’in, Çankırı
ilinin sorunlarına ve Çankırılı vatandaşların Avrupa Birliği fonlarından
sağlanan kredilerin başka illere kaydırılmayarak kendi illerine kullanılmasını
talep ettiğine ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan.
Sayın
Başkan, geçen hafta milletvekili heyetimizle birlikte Çankırı ilimizi 3’üncü
defa ziyaret ettik. Çankırılı vatandaşlarımızın en büyük sıkıntıları, Çankırı
Devlet Hastanesinin yetersizliği, tüm branşlarda hekim eksikliği ve özellikle
kalp hastaları için acil gerekli olacak koroner anjiyografinin olmaması
sebebiyle başka illere sevk edilmeleriydi. Yine, İncili Çeşme Mahallesi’ndeki
konutların olumsuz durumu sebebiyle vatandaşlarımız oldukça kötü şartlarda
yaşamak durumundalar, evlerinin yenilenmesini ve kentsel dönüşümün bir an önce
başlamasını talep ediyorlar. Yine, Çankırı’nın altyapısının yenilenmesi için
Avrupa Birliği fonlarından sağlanan kredinin başka illere kaydırılması
sebebiyle yaşanılan mağduriyetin giderilmesi amacıyla Çankırılı vatandaşlarımız
kredilerin kendi illerine kullanılmasını talep etmektedirler. 
Çok
teşekkür ediyorum.
Yüce
heyetinizi saygıyla selamlıyorum. 
BAŞKAN
– Sayın Yılmaz…
8.- Düzce Milletvekili Ümit Yılmaz’ın, “112” hattını
bilerek ve isteyerek asılsız ihbarlarla meşgul edenlere karşı uygulanılan
cezaların artırılması, kamu spotlarıyla bu hatalı davranışların nelere mal
olabileceğinin anlatılması gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
112
hattı, acil durumlarda ambulans, emniyet, itfaiye, jandarma gibi tüm acil durum
gerektiren olaylarda vatandaşlarımızın faydalanması için kurulmuş bir hattır.
Ancak Düzce’de acil hatlara yapılan ihbarların yüzde 55 civarında asılsız
olduğu Valilimizce açıklanmıştır. Kanaatimce, Türkiye ortalaması da aynı
şekildedir. Bu hatları asılsız ihbarlarla meşgul etmenin cezası 521 Türk lirası
ise de hatları meşgul edenlere cezanın uygulanma oranı yüzde 1’in altındadır.
Bu hatları bilerek ve isteyerek asılsız ihbarlar ve farklı nedenlerle meşgul
edenlere karşı cezaların uygulanma oranı artırılmalıdır. Ayrıca, kamu
spotlarıyla bu hatalı davranışların nelere mal olabileceği daha sık
anlatılmalı, bu tür uygulamaların önüne geçilmelidir. 
BAŞKAN
– Sayın Yüksel Özkan, buyurun. 
9.- Bursa Milletvekili Yüksel Özkan’ın, araç muayene
ücretlerinin yüksekliğine ve Sosyal Güvenlik Kurumu Sağlık Uygulama Tebliği’ne
göre bir hasta için 27 TL ödenirken vatandaşın otomobili için 342 TL araç
muayene ücreti ödemesinin AK PARTİ Hükûmetinin sağlığa ve sağlık çalışanlarına
verdiği değeri gösterdiğine ilişkin açıklaması
YÜKSEL
ÖZKAN (Bursa) – Sayın Başkan, değerli milletvekilleri; Özelleştirme İdaresi
Başkanlığı tarafından 15/8/2007 tarihinde 552 milyon 150 bin dolar bedelle,
Türkiye'de periyodik araç muayene yetkisi yirmi yıllığına TÜVTÜRK’e
verilmiştir. 
Ücretsiz
muayene tekrarı ile 7 milyonu aşkın periyodik muayeneler, yaklaşık 4 milyon
aracın egzoz gazı emisyon ölçümüyle bu sayı yılda 17 milyona ulaşmaktadır ancak
araç muayenesi yaptırmak isteyen vatandaşlarımız, muayene ücretlerinin fazla
olmasından ve de nakit alınmasından şikâyet etmektedirler. 
2020
yılında, Sağlıkta Uygulama Tebliği’ne göre muayene artı laboratuvar tetkikleri
dâhil bir hasta için 27 TL, sezaryen için 436 TL, MR için ise 67 TL ödediğini
hatırlatarak, vatandaşın bir otobüs, kamyonet için 462 TL, otomobil için ise
342 TL araç muayene ücreti ödediğini vurgulamak istiyorum. İşte, AK PARTİ
Hükûmetinin sağlığa ve sağlık çalışanlarına verdiği değer budur. 
BAŞKAN
– Sayın Gökçel…
10.- Mersin Milletvekili Cengiz Gökçel’in, Silifke
başta olmak üzere Çukurova ve Akdeniz Bölgesi’nde yaşanan afetler nedeniyle
zarar gören çiftçilere geçmiş olsun dileğinde bulunduğuna, zeytin ve zeytinyağı
üreticilerinin mağduriyetine ilişkin açıklaması
CENGİZ
GÖKÇEL (Mersin) – Sayın Başkan, öncelikle Silifke başta olmak üzere Çukurova ve
Akdeniz Bölgesi’nde etkili olan afetler nedeniyle tarım alanları zarar gören
çiftçilerimize geçmiş olsun diyorum. Geçen ay yaşanan afette zarar gören
çiftçilerimiz hâlâ yaralarının sarılmasını bekliyor.
Sayın
Başkan, zeytin, ülkemizin en değerli ürünlerinden biridir. Türk çiftçisi, yıllardır
dış piyasada Yunanistan, İtalya ve İspanya’yla rekabet etmeye çalışıyordu.
Üretici birkaç yıldır iç piyasaya kontrolsüzce giren yabancı zeytinyağından
dolayı mağdur ediliyor; “zeytinyağı” diye soya katılmış yağlarla rekabet
edemiyor. Çiftçi denetimsizlikten dert yanıyor. Emeklerinin piyasa koşullarında
ezdirilmesini istemiyor. Zeytinyağı fiyatlarının oluştuğu dönemde yurt dışından
gelen yağları ülkemizde kesinlikle istemiyor. 
Genel
Kurulu saygıyla selamlıyorum.
BAŞKAN
– Sayın Arık…
11.- Kayseri Milletvekili Çetin Arık’ın, Kayseri ili
Hacılar ilçesinin sorunlarına ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Hacılar
ilçemiz, Erciyes Dağı’nın eteğinde, Kayseri il merkezine 11 kilometre uzaklıkta
olan bir ilçemiz. Erciyes Dağı’nın eteğinde ama turizmden hiç pay alamamakta.
Hacılar ilçemizin payına düşen ise ölüm yolu olarak da anılan Hacılar-Erciyes
yolunda her yıl onlarca vatandaşımızın hayatını kaybetmesi. Bu sorunu çözmesi
gerekenler ise sorunun ta kendisi olmuş durumda. 
Hacılar
ilçe merkezinde 2 büyük sanayi kuruluşu olmasına rağmen halk büyük bir sefalet
içerisinde. Öyle ki doğal gaz faturasından eli yanan vatandaş çareyi tekrardan
soba kurmakta bulmuş. 
Akşam
saat beşten sonra pansuman ve enjeksiyon için sağlık ocağına giden vatandaşa
“Personelimiz yok.” denilerek hizmet verilmiyor. Bir yanda atama bekleyen yüz
binlerce sağlık personeli, diğer yanda “Personelimiz yok.” denilerek evine
gönderilen vatandaş. Takdir Hacılarlı hemşehrimizin, takdir yüce milletimizin. 
Saygılar.
BAŞKAN
– Sayın Aygun…
12.- Tekirdağ Milletvekili İlhami Özcan Aygun’un,
Hayrabolu-Süleymanpaşa yolunun ne zaman bitirileceğini, vatandaşların
kamulaştırılan taşınmaz malları için ne zaman ödeme yapılacağını, kamulaştırma
bedelinin bugüne kadar ödenmemesinden kaynaklanan gecikmeye ilişkin faizin
ödenip ödenmeyeceğini Ulaştırma ve Altyapı Bakanından öğrenmek istediğine
ilişkin açıklaması
İLHAMİ
ÖZCAN AYGUN (Tekirdağ) – 28 Aralık 2017 tarihinde eski Ulaştırma Bakanı Ahmet
Arslan’ın temelini attığı Hayrabolu-Süleymanpaşa yolu güzergâhında kamulaştırma
çalışmaları yapılmıştır. Karayolları Genel Müdürlüğü adına tescil ve -yol
olarak- terkin işlemleri tamamlanmış olup taşınmazları istimlak edilen
vatandaşlarımıza, aradan uzun bir süre geçmesine karşın hâlen kamulaştırma
bedellerinin ödenmemesi büyük bir mağduriyet yaratmaktadır. Bu bağlamda
Ulaştırma Bakanı Sayın Turhan’a sormak isterim: 
1)
Hayrabolu-Süleymanpaşa yolu nedeniyle vatandaşımızın kamulaştırılan taşınmaz
malları için ne zaman ödeme yapacaksınız? 
2)
Yeni tapular temmuz ayında tescil edilmesine karşın bugüne kadar kamulaştırma
bedelinin ödenmemesinden kaynaklanan gecikmeye ilişkin faiz ödeyecek misiniz? 
3)
Yolu ne zaman bitirmeyi planlıyorsunuz? 2020 için ayrılan ödenek ne kadardır? 
Teşekkür
ederim Başkanım. 
BAŞKAN
– Sayın Karadağ…
13.- Iğdır Milletvekili Yaşar Karadağ’ın, Millî Eğitim
Bakanlığının eğitimde fırsat eşitliğini sağlamak adına LGS’yle öğrenci alacak
liselerin kontenjanını sınava girecek öğrenci sayısındaki artış oranında
artırması ve kamuoyunu bilgilendirmesi gerektiğine ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
Saygıdeğer
milletvekilleri, bu öğretim yılında çocuğu 8’inci sınıfta okuyan veliler çok
endişeli çünkü geçmiş yıllara göre sınava girecek öğrenci sayısında yaklaşık
500 bin artış oldu. Bu sene 8’inci sınıftaki öğrenci artış oranı yüzde 40
civarında. Eğitimde fırsat eşitliğini sağlama açısından, LGS’yle öğrenci alacak
liselerin kontenjanlarında da aynı oranda artırma olmalıdır. Merkezî sınavla
öğrenci alan okulların geçen yılki toplam kontenjanı 139.600 iken kontenjan bu
yıl 56 bin artışla 196 bine çıkarılmalıdır. Yoksa bu sene sınava girecek
çocuklar büyük haksızlığa uğramış olacaklardır. Millî Eğitim Bakanlığı bu
konuda yeterli tedbirleri almalı ve kamuoyunu bilgilendirmelidir. 
Yüce
Meclisi saygıyla selamlıyorum. 
BAŞKAN
– Sayın Filiz…
14.- Gaziantep Milletvekili İmam Hüseyin Filiz’in, 14
Kasım 2019 tarihinde Gaziantep ili Şahinbey ilçesi Akkent Camisi inşaatında
göçük altında kalarak can veren Korkut Küçükcan’ın babası ve eşinin savcılığın
başlattığı soruşturmada bugüne kadar hiçbir ilerleme kaydedilmediğiyle ilgili
Adalet Bakanına seslendiğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
14
Kasım 2019 tarihinde Gaziantep Şahinbey ilçemizde bulunan Akkent Camisi
inşaatında inceleme yaparken iskelenin çökmesi sonucu göçük altında kalarak can
veren İnşaat Mühendisi Korkut Küçükcan’ın acılı babası ve eşi “Biz, olay
tarihinden bugüne kadar hep Türk adaletine güvendik ve Korkut’un ölümünden
sorumlu kişilerin tespit edilerek savcılık tarafından gereğinin yapılacağına
inandık. Ancak üzülerek söylüyoruz ki olayın üzerinden üç aya yakın bir süre
geçmesine rağmen, savcılığın başlattığı soruşturmada bugüne kadar hiçbir
ilerleme kaydedilmediği gibi, suç delilleri her gün karartılmaya ve işlenen suç
örtbas edilmeye devam ediliyor.” şeklinde Adalet Bakanımız Sayın Abdulhamit
Gül’e seslenmektedirler. 
Hepimizin
yüreğini burkan bu sese kulak verilmelidir, olayda kusuru bulunanlar mutlaka
hak ettikleri cezayı çekmelidir diyor, Genel Kurula saygılarımı sunuyorum. 
BAŞKAN
– Sayın Keven…
15.- Yozgat Milletvekili Ali Keven’in, dijital takograf
uygulamasının ertelendiğine ancak kamyoncu esnafının çözümlenmesi gereken daha
birçok sorunu olduğuna ilişkin açıklaması
ALİ
KEVEN (Yozgat) – Teşekkür ederim Sayın Başkan.
Kamyoncu
esnafının ülke gündeminde yer almış olan eylemleri sonuç vermiş ve dijital
takograf uygulaması 2024 yılına ertelenmiştir. Kamyoncu esnafının sorunları
çok. Taşıma fiyatlarının ton/fiyat ve mazot fiyatlarına endeksli olmasını talep
ediyorlar. Yurt dışı belgeli araçların yurt içine de nakliye yapması mağduriyet
yaratıyor, C2 belgeli araçların sadece yurt dışı taşımacılık yapmasını
istiyorlar. Taşımacılık yapabilmeleri için verilen belgelere 20 ile 60 bin lira
arası fahiş fiyatlar ödüyorlar. Yine, otobüs sahipleri bir D2 belgesine 165 bin
lira ödüyorlar. Yakıt, sigorta, muayene ücretleri de cabası. 
Şoför
esnafına lütfen acil kulak verin. Aksi takdirde, konulacak ilk sandıkta şoför esnafı
gereğini yapacaktır.
Saygılarımla.
BAŞKAN
– Sayın Kayışoğlu…
16.- Bursa Milletvekili Nurhayat Altaca Kayışoğlu’nun,
zehir soluyan Bursalıların mağduriyetinin giderilmesi konusunda Çevre ve
Şehircilik Bakanı ile Bursa Büyükşehir Belediye Başkanına seslendiğine ilişkin
açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Ben
Çevre Bakanına ve Bursa Büyükşehir Belediye Başkanına sesleniyorum buradan:
Bursalılar gerçekten zehir soluyorlar. Bu bir slogan değil, bu bir gerçek. 2019
yılında yapılan ölçümlerde, partikül madde oranı, ulusal değerlerin tam 2 katı
üstünde, Dünya Sağlık Örgütü değerlerinin de tam 4 katı üstünde çıktı. Hem bu
partikül maddeler hem trafikten kaynaklanan azot oksitler -ki onun da değeri
çok yüksek- erken ölümlere sebebiyet veriyor. Akciğer kanseri, astım, alerji
hastalıkları çok yaygın. Kayıhan Pala Hocamızın yaptığı bilimsel ölçümlere
göre, Bursa’da her 5 kişiden 1’i hava kirliliğine bağlı olarak erken ölüyor.
Bütün Bursalılar antihistaminik bağımlısı oldu, herkeste alerji var ve bu çok
ciddi bir sorun olarak karşımızda dururken gerekli tedbirler alınmıyor; bir an
önce gerekli tedbirlerin alınmasını talep ediyorum buradan. 
BAŞKAN
– Sayın Kılavuz...
17.- Mersin Milletvekili Olcay Kılavuz’un, sınav
kaygısı başlı başına stres kaynağıyken yüksek sınav ücretlerinin gençler için
sorun teşkil ettiğine ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım. 
Ülkemiz
nüfusunun büyük bir bölümü gençlerden oluşmaktadır. Gençlerimiz, var olan eğitim
sisteminin kademelerinde istikballerini şekillendirmeye, kendilerini geliştirme
ve gerçekleştirmeye çabalamaktadırlar. Geleceğimizin teminatı olan gençlerimiz,
eğitim sistemimizin bir gerçeği olan sınavlarla karşı karşıyadır. İyi bir lise,
kaliteli bir üniversite, yapmak istedikleri meslek, yaşamak istedikleri şehir
bu sınavlarla belirlenmektedir fakat sınav ücretlerinin yüksekliği büyük bir
sorun teşkil etmektedir. Sınav kaygısı başlı başına stres kaynağıyken sınav
ücretlerinin yüksekliği de gençlerimiz için yorucu olmaktadır. Bu kapsamda,
sınav ücretlerinin sembolik seviyelere çekilmesi Türk gençliği adına haklı
beklentimizdir. 
Saygılar
sunuyorum. 
BAŞKAN
– Sayın Osmanağaoğlu...
18.- İzmir Milletvekili Tamer Osmanağaoğlu’nun,
İdlib’de şehadete erişen askerlere Allah’tan rahmet dilediğine, Türk milletinin
kendisine yapılanı asla unutmadığına, bedelini en ağır biçimde zamanı
geldiğinde ödetecek kararlılıkta ve kudrette olduğuna ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım. 
İdlib’de
şehadete erişen kahraman askerlerimize Allah’tan rahmet, ailelerine sabır,
yaralılarımıza acil şifalar diliyorum. 
Terörist
yuvasına dönmüş Suriye’nin Rus destekli kukla lideri Esad’ın Mehmetçik’e karşı
manidar bir zamanda kalleşçe saldırılar düzenlemesi kabul edilebilir bir durum
değildir. Bilinmelidir ki işledikleri savaş suçlarına dünya kamuoyu önünde
pervasızca devam eden bu katil sürüsü için su ısınmakta, son yaklaşmakta, ecel
kapıyı çalmaktadır. Esad ve katilleri, kalleş saldırılarla Türk milletinin
düşmanlığını kazanacaktır. Unutulmasın ki Türk milleti kendisine yapılanı asla
unutmaz, bedelini en ağır biçimde zamanı geldiğinde ödetecek kararlılıkta ve
kudrettedir. 
Teşekkür
ederim. 
BAŞKAN
– Sayın Özkan...
19.- Mersin Milletvekili Hacı Özkan’ın, Cumhurbaşkanı
Recep Tayyip Erdoğan’ın kararlı duruşu ve milletin güçlü desteğiyle bölgenin
huzurunu tehdit eden terör örgütleriyle mücadelenin kararlılıkla
sürdürüleceğine ilişkin açıklaması
HACI
ÖZKAN (Mersin)- Teşekkürler Sayın Başkan.
Türkiye,
Cumhurbaşkanımız Sayın Recep Tayyip Erdoğan’ın kararlı duruşu ve aziz
milletimizin güçlü desteğiyle, bölgenin huzurunu tehdit eden, hem bölge halkına
hem de vatandaşlarımızın canlarına kasteden terör örgütleriyle mücadelesini
kararlılıkla sürdürecektir. Bölgemizdeki tarihî sorumluluğumuzu üstlenerek her
daim huzur ve barış isteyen devletimiz bu uğurda yoluna devam edecektir.
Türkiye, birliğini muhafaza ettiğinde ve kardeşliğini büyüttüğünde güçlü devlet
olacaktır. Gün, bir olma günüdür, iri olma günüdür, diri olma, kardeş olma, hep
birlikte Türkiye olma günüdür, 83 milyon vatandaşımızla, tıpkı bir duvarın
tuğlaları gibi birbirimizle kenetlenme günüdür diyor, Genel Kurulu saygıyla
selamlıyorum.
BAŞKAN
– Sayın Gaytancıoğlu…
20.- Edirne Milletvekili Okan Gaytancıoğlu’nun, Edirne
ili Keşan ilçesi Mecidiye köyünde çevre kirliliği yaratan taş ocaklarının
kapatılması gerektiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Dünyada
kendi kendini yenileme özelliği bulunan nadir körfezlerden biri olan Saros
Körfezi’nin en güzel yerlerinden biri olan Keşan ilçemizin Mecidiye köyünde taş
ocakları maalesef yıllardır ciddi bir çevre kirliliği yaratmaktadır. Burası
aynı zamanda doğal sit alanıdır. Dönemin Orman ve Su İşleri Bakanı Veysel Eroğlu’nun
imzasıyla, Edirne Milletvekilimiz rahmetli Erdin Bircan’ın soru önergesine yeni
taş ocağı açılmayacağı, mevcutların kapasitesinin artırılmayacağı ve ruhsat
sürelerinin uzatılmayacağı taahhüdü verilmişti. Bu taahhüde rağmen mevcut taş
ocaklarının kapasitesi ciddi anlamda artmaktadır, bu da çevre kirliliği
yaratmaktadır. Ayrıca yaz aylarında bölge nüfusu neredeyse en az 10-15 kat
artmakta olduğundan taş kamyonları zaten çok dar olan yollarda yaz kış ciddi
tehlike oluşturmaktadır. Hatta Mecidiye’nin yola sıfır olan bir ilköğretim
okulu önemli bir tehlikeyle karşı karşıyadır. Devlette devamlılık var ise
sözlerin tutulması gerekir. Bir an önce taş ocaklarının kapatılmasını
beklemekteyiz.
BAŞKAN
– Sayın Kenanoğlu…
21.- İstanbul Milletvekili Ali Kenanoğlu’nun, Grup
Yorum üyelerine yönelik yasakların kaldırılması konusunda Meclisi sorumluluk ve
görev almaya davet ettiğine ilişkin açıklaması
ALİ
KENANOĞLU (İstanbul) – Sayın Başkan, Grup Yorum üyeleri konser yasaklarına,
adlarının terör listelerine alınmasına, kültür merkezlerinin basılıp üyelerinin
tutsak edilmesine karşı yıllardır direniyor. Grup Yorum üyeleri Helin Bölek ile
İbrahim Gökçek ölüm orucundalar, ölümün sınırındalar. 
Grup
Yorum, yıllarca müzik yapmış ve türküler söylemiş, muhalif çizgisini korumuş bir
müzik grubudur, konserlerinde yüz binleri bir araya getirmiştir; işte bu yüzden
de iktidarın hedefindedir. Daha dün AKP Genel Başkanı Tayyip Erdoğan
“Müzikleri, kitapları yasaklayan bir ülkeden sanatçıları ötekileştirmeyen
yepyeni bir Türkiye’ye kavuştuk.” diyordu. Ne ironidir ki AKP iktidarı
kendinden olmayan hiç kimseye değil sanat yapmayı, yaşam hakkı bile tanımayacak
noktaya gelmiştir. Çok geç olmadan Grup Yorum üyelerinin yasakları kaldırılmalı
ve ölümler durdurulmalıdır. Bu konuda Meclisi sorumluluk ve görev almaya davet
ediyorum.
BAŞKAN
– Sayın Önal…
22.- Kırıkkale Milletvekili Ahmet Önal’ın, PKK’yla
mücadelede vücutlarında kalıcı hasarlar oluşan Mehmetçiklere hak ettikleri
madalyalar, gazilik unvanı ve maaşın ne zaman verileceğini öğrenmek istediklerine
ilişkin açıklaması
AHMET
ÖNAL (Kırıkkale) – Teşekkürler Sayın Başkan.
Terör
örgütüne karşı dağda, tepede, ovada mücadele eden, vatani hizmetlerini yerine
getirirken operasyonlar sırasında çatışmalarda yaralanan gazilerimizin kimisi
vücudunda şarapnel parçasıyla hayat mücadelesi veriyor, kimisi vücudunda
terörist mermisiyle yaşamaya çalışıyor. Devleti tarafından unutulan, görmezden
gelinen vatan evlatlarımıza, bırakın gazilik maaşı vermeyi gazilik onurları
bile verilmemiş, gazilerimiz arasında ayrım yapılmıştır. Dönemin Başbakan
Yardımcısı Sayın Numan Kurtulmuş, 24 Ocak 2017 tarihinde 684 sayılı Kanun
Hükmünde Kararname’yle gaziler arasındaki farkın kapatılacağının sözünü vermiş
ancak sözünde durmamıştır. PKK’yla mücadele sırasında vücutlarında kalıcı hasarlar
oluşan binlerce kahraman gazi Mehmetçik’imize hak ettikleri madalyalar, gazilik
unvanı ve maaşı ne zaman verilecektir? Gazilerimiz büyük bir umutla haklarının
kendilerine teslim edilmesini bekliyor. 
Teşekkür
ederim. 
BAŞKAN
– Sayın Gürer…
23.- Niğde Milletvekili Ömer Fethi Gürer’in, çözüm
bekleyen sağlık çalışanlarının sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Sağlık
çalışanlarının sorunları çözüm bekliyor. Atanamayan 500 bini aşkın sağlık
bölümü mezunları atama beklemektedir; atamaları yapılmalıdır, hastanelerde boş
kadrolar doldurulmalıdır. Taşeron firmalarda hastane bilgi işlem, diş protez,
laboratuvar, radyoloji görüntüleme merkezi, fizik tedavi seans usulü
çalışanları ile kiralık araç şoförleri, yemekhane, sosyal tesis ve aile
hekimliği biriminde çalışanların kadroları verilmelidir. İşçi kadrosuna
geçirilenlerin tayin ve becayiş sorunu çözümlenmelidir; unvan ve görevde
yükselme hakları sağlanmalıdır; enflasyon farkları ödenmelidir; çalışma
süreleri makul kılınmalıdır. 112 ambulans şoförlüğünde ve acil biriminde
çalışmakta olan, 12/36 mesai sisteminde olanların hakları korunmalıdır.
Taşerondan kadroya geçenlerin bir kısmının ücret sorunu devam etmektedir.
Sağlıkta çalışanlardan atanamayanlar atanmalı, taşeron firmada kalanlar kadroya
alınmalı, kadroya alınanların hakları verilmelidir. Çalışma süreleri mağduriyet
yaratmayacak şekilde düzenlenmelidir. Sağlıkta sorunlara iktidar çözüm
üretmelidir. 
BAŞKAN
– Sayın İlhan…
24.- Kırşehir Milletvekili Metin İlhan’ın, Kırşehir ili
Bağbaşı Mahallesi sakinlerinin TOKİ konutları nedeniyle yaşadığı mağduriyetin
giderilebilmesi için Çevre ve Şehircilik Bakanının harekete geçmesi gerektiğine
ilişkin açıklaması
METİN
İLHAN (Kırşehir) – Teşekkür ederim Sayın Başkanım. 
Kırşehir
Bağbaşı Mahallesi TOKİ 3’üncü etap projesindeki konutların vatandaşlarımıza
teslimi maalesef yapılmamıştır. Bir yıl önce teslim edilmesi gerekirken ihale
yoluyla verilen firmanın ekonomik sıkıntıları gerekçe gösterilerek proje bir
türlü tamamlanamamıştır. TOKİ, Kırşehir Belediyesinin çevre düzenlemesi,
altyapı ve peyzaj gibi işlerin tamamlanması için iş birliği teklifine de henüz
bir cevap vermemiştir. Ayrıca kura yoluyla verilen dairelerin bazı şahıslar
tarafından dar gelirli vatandaşlarımızdan toplanarak usulsüz kazançlar
sağladıkları iddiaları da dile getirilmektedir. Bu durumun da araştırılması çok
elzemdir. 
Çevre
ve Şehircilik Bakanımızdan konutların bir an önce teslimi noktasında gerekli
hassasiyeti göstererek vatandaşlarımızın devam eden bu mağduriyetinin
kaldırılması konusunda ivedilikle harekete geçmesini rica ediyorum. 
Teşekkürler.

BAŞKAN
– Sayın Karahocagil… 
25.- Amasya Milletvekili Mustafa Levent Karahocagil’in,
10 Şubat Sultan II. Abdülhamit’in vefatının 102’nci yıl dönümüne, Türkiye genelinde
Amasya ilinin de içinde bulunduğu 42 ilde kullanılan Avrupa Birliği tarafından
sağlanan katılım öncesi mali yardımlar kapsamında tahsis edilen hibelere
ilişkin açıklaması
MUSTAFA
LEVENT KARAHOCAGİL (Amasya) – Teşekkür ederim Başkanım. 
Konuşmamın
başında, 10 Şubatta, ölüm yıl dönümünde ruhuna hatimler, Fatihalar
gönderdiğimiz Ulu Hakan cennetmekân Sultan Abdülhamit Han’ı saygıyla, hürmetle
anıyorum. 
Avrupa
Birliği katılım öncesi yardım aracı kırsal kalkınma hibelerini 2011 yılından
bugüne Tarım ve Kırsal Kalkınmayı Destekleme Kurumu üzerinden yatırımcılara
kullandırıyoruz. Türkiye genelinde Amasya’mızın da içinde olduğu 42 ilde bu
hibeler kullandırılmaktadır. Tarım ve hayvancılık başta olmak üzere kırsalda 16
sektördeki yatırımlara yüzde 40 ile yüzde 70 arası hibe verilmektedir. Kadın ve
gençlere pozitif ayrım yapılan bu hibelerden Amasya’mızda 458 projeye 64 milyon
700 bin TL hibe sağlanmıştır. Bu hibe ödemeleri karşılığı, Amasya’mıza 157
milyon 200 bin TL’lik yatırım yapılmıştır. 
Amasyalı
hemşehrilerim adına Sayın Cumhurbaşkanıma ve Hükûmetimize yürekten teşekkür
ederiz. 
BAŞKAN
– Sayın Ödünç… 
26.- Bursa Milletvekili Atilla Ödünç’ün, 9 Şubat Dünya
Sigarayı Bırakma Günü’ne ilişkin açıklaması
ATİLLA
ÖDÜNÇ (Bursa) – Teşekkür ediyorum. 
Sayın
Başkanım, değerli milletvekilleri; şubat ayının ikinci haftasında kutlanan
Dünya Sigara Bırakma Günü dolayısıyla tüm dünyada olduğu gibi ülkemizde de
Sağlık Bakanlığımız, yerel ve merkezî yönetimlerimiz, özel ve kamu sektörleri
tarafından çeşitli program, seminer ve çalıştaylarla bilgilendirme
yapılmaktadır. Günümüzün ve geleceğimizin illeti olan sigara bağımlılığından
kurtulmak amacıyla Hükûmetimizin yaptığı çalışmaların toplumun tüm nezdinde
olumlu etkisi olacağı ümidiyle milletimize dumansız hava sahası diliyorum. 
Genel
Kurulu saygıyla selamlıyorum. 
BAŞKAN
– Sayın Sümer… 
27.- Adana Milletvekili Orhan Sümer’in, çıkabilecek
yeni büyük ekonomik krizlere engel olabilmek için dış politikadaki
belirsizliğin sonlandırılıp üretimin artırılması gerektiğine ilişkin açıklaması
ORHAN
SÜMER (Adana) – Teşekkür ederim Sayın Başkan. 
Yönetilemeyen
Türkiye giderek uçurumdan aşağı yuvarlanıyor. Dış politikadaki belirsizlik ve
Türkiye’nin bir çatışma ortamının içine çekilmesi karşımıza yeni ve büyük bir
ekonomik kriz olarak çıkacak. İdlib’de yaşanan çatışmaların ardından dolar
6,05’e kadar yükselerek son on ayın zirvesine çıktı. Kamu bankaları kurdaki
yükselişin önüne geçmek için 4,5 milyar dolar sattı ve buna karşın bu
yükselişin durdurulamadığı iddia ediliyor. Uzmanlar doların kontrol altına
alınmasının zor olduğu ve yıl sonuna kadar Türk lirasının yüzde 20 oranında
daha değer kaybederek doların 7,5 liraya çıkacağı öngörüsünde bulunuyor. Bu,
geçen yıl başlayan ve etkisi hâlâ hissedilen ekonomik krizden daha ciddi bir
krizin habercisidir. İşsizlik, geçim derdi, hayat pahalılığı, ödenemeyen
faturalar bir sosyal patlamaya doğru gidiyor. Buradan çağrı yapıyorum: Türkiye
bir an önce dış politikadaki belirsizliğini sonlandırıp üretimi artıracak
önlemler almak zorundadır. 
Teşekkür
ederim. 
BAŞKAN
– Sayın Beko…
28.- İzmir Milletvekili Kani Beko’nun, sendikalı
oldukları gerekçesiyle işten çıkarılan SF Trade Tekstil işçilerinin haklarının
iade edilmesi için gerekli adımların atılması gerektiğine ilişkin açıklaması
KANİ
BEKO (İzmir) – Sayın Başkan, değerli milletvekilleri; İzmir Gaziemir serbest
bölgede yer alan SF Tekstilde DERİTEK Sendikasına üye oldukları için işlerine
son verilen kadın işçilerin başlattığı direniş eylemini bir kez de buradan,
Türkiye Büyük Millet Meclisinden ve Genel Kuruldan selamlıyorum. SF Tekstilde
ağırlıklı olarak kadın çalışanların bulundukları fabrikada on yılı aşkın
süredir firmada çalışan kadın işçiler hak talebinde bulundukları anda işveren
tarafından baskılara maruz bırakılmışlardır, ardından, sendikalı oldukları
gerekçesiyle de işten çıkarılmışlardır. Yaklaşık yüz on gündür direnişlerini
sürdüren işçilerimize yönelik baskıların sona erdirilmesini bekliyor,
haklarının iade edilmesi için gerekli adımların atılmasını talep ediyorum. 
Bir
ömür boyunca, sendikal özgürlüklerimiz, haklarımız, demokrasi ve adalet
talebimiz için mücadele ettik, bundan sonra da koşullar ve şartlar ne olursa
olsun beraberce mücadele etmeyi sürdüreceğiz. 
(Mikrofon
otomatik cihaz tarafından kapatıldı)
BAŞKAN
– Sayın Taşkın…
29.- Mersin Milletvekili Ali Cumhur Taşkın’ın, 10 Şubat
Sultan II. Abdülhamit’in vefatının 102’nci yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Cennetmekân
Sultan II. Abdülhamit vefatının 102’nci yıl dönümünde, önceki gün anıldı.
Osmanlı İmparatorluğu’nun 34’üncü padişahı ve 113’üncü İslam Halifesi
Abdülhamit 31 Ağustos 1876 yılında padişah oldu. İlk Osmanlı anayasası olan
Kanuni Esasi’yi 23 Aralık 1876 yılında ilan etti. Eğitim, kültür, sanat,
mimari, askerî, bilim ve teknoloji sahalarında yaptığı yenilik ve hizmetlerle
devlete, millete şeref ve itibar kazandırdı. Çoğu şahsi parasından olmak üzere,
ülke genelinde 1.552 eser yaptırdı. İlk kız okulları II. Abdülhamit döneminde
açıldı. Ülkenin dört bir yanına demir yolu ulaştırdı, Hicaz Demir Yolu onun
döneminde yapıldı. Ticaret, ziraat ve sanayi odaları Abdülhamit zamanında
açıldı. 
Sultan
II. Abdülhamit Han’ı vefatının 102’nci yıl dönümünde rahmet ve hürmetle yâd
ediyor, Genel Kurulu saygıyla selamlıyorum. 
MAHMUT
TANAL (İstanbul) – Sayın Başkan, cumhuriyet sayesinde buradayız. Herkes
Osmanlı’yı övüyor, cumhuriyeti bu kadar övmüyorlardı. 
BAŞKAN
– Sayın Budak…
MAHMUT
TANAL (İstanbul) - Yani, Türkiye Cumhuriyeti devletinin kurucusunu bu kadar
övmüyorlardı, Osmanlı’yı bu kadar övmekle… Böyle şey mi olur ya? 
BAŞKAN
- Çetin Budak… Yoklar.
Sayın
Yalım…
30.- Uşak Milletvekili Özkan Yalım’ın, doğal gaz ve
elektriğe yapılan zamlar nedeniyle emeklilere dinî bayramlarda verilen
ikramiyelerin artırılması, 2000 yılı ve sonrasında emekli olanlar için de
intibak düzenlemesinin hayata geçirilmesi gerektiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Başkan, son bir yılda doğal gazda ve elektrikte yüzde 55-60’a yakın zamlar
gerçekleşti. Bugün bir konuta aşağı yukarı 650 ile 750 TL civarında doğal gaz
ve de 300 ile 350 TL civarında elektrik faturası gelmektedir. Bu sebepten
dolayı… Emeklilerimize dinî bayramlarımızda biner TL’lik ikramiye verilmektedir
ancak enflasyondan ve de bu kadar hayat pahalılığından, bu süreçten dolayı,
verilen ikramiyelerin bin TL’den en azından yüzde 26 artışla 1.260 TL’ye
çıkarılmasını buradan talep ediyorum. 
Aynı
şekilde, 2000 yılından sonra emekli olan tüm vatandaşlarımız için de intibak
yasasının bir an önce getirilmesini ve intibakın çıkarılmasını talep ediyorum.
Teşekkür
ederim.
BAŞKAN
– Sayın Köksal…
31.- Afyonkarahisar Milletvekili Burcu Köksal’ın,
verilen sözler tutularak Afyonkarahisar ili Dinar ilçesi çevre yolu sorununun,
Haydarlı kasabası Ziraat Bankası şubesi talebinin, Tatarlı kasabası devlet
hastanesi eksikliğinin ve Bolvadin ilçesi Dipevler köyü imam ihtiyacının
giderilmesi gerektiğine ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Seçim
bölgem Afyonkarahisar ili Dinar ilçesinde çevre yolu yıllardır kapalı;
vatandaş, yolun akıbetini soracak bir muhatap bile bulamıyor. Bu konuda
yetkililerden bir açıklama bekliyoruz.
Yine,
yerel seçimler öncesi AKP Milletvekili Ali Özkaya, Dinar ilçesine bağlı
Haydarlı kasabasında AKP’li belediye başkan adayı seçildiği takdirde söz konusu
kasabaya Ziraat Bankası şubesi açılacağı sözünü vermişti; yine aynı
milletvekili Tatarlı kasabasında devlet hastanesi açılacağı sözünü vermişti
fakat yaklaşık bir yıl geçti, ne Ziraat Bankasının açıldığı var ne de
hastaneyle ilgili bir çivi çakıldığı var. Vatandaş soruyor: “AKP’li belediye
başkanlarını seçtik ama verilen sözler tutulmadı. Acaba bu sözler boş bir seçim
vaadi miydi, yalan mıydı, yoksa gerçekten yerine getirilecek mi?” 
Yine
seçim bölgem Afyonkarahisar ili Bolvadin ilçesi Dipevler köyünde bir aydır imam
yok. İmamın bir an önce atanmasını bekliyorlar.
BAŞKAN
– Sayın Durmuşoğlu…
32.- Osmaniye Milletvekili Mücahit Durmuşoğlu’nun, Esad
rejim güçlerinin İdlib’de çatışmaları önlemek, hudut güvenliğini sağlamak, göçü
engellemek maksadıyla bölgeye takviye olarak gönderilen Mehmetçiklere yönelik
saldırısında şehit düşen 5 askere Allah’tan rahmet dilediğine, 12 Şubat
Kahramanmaraş’ın düşman işgalinden kurtuluşunun 100’üncü yıl dönümüne ilişkin
açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
İdlib’de
çatışmaları önlemek, hudut güvenliğini sağlamak, göçü ve insanlık dramını
engellemek maksadıyla bölgeye takviye olarak gönderilen unsurlarımıza, Esad
rejim güçleri tarafından, yoğun topçu atışıyla saldırı gerçekleştirilmiş olup
saldırıda 5 askerimiz şehit olmuş, 5 askerimiz de yaralanmıştır. Şehit olan
askerlerimize Allah’tan rahmet, ailelerine, Türk Silahlı Kuvvetlerimize ve aziz
milletimize başsağlığı, yaralanan askerlerimize de acil şifalar diliyorum. 
12
Şubat, Kahramanmaraş ilimizin düşman işgalinden kurtuluş yıl dönümü. 12 Şubat,
“Bugün, namus günüdür.” diyerek ilk kurşunu özgürlük için atan Sütçü İmam’ın,
“Kalesinde düşman bayrağı dalgalanırken cuma namazı kılınmaz çünkü özgür
değiliz.” diyen Rıdvan Hocanın, Kuvayımilliye’nin lideri Çerkez Arslan Beylerin
ve birbirinden değerli kahramanların hatırlanma günüdür. Kahramanmaraşlı
hemşehrilerimizin düşman işgalinden kurtuluşunun 100’üncü yıl dönümünü
kutluyor, Genel Kurulu saygıyla selamlıyorum.
BAŞKAN
– Sayın Çakırözer…
33.- Eskişehir Milletvekili Utku Çakırözer’in, devletin
Eskişehir ili Mihalgazi ve Sarıcakaya ilçelerinde etkili olan fırtına nedeniyle
tarlalarında hasar meydana gelen çiftçilere yardım elini uzatması gerektiğine
ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım.
Eskişehir’imizin
Mihalgazi ve Sarıcakaya ilçelerinde geçtiğimiz hafta etkili olan fırtınada, 2
ilçemizde 510 çiftçinin seralarında ve tarlalarında yaklaşık 2 milyon liralık
hasar meydana geldi. Bu 2 ilçemiz daha bundan birkaç ay önce sel afeti
yaşandığında da yaklaşık 1 milyon liralık zarara uğramıştı. O zarar
Cumhurbaşkanlığı tarafından ve Tarım Bakanlığı tarafından karşılanmamıştı.
Şimdiki zararla birlikte toplam 3 milyon liralık hasarın karşılanması için bir an
önce Ankara’daki yetkililere çağrıda bulunuyoruz. Sarıcakaya ve Mihalgazi
çiftçilerinin, seracılarının devletin yardım elini görmesini istiyoruz.
Teşekkür
ederim.
BAŞKAN
– Teşekkür ediyorum.
Değerli
milletvekilleri, İç Tüzük 60’a göre söz talebi olan bütün milletvekillerimizin
söz talepleri karşılandı, 33 milletvekilimiz söz aldı. Bundan sonra, bugün İç
Tüzük 60’a göre, başka söz vermeyeceğim vekillerimize. Bunu da Genel Kurula
duyuruyorum.
Şimdi,
Sayın Grup Başkan Vekillerinin söz taleplerini karşılayacağım.
Sayın
Türkkan, buyurun lütfen.
34.- Kocaeli Milletvekili Lütfü Türkkan’ın,
Cumhurbaşkanı Recep Tayyip Erdoğan’ın Adalet ve Kalkınma Partisinin grup
toplantısında İdlib’le ilgili yaptığı açıklamalara ve bu açıklamaların
Cumhurbaşkanlığı makamından Cumhurbaşkanı sıfatıyla millete seslenilerek
yapılmamasının ucube sistemin getirdiği bir sonuç olduğuna, dün Amerika’ya
karşı Rusya’yla ittifak yaparken bugün Rusya’ya karşı Amerika’yla ittifak
yapılmasının nasıl bir vizyon, nasıl bir dış siyaset olduğunu öğrenmek
istediklerine, Hükûmetin bugünden itibaren daha fazla can kaybı vermeden doğru
bir dış politika yönetmesini umut ettiklerine, 12 Şubat Kahramanmaraş’ın düşman
işgalinden kurtuluşunun 100’üncü yıl dönümüne, Hatay Valiliği önünde
“Çocuklarım aç.” diyerek kendini yakan ve görmezden gelinen Adem Yarıcı’nın
çaresizliğe sürüklenmesinde ülkeyi yönetenlerin hiç mi suçu olmadığına, KHK’yle
işinden olanların mağduriyetine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Cumhurbaşkanı Sayın
Recep Tayyip Erdoğan, partisinin grup toplantısında İdlib’le ilgili bazı
açıklamalarda bulundu bugün. “Gözlem noktalarındaki ve diğer yerlerdeki
askerlerimize en küçük bir zarar gelmesi hâlinde, İdlib ve Soçi Muhtırası
sınırlarıyla bağlı kalmadan rejim güçlerini her yerde vuracağımızı ilan
ediyorum.” dedi Sayın Cumhurbaşkanı. Şimdi, buradan sormak istiyorum: Bunun
için geç kalmadınız mı? Yani durumun bu noktalara geleceği konusunda bugüne
kadar hiçbir öngörünüz olmadı mı? Buna yönelik niye bir politika izlemediniz
bugüne kadar? Sayın Cumhurbaşkanı ayrıca bugünkü grup toplantısında diyor ki:
“Havada, karada ne gerekiyorsa tereddüt etmeden bunu yapacağız. İdlib’deki
askerî gücümüzü tahkim ettik. Artık kimsenin taşkınlığına, satılmışlığına göz yumacak
değiliz.” Bunlara sonuna kadar katılıyorum ama yine sormak istiyorum: Şimdiye
kadar bunu niye yapmadınız arkadaş? Son iki haftada biz 14 şehit verdik. Daha
önce de askerlerimiz şehit oldu. Bunun için askerlerimizin şehit olmasını mı
beklediniz? Üzülerek söylüyorum -daha önce de ifade ettim- bu konularda
haklılığımız ortaya çıktı ve siz Hükûmet olarak bunun geç farkına vardınız. Çok
uyardık sizi, biz ne dediysek kulaklarınızı tıkadınız, görmezden geldiniz, bizi
dinlemediniz; “dostumuz” dediğiniz Putin’in, bir gün başka, ertesi gün başka
konuşan Trump’ın sözlerine kandınız, bizi dinleyeme tevessül etmediniz ama
bugün askerlerimizi vuran kuvvetin arkasındaki Putin’in sözlerine itibar
ettiniz. Umudumuz ve uyarımız Hükûmete, bugünden itibaren, daha fazla can kaybı
vermeden, doğru bir dış politikayla bu sonucun yöneltilmesidir. 
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) - Dün Amerika’ya karşı Rusya’yla ittifak yaparken bugün
Rusya’ya karşı Amerika’yla ittifak. Aradan geçen sadece üç aylık bir süre var.
Bu nasıl bir vizyon, nasıl bir dış siyaset? Sizi bu dış siyasetinizdeki
değişken tavrınızdan dolayı kimse ciddiye almıyor, haberiniz olsun, dolayısıyla
bu söylemler havada kalıyor.
Bir
de bir konuya dikkat çekmek istiyorum: Sayın Erdoğan bunu partisinin grup
toplantısında yaptı. Bu, Türkiye için o kadar çok hayati bir mesele ki, konuşan
kişi de aynı zamanda Cumhurbaşkanı. Dilerdik ki bunu Cumhurbaşkanlığı
makamından Cumhurbaşkanı olarak milletimize seslendirsin, parti grubunda Adalet
ve Kalkınma Partililere değil, Türk milletine seslenmesini beklerdik. Hani
“ucube bir sistem” diyoruz ya, o ucube sistemin getirdiği sonuçtur bu. Yani
bunu bir AK PARTİ Genel Başkanı söylediği zaman diğer partililerin ne kadar
dikkate alıp almayacağı tartışılabilir ama Cumhurbaşkanı şapkasıyla konuştuğu
zaman Türk milletine hitap etmiş olurdu.
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Şapkalar karışınca ortaya böyle bir garabet çıkıyor.
Bugün
12 Şubat. Kahramanmaraş, bizim hayatımızda çok önemli yeri olan bir ilimiz;
öğrencilik yıllarımızda yurtlarında dört yıl boyunca bizleri misafir eden bir
ilimiz. 
Sütçü
İmam’ın torunları, dönemin tüm olanaksızlığına rağmen düşmana geçit vermeyen
Kahramanmaraş, millî mücadelenin seyrini değiştiren şehirlerimizden biri
olmuştur. Yirmi iki gün süren destansı bir mücadele sonunda Kahramanmaraş,
Kurtuluş Savaşı’mızda “kendi kendini kurtaran şehir” olarak kırmızı şeritli
İstiklal Madalyası almıştır. 
Her
bir ferdiyle savaşa katılan şehrin kahramanlığının 100’üncü yılını gururla
kutluyorum. Kahramanmaraşlı vatandaşlarımızı sevgi ve saygıyla selamlıyorum,
burada bulunan bütün Kahramanmaraş milletvekili arkadaşlarımıza da bu konuda
tebriklerimi sunuyorum. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) - Fındıkzade’de Türkçü Sokak’ta Kahramanmaraş Öğrenci
Yurdu’nda hâlen kalmaya devam eden öğrenci kardeşlerimize de buradan
sevgilerimizi, selamlarımızı iletiyorum. 
42
yaşındaki Adem Yarıcı -biliyorsunuz bu ismi- geçtiğimiz hafta içinde Hatay’da
Valilik önünde “Çocuklarım aç.” diyerek kendini yaktı ve ne yazık ki hayatını
kaybetti. Normalde çocuklarına ekmek götüremediği için kendisini yakan bir
babanın çığlığının tüm ülkeyi yakması gerekirken maalesef görmezden gelindi,
duyulmadı ve üstüne bir de kendini yakacak kadar çaresiz olan baba suçlandı.
Biz ne ara bu kadar duyarsız olduk bilmiyorum. Adem’in bu çaresizliğe
sürüklenmesinde ülkeyi yönetenlerin hiç mi suçu yok? Ne ara bu kadar koptunuz
milletin vicdanından merak ediyorum. Bugün Sayın Cumhurbaşkanı birçok önemli
konuda fikirlerini beyan etti ama milletin aklında ne kaldı biliyor musunuz?
“Çocuklarım aç.” diyen o adam kaldı. Ülkenin bu gerçeğini hiç gözünüzden
kaçırmayın. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) - Yarın öbür gün sokakta dolaşırken yine birileri karşınıza
çıkacak, karşımıza çıkacak “Çocuklarım aç.” diye bizlere bağıracaklar. Bununla
ilgili mutlaka ve mutlaka bir çözüm bulmaya çalışın. Olayları örterek,
olayların duyulmasını engelleyerek “Oğlum aç.” diyen babayı salondan çıkartarak
bu işler çözülmüyor. 
Takdirlerinize
ve bilgilerinize arz ediyorum. 
Sayın
Başkan, son bir paragraf var müsaade ederseniz. 
KHK’yle
işinden olanlar var; her gün telefonlar, e-mailler gelmeye devam ediyor.
Geçtiğimiz günlerde benim de seçim bölgem Kocaeli Darıca’dan 42 yaşında bir
kardeşimiz, Ertan Dağdelen yazmış: “Matematik öğretmeni olarak görev yaparken
KHK’yle işimden oldum, takipsizlik aldım ama öne sürülen kriterler nedeniyle
Komisyon tarafından reddedildim. Elli beş yıldır aynı adreste oturuyoruz. Beni
ve ailemi tanıyan herkes bilir, FETÖ’yle alakam olmadığı gibi, on yıl önce bu
yapıyı eleştiren yazılarım hâlâ mevcut.”
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – “Üstüne üstlük bir de doğum esnasında oksijensiz kalmaktan
beyin felci olan bir oğlum var.” demiş. “Oturamıyor, konuşamıyor, yürüyemiyor,
elini kolunu kullanamıyor. Dokuz yıldır oğlumun tedavisi için uğraşıyorum. Bunu
maaşımla karşılamaya çalışırken şimdi çok zor bir hayatın içindeyim.” diye de
eklemiş. “Lütfen, bana yardım edin.” diyor. 
Bu
kardeşimiz gibi, daha o kadar çok örnek var ki. Hayatlarını ellerinden
aldığınız, hiç suçu olmadığı hâlde işsiz, beş parasız bıraktığınız binlerce
insanımız var. İnsanların hayatlarını kararttınız, karartmaya da devam
ediyorsunuz. Daha önce söylemiştim, bir insana mermi sıkmak ile bir insanın
ekmeğini elinden almak arasında hiçbir fark yok. Bu insanların önemli bir kısmı
da -verdiğim örnek gibi- çoluk çocuk sahibi, aile geçindiriyorlar. Bazılarının
da ya kendileri ya eşleri ya da çocukları hasta. Hukuku sadece kendiniz için
çalıştırmaya devam ediyorsunuz. Masum insanlarımız, suçsuz insanlarımız, aç
insanlarımız var, onları görmüyorsunuz. 
Yüce
Parlamentoyu saygıyla selamlıyorum.
Teşekkür
ederim Sayın Başkanım.
BAŞKAN
– Sayın Akçay…
35.- Manisa Milletvekili Erkan Akçay’ın, 10 Şubat 2020
tarihinde Suriye rejim unsurlarının askerlere yönelik yaptığı hain saldırıya
Türk ordusunun karşılık vererek şehitlerin kanlarını yerde bırakmadığına,
Suriye iç savaşının başladığı tarihten bu yana Türkiye’nin gözettiği barışçıl
politikaların suistimal edildiğine, Kuzey Kıbrıs Türk Cumhuriyeti Cumhurbaşkanı
Mustafa Akıncı’nın İngiliz The Guardian gazetesine yaptığı açıklamalarının
Kıbrıs davasına zarar verdiğine, Türkiye’nin Kıbrıs’ın problemlerinin çözümüne
yönelik barışçıl ve uzlaşmacı tutumları daima desteklediğine, Kıbrıs davasını
şerefle taşıyarak bugünlere getiren başta Rauf Denktaş ve Fazıl Küçük olmak
üzere şehit ve gazileri minnetle andığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
10
Şubat 2020’de Suriye rejim unsurları tarafından askerlerimize yönelik hain
saldırı sonrasında Türk ordusu şehitlerimizin kanlarını yerde bırakmamış ve
vazifesini layıkıyla ifa etmiş ve etmeye de devam etmektedir. 11 Şubat 2020
tarihinde 51 rejim unsuru etkisiz hâle getirilmiş, mühimmat depoları imha
edilerek çok sayıda silah ele geçirilmiştir. İdlib’deki emperyal oyunun
senaristleri suhuleti tavsiye etme rolünü üstlenerek Türkiye'nin meşru davasını
ve kırmızı çizgilerini görmezden gelmektedir. 11 Şubat 2020’de, birer saat
arayla hem Rusya’dan hem ABD’den bölgedeki tansiyonun düşürülmesi adına uzlaşının
gözetilmesi açıklamaları yapılmaktadır. Lakin unuttukları bir gerçek vardır:
İdlib’de diplomatik kurallar rafa kaldırılmış, verilen sözler yerine
getirilmemiş ve Türkiye'nin, Suriye iç savaşının başladığı tarihten bu yana
gösterdiği, gözettiği barışçıl politikalar suistimal edilmiştir. İdlib
meselesinin çözümünde rol almak isteyen ABD, Rusya ve diğer aktörler sahici
çabalarla politikalar üretmelidir. İdlib özelinde Suriye’deki kaotik yapının
çözümü sinsi planlarla değil, kararlı, tutarlı ve elini taşın altına koyma
cesaretiyle gerçekleşebilecektir. Türkiye, Zeytin Dalı, Fırat Kalkanı, Barış
Pınarı Harekâtlarıyla uluslararası haklarına dayalı askerî operasyonlar
gerçekleştirmiş, bu harekâtlarda bölgede uzlaşmaya varılan şartlar her neyse
taviz vermeksizin riayet etmiştir. Bugün İdlib’de de Türkiye’nin meşru dayanağı
budur. Türkiye, İdlib’de işgalci kuvvet değildir ve daima uzlaşının yollarını
aramıştır.
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Türkiye, barışı ihlal eden değil, barışı sonuna kadar kollayan
ve bunu gerçekleştirmeye gayret eden taraf olmuştur ancak ok yaydan çıkmış,
cahil cesaretiyle alınan her karar sonucunda Türkiye sabrının sonuna gelmiştir.
Bundan sonra olacakların sorumlusu barışın savunucusu Türkiye değil, bölgede
sinsi planlar yürüten odaklar ve onların piyonları olacaktır.
Sayın
Başkan, 1 Ekim 1974’te Rauf Denktaş öncülüğünde Otonom Kıbrıs Türk Yönetimi’nin
kurulmasıyla başlayan Kıbrıs Türklüğünün var olma mücadelesi 13 Şubat 1975’te
kurulan federe devletle ilk başarısını gerçekleştirmiştir. 15 Kasım 1983’te
Kuzey Kıbrıs Türk Cumhuriyeti’nin ilanıyla bağımsız yaşama iradesinin ilanına
giden süreç başlamıştır. Kıbrıs Türklüğünün mücadelesi adına dönüm noktası olan
Şubat 1975’in yıl dönümünde Kuzey Kıbrıs Türk Cumhuriyeti Cumhurbaşkanı Mustafa
Akıncı’nın İngiliz The Guardian gazetesine verdiği mülakatta infial yaratacak,
yanlış, gafilane ve cahilane ve utanç verici açıklamaları söz konusu olmuştur.
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Akıncı’nın bu açıklamaları Kıbrıs davasına zarar vermektedir.
Bu gazete, ilgili haberinde Kuzey Kıbrıs Türk Cumhuriyeti’ni Türkiye’nin işgali
altında bulunan bir ülke olarak lanse etme hadsizliğini göstermiştir. Doğu
Akdeniz’de Türkiye’nin ve Kuzey Kıbrıs Türk Cumhuriyeti’nin münhasır
yetkilerinin korunması ve İsrail, Yunanistan, Mısır tarafından oluşturulan
kuşatılma stratejisinin bertaraf edilmesi elzemdir. Mustafa Akıncı’nın daha
önceleri benzerlerine de şahit olduğumuz fütursuz açıklamaları Kıbrıslı
Türklerin millî birliği konusunda fay hatları oluşturmakta, Türk dış politikası
doğrultusunda Kuzey Kıbrıs Türk Cumhuriyeti’nin mutlak bağımsızlığını gözeten
stratejileri baltalamaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Türkiye, Kıbrıs’ın problemlerinin çözümü adına barışçıl ve
uzlaşmacı tutumları daima desteklemiştir. Lakin, sonuncusu 2017’de Birleşmiş
Milletler inisiyatifinde İsviçre’de gerçekleştirilen müzakereler, Güney Kıbrıs
Rum Yönetimi’nin Yunanistan güdümünde ve uluslararası örgütler gözetiminde
çözümsüzlükte ısrarcı olduğunu göstermektedir. Mustafa Akıncı, Türkiye
karşıtlığını “Ankara tarafından yutulmadan...” diyerek saçma vehimlerini dışa
vurmuş, Kuzey Kıbrıs Türk Cumhuriyeti’nin etrafında adım adım sahnelenen
kuşatma oyununun farkına varma basiretini gösterememiştir. Mustafa Akıncı
İngiliz ipiyle kuyuya inmeye çalışmaktadır; vaziyet sarih ve açıktır. Mustafa
Akıncı ve ekibi Kıbrıs Türklüğünün nişanesi olan Türk Mukavemet Teşkilatının
yemininde bağlı kalınacağına söz verilen Türk millî ve manevi değerlerinden
fersah fersah uzaktır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Görev kutsaldır ve bu kutsal görev Rauf Denktaşlardan, Doktor
Fazıl Küçüklerden mirastır.
Kıbrıs
davasını şerefle taşıyarak bugünlere getiren başta Rauf Denktaş ve Fazıl Küçük
olmak üzere, tüm kahraman kadroları, şehit ve gazilerimizi minnet ve şükranla
anıyorum. 
Teşekkür
ederim Sayın Başkan. 
BAŞKAN
– Sayın Kurtulan...
36.- Mersin Milletvekili Fatma Kurtulan’ın, İdlib ve
Suriye konusunda gelinen noktada haklı çıktıklarına, Türkiye’nin barışçıl ve
demokratik çözümden yana tavır alınarak Suriye’den çekilmesi gerektiğine, İran
sınırında ve Akdeniz’de hemen her gün yaşanan can pazarının önüne geçilmesi,
insanlara umut tacirliği yapanların üzerine gidilmesi ve ölüm yolculuğu
pazarının artık son bulması gerektiğine, 11 Şubat Özgecan Aslan’ın
öldürülüşünün 5’inci yıl dönümüne, kadınlara yönelik şiddet eylemlerine,
cinayetlere artık “dur” denilmesinin zamanının geldiğine, ülkede hangi sorun
yaşanıyor olursa olsun HDP’lilere yönelik gözaltı ve tutuklamaların devam
ettiğine, HDP’nin 23 Şubatta gerçekleştireceği büyük kongreye ilişkin el bildirilerinin
dağıtımının engellendiğine ve ne yapılırsa yapılsın demokrasi, barış, adalet
yolculuğundan alıkonulamayacaklarına ilişkin açıklaması
FATMA
KURTULAN (Mersin) – Teşekkür ediyorum.
Sayın
Başkan, değerli milletvekili arkadaşlar; hepinizi saygıyla selamlıyorum. 
İdlib
ve Suriye politikaları ve savaş tezkeresi tartışıldığında HDP olarak burada
savaşa tek “hayır” diyen, oraya savaş konseptiyle gitmenin ülkemiz için,
Türkiye için yararlı olmadığını savunan bir yerde duruyorduk ve şimdi de
gelinen koşullar bizi haklı çıkarıyor. İdlib, her geçen gün Türkiye için bir
bataklığa dönüşüyor. Politikaları gözden geçirmezsek bu bataklık daha da
derinleşecek. Artık orada belli anlamda diyalogların, masaların, denklemlerin
fazla kurulduğu bir döneme doğru gidiyoruz; belki de artık belli anlamda
müzakereler de başlayacak. Türkiye hâlâ bunu görmeden cihatçıları koruyor,
Suriye’deki haksız varlığını meşrulaştırmaya çalışıyor. Daha fazla ölüme neden
olmadan, Türkiye, Suriye'de barışçıl, demokratik bir çözümden yana tavır almalıdır
diyoruz HDP olarak; bu politikayı benimseyip Suriye’den çekilmelidir diyoruz. 
Değinmek
istediğim ikinci başlık: Van’da kayıp göçmenler var. Türkiye, kangrenleşmiş bir
sorunla anılmaya devam ediyor ne yazık ki. Kendi ülkelerindeki iç savaştan,
karışıklıktan, antidemokratik uygulamalardan veya yönetimlerden kaçan insanlar
için Türkiye âdeta bir transit geçit konumunda. Güvenli olmayan yöntemlerle
Batıya gitmeye çalışan insanlar sınırlarda can veriyor, denizlerde boğuluyor.
Son olarak, İran’dan Van’a geçmeye çalışan 13 göçmen Çaldıran yakınlarında
tipiye yakalandı, kayboldu. Günlerdir kendilerinden haber alınamıyor. Hava
şartlarından dolayı da göçmenlerin kaybolduğu belirtilen bölgede arama
çalışmalarının yapılmadığı açıklandı. Göçmenlerin yakınları, Avrupa’ya gitmek
için Türkiye üzerinden geçmeyi denediklerini söylüyorlar. 
(Mikrofon
otomatik cihaz tarafından kapatıldı)
BAŞKAN
– Buyurun. 
FATMA
KURTULAN (Mersin) – İran sınırında yaşanan bu can pazarının ve Akdeniz’de hemen
her gün yaşanan bu can pazarının önüne geçmek gerekiyor. İnsanlara umut
tacirliği yapanların üzerine gidilmesi, bağlantılarının ortaya çıkarılması ve
ölüm yolculuğu pazarının artık son bulması gerekiyor. 
Değerli
arkadaşlar, dün Özgecan Aslan cinayetinin 5’inci yılıydı. Öyle bir vahşetti ki
âdeta infial uyandırdı tüm toplumumuzda. Toplum, bir daha böyle bir vahşetle
asla karşılaşılmaz diye düşündü ancak aradan geçen beş yılda benzer cinayetler
hatta belki de daha korkunç olanları işlendi. Kadınları korumayan politikalar,
erkeklere, kadın öldürmenin kahramanlık olduğu algısı olarak geri döndü.
2019’da 474 kadın, bu yılın Ocak ayında 27 kadın öldürüldü, 7 kadının ölümü ise
şüpheli. 
(Mikrofon
otomatik cihaz tarafından kapatıldı) 
BAŞKAN
– Buyurun.
FATMA
KURTULAN (Mersin) – Kadınlara yönelik şiddet eylemleri, cinayetler gittikçe
artıyor. Buna artık dur demenin zamanı geldi, geçiyor bile demek isterim.
Son
olarak, Sayın Başkan, ülkemiz, Türkiye hangi sorunla -doğal afet de olsun,
başka çok can alıcı sorun da olsun- uğraşıyorsa uğraşsın ama AKP, Kürtlere,
muhalefete, HDP’lilere yönelmek, onları gözaltına almak, tutuklamaktan asla
vazgeçmiyor, bunu hiç aksatmıyor. Dün Urfa’da 14 partilimiz, Ağrı’da aralarında
DİSK Şube Başkanının da olduğu 5 kişi, Muş’ta Kazgöl köyü muhtarı Salih
Söylemez’in de bulunduğu 8 kişi, Bitlis İl Eş Başkanımız ve eski
yöneticilerimiz gözaltına alındı; ayrıca, 23 Şubatta gerçekleştireceğimiz büyük
kongremize halkımızı davet eden el bildirileri dağıtımı faaliyetlerimiz de
çeşitli illerde engelleniyor.
(Mikrofon
otomatik cihaz tarafından kapatıldı) 
BAŞKAN
– Buyurun.
FATMA
KURTULAN (Mersin) – Şunu söylemek isteriz Hükûmete, yetkililere, İçişleri
Bakanlığına ve AKP’ye: Ne yaparsanız yapın HDP’yi demokrasi, barış, adalet
yolculuğundan alıkoyamayacaksınız. 23 Şubatta Ankara kongre görecektir diyorum,
teşekkür ediyorum. (HDP sıralarından alkışlar) 
BAŞKAN
– Sayın Özel…
37.- Manisa Milletvekili Özgür Özel’in, Cumhuriyet Halk
Partisi olarak Osmaniye Milletvekili Hasan Hüseyin Türkoğlu’nun vefatı
nedeniyle 24’üncü Dönemde mensubu olduğu Milliyetçi Hareket Partisine,
kurucular kurulu üyesi olduğu İYİ PARTİ’ye başsağlığı dileğinde bulunduklarına,
12 Şubat Kahramanmaraş’ın düşman işgalinden kurtuluşunun 100’üncü yıl dönümü
ile 12 Şubat Mektebi Mülkiyenin kuruluşunun 161’inci yıl dönümüne, Adalet ve
Kalkınma Partisinin hatalı Suriye politikasının ülkeyi zor duruma soktuğuna,
yeni bir göç dalgasından endişe ettiklerine, artık misliyle karşılık vermek
değil şehit vermemek istediklerine, siyasette psikolojik üstünlük el
değiştirince iktidara muhalefet edemeyenlerin muhalefete muhalefet etmeye
başlayacağına, Cumhuriyet Halk Partisinin gücünün farkında olduklarına ve
FETÖ’nün siyasi ayağına ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Bugün
sabah 24’üncü Yasama Döneminde birlikte görev yaptığımız Osmaniye Milletvekili
Hasan Hüseyin Türkoğlu’nun törenine katıldık ve son yolculuğuna uğurlanacağı
yarınki tören öncesi memleketine yolcu ettik. 24’üncü Dönemde Osmaniye fahri
milletvekiliydim -Osmaniye’de milletvekilimiz yoktu- kendisiyle orada tanışıp
orada her ay iki gün çalışma imkânı olmuştu. Önce biz onun misafirperverliğine
tanık olduk. Çok vatansever, yaptığı kamu görevlerinden duyduğu heyecanı
Meclise taşıyan bambaşka bir insandı. Hastalığı sürecini de çok yakından takip
ettik, elli gün önceki bir enfeksiyon olmasaydı, o kötü hastalığı yenmişti
aslında. Hepimiz de buna seviniyorduk. Hatta, tekrar acaba bu çatının altında
kendisini görür müyüz diye de ümitleniyorduk. İYİ PARTİ’nin kurucular kurulu
üyesiydi. Siyaseti hasta yatağından bile o dönemde çok yakından takip etmişti.
Ben vefatından duyduğumuz üzüntüyü ifade etmek istiyorum, ailesine başsağlığı
diliyorum. 24’üncü Dönemde mensubu olduğu Milliyetçi Hareket Partisine,
kurucular kurulu üyesi olduğu İYİ PARTİ’ye başsağlığı dileklerimizi iletiyoruz
Cumhuriyet Halk Partisi olarak. 
Bugün
12 Şubat, Maraş’ın düşman işgalinden kurtuluşunun yıl dönümü. “Kahramanmaraş”
ismini aldı Maraş çünkü Sütçü İmam’ın Fransız askerlerine karşı fitilini
ateşlediği Millî Mücadele’de Maraş’ın arkasından Urfa, sonra Antep derken
Ankara hükûmetinin devreye girmesiyle, düzenli ordunun oluşturulmasıyla
birlikte batı cephelerindeki zaferler, ardından Büyük Taarruz ve Lozan’daki
büyük diplomatik zaferle 1923’te cumhuriyeti ilan ettiğimiz siyasi zaferimize
kavuşmuş olduk.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Bu vesileyle, Maraş’ın düşman işgalinden kurtuluşu nedeniyle
Sütçü İmam başta olmak üzere Kurtuluş Savaşı’nda, Kurtuluş mücadelesinde
yaşamını yitiren tüm kahramanlarımızı bir kez daha saygıyla, rahmetle ve
minnetle anıyoruz. 
12
Şubat tarihi, Mekteb-i Mülkiyenin de kuruluşudur. 1859’da bir bütün olarak
baktığımızda bu topraklardaki çağdaşlaşma hamlelerinin en önemlilerinden bir
tanesi olarak Mekteb-i Mülkiyenin kurulduğunu görüyoruz. Aynı zamanda 1936
yılında Ankara’ya taşınan okul, 1950’de bugünkü adını alıp Ankara Üniversitesi
Siyasal Bilgiler Fakültesine dönüşmüştü. O günden bugüne bu ülkenin kamu
yöneticilerini yetiştiren bir okul olması sebebiyle Türkiye’de…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – …hem eğitim camiasında önemli bir yeri vardır hem de kamu
yönetiminin göz bebeğidir, kamu yöneticilerimizin hatıralarının olduğu ve
çağdaş Türkiye’yi yöneten çok sayıda kamu yöneticisinin okulu olmuştur. Ancak
Adalet ve Kalkınma Partisi iktidarlarında aşama aşama köklerinden koparılan bu
okul, siyasi bir linç kampanyasına tabi tutulmuş, 15 Temmuz darbe girişimi
araçsallaştırılarak ilan edilen OHAL sırasında FETÖ’yle mücadele edeceğiz diye
alınan OHAL yetkisindeki kanun hükmünde kararname yetkisiyle neredeyse okulda
görev yapan tüm değerli öğretim görevlileri, dünya görüşleriyle FETÖ’yle
uzaktan yakından ilgisi olmayan, FETÖ’yle arasında tarihsel husumet olan bu
okulun öğretim görevlileri görevlerinden alınmış ve Mülkiye Mektebi kolay kolay
izleri silinmeyecek bir darbe almıştır. Bunu da kayıtlara geçirmek isteriz.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – İdlib konusunda Cumhuriyet Halk Partisi olarak haklı çıkmaktan
yorulduk, usandık. Atatürk’ün bize emaneti geleneksel dış politika terk edilip
de komşunun toprak bütünlüğüne saygılı olunmayan, komşudaki devlet dışı
unsurlar muhatap kabul edilen, bununla, devlet dışı unsurlarla birlikte komşuda
bir rejim değişikliği öngören Adalet ve Kalkınma Partisinin hatalı Suriye
politikası hâlen daha ülkemizi zora sokmakta ve Mehmetçiklerimizin canlarıyla
bunu ödemekteyiz.
Gelinen
noktada, bundan bir yıl önce buradaki kürsülerde Cumhuriyet Halk Partisinin
hatipleri, bizler, 12 gözlem noktamızın, oradaki askerlerin hayatlarının
güvence altına alınması gerektiğini, bununla ilgili kaygılarımızın olduğunu
ifade ettik ve dedik ki biz: Suriye’de artık öyle bırakın Emevi Camisi’ne üç
saatte gitmeyi, orada namaz kılmayı falan, “Esed” de deseniz “Esad” da deseniz
kısa vadede onsuz bir Suriye görünmüyor ve adım adım rejim ilerliyor.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Bir yerde sıkışacak. Sıkışan yerde masumlar var. Sıkışan yerde
ortalık karışırsa bir göç dalgasıyla “Türkiye’ye sızarız” diyen teröristler
var. O sıkışan coğrafyada cihadist gruplar var. O sıkışan coğrafyada rejimle
mücadele ettiği için paydaş kabul
ettiğiniz birtakım yapılar var. O coğrafyada 12 tane de gözlem noktamız var ve
el değiştirmeye devam ediyor topraklar, yeni haritada gözlem noktalarından 5-6
tanesi artık rejimin kontrolünde. Maalesef, geçen hafta Sayın Kılıçdaroğlu
“Yeni bir ateşkes hattı belirlenmeli, Türkiye ona göre konumunu almalı ve
askerimizin can güvenliği sağlanmalıdır .” dedikten günler sonra 5 şehidimiz
daha geldi. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Bu durum bugün Adalet ve Kalkınma Partisinin Genel Başkanının
cümlelerindeki satır araları okunduğunda, alanın provokasyonlara açık olduğu,
rejim karşısında sıkışmış olan güçlerin tek çareyi Türkiye’yi rejimle daha
geniş bir alanda çatışmaya sokmak olduğu da okunan satır aralarında buna dikkat
çeken ifadeler vardı. Açıkça söylemese de, artık cihadist grupların kendilerini
kurtarmak için Türkiye’yi Suriye’yle büyük bir savaşa sokacak provokasyonlara
girişebileceğini de gördüğünü söyleyen satır aralarını okuduk. Bir yıl önce
söylediğimiz bunlara bu noktada gelinmiş olması memnuniyetle mi, üzüntüyle mi
karşılansın bilinmez ama memleketin hayrına işler son bir yılda yapılmadı.
“Hava unsurları rahat hareket edemeyecek.” ifadesinin karşılığının ne olduğunu
bilmek isteriz ancak şunu da söylemek gerekiyor ki Suriye’de savaşı
tırmandıracak tüm adımlar Türkiye’nin lehine değil, yeni bir göç dalgasından
endişeliyiz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Amerika Birleşik Devletleri’nin ve Avrupa Birliğinin taşın
altına elini sokmadığı her türlü göç dalgası Türkiye’de çok ağır sonuçlar
oluşturmaktadır. Amerika’nın sözünü tutmadığı güvenli bölgeyi hatırlatırız.
Soçi-Astana süreçlerinde Türkiye’nin, silahtan arındırma sözünü verdiği
grupların silahtan arındırılmamış olmasının bugün Türkiye’yi sıkıntılı bir
noktaya soktuğuna da dikkat çekmek isteriz. Ve bıktık artık, Mehmetçik ölüyor,
“Merak etmeyin misliyle karşılık verildi…” Bir Mehmetçik’in canı, milyon misli
ne yapıyorsanız onunla geri gelmiyor, bunun karşılığı bu değil. 8 asker ölüyor,
“Misliyle karşılık…” 5 asker ölüyor, “Üzülmeyin, misliyle…” Niye üzülmeyeceğiz,
bizim askerimiz ölüyor, orada ölüyor. Niye ölüyor? Bu yanlış, abuk subuk
hesaplar yüzünden ölüyor. Bunları görmek lazım. Artık misliyle karşılık vermek
değil, şehit vermemek istiyoruz. (CHP sıralarından alkışlar) Bunu dikkatle
kamuoyunun bilgisine sunuyoruz. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) - Son olarak Sayın Başkan, tabii siyasette psikolojik üstünlük el
değiştirdiğinde Türkiye’de yaşanan şeyler yaşanmaya başlar. İktidara muhalefet
edemeyenler muhalefete muhalefet etmeye başlar. Bir iktidar partisinin
muhalefet refleksine dönüştüğünü, suçluların telaşı içinde birtakım çabalar
içine giriştiğini de görüyoruz ama salı günleri bu Mecliste yapılan grup
toplantılarını “Dur, dur, önce onlar konuşsun, biz çarşamba konuşalım.” diye
bir farklı geleneğe dönüştürmeye çalışanları ibretle, birazcık da tebessümle
takip ediyoruz. Cumhuriyet Halk Partisi, yaptığı grup toplantısına karşı bir
özel televizyon kanalının VTR’lerinin oynatılarak iktidar tarafından muhalefet
edilip iftiraya uğrayan bir parti olarak gücünün, yarattığı rahatsızlığın,
elindeki psikolojik üstünlüğün farkındadır. (CHP sıralarından alkışlar) İttifak
ortaklarıyla farkındadır, gönül ortaklarıyla farkındadır.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Görünen odur ki bundan sonraki süreçte artık herkes gidişatın
farkındadır. Her şeyi yapabilirsiniz, hepsine verilecek cevabımız, satır satır
imzalarımız var. Hani “O mu FETÖ’nün ayağı, bu mu FETÖ’nün ayağı?” deyince ben,
tabii, Sayın Kemal Kılıçdaroğlu’nun, örneğin, darbeden bir yıl önce Hava
Kuvvetleri Komutanlığından Akın Öztürk’ü emekli etmeyip de Yüksek Askerî Şûra üyesi
olarak atamasını yaptığı imzasını -darbenin siyasi ayağı Kılıçdaroğlu Akın
Öztürk’ü şûra üyesi olarak tutmuş- mesela gördüm. Darbeden hemen sonra Dokuz
Eylül Üniversitesine ve Ege Üniversitesine rektörleri atayan Kemal
Kılıçdaroğlu’nun dokuz ay sonra bu rektörlerin FETÖ’den içeri alındığında nasıl
bir darbenin siyasi ayağı olarak utanmadan oturduğunu bugün gördüm.
(Mikrofon
otomatik cihaz tarafından kapatıldı)
BAŞKAN
– Evet, artık son cümlelerinizi alayım.
Buyurun.
ERKAN
AKÇAY (Manisa) – Sayın Başkan, devamlı açık kalsın.
BAŞKAN
– Sorun yok.
ÖZGÜR
ÖZEL (Manisa) - Sayın Başkan, biz Sayın Grup Başkan Vekillerinin sözleri
uzatılırken de bu konuda hiçbir sıkıntı görmedik ama o zaman duyduğum bir
sıkıntıyı burada ifade edeyim, o da şu: Bu Meclisin bir üyesi Enis Berberoğlu;
ismini verip orada bir partinin genel başkanı, taşıdığı “Cumhurbaşkanı” sıfatı
da üstünde olduğu hâlde ve yargının bağımsızlığı noktasındaki kendisinin tutum
ve davranışları hep eleştiri konusuyken, Enis Berberoğlu’na casusluk suçlaması
yöneltiyor. Oysa Enis Berberoğlu’nu sizin savcılarınız, hâkimleriniz günün
sonunda casusluk suçlamasından beraat ettirdiler, bunu konu etmediler, “casus”
diyemediler ama bugün dönüp de “casus” denmesi… Parti Meclisi Üyemiz Eren
Erdem, Kanaltürk ve Bugün gazetelerine yapılan ziyaretten, o dosyadan beraat
aldığı hâlde, polis ifadesinde “CHP milletvekilleri bizi görevimizden
alıkoymadı…”
(Mikrofon
otomatik cihaz tarafından kapatıldı) 
BAŞKAN
– Mikrofonu son kez açıyorum.
Buyurun.
ÖZGÜR
ÖZEL (Manisa) – “Burada bu sürecin hukukiliğini takip etmek durumundayız, yoksa
bu iş Cumhuriyet, Birgün, Sözcü’ye de gelecek.” dediği dava dosyasında yer
aldığı ve beraat ettikleri hâlde bunu suçmuş gibi gösterdi. O gün, oraya, bugün
Parlamentoda bulunan bir başka siyasi partinin, AKP’nin ittifak ortağı olan bir
siyasi partinin dönemin İstanbul İl Başkanı da aynı gün gitmiş; bugün hâlâ
milletvekili olan 2 kişi gitmiş, açıklamaları da ortadayken, oraya gidenleri
“Siz FETÖ’cüsünüz!” diye suçlamak, bir itibar suikastına girişmek; bir partinin
genel başkanının, bir partinin milletvekilini bu şekilde hedef almaya
çalışması, işte söylediğim “Ne yapsak da yapsak, kendi ayıbımızı örtsek.” diye,
suçluların telaşından başka bir şey değildir.
Teşekkür
ediyorum Sayın Başkan. (CHP sıralarından alkışlar) 
BAŞKAN
– Sayın Özkan…
38.- Denizli Milletvekili Cahit Özkan’ın, Silahlı
Kuvvetlerinin Suriye’de yürütmekte olduğu operasyonların amacının ülkenin sınır
güvenliğini ve devletin bekasını korumak, oluşturulmak istenen terör devleti
ile terör koridorunu bertaraf ederek bölgesel barışı teminat altına almak ve
uluslararası barışa hizmet etmek olduğuna, Türkiye’nin artık çok yönlü bir
diplomasi izlediğine, uluslararası hukuk açısından uluslararası toplumda
karşılık bulan tezler masaya yatırıldıktan sonra sahada çalışılmaya
başlanıldığına ve netice alındığına, FETÖ tartışmasının sonuna kadar yapılarak
zamanın ve milletin yargısından geçeceğine, 15 Temmuz hain FETÖ darbecilerinin
hedefinde Cumhurbaşkanının liderliğinin olduğuna ve bu bağlamda Cumhur İttifakında
ve Cumhurbaşkanı nezdinde FETÖ’nün siyasi uzantısının aranmasının beyhude bir
çaba olduğuna ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
birinci gündemimiz İdlib, Suriye. Suriye’de bugün Silahlı Kuvvetlerimizin,
kahraman Mehmetçik’imizin yürütmekte olduğu operasyonların amacına, hedefine
bakmamız lazım. Orada, ülkemizin sınır güvenliği, devletimizin bekası,
oluşturulmak istenen terör devleti ve terör koridorunu bertaraf etmek, bölgesel
barışı teminat altına almak ve ülkemize gelen sığınmacıları salimen yeniden
kendi coğrafyalarında iskân etmek ve uluslararası barışa hizmet; amacımız
budur. Birinci hedef, ülkemizin bekası, istiklali ve istikbalidir. Onun için,
bu hedefte giderken mutlaka neticeyi alana kadar, şanlı tarihimizde olduğu gibi
yolumuza devam etmek zorundayız. Bakınız, bundan yüzyıl evvel -bunu her zaman
ifade ediyoruz- maalesef emperyalistlerin coğrafyamızda diktiği ihanet
tohumlarının, fitnelerin bugün yeniden neşvünema bulduğu günlerden geçiyoruz.
Onun için, hedef doğru olduktan sonra, aziz milletimizle dayanışma içerisinde
nihai hedefe ulaşmak zorundayız. Bunun için 2 yolumuz var: Bir tanesi, masada
yani diplomasiyle; yek diğeri de sahada yani şanlı tarihimizde olduğu gibi
silahlı güçlerimizle, Mehmetçik’imizle neticeye ulaşmak.
Türkiye
artık çok yönlü bir diplomasi izliyor. Bir taraftan -biraz önce Kıymetli Grup
Başkan Vekilleri de ifade ettiler- Rusya’yla Astana, Soçi, Tahran, Ankara,
Adana Mutabakatları; diğer taraftan, ABD’yle Ankara Zirvesi, yine Avrupa Birliği
üyesi ülkeler dörtlü zirve gerçekleştirmek suretiyle…
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – NATO zirvesi vesilesiyle İngiltere, Almanya, Fransa
liderleriyle beraber yine Sayın Cumhurbaşkanımız görüşmeler gerçekleştirdi.
Yani sahada çalışmaya başlamadan evvel uluslararası hukuk açısından
uluslararası toplumda karşılık bulan tezlerimiz masaya yatırıldı ve netice
alındı.
Artık
sahada çalışmaya başlıyoruz. Öncelikle Fırat Kalkanı’yla Cerablus’da, Zeytin Dalı’yla
Afrin’de, Fırat’ın batısında, yine Barış Pınarı Operasyonu’yla Fırat’ın
doğusunda, 911 kilometrelik Suriye sınırında, 33 kilometrelik derinlikte, tam 4
bin kilometrekarelik alanda, hamdolsun, otoriteyi, güvenliği, barışı teminat
altına aldık, terör koridorunu ve terör devletini bertaraf ettik ve binlerce
teröristi yani Kürtlerin, Arapların ve Türkmenlerin barış içerisinde yaşamasını
tehdit eden o teröristleri tasfiye ettik. 
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Onun için, sahada yaptığımız çalışmaların neticesini
alıyoruz. 
Diğer
taraftan, bundan sonra ne olacak: Bakınız, anbean; Soçi’de bir eksiklik mi
oldu, zaten Silahlı Kuvvetlerimiz hemen sahada gereğini yapıyor; Ankara
Anlaşması’na aykırı davrananlar mı oldu, yine, Mehmetçik’imiz sahada adım adım
zaten görevini yapıyor. Neticede ne olacak, kim haklı çıkacak? Aziz milletimiz
haklı çıkacak, bugün bu Mecliste karar alan Parlamentomuz haklı çıkacak ve
ülkemizin istiklalini ve istikbalini güvence altına almış olacağız. Yani son
terörist öldürüldüğünde, bölgesel ve küresel barışımız teminat altına
alındığında… 
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – …ülkemizi tehdit eden terör devleti oluşumu ve terör koridoru
bertaraf edildiğinde ve Arapların, Kürtlerin, Türkmenlerin bir arada yaşayacağı
bu barış iklimi inşa edildiğinde aziz milletimiz haklı çıkacaktır. 
İdlib’le
ilgili meselelere temas ettikten sonra, gündem olduğu için ifade etmek
istiyorum: Evet, hayırlı, başarılı bir gün temenni ediyoruz ancak elbette FETÖ
tartışması sonuna kadar yapılacak, zamanın yargılamasından geçecek, aziz
milletimizin yargısından geçecek. Ancak şu kısa toplantıya, Genel Kurul
açılışına bizim sığdırabileceğimiz netice: Hani işletmelerdeki Z raporu. Z
raporu şunu söylüyor, diyor ki: 15 Temmuz hain FETÖ darbecileri kalkıştığı
zaman…
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – …önce Marmaris’te Sayın Cumhurbaşkanımız Recep Tayyip
Erdoğan’ı tehdit etti ve orada korumalarından biri şehit oldu. Sayın
Cumhurbaşkanımız liderliğinde aziz milletimizi tehdit ettiler, Parlamentomuzu
tehdit ettiler. Onun için, ne yapılırsa yapılsın, 15 Temmuz hain FETÖ
darbecilerinin hedefinde Sayın Cumhurbaşkanımızın o meşru liderliği vardır; ona
kastetmişlerdir. Bu bağlamda, Cumhur İttifakı’nda ve Sayın Cumhurbaşkanımız
nezdinde FETÖ’nün siyasi uzantısının aranması beyhude bir çabadır ancak
milletimiz Allah’ın izniyle bu arayışını, tarihte olduğu gibi, yerine getirecek
ve hak edene hak ettiği cevabı verecek. Bunun altında kalanlar da bu ağır yük
altında ezileceklerdir.
Teşekkür
ediyorum.
BAŞKAN
– Birleşime beş dakika ara veriyorum.
Kapanma Saati: 15.28
İKİNCİ OTURUM
Açılma Saati: 15.37
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
İkinci Oturumunu açıyorum. 
Gündeme
geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım. 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Türkiye-AB Karma Parlamento Komisyonu (KPK) Başkanlık Divanı üyelerinden
müteşekkil bir heyetin Avrupa Parlamentosu üyeleriyle görüşmelerde bulunmak
üzere Strazburg’a bir ziyaret gerçekleştirmesine ilişkin tezkeresi (3/1067)
Türkiye Büyük Millet Meclisi Genel Kuruluna
Türkiye-AB
Karma Parlamento Komisyonu (KPK) Başkanlık Divanı üyelerinden müteşekkil bir
heyetin Avrupa Parlamentosu üyeleriyle görüşmelerde bulunmak üzere Strazburg'a
bir ziyaret gerçekleştirmesi Türkiye Büyük Millet Meclisi Başkanlık Divanının 2
Ocak 2020 tarihli ve 30 sayılı Kararı’yla uygun bulunmuştur.
Söz
konusu ziyaret, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 10'uncu maddesi
gereğince Genel Kurulun onayına sunulur.
 Mustafa
Şentop
 Türkiye
Büyük Millet Meclisi
 Başkanı
BAŞKAN
– Kabul edenler… Etmeyenler… Kabul edilmiştir. 
ALİ
ŞEKER (İstanbul) – Kimse kabul etmedi ki.
LÜTFÜ
TÜRKKAN (Kocaeli) – Kimse el kaldırmadı Başkan ya!
Başkan,
kimse el kaldırmadı. Bir tane el kalkmadı, hiç, ne kabul edenler ne etmeyenler.
ALİ
ŞEKER (İstanbul) – Kimse el kaldırmadı.
ALİ
ŞAHİN (Gaziantep) – Arka tarafa bakmadın ki.
ALİ
ŞEKER (İstanbul) – Başkana kimse el kaldırmadı. 
LÜTFÜ
TÜRKKAN (Kocaeli) – Evet Başkanım.
CAHİT
ÖZKAN (Denizli) – O zaman elektronik oylama mı yapalım?
KÂTİP
ÜYE MUSTAFA AÇIKGÖZ (Nevşehir) – Cahit Başkan el kaldırdı.
LÜTFÜ
TÜRKKAN (Kocaeli) – Hayır efendim, baktım ben; baktım, hiç kimse el kaldırmadı.
KÂTİP
ÜYE MUSTAFA AÇIKGÖZ (Nevşehir) – Cahit Bey el kaldırdı. 
LÜTFÜ
TÜRKKAN (Kocaeli) – Hayır efendim, hiç kimse el kaldırmadı Başkanım, ne kabul
edenler ne kabul etmeyenler.
ALİ
ŞEKER (İstanbul) – Başkana kimse el kaldırmadı.
ÖZGÜR
ÖZEL (Manisa) – Sayın Başkan, işaret etmediler. Nasıl oluyor? El kaldıran yok.
Nasıl oluyor yani, hakikaten soruyorum. 
LÜTFÜ
TÜRKKAN (Kocaeli) – Evet Başkanım.
ALİ
KENANOĞLU (İstanbul) – Lehte, aleyhte bir tane bile oy yok. 
ÖZGÜR
ÖZEL (Manisa) – Lehte, aleyhte bir tane oy yok.
BAŞKAN
– Arkadaşlar, sayın milletvekilleri; Genel Kurul çalışmalarıyla ilgilenmiyor
musunuz? 
ÖZGÜR
ÖZEL (Manisa) – İlgileniyoruz.
LÜTFÜ
TÜRKKAN (Kocaeli) – Biz ilgileniyoruz. Efendim, biz kayıtsız kalmayı tercih
ettik. 
ALİ
ŞEKER (İstanbul) – Herkes çekimser kaldı. 
BAŞKAN
– Güzel, peki. 
Tekrar
ediyorum: Kabul edenler… Etmeyenler… 
LÜTFÜ
TÜRKKAN (Kocaeli) – Başkan, bu önergeye kayıtsız kalmayı tercih ettik ve el
kaldırmadık, bütün Meclis de böyle gördü.
BAŞKAN
– Sayacağım arkadaşlar, müsaade edin.
LÜTFÜ
TÜRKKAN (Kocaeli) – Sayın Başkan, bütün Meclis kayıtsız kaldı. 
BAŞKAN
– Evet, bir de siz el kaldırırsanız sayayım arkadaşlar. 
ÖZGÜR
ÖZEL (Manisa) – İYİ PARTİ’yi saymadınız Başkanım yalnız. 
LÜTFÜ
TÜRKKAN (Kocaeli) – Başkan bizi de saymadı.
ALİ
ŞEKER (İstanbul) – İYİ PARTİ’yi saymadınız, partiden saymıyor musunuz!
BAŞKAN
– Kabul edilmiştir. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 14/11/2019 tarihinde Aksaray
Milletvekili Ayhan Erel ve 20 milletvekilinin, son dönemde intihar olaylarında
yaşanan artışın nedenleri araştırılarak alınması gereken önlemlerin
belirlenmesi amacıyla verilmiş olan (10/2117) esas numaralı Meclis Araştırması
Önergesi’nin ön görüşmelerinin, Genel Kurulun 12 Şubat 2020 Çarşamba günkü birleşiminde
yapılmasına ilişkin önerisi
12/2/2020
Türkiye Büyük Millet Meclisi Başkanlığına
Danışma
Kurulu 12/2/2020 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına sunulmasını
saygılarımla arz ederim.
 Lütfü
Türkkan 
 Kocaeli
 Grup
Başkan Vekili
Öneri:
Aksaray
Milletvekili Ayhan Erel ve 20 milletvekilinin, son dönemde intihar olaylarında
yaşanan artışın nedenlerinin araştırılarak alınması gereken önlemlerin
belirlenmesi amacıyla 14/11/2019 tarihinde Türkiye Büyük Millet Meclisi
Başkanlığına vermiş olduğu araştırma önergesinin diğer önergelerin önüne
alınarak görüşmelerinin 12/2/2020 Çarşamba günkü birleşimde yapılması
önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Ayhan Erel
konuşacaktır.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; ülkemizde son yıllarda artan üzücü intihar olaylarının artış
nedenlerinin araştırılması ve bu intiharların önüne geçilmesi amacıyla İYİ
PARTİ olarak vermiş olduğumuz araştırma önergemiz hakkında söz almış
bulunmaktayım. Yüce Türk milletini ve sizleri saygıyla selamlıyorum. 
Sözlerimin
başında, İdlib’de şehit düşen kahraman askerlerimize Allah’tan rahmet, yaralı
askerlerimize acil şifalar diliyorum. Ruhları şad, mekânları cennet olsun; Türk
milletinin başı sağ olsun. 
Yine,
genç yaşta aramızdan ayrılan çok değerli dava arkadaşım, 24’üncü Dönem Osmaniye
Milletvekilimiz Hasan Hüseyin Türkoğlu kardeşime Allah’tan rahmet diliyorum. 
Değerli
milletvekilleri, son günlerde toplumumuzu derinden sarsan intiharlarda
insanlarımızın en doğal hakkı olan yaşama hakkından neden vazgeçtiklerini,
yaşamak varken neden ölümü seçtiklerini, kendilerini bu dünyadan koparan
nedenleri araştırmanın ve bu nedenleri en aza indirmenin devletimizin en önemli
görevlerinden biri olduğu aşikârdır. 
Türkiye’de
günde ortalama 9 kişi intihar etmektedir. 2018 resmî kayıtlarına göre 3.161
kişi intihar etmiştir. Yine resmî kayıtlara göre, 2002-2018 yılları arasında
50.378 kişi hayatına son vermiştir. Yine, 2018’de 432 ölümle en fazla intihar
vakası İstanbul’da yaşanmıştır. İstanbul’un ardından gelen kentler ve
intiharlardaki ölüm sayıları şöyledir: Ankara 194, İzmir 186, Bursa 119, Konya
103. En az intihar yaşanan iller ise Bayburt 1, Artvin 4, Kilis 4, Gümüşhane 5,
Erzincan 5. Yaşamını yitirenler arasında erkek sayısının kadınlardan daha
yüksek olduğu görülmektedir. 2018’de intihar sonucu ölenlerin 2.391’i erkek,
770’i kadındır yani orana vurduğumuzda yüzde 75’inin erkek, yüzde 25’inin kadın
olduğu görülmektedir. 
İnsanların
intihar etmelerinin nedenleri arasında, ekonomik sorunlar, boşanma, geçim
sıkıntısı, aile içi tartışmalar, işten atılma, okuldaki başarısızlık, istediği
kişiyle evlenememe gelmektedir. İntihar edenlerin yarısı neden intihar
ettikleriyle ilgili not yazarlar veya birilerine haber verirler. 
Günümüzde
insanları ayakta tutacak dayanışma, direnme, ortaklaşma duygusu kalmamıştır.
Dayanışma ruhu yaralanmıştır. Güven duygusu ortadan kalkmıştır. İş birliği
kanalları kapanmıştır. Ortak hatıralar ve miraslar göz ardı edilmiştir.
Yarınlara ilişkin ümitler ve hayaller ortadan kalkmıştır. Böyle bir ortamda
baba oğluna, kız annesine, ortak ortağına güvenmiyor, derdini açamıyor, sırrını
söyleyemiyor. Menfaat ve çıkarlara dayalı ilişkiler nedeniyle gerçek
dostlukları kurmak her geçen gün zorlaşıyor. 
14
yaşındaki Feyzettin çocuğumuzun, 18 yaşındaki Faruk evladımızın, üniversite
öğrencisi 20 yaşındaki Levent yavrumuzun, 92 yaşındaki Seydi amcamızın, 14
yaşındaki Nehir kızımızın, 71 yaşındaki Fehime ablamızın, 3 çocuk annesi ve
dokuz aylık hamile 28 yaşındaki Seher bacımızın, yine 3 çocuk annesi 35
yaşındaki Yeliz kardeşimizin sevdiklerinden, hayatından vazgeçmesinin nedenleri
ne olabilir? İnsanın hayatından, canından daha kıymetli, daha değerli nesi
olabilir? İnsanlarımız, daha açmamış bir çiçekken, daha gencecik bir fidanken,
canından çok sevdiği yavruları varken, torun torba sahibi olmuş “Allah bana üç
gün yatak, dördüncü gün toprak...” diye yakarırken neden hayatlarına kendi
elleriyle son verirler? 
“İnsanı
yaşat ki devlet yaşasın.” Şeyh Edebali’nin Osman Gazi’ye verdiği öğüdün bir
bölümüdür. Bu sözü hemen hemen her siyasi kullanır, en çok da Sayın Cumhurbaşkanı
kullanır. İnsanlar mutluluk, huzur, refah, barış içinde, ayrıştırılmadan,
kardeşçe duyguların hâkim olduğu manevi iklimde yaşarlarsa devlet var olur.
Devletin var olabilmesi için, insanların yarınlarından ümitli olduğu, hukuk
kurallarının egemen olduğu, adaletin tam tesis edildiği, hakkın ve hukukun
korunduğu bir devlet olması ve devleti yöneten iradenin, tüm vatandaşları
kucaklayan, bağrına basan bir irade sergilemesi gerekmektedir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erel.
AYHAN
EREL (Devamla) – Sayın Genel Başkanımız Meral Akşener’in deyimiyle,
insanlarımızı, bayram sofrası etrafında olduğu gibi herkesi aynı duygularda,
aynı ülkülerde, aynı kaygılarda, aynı menfaatlerde buluşturmak, herkese eşit
mesafede olmak gerekmektedir. Devletin ve toplumun yanında olduğu hissine
kapılan vatandaş hayatından vazgeçme düşüncesinden uzaklaşır. 
İntihar
olaylarına siyasi açıdan bakmıyoruz, toplumun kanayan bir yarası olarak
görüyoruz. Bu yaranın tedavi edilebilmesi için de önergemizin kabul edilmesini
yüce Meclisten saygıyla arz ve talep ediyoruz. (İYİ PARTİ ve CHP sıralarından
alkışlar) 
BAŞKAN
– Halkların Demokratik Partisi Grubu adına Sayın Ali Kenanoğlu, buyurun. (HDP
sıralarından alkışlar) 
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
intihar vakaları son aylarda oldukça arttı ve intihar, insanların yaşadıkları
çaresizlik karşısında ve yaşama tutunma konusunda zorlandıkları dönemlerde
başvurdukları bir yöntem maalesef ve insanın kendi yaşamını bilerek ve
isteyerek sonlandırması, yaşama hakkından kendi isteğiyle vazgeçmesi herhâlde
ölümün en kötü yöntemlerinden birisi olsa gerek. 
Şimdi,
bu intihar vakalarının çeşitli sebepleri ortaya konuyor ve bunlardan arasında
önemli bir sebep de tabii ki işsizlik. 2019’da Türkiye'de işsizlik oranı TÜİK
rakamlarına göre yüzde 13,4’e yükselmiş, işsiz sayısı ise 4 milyon 396 bin
olarak hesaplanmış. 2018 yılı verilerine göre ise 3.161 kişi intihar etmiş,
günde ortalama 9 kişinin intihar ederek yaşamına son verdiğini görüyoruz. Bu
intiharların sebepleri araştırıldığında, TÜİK verilerine göre, yüzde 37’si
“sebebi bilinmiyor” olarak gösteriliyor, yüzde 27’si için “diğer sebepler”
deniliyor ama bu “diğer sebepler” çok açık bir şekilde ifade edilmiyor, yüzde
8’i geçim zorluğu üzerinden kuruluyor. Ama şunu gördüğümüz zaman, insanların
psikolojik rahatsızlıklar, yaşamla ilgili çeşitli sorunlar yaşaması, bütün
bunların sebepleri aslında hayata tutunamamak ve bunun da başında iş imkânı,
geçindirmekle yükümlü olduğu ailesine, çocuklarına yardım edememe, onların
geçim sorunlarını, sıkıntılarını karşılayamamanın önemli bir faktör olarak
karşımızda durduğunu görüyoruz. Yani sebep başka türlü olarak ifade edilmiş
olsa da, netice itibarıyla, altına baktığınız zaman, büyük oranda, bunun
sebebinin işsizlik olduğunu görüyoruz.
Son
aylarda yaşanan intihar vakaları: Biliyorsunuz, Fatih’te siyanürle yaşamına son
vermişti insanlar. Yine, Antalya’da bir apartman dairesinde 2’si çocuk 4
kişinin cesedi bulunmuştu ve baba bıraktığı mektupta da yine aynı şekilde
“Çalışamadığımdan kaynaklı.” demişti. Yine aynı şekilde, Denizli’nin Çal
ilçesindeki intiharı ve en son, Hatay’ın Antakya ilçesinde Hatay Valiliği
önünde “Çocuklarım aç.” diyerek yaşamına son veren bir babayı biliyoruz.
Şimdi,
bunlara Hükûmetin bakış açısı ne? Hükûmetin bakış açısı şöyle arkadaşlar:
Şimdi, bizim odalarımıza bir mektup gönderildi, odalarımıza gönderilen mektupta
deniliyor ki: “Kapalı alanlarda sigara içmeyin; kimi vekil arkadaşlar, kimi
danışman arkadaşlar odalarda sigara içiyor.” Hakikaten son dönemlerde Mecliste
bu kapalı alanlarda sigara içme oranı arttı. 
(Mikrofon
otomatik cihaz tarafından kapatıldı)
ALİ
KENANOĞLU (Devamla) – Sayın Başkan…
BAŞKAN
– Tamamlayın sözlerinizi lütfen.
Buyurun.

ALİ
KENANOĞLU (Devamla) – Peki, niye arttı? Bir intihar girişimi vakası meydana
gelmişti, bu intihar girişimi vakasından kaynaklı olarak Mecliste sigara
içilebilen alanlar yani açık alanlar, teraslar kilitlendi, kapatıldı ve hâlâ
teraslar kilitli. Şimdi, dolayısıyla çözümü burada buluyoruz. “İntihar girişimi
terasta oldu, o yüzden orayı hemen kilitleyelim; siyanürle intihar etti, hemen
siyanüre bir yasak getirelim.” ya da işte “Hangi maddeyi kullandıysa o madde
üzerinden bir yasak getirerek sorunu çözelim.” noktasında bir bakış açısı var.
Oysa intihar vakalarının sebepleri bellidir; sosyolojik, psikolojik ve bu
önergeye konu olduğu gibi de işsizlikten kaynaklı, ekonomik sıkıntılarından
kaynaklı sorunlar vardır, intihar sebepleri vardır. Bunların çözüme
ulaştırılmasının yolu yasaklamak değildir, ekonomik sorunlara çözüm bulmaktır.
Bu anlamıyla da bir an önce bu konuların araştırılıp ele alınması ve ekonomik
sorunların çözülmesi gerekiyor ki bu intihar vakalarından kurtulabilelim.
Teşekkür
ediyorum. (HDP sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi Grubu adına Sayın Ali Şeker, buyurun. (CHP sıralarından alkışlar)
CHP
GRUBU ADINA ALİ ŞEKER (İstanbul) – Sayın Başkan, değerli milletvekilleri; tam
iki yıl önce burada intihar vakalarının araştırılmasıyla ilgili önerge
vermiştik, bu önergeyi maalesef reddettiniz, umursamadınız. O günden bugüne 6
bin kişi daha intihar etti, aramızdan ayrıldı. O günlerde, altı ay içerisinde,
2 intihar vakasında, Boğaz Köprüsü’nden atlamak üzereyken, korkulukların öbür
tarafına geçmişken onları bu tarafa, hayatın tarafına çekmeyi başarmıştık ama
başaramadığımız, o günden bugüne intihar eden 6 bin kişi var. 
Siz
“İntiharları araştırmaya gerek yok.” derken Fatih’te Yetişkin ailesinden 4
kardeş intihar etti. Bunlar sadece kendilerini öldürmüyor. “Geride sosyal
devlet kalmadı, geride yandaşları doyurma peşinde olan bir devlet yapısı,
mekanizması var, Hükûmet var ve bunlar benim kardeşlerime bakamaz, bana bir şey
olursa kardeşlerim acından ölür.” dediler ve maalesef intihar ettiler. Bizim
burada sosyal devleti yeniden inşa etmemiz gerekiyor. Burada da en büyük
sorumluluk bu Meclise düşüyor. 
İstanbul
Üniversitesi öğrencisi Sibel Ünlü, yemek parası yok diye gencecik yaşında
hayatına son verdi. O gencin intiharından sonra, geçen hafta, çocuklar,
öğrenciler ücretsiz çay dağıtıyor diye İstanbul Teknik Üniversitesinde o
çocuklara “altı ay derse girmeme” yasağı koydunuz. Bakırköy’de Delen ailesi,
ailece yine siyanürle intihar etti. Meclis önünde kendini yakan kişiye
“provokatör” dediniz. Hatay’da intihar eden yurttaşımızı da “Bunu siyasi
malzeme yapmayın.” diye konu ediyorsunuz. İntiharlar siyasi malzeme değildir
ama siyasetin halkı getirdiği nokta da intihardır. Bunun da konuşulacağı yer
Meclistir, burasıdır. 
Türkiye’de
3,5 milyon insan depresyonda ve 2018 yılında 3.161 kişi intihar etti. Her gün 9
kişi intihar ediyor, her gün ortalama 9 kişi. Yani bu kadar yoğun bir şekilde
insanların kendi hayatlarına son verdiği bir yerde siz diyorsunuz ki: “Biz
bunları araştırmayalım. Siyanür satışına son verelim, intiharlar yok olur.” 
Siz
sarayların kapısını kapattınız ama Meclisin kapısı hâlâ açık olduğu için
Meclise gelen vatandaş “Benim çoluk çocuğum aç!” diye Cumhurbaşkanının yüzüne
haykırdı Mecliste. İyi ki Meclise vatandaş, halk gelebiliyor, burada derdini
dile getirebiliyor belki çözüm bulursunuz, dert edersiniz diye. “Kral çıplak!”
diyenler vardı dün, bugün de “Halk aç, açıkta.” diyenler olacak, bu sorunlar
oldukça bunu dile getirenler mutlaka ortada olacak.
İşsizlikle
ilgili, Türkiye genelinde işsiz sayısı geçen yıla göre 327 bin kişi artarak 4
milyon 308 bin kişi oldu ve bu işsizlikte 700 binin üzerinde, 722 bin kişi iş
aramaktan vazgeçti, artık iş bulma umudunu da kaybetti. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
ALİ
ŞEKER (Devamla) – Yani 5 milyon kişi işsiz. Çalışanların da 5 milyonu sanayide,
5 milyonu tarımda ve hayvancılıkta, 15 milyonu hizmet sektöründe. Hizmet
sektöründe birbirimizin işini görüyoruz ama bizim asıl üreticimiz, tarımda,
hayvancılıkta ve sanayide çalışan 10 milyon, 83 milyona bakmak durumunda
kalıyor. Ve bu ülkede -83 milyona bakmak yerine- bir avuç yandaşınıza,
torunlarınıza bakacaksınız diye milletin torunları, çoluk çocuğu aç ve sefil
durumda. 
Siz
diyorsunuz ki: “Burada bunları araştırmayalım.” Daha geçen ay 12 işçi iş
yerinde intihar etti. Çalışanların üçte 1’i ini kaybetme endişesi içerisinde,
diğerleri iş bulmaktan umudunu kesmiş durumda. Türkiye, Mutluluk Endeksi’nde,
iki sene önce biz araştırma önergesi verdiğimizde 69’uncu sıradaydı, şu anda
79’uncu sıraya düştü.
Türkiye
mutsuz, Türkiye depresyonda; bunu araştıralım, gereğini yapalım diyorum.
Saygılar
sunuyorum. (CHP ve HDP sıralarından alkışlar) 
BAŞKAN
– Teşekkür ederim.
Birleşime
on dakika ara veriyorum.
Kapanma Saati: 15.54
ÜÇÜNCÜ OTURUM
Açılma Saati: 16.05
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin Üçüncü
Oturumunu açıyorum. 
İYİ
PARTİ grup önerisi üzerindeki görüşmelere devam ediyoruz.
Adalet
ve Kalkınma Partisi Grubu adına Sayın Belgin Uygur.
Buyurun.
(AK PARTİ sıralarından alkışlar) 
AK
PARTİ GRUBU ADINA BELGİN UYGUR (Balıkesir) – Sayın Başkan, değerli
milletvekilleri; İYİ PARTİ grup önerisi aleyhinde AK PARTİ Grubumuz adına söz
almış bulunmaktayım. Genel Kurulu saygıyla selamlıyorum. 
Sözlerime
başlamadan önce, Elâzığ ve Malatya’da yaşanan deprem ve Van’da yaşanan çığ
sebebiyle hayatını kaybeden vatandaşlarımız ile yine, İdlib’de şehit olan
kahraman askerlerimize Allah’tan rahmet diliyorum. 
Son
zamanlarda gündemde yer alan intihar vakalarıyla ilgili hepimiz derin üzüntü
duymaktayız. Bu intihar vakalarının kamuoyunda yansıtılma şekli de bu konuyu daha
hassas bir noktaya doğru götürmektedir. Bu vakaları araştırmak üzere Aile,
Çalışma ve Sosyal Hizmetler Bakanlığımız tarafından bir araştırma komisyonu
kurulmuştu; araştırmaların sonucu bir rapor hâlinde kamuoyuyla da
paylaşılacaktır. 
Sayın
Başkan, değerli milletvekilleri; hükûmetlerimiz döneminde vatandaşlarımızın
ekonomik, sosyal, kültürel her alanda refah seviyesini yükseltmek için tarihin
en kapsamlı sosyal devlet uygulamalarını hayata geçirdik. Tüm dünyaya örnek
olacak sosyal devlet projeleriyle milletimize hizmet etmeye de devam
etmekteyiz. Yine, son on yedi yılda ihtiyaç sahibi olan vatandaşlarımıza 290
milyar lira tutarında sosyal yardım yaptık. Sosyal devlet anlayışı ilkemizle 2
milyon vatandaşımızın düzenli sosyal yardım aldığı Sosyal Yardım Kartı
Projesi’ni de uygulamaya geçirdik. Vatandaşlarımıza yalnızca ekonomik destek
değil, ailelerimize psikososyal ve sosyokültürel olarak da destek verdik.
Hayata geçirilen Aile Sosyal Destek Programı (ASDEP)’le sosyal politikalarda
yepyeni bir döneme imza attık. Bu programla, vatandaşların ihtiyaçları
yerlerinde tespit edilerek ilgili kurumlar tarafından giderilmekte ve
vatandaşlarımızın hayat şartları iyileştirilmektedir. Vatandaşlarımızın sosyal
hizmetlere kolayca ulaşabilmesi için 325 sosyal hizmet merkezini de hizmete
açtık.
Sayın
Başkan, değerli milletvekilleri; çocuklarımız geleceğimizdir. Sağlıklı bireyler
sağlıklı aile ortamında yetişir. Kimsesiz çocuklarımız evlat edindirme ve
koruyucu aile gibi yöntemlerle sıcacık aile yuvalarıyla buluşturuldu; son on
yedi yılda 5.440 ailenin yanına 6.664 çocuğumuz yerleştirildi. 
TÜİK’in
2018 Yaşam Memnuniyeti Araştırması’nda, vatandaşlarımızın yüzde 74’ü
kendilerini en çok ailelerinin mutlu ettiğini de ifade etmektedir. Türkiye,
aileye güven açısından da Dünya Aile Haritası Raporu’nda yüzde 94’lük oranla
ilk sıralarda yer almaktadır.
Bu
prensiple, sosyal güvenlik sistemimiz, doğumdan ölüme ve hatta kişinin
vefatından sonra da aile üyelerine destek olmaya devam etmektedir.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
BELGİN
UYGUR (Devamla) – Ailede annenin, babanın ya da bir evladın çalışmasıyla tüm
aileyi sosyal güvence altına alıyor, ücretsiz sağlık hizmeti veriyoruz.
Hedefimiz çalışanı olmayan ailenin kalmaması. 
Sayın
Başkan, değerli milletvekilleri; vatandaşlarımızın refah seviyesini yükseltmek
için Sayın Cumhurbaşkanımızın vizyonu ve liderliğinde her alanda var gücümüzle
çalışıyoruz ve çalışmaya da devam edeceğiz.
Genel
Kurulu saygıyla selamlıyorum. (AK PARTİ sıralarından alkışlar)
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan. 
BAŞKAN
– Evet, oylama öncesi yoklama talebi vardır.
Sayın
Özel, Sayın Karaca, Sayın İlgezdi, Sayın Zeybek, Sayın Şeker, Sayın Hakverdi,
Sayın Kaya, Sayın Özer, Sayın Şevkin, Sayın Ünsal, Sayın Kayışoğlu, Sayın
Aygun, Sayın Karabat, Sayın Özkan, Sayın Baltacı, Sayın Sümer, Sayın İlhan,
Sayın Erdan Kılıç, Sayın Kılınç, Sayın Çelebi, Sayın Adıgüzel.
Yoklama
için iki dakika süre veriyorum ve işlemi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on dakika ara veriyorum. 
Kapanma Saati: 16.12
DÖRDÜNCÜ OTURUM
Açılma Saati: 16.22
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Dördüncü Oturumunu açıyorum. 
III.- YOKLAMA
BAŞKAN
- İYİ PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı.
Şimdi
yoklama işlemini tekrarlayacağım. 
Değerli
milletvekilleri, pusula veren arkadaşlarımız lütfen salondan ayrılmasınlar. 
Yoklama
için üç dakika süre veriyorum. 
Yoklama
işlemini başlatıyorum. 
(Elektronik
cihazla yoklama yapıldı) 
BAŞKAN
– Değerli milletvekilleri, toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 14/11/2019 tarihinde Aksaray
Milletvekili Ayhan Erel ve 20 milletvekilinin, son dönemde intihar olaylarında
yaşanan artışın nedenleri araştırılarak alınması gereken önlemlerin
belirlenmesi amacıyla verilmiş olan (10/2117) esas numaralı Meclis Araştırması
Önergesi’nin ön görüşmelerinin, Genel Kurulun 12 Şubat 2020 Çarşamba günkü
birleşiminde yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler... Etmeyenler... Kabul
edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 5/2/2020 tarihinde Grup Başkan Vekili
Mersin Milletvekili Fatma Kurtulan ve Grup Başkan Vekili İstanbul Milletvekili
Hakkı Saruhan Oluç tarafından, kayyum atanan bazı büyükşehir belediyelerindeki
Sayıştay raporlarına yansıdığı iddia edilen usulsüzlüklerin araştırılması
amacıyla verilmiş olan (10/2468) esas numaralı Meclis Araştırması Önergesi’nin
ön görüşmelerinin, Genel Kurulun 12 Şubat 2020 Çarşamba günkü birleşiminde
yapılmasına ilişkin önerisi
12/2/2020
Türkiye Büyük Millet Meclisi Başkanlığına
Danışma
Kurulu 12/2/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:

5
Şubat 2020 tarihinde Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından verilen
5224 grup numaralı, kayyum atanan belediyelerde tespit edilen yolsuzluk ve
usulsüzlüğün araştırılması amacıyla Türkiye Büyük Millet Meclisine verilmiş
olan Meclis araştırması önergesinin diğer önergelerin önüne alınarak
görüşmelerinin Genel Kurulun 12/2/2020 Çarşamba günkü birleşiminde yapılması
önerilmiştir.
(Uğultular)
BAŞKAN
– Değerli milletvekilleri, lütfen biraz sessizlik rica ediyorum, lütfen.
Değerli milletvekilleri, lütfen yerlerimize oturalım.
LÜTFÜ
TÜRKKAN (Kocaeli) – Sayın Başkan, Çınaraltı’na döndü ya, valla Beyazıt
Çınaraltı’na döndü! Şu görüntüye bir bakın, valla Beyazıt Çınaraltı’na döndü!
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Ayşe Acar Başaran, buyurun. (HDP sıralarından alkışlar) 
HDP
GRUBU ADINA AYŞE ACAR BAŞARAN (Batman) – Arkadaşların işi bitti, hızlıca
çıkarlarsa, biz en azından burada işimize devam edelim arkadaşlar.
Sayın
Başkan, değerli milletvekilleri; ben de bütün Genel Kurulu selamlıyorum. 
Değerli
arkadaşlar, biz burada kayyumlarla ilgili çokça konuştuk. Bu, bizim en azından
parti olarak gündemimiz olmaya devam edecek, bu Meclisin de gündemi olması
gereken bir mesele. Bugün de Sayıştay raporlarında yer alan kayyumla yönetilen
belediyelerimizdeki usulsüzlüklerin, yolsuzlukların bir komisyon kurularak
araştırılmasıyla ilgili konuşacağız. Çünkü takdir edersiniz ki İçişleri Bakanı
bizim parti üyelerimizle uğraşmaktan, el ilanlarımızın dağıtılmasını
engellemekten işte kayyumların yaptıklarını çok da umursamıyor ya da Kürt
düşmanlığı ve HDP düşmanlığı o kadar ayyuka çıkmış ki suç işlenebilir, yeter ki
belediyeler HDP’nin elinde olmasın gibi bir algıyla şu anda neredeyse bütün
belediyelerde çokça yolsuzluk ve usulsüzlük olmakta. 
Hatırlarsınız,
arkadaşlar, 11 Eylül 2016’da ilk kayyumlar atanmıştı, 96 belediyemize kayyum
atanmıştı. Bu belediyelerin, atanan kayyumların icraatları çarşaf çarşaf,
fotoğraf fotoğraf, fatura fatura ortalığa saçılmıştı, bunlar aslında Sayıştay
raporlarında çokça da yer bulmuştu. Şimdi, bir de son Sayıştay raporlarında da
yine, kayyumların…
Sayın
Başkan, gerçekten, ben kendim ne dediğimi anlayamıyorum. Eğer böyle olacaksa
ben baştan başlamak durumunda kalacağım. Gerçekten anlayamıyorum, ben kendi
sesimi duyamıyorum. Böyle bir çalışma usulü olmaz arkadaşlar. 
BAŞKAN
– Sayın Başaran, biz sizi ilgiyle dinliyoruz, devam edin. 
Buyurun.

Arkadaşlar,
lütfen biraz sessiz, lütfen.
AYŞE
ACAR BAŞARAN (Devamla) – Şimdi, arkadaşlar, ifade ettiğimiz gibi, 11 Eylül
2016’da ilk kayyumlar atanmıştı. Bu kayyumların icraatları fatura fatura,
fotoğraf fotoğraf, çarşaf çarşaf ortalığa saçılmıştı. Bunlar Sayıştay
raporlarında da yer bulmuştu. Şimdi, en son Sayıştay raporlarında da yine,
kayyumların yaptığı yolsuzluklar, hukuksuzluklar ortaya çıktı. Maalesef,
dediğim gibi, İçişleri Bakanlığının bununla ilgili herhangi bir şekilde bir
girişimi yok. Hatırlarsınız, belediyelere kayyum atamaları, bir yerlere para
gönderme gibi delilsiz, elde belge olmadan birtakım gerekçelerle yapılmıştı.
Belediyelerimiz bizim yönetimimizdeyken yolsuzluk, hukuksuzluk yapıldığına dair
tek bir evrak ortaya çıkmadı. 
Şimdi,
arkadaşlar, Sayıştay raporlarından birkaç tane örnek vereceğim, sadece birkaç
tane: Bakın, bu raporda, 31 Mart 2019 seçiminden önce -bu, Mardin Belediyesiyle
ilgili- seçime on dokuz gün kala, 12 Martta yaklaşık 2 milyon 165 bin TL’ye,
bakın 2 milyon 165 bin TL’ye 121 tane binek aracı kiralanmış, 121 tane. Tabii,
biz bu araçların ne için kullanıldığını biliyoruz. Bu araçların kiralanma usulü
de belirtilen, olması gerektiği biçimde maalesef olmamış. Sayıştay raporlarına
yansıyan usullerde… Şöyle bir şey yazıyor Sayıştay raporunda: Hizmet alımı,
yapım işi ve mal alımı adı altında yapılan 16 ihaleye değinilmiş, toplam
maliyeti 38 milyon olan 16 ihalenin pazarlık usulüne göre yapıldığı söylenmiş
ancak bu ihalelerin hiçbirinin pazarlık usulüne göre yapılmaması gerekiyor Kamu
İhale Kanunu’na göre arkadaşlar. 
Şimdi,
Sur Belediyemizle ilgili yansıyan birtakım belgeleri, bilgileri yine Sayıştay
raporuyla söyleyeyim. Sayıştay raporuna göre, Sur Belediyesi, kayyumların ne
kadar iyi olduğunu bütün televizyonlarda yaygınlaştırmak için televizyon
kanallarına -aralarında Hürriyet ve Sabah olmak üzere ve TRT Kurdî olmak üzere-
46.747 lira ödeme yapmış. Bu da usule aykırı bir biçimde yapılan ödeme. 
Şimdi,
arkadaşlar, biz bunlarla ilgili olarak onlarca örnek tespit ettik, size
anlatabiliriz. Sayıştay raporlarına göre, şu anda, kayyumlar, usulüne aykırı
bir biçimde ihaleler yapıyor, bu ihalelerin usulüne aykırı yapılmasını da şöyle
açıklıyor: “İşte -tırnak içerisinde söylüyorum- terörle iltisaklı birilerine
gidebilir.” diye türlü gerekçelerle yapılmış. Bununla ilgili bir tane daha
örnek var arkadaşlar: Yeşilli Belediyesi. Bu, kayyum belediyesi değil ama bu
AKP belediyelerinin zaten genel yapısı… Cumhurbaşkanı gelecek diye hızlıca bir
park yapılması gerekiyor. Hızlıca park yapılmadan önce, normalde yapılması
gereken ihale usulüyle değil hızlıca pazarlık usulüyle ihaleye çıkılmış -hatta
bu ihaleye dair evraklar da yok- bir çöp alanı hızlıca bir yeşil alana
çevrilmiş. Yani kayyum belediyeleri ve AKP belediyeleri, Sayıştay raporlarına
da yansıdığı biçimde, ihale usullerini görmezden gelerek birilerine peşkeş
çekecek birtakım yaklaşımlarla türlü usulsüzlük ve yolsuzluklar yapmışlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
AYŞE
ACAR BAŞARAN (Devamla) – Şimdi, arkadaşlar, konuşmamın başında ifade etmiştim,
bir daha ifade edeyim: İçişleri Bakanlığının, bu Sayıştay raporlarındaki
belgeleri, bilgileri toplayıp, bunları delil kabul edip derhâl resen bunlarla
ilgili soruşturma başlatması gerekiyor, resen ama henüz bugüne kadar bunlarla
ilgili atılmış bir adım yok; 31 Mart seçimlerinden önce ortaya çıkan
yolsuzluklar, hırsızlıklarla ilgili de yok; son Sayıştay raporuyla ortaya
çıkan, 31 Mart seçiminden sonra ortaya çıkan yolsuzluk, hırsızlıklarla ilgili
de yok. 
Onun
için, arkadaşlar, bizim, İçişleri Bakanlığından bir beklentimiz kalmadı,
yargıdan da bir beklentimiz kalmadı. Eğer bunun aksini iddia edenler varsa da
bir komisyon kuralım, bütün partilerden oluşan komisyonumuz Sayıştay
raporlarını da incelesin, belediyenin içerisindeki bu belgeleri, evrakları da
incelesin; bu paralar, bu ihaleler kimlere gidiyor, kimlere rant sağlanıyor;
halkın ihtiyaçlarını gidermek için, halka hizmet etmek için var olan belediye
bütçesi kime hizmet için kullanılıyor, hep beraber araştıralım diyorum. 
Teşekkür
ederim. (HDP sıralarından alkışlar)
BAŞKAN
– İYİ PARTİ Grubu adına Sayın İbrahim Halil Oral, buyurun. (İYİ PARTİ
sıralarından alkışlar)
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, kıymetli
milletvekilleri; Halkların Demokratik Partisi Grubu önerisi üzerinde İYİ PARTİ
Grubu adına söz almış bulunuyorum. Hepinizi saygıyla selamlıyorum.
Değerli
milletvekillerim, ben geçmişte Bitlis milletvekilliği yapmış bir kardeşinizim;
Doğu ve Güneydoğu Anadolu’da yaşayan Türkmen ve Kürt kardeşlerimizle, çok
sayıda vatandaşımızla sık sık görüşüyor, ülke meseleleri üzerinde istişare
ediyorum. Bugün kayyumlar meselesi bölgenin en önemli gündem maddelerinden biri
hâline gelmiştir. 
Bölgenin
bir insanı olarak buradan öncelikle Halkların Demokratik Partisi Grubuna
seslenmek istiyorum: Sizin siyasetiniz ve aranıza mesafe koymadığınız o hain
terör örgütü bu ülkede en çok Kürtlere, Kürt kardeşlerimize zarar vermektedir
ve vermiştir. Kürt kökenli vatandaşlarımızın verdikleri oylarla, güvenleriyle
seçilen belediye başkanları terörist cenazelerinden çıkmamaktadırlar, âdeta
devletimize meydan okumaktadırlar. Bu bölge insanının vergileriyle alınan
kamyonlar, araçlar terörist eylemlerinde kullanılmaktadır. Memleketim
Bitlis’teki bazı belediyelerimizin, araçlarıyla hain örgüte lojistik destek
sağladığı, silah taşıdığı hem yargıya hem de basına yansımıştır. Siz PKK’yla
aranıza mesafe koymadıkça, bu ihanet şebekesine destek vermeye devam ettikçe
hem size oy veren Kürt kardeşlerimize, Kürt seçmene hem de bu ülkeye en büyük
kötülüğü yapmaya devam edeceksiniz.
Kıymetli
milletvekilleri, şimdi AK PARTİ Grubuna seslenmek istiyorum: İktidar partisi
olarak kayyumları savunuyorsunuz, bunu hukuk içinde yaptığınızı da
söylüyorsunuz. Bir belediye başkanı teröre bulaştıysa elbette hakkında hukuki
süreç başlatılmalı ve gerekiyorsa görevden alınmalıdır ama bunu haklılığa gölge
düşürecek metotlarla yapmanız millet nezdinde şüpheler ortaya çıkarmaktadır,
üstüne bu araştırma önergesinin konusu olan yolsuzluk ve usulsüzlük iddiaları
da ortaya çıkmaktadır. Mardin Büyükşehirde ortaya çıkan yaklaşık 600 bin
liralık hediye meselesi, Sayıştay raporlarına yansıyan yolsuzluk ve
usulsüzlükler devletimizin terörle mücadele sürecine de gölge düşürmektedir.
Terörizmle suçlanan isimleri görevden alıp yerine yolsuzluk yapan isimleri
getirmeniz asla kabul edilemez. Türkiye, bir hukuk devletidir ve öyle de
kalmalıdır. Bugün bu kayyum atanan belediyeler PKK’yla bu kadar rahat ilişki
kurabiliyorsa sizin “çözüm süreci” dediğiniz garabet politikalar
neticesindedir. 
(Mikrofon
otomatik cihaz tarafından kapatıldı) 
İBRAHİM
HALİL ORAL (Devamla) - Sayın Başkan…
BAŞKAN
– Tamamlayın sözlerinizi lütfen. 
İBRAHİM
HALİL ORAL (Devamla) - Habur’da o hainleri davulla, zurnayla karşılamasaydınız,
çadır mahkemeleri kurmasaydınız; valilerin, kaymakamların ellerini kollarını
bağlamasaydınız; korucularımızı, kolluk kuvvetlerimizi yalnızlığa ve
kimsesizliğe terk etmeseydiniz, sürüklemeseydiniz belki bugün terörle iltisaklı
bu kadar belediyeyi tartışmıyor olacaktık. 
Kısacası,
herkes çuvaldızı kendisine batırmalı ve bu ülkenin geleceği için hatalardan
dönmelidir diyor, yüce heyetinizi saygıyla selamlıyorum. (İYİ PARTİ
sıralarından alkışlar)
FATMA
KURTULAN (Mersin) – Sayın Başkan…
BAŞKAN
– Sayın Kurtulan, buyurun.
V.- AÇIKLAMALAR (Devam)
39.- Mersin Milletvekili Fatma Kurtulan’ın, Ankara
Milletvekili İbrahim Halil Oral’ın HDP grup önerisi üzerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
FATMA
KURTULAN (Mersin) – Sayın Başkan, teşekkür ediyorum.
İYİ
PARTİ Grubunu temsilen çıkan konuşmacının kayyumlarla ilgili konuşmasında
partimizle, belediye başkanlarımızla ilgili “Örgüte lojistik destek
sağladı." vesaire konuşmaları var. Yargıya intikal eden…
Şimdi
siyaset biraz istikrar işidir, istikrar ister. Kayyumlara karşı mısınız, değil
misiniz; bunu net söylemek lazım. Burada biz size somut olarak… Sayıştay
-oradan buradan değil- bizi temsilen, bizim adımıza araştırma yapan yani Meclis
adına araştırma yapan kurum diyor ki: “Bu süreçte yolsuzluklar var. Kayyum
olarak atanan belediye başkanları yolsuzluk yapmıştır.” Bizim belediye
başkanlarına dair -şu an tutuklu olanlar da dâhil hiçbirinin- yargıya intikal
eden bir müfettiş raporu, bir Sayıştay raporu bulunmamaktadır. 
(Mikrofon
otomatik cihaz tarafından kapatıldı)
BAŞKAN
– Buyurun.
FATMA
KURTULAN (Mersin) – Sayın hatibin itham ettiği durumlarla ilgili yargıya
intikal eden şu an bir dava söz konusu değil, başkanlarımızın dosyasında böyle
bir durum söz konusu değil; bununla zaten yargılanmıyor bizim belediye
başkanlarımız. Bu ortadayken, bu Sayıştay raporunu bir kenara bırakıp oradan
buradan partimize klasik, geleneksel, çözüm getirmeyen bir yaklaşımla
yaklaşılmasını doğru görmüyorum.
Teşekkür
ediyorum. 
LÜFTÜ
TÜRKKAN (Kocaeli) – Sayın Başkan…
BAŞKAN
– Sayın Türkkan…
40.- Kocaeli Milletvekili Lütfü Türkkan’ın, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
LÜFTÜ
TÜRKKAN (Kocaeli) – Sayın Başkan, çözüm çok net: Teröre bulaşmayacaksınız,
atandığınız yerden çalmayacaksınız; ikisine de söylüyorum. 
Sizin belediye başkanlarınız, terörle iltisaklı olanlar
bu iltisaklarından dolayı görevden alınıyorsa bunun yasal bir süreç olduğunu
düşüneceksiniz; ikincisi… 
Ama bir itirazımız daha var: Kayyumla aldığınız yerlere
-ben hatırlıyorum, Diyarbakır Belediyesindeydi yanlış hatırlamıyorsam- altın
varaklı banyolar… Ne oluyor ya? Belediyede banyoda ne yapıyor? Yani belediye
başkanı canı sıkılıp… Belediye Başkanlığı yaptınız Sayın Mustafa Demir, banyo
yaptırdın mı hiç odana ya? Altın varaklı banyolar… Ne oluyor kardeşim? Devletin
malı bu kadar pejmürde bir hâlde harcanır mı? Böyle bir arsızlık, böyle bir
usulsüzlük, böyle bir terbiyesizlik olur mu? Yani “Kayyum atadım; tamam, bunlar
terörle iltisaklı, yerine bir adam koydum, 600 bin liralık çikolata gönderdi.” 
(Mikrofon otomatik cihaz tarafından kapatıldı) 
BAŞKAN – Buyurun.
LÜTFÜ TÜRKKAN (Kocaeli) - Memleketin malını israf edip
sağına soluna, kayınçosuna paralarını dağıtan belediye başkanı da istemiyoruz.
İkisini de istemiyoruz; cevabımız çok net.
Teşekkür ediyorum. 
FATMA
KURTULAN (Mersin) – Sayın Başkan…
BAŞKAN
– Sayın Kurtulan…
41.- Mersin Milletvekili Fatma Kurtulan’ın, Kocaeli
Milletvekili Lütfü Türkkan’ın yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Sayın Başkan, bu Hükûmet 2 defadır, 2 seçim üst üste
ülkenin üçte 1’lik bir bölümünde –önce oradan başladı- yapılan seçimleri
reddediyor, artık günden güne bu, Türkiye'nin birçok yerine yayılmış durumda.
İstanbul’da bunu gördük, Eskişehir’de bunu gördük, Bursa’da gördük, Ankara’da
gördük; başka başka yerlerde görüldü. Bu Hükûmetin seçimlere dair ki hile
hurdaları, sonuçları kabul etmeme durumu başta bölgede başladı, HDP’yle bu başladı;
artık Türkiye'nin her yerine bunu yayma projesi açığa çıkıyor. Bunu hepimiz
biliyoruz, kendileri de bundan şikâyetçi olduklarını söylüyorlar. 
Tekrar
söylüyorum: Belediye başkanlarımız, İYİ PARTİ’nin dediği hiçbir gerekçeden
dolayı yargılanmıyorlar, görevleri süresince, boyunca böyle davaları söz konusu
olmamıştır; birçoğunun varsa davaları belediye başkanlığı süreçlerinden önce
oluşan davalardır.
(Mikrofon
otomatik cihaz tarafından kapatıldı) 
BAŞKAN
– Buyurun.
FATMA
KURTULAN (Mersin) – Dolayısıyla bu, gerçek dışı. AKP’nin işte, kendini savunmak
için ortaya koyduğu bir gerekçedir. Bir muhalefet partisinin de bunun peşine
takılması gerçekten üzüntü vericidir.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 5/2/2020 tarihinde Grup Başkan Vekili
Mersin Milletvekili Fatma Kurtulan ve Grup Başkan Vekili İstanbul Milletvekili
Hakkı Saruhan Oluç tarafından, kayyum atanan bazı büyükşehir belediyelerindeki
Sayıştay raporlarına yansıdığı iddia edilen usulsüzlüklerin araştırılması
amacıyla verilmiş olan (10/2468) esas numaralı Meclis Araştırması Önergesi’nin
ön görüşmelerinin, Genel Kurulun 12 Şubat 2020 Çarşamba günkü birleşiminde
yapılmasına ilişkin önerisi (Devam)
BAŞKAN
– Cumhuriyet Halk Partisi Grubu adına Sayın Hasan Baltacı, buyurun. (CHP
sıralarından alkışlar) 
CHP
GRUBU ADINA HASAN BALTACI (Kastamonu) – Sayın Başkan, değerli milletvekilleri;
öncelikle buradan iktidar partisine bir hatırlatmada bulunmak istiyorum.
İktidar partisi, on yedi yıllık tek başına iktidarlığın vermiş olduğu öz
güvenle şöyle bir şey yapıyor: Türkiye'nin siyasi tarihinin kendisiyle
başladığını ve kendisiyle biteceğini düşünüyor ve topluma da bunu pompalıyor.
Yani bunu niye söylüyorum? Bunu, özellikle darbelerle yüzleşmek üzerinde
söylüyorum. Bu ülkede 27 Mayısta darbe oldu, 12 Martta darbe oldu, 12 Eylülde
darbe oldu, 28 Şubat darbesi yaşandı, e-muhtıralar yaşandı, 15 Temmuz darbesi
yaşandı. Yalnız bu ülkede sadece 15 Temmuz darbesi yaşanmış gibi Türkiye'nin
siyasi tarihini yeniden yazamazsınız. Biz 15 Temmuz darbesi yaşandığında da, 12
Eylülde de, 12 Martta da hep şunu söyledik, dedik ki: “Darbelerle yüzleşelim,
darbelerle hesaplaşalım, darbeleri Türkiye'nin demokrasisi adına bir fırsata
çevirelim.” Ama siz, bunu, özellikle 15 Temmuz darbesini kendi iktidarınızı
sağlamlaştırmak adına bir fırsata dönüştürmüş durumdasınız. 
Bu
fırsat ne? Bu fırsatın en önemli, en somut göstergesi değerli arkadaşlar,
seçilmiş belediye başkanlarının yerine atanan kayyumlardır. Şimdi bu
kayyumlarla ilgili birçok şey söyleyebiliriz aslında ama esasında şunu söylemek
istiyorum: Türkiye bütün yolsuzluklarla hesaplaşmak zorunda, kayyumların
yaptıkları yolsuzluklarla da hesaplaşmak zorunda; Türkiye demokratikleşmek
istiyorsa yolsuzluklarla mutlaka hesaplaşmak zorunda. Ama öyle bir şey oldu ki
eskiden Türkiye'de bir yolsuzluk yapıldığında herkes oraya fokuslanırdı, oraya
odaklanırdı, herkes onu konuşurdu; bugün yolsuzluk o kadar yaygınlaştı, o kadar
sıradanlaştı ki yolsuzluk Türkiye'de bir kültür hâline geldi ve artık hiç kimse
yolsuzluğa şaşırmıyor çünkü “Çalıyor ama çalışıyor.” kültürünü siz
yerleştirdiniz. O kadar yaygınlaştı, o kadar sistematik hâle geldi ki bu toplum
yolsuzluğun neresinden tutacağını artık bilmiyor.
Bakın,
kayyumlar eliyle ne yapılmış, Sayıştay raporlarında bunlar açık. Kayyumlarda
öyle bir mide varmış ki 1 ton 600 kilo fıstık yemiş, değerli arkadaşlar; öyle
bir mide varmış ki özel kalemin bütçesinden bir ayda 59 bin liralık yemek
faturası ödemiş yani ye ye bitirememiş.
LÜTFÜ
TÜRKKAN (Kocaeli) – Doymadınız, ye ye doymadınız! 2 ton fıstık yenilir mi! 
HASAN
BALTACI (Devamla) – Kayyumlar ne yapmış? Kayyumlar gelen misafirlerini
ağırlamış. Bir misafir gelmiş, İçişleri Bakanı Sayın Soylu; hani, şu “Hesabını
sormazsam namerdim.” diyen İçişleri Bakanı gelmiş Mardin’e, gezmiş tozmuş, bir
tane kuyumcuya gitmiş, kuyumcuda da tespihlere bakmış, bizim sabır çektiğimiz
tespihlere bakmış, arkasından Mardin Belediyesine o kuyumcudan 39.883 liralık
fatura gitmiş; şu gördüğünüz tespihin taneleri 1.200 liraya gelmiş değerli arkadaşlar,
şu gördüğünüz tespihin taneleri 1.200 liraya gelmiş. 
İBRAHİM
HALİL ORAL (Ankara) – Altın varak…
HASAN
BALTACI (Devamla) – “Ayıp” desem, o çizgi çoktan aşıldı; “günah” desem, Diyanet
elinizde, oradan da yırttınız ama halkın öfkesinden yırtamazsınız değerli
arkadaşlar, bunu buradan bir kez daha söylüyorum. (CHP ve HDP sıralarından
alkışlar) 
“Yolsuzlukları
araştıralım.” derken, niye yolsuzluklar araştırılmıyor biliyor musunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
HASAN
BALTACI (Devamla) – Eğer yolsuzluk bir kez araştırılıp bir yolsuzluktan hesap
sorulursa şu tespih taneleri gibi bu düzenin dağılıp gideceğinden
korkuyorsunuz. Sizi bu tespih taneleri gibi bir arada tutan bağ, yolsuzluktur.
Yolsuzluklardan hesap sorulmadıkça bu ülke demokratikleşemeyecek.
Teşekkür
ediyorum. (CHP, HDP ve İYİ PARTİ sıralarından alkışlar) 
CAHİT
ÖZKAN (Denizli) – Sayın Başkan…
LÜTFÜ
TÜRKKAN (Kocaeli) – “Elhamdülillah” deyip bu memleketin rızık sofrasından bir
kalkın artık ya! Yeter artık vallahi! Bir doyun artık!
BAŞKAN
– Sayın Özkan, buyurun.
V.- AÇIKLAMALAR (Devam)
42.- Denizli Milletvekili Cahit Özkan’ın, Kastamonu
Milletvekili Hasan Baltacı’nın HDP grup önerisi üzerinde CHP Grubu adına
yaptığı konuşmasındaki bazı ifadelerine ve AK PARTİ’nin yolsuzluklarla,
yasaklarla mücadele ederek bugünlere geldiğine ilişkin açıklaması
CAHİT
ÖZKAN (Denizli) – Sayın Başkan, hatip, kürsüden defaatle grubumuza sataşmıştır.

Öncelikle
şunun altını çizelim: AK PARTİ kuruluşundan bugüne yolsuzluklarla, yasaklarla
mücadele ede ede bugünlere gelmiştir…
LÜTFÜ
TÜRKKAN (Kocaeli) – Bugünün fıkrası buydu! Vallahi güldüm!
CAHİT
ÖZKAN (Denizli) – …ve sadece 28 Şubat, 15 Temmuz darbesiyle, 27 Nisan
e-muhtırasıyla değil, derin ve paralel yapılarla mücadele ede ede gelmiştir. 
LÜTFÜ
TÜRKKAN (Kocaeli) – Çalarak mücadele edilmez kardeşim; çalarak, soyarak
mücadele olmaz; mücadele başka türlü olur. 
CAHİT
ÖZKAN (Denizli) – 17 Aralıktan önce bu ülkede İskandinavya tipi bir demokrasi
olduğunu zannediyorsanız apaçık yanılgı içerisindesiniz. 
KEMAL
PEKÖZ (Adana) – Zamanınız yetmedi mi?
HABİP
EKSİK (Iğdır) – Tesbih tanelerinin hesabını ver!
CAHİT
ÖZKAN (Denizli) – Her şeyden önce bugün Sayın Cumhurbaşkanımızın grup
toplantısında da ifade ettiği üzere, aşama aşama, inanç özgürlüğünden yaşam
tarzına kadar her alanda maalesef derin çete ve mafya tipi gladyonun muhatabı
yine AK PARTİ hükûmetleri olmuştur. 
(Mikrofon
otomatik cihaz tarafından kapatıldı) 
KEMAL
PEKÖZ (Adana) – Çalıyorlar, “Yolsuzlukla mücadele ediyoruz.” diyor. 
MAHMUT
TOĞRUL (Gaziantep) – Tespihi biz almadık. 
HAPİB
EKSİK (Iğdır) – Tespihin hesabını verin, tespihin. 
BAŞKAN
– Buyurun.
CAHİT
ÖZKAN (Denizli) – Aynı şekilde paralel yapı ile derin yapının, çete ve mafyalar
ile FETÖ terör örgütünün 28 Şubat evveline tekaddüm eden dönemde nasıl birlik
ve beraberlik, kardeşlik içerisinde hareket ettiklerini biliyoruz. 
MAHMUT
TOĞRUL (Gaziantep) – Sayıştaya da sızdık, Sayıştaya!
CAHİT
ÖZKAN (Denizli) – Bakınız, tekraren söylüyorum, demokratik tasarımda…
LÜTFÜ
TÜRKKAN (Kocaeli) – 2 ton fıstık yenir mi oğlum ya, 2 ton fıstık ya! 
ALİ
ŞAHİN (Gaziantep) – Kürsüye çıkın, konuşun.
LÜTFÜ
TÜRKKAN (Kocaeli) – Ali Şahin yese yiyemez, Mustafa Demir yese yiyemez, Ramazan
Can yese yiyemez; hanginiz yedi?
BAŞKAN
– Arkadaşlar, lütfen yavaş.
Sayın
Türkkan, size de söz veririm ben.
Devam
edin Sayın Özkan.
CAHİT
ÖZKAN (Denizli) – Demokrasinin tasarımında ortada bir “postula” vardır. O da
denir ki: On yedi yıllık iktidarı boyunca zafer üstüne zafer, başarı üstüne
başarı kazanan AK PARTİ hükûmetlerine, Cumhur İttifakı’na bu iradeye eğer bu
millet oy vermişse bunun arkasında bir anlayış vardır; o zaman yolsuzluklarla,
yasaklarla mücadele başarıya ulaşmıştır, milletimizin turnusolünden geçmiştir. 
Teşekkür
ediyorum. (AK PARTİ sıralarından alkışlar) 
LÜTFÜ
TÜRKKAN (Kocaeli) – Yolsuzluk yaparak yolsuzlukla mücadele edilmez.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
43.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, bu konuşma yapılabilir, başka bir bağlamda
çıkılır, yapılır. 
Ya,
size deniyor ki: “Halkın seçtiği belediye başkanları yerine kayyum atadınız.
Atadığınız kayyumlar Türkiye siyaset tarihinde görülmedik derecede harcamalar
yaptılar, yolsuzluklar yaptılar. Sıralarınızda oturan belediye başkanlarına
isimleri verilerek soruluyor, deniyor ki: ‘Sen de belediye başkanlığı yaptın.
Makam odasının arkasına altın kaplamalı banyo hangi ihtiyaçtan kaynaklanıyor?’
” Çıkıp buna cevap vereceğinize…
Süleyman
Soylu -bak, tesadüfe bak- Mardin’de gidiyor çarşıya, bir dükkâna giriyor,
kendisine tespih hediye ediliyor, hediye aldığı tespih 39 bin liraya fatura
ediliyor, diyor ki: “Ben de şaşırdım. Araştırıyorum.”
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Peki, niye çıkıp söylemiyorsunuz “Süleyman Soylu’ya tespihi
hediye eden kişi bir fatura kesmiş, aldık araştırdık, bu araştırmanın sonucunda
ortaya çıktı ki…” Buna cevap vermen lazım, sen tutup diyorsun ki: “Biz
vesayetle mücadele ettik.”
LÜTFÜ
TÜRKKAN (Kocaeli) – Tespihi satan da belediye başkanının oğlu.
ÖZGÜR
ÖZEL (Manisa) - Yani şunu söylüyorsun: “Hırsızlık var ama vesayetle mücadele
ettik. Yolsuzluk var ama darbelere direndik. Kayyumlar çaldılar çırptılar ama
biz manşetlerle çarpıştık.” Ya böyle bir şey yok! Artık bu, size oy verenlerin
de aklını hafife almak demek. 
Siz
yolsuzluk, yasaklar ve yoksullukla mücadele için geldiniz, 3Y; gidiyorsunuz,
3’ü de duruyor, geldiğinizin çok fevkinde 3’ü de. Gelen hükûmet bir de 4’üncü
Y’yle, bu yüzsüzlükle mücadele etmek zorunda kalacak. (CHP sıralarından
alkışlar) Kabul edilebilir bir şey değil bu. 
Teşekkür
ederim. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
44.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ve kamu
kaynaklarının disiplinli şekilde milletin hizmetine sunulduğuna ve eksik varsa
onların hesabının sorulmasını da iyi bildiklerine ilişkin açıklaması
CAHİT
ÖZKAN (Denizli) – Sayın Başkan, hatip kürsüden “Sizi bir arada tutan, bu
tespihi tutan ip neyse sizi de tutan yolsuzluktur.” dedi. Bunu herkes duydu. 
ÖZGÜR
ÖZEL (Manisa) – E cevap verdin mi?
CAHİT
ÖZKAN (Denizli) - Bakınız, bunu ifade etmek milletin ortaya koyduğu iradeye
apaçık haksızlık ve hakarettir. 
ÖZGÜR
ÖZEL (Manisa) – Allah Allah!
MAHMUT
TOĞRUL (Gaziantep) – Milletin iradesini, oylarını gasbettiniz zaten. 
CAHİT
ÖZKAN (Denizli) - Müsaade edin… Müsaade edin… Ben sessizce dinledim. 
Öncelikle,
bu aziz millet, AK PARTİ’yi, Cumhur İttifakı’nı ve 780 bin kilometre Türkiye’yi
bir arada tutan yegâne güçtür. Egemenlik kayıtsız şartsız milletindir. 
İBRAHİM
HALİL ORAL (Ankara) – Tespih tanesi…
CAHİT
ÖZKAN (Denizli) - Ha, bir yanlışlık yapan varsa kim bunun arkasında durabilir
ki? 
LÜTFÜ
TÜRKKAN (Kocaeli) – Duruyorsunuz… Duruyorsunuz…
CAHİT
ÖZKAN (Denizli) - Buna asla müsaade
etmeyiz. Bakınız, şu anda, Sayın Başkan…
AYŞE
ACAR BAŞARAN (Batman) – Siz duruyorsunuz, aday yaptınız bir de onu. 
KEMAL
PEKÖZ (Adana) – Daha nasıl duracaksınız ya!
BAŞKAN
– Sayın Özkan, siz devan edin lütfen.
CAHİT
ÖZKAN (Denizli) - Bakınız, ben sessizce dinledim. Bizim sessizce dinlememizi
bir ikrar olarak görmeyin, diyecek çok lafımız var, sadece millet hizmet
bekliyor, onun acelesi bizim üzerimizde. 
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Bence konuyu saptırmak için böyle konuşuyorsun.
KEMAL
PEKÖZ (Adana) – Aynı kişiyi aday yaptınız, niye yaptınız o zaman?
BAŞKAN
– Değerli arkadaşlar, HDP Grubu; lütfen sakin. Hakikaten Sayın Özkan sizi
sakince dinledi, lütfen…
KEMAL
PEKÖZ (Adana) – Ama doğru konuşmuyor.
BAŞKAN
- Sayın Kerestecioğlu, lafım size değil. 
Buyurun
Sayın Özkan. 
CAHİT
ÖZKAN (Denizli) - Bakınız, şu anda yapılan yolların parası nereden geldi;
hastanelerin, havalimanlarının, otoyolların, kamu hizmet binalarının,
vatandaşlarımıza ödenen desteklerin, çiftçilerimize ödenen desteklerin? Bu
ülkede… Bakınız, sosyal devlet, eskiden elbette hükûmetlerimiz gayret ediyordu
ancak vatandaşa yansıyandan ziyade Anayasa’da yazan bir ifadeden ibaretti. 
ÖMER
FETHİ GÜRER (Niğde) – Şimdi ne?
CAHİT
ÖZKAN (Denizli) - Ancak bugün hamdolsun, vatandaşlarımızdan çalışamayanlar
varsa, çalışma gücü olmayanlar, kabiliyeti olmayan veyahut da engeli olanlar
varsa orada sosyal devleti bu kaynaklarla vatandaşlarımıza aktardık. 
KEMAL
PEKÖZ (Adana) – Çalıştırmıyorsunuz da ondan, aç bıraktınız insanları. 
CAHİT
ÖZKAN (Denizli) - Özetle ifade etmek istediğim hadise şudur: Bakınız, kamu
kaynaklarını, en disiplinli şekilde, ne faize ne silah baronlarına ne de petrol
şirketlerine yedirtmeden…
AYŞE
ACAR BAŞARAN (Batman) – Hepsini siz yiyorsunuz!
KEMAL
PEKÖZ (Adana) – Yediriyorsunuz hem de öyle bir yediriyorsunuz ki! 
CAHİT
ÖZKAN (Denizli) - …harcamadan aziz milletimizin hizmetine sunan, en sıkı mali
disiplinle hayata geçiren hükûmetlerini konuşuyoruz. 
(Mikrofon
otomatik cihaz tarafından kapatıldı) 
KEMAL
PEKÖZ (Adana) – Yapıyorsunuz, âlâsını yapıyorsunuz. 
CAHİT
ÖZKAN (Denizli) – Elbette eksik varsa onların hesabını da sormasını iyi
biliriz. 
Teşekkür
ederim.
KEMAL
PEKÖZ (Adana) – Sormuyorsunuz, sadece söylüyorsunuz. 
BAŞKAN
– Sayın Türkkan…
FATMA
KURTULAN (Mersin) – Sayın Başkan…
BAŞKAN
– Sayın Türkkan’a söz verdim önce Sayın Kurtulan, size de söz vereceğim. 
45.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) - Sayın Başkan, Sayın Cahit Özkan’ın söylediklerini
dinliyorum, tabii, savunulacak bir şey yok, ben onu da anlayışla karşılıyorum
yani neyini savunacak? Adamın aldığı 600 bin liralık çikolatayı mı savunacak, 2
ton fıstığı mı savunacak, altın varaklı banyoyu mu savunacak? Ne diyecek? Yani
haklı olarak böyle belagatle işi kotarmaya çalışıyor ama bir şey dikkatimi
çekti, “Milletin parasını faiz lobilerine yedirmedik.” dedi. Dün ben Plan ve
Bütçe Komisyonundaydım, ülkenin ekonomik durumuyla alakalı bir konuşma
yapılırken Bakan Yardımcısı Nureddin Nebati söz aldı, dedi ki: “Bizim
ekonomimiz o kadar iyi durumda ki, geçtiğimiz hafta borçlanmaya çıktık, 10
bankadan beş ile on yıl arasında kredi aldık. 11 banka teklif verdi, biz
10’undan aldık; yüzde 5,45’le borçlandık.” Bakın, bu, tefeci faizi değil, bu ne
biliyor musun? Osmanlı’nın bitmesine
vesile olan Galata tefecilerine düşmüşsünüz siz. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Bugün -aranızda bankacılar var, ekonomistler var- herhangi
bir sanayi kuruluşu, yurt dışından herhangi bir bankadan beş ila on yıl arası
borçlanmaya çıksa vereceği faiz taş çatlasa 4’tür; bir devletse bu 0,70 ile 1
arasıdır. Eğer 5,45 faizle borçlanıyorsanız siz bitmişsiniz, okeye
dönüyorsunuz, haberiniz olsun.
Teşekkür
ederim.
FATMA
KURTULAN (Mersin) – Sayın Başkan…
CAHİT
ÖZKAN (Denizli) – Sayın Başkan…
BAŞKAN
– Sayın Özkan, müsaade edin, sırayla…
Sayın
Kurtulan, buyurun.
46.- Mersin Milletvekili Fatma Kurtulan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Teşekkürler Sayın Başkan.
AKP
Grubu diyor ki: “Eğer varsa eksiklik bunun üzerine gidilir.” Ne zaman gidilir?
Siz hırsızları tekrar belediye başkanı yaptınız. Hem de 31 Mart gecesi ve 1
Nisan sabahında tekrar kazanılan belediyeye kayyum atamasını öngördünüz,
İçişleri Bakanlığına talepte bulundular ve siz de uyguladınız. Şimdi “Varsa
eksiklik…” Sayıştay “Var.” diyor. Biz bunu size açıkça gösteriyoruz. Burada
Sayıştay diyor ki: Teftiş Kurulunda başkan dışında herhangi bir müfettiş
bulunmadığı tespit edilen Mardin Büyükşehir Belediyesinin 89 milyon 283 bin 886
TL kredi borcu bulunduğunu vurgulayan Sayıştay “Birçok alım ihalesini de
teamüle aykırı olarak pazarlık usulüyle yapıldığını tespit ettim.” diyor.
(Mikrofon
otomatik cihaz tarafından kapatıldı)
BAŞKAN
– Buyurun.
FATMA
KURTULAN (Mersin) - Yine -Sur’da- Sayıştay diyor ki: “25 Ağustos 2017 tarihinde
Arı Dünya Sağlık Hizmetleri adlı şirkete 28.350 TL ödendi. Erdoğan’ın
Diyarbakır’a yaptığı 2 ziyaretin Sur Belediyesine toplam maliyeti ise 471.133
TL oldu. Kayyumların on sekiz ay içerisinde yemek ve içeceklere ödediği miktar
ise tam 686.331 lira.” Gözünüz doymuyor, zehir zıkkım olsun size!
Yine
“Yerel seçim günü -31 Mart- şoförlü 100 araç kiralandı.” diyor. Tanesi 420
TL’ye kiralanan bu şoförlü araçlar için Yirmibir Taşımacılık, Temizlik, Sosyal
Hizmetler, Turizm, Tekstil, Sanayi, Ticaret Limited Şirketine 2 Nisan 2019’da
49.560 TL ödeme yapıldığı… Seçim günü bunu kimin için, ne için kiraladınız?
Yani daha bunun sonu yok arkadaşlar. 
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım, buyurun.
FATMA
KURTULAN (Mersin) – Sayıştay bunu belgeledi, önümüze koydu. Hırsızlık
yapanlara, bu ülkeyi dolandıranlara yaptırım yapmanız gerekirken hâlâ bunlara
kalkan olma görevini üstlenmişsiniz. Size de acıyorum, hakikaten burada
hırsızları savunmak zorunda kalıyorsunuz arkadaşlar. Birçoğunuzun bunda zerre
kadar sorumluluğu yoktur, vicdanlarınızın da bunu kabul etmediğini biliyorum,
bazılarınızı da tanıyorum ama eliniz mahkûm, ne yapacaksınız, mecburen,
oturmuş, bu kürsülerde hırsızları savunmak zorunda kalıyorsunuz. 
Teşekkürler
Başkanım.
BAŞKAN
– Değerli Grup Başkan Vekillerimizden -ben söz vermeye devam edeceğim ama-
ifadeler noktasında, ağızdan çıkan kelimeler noktasında daha hassas olmalarını
rica ediyorum.
FATMA
KURTULAN (Mersin) – Ama Sayıştay “hırsız” diyor Başkanım, ben ne yapayım?
BAŞKAN
– Sayın Özel, buyurun.
47.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ve AK
PARTİ’nin içindeki kirlenmeyi bütün boyutlarıyla konuşmak için istenirse kapalı
oturum yapılabileceğine ilişkin açıklaması
ÖZGÜR
ÖZEL (Manisa) – Sayın Başkan, şimdi, bir konu tartışılıyor, bu Parlamentoda çok
tartışıldı bu konu. Avrupa Birliğine uyum sürecinde Ahmet Davutoğlu “55 tane
maddeyi hızla geçireceğiz.” dedi. Son 5-6’sı kaldı; biri kişisel verilerin
gizliliğiydi -herkes hatırlar- bir tanesi siyasi etik yasasının çıkması, biri
şeffaflık yasası. Bu konu da bu Parlamentoda çok konuşuldu; inkâr edenler oldu,
sessiz kalanlar oldu ama siyasi şeffaflık yasasının Parlamentoya getirilme
sürecinde Recep Tayyip Erdoğan’ın Ahmet Davutoğlu’na “Görevlendirecek il
başkanı bulamazsın.” dediği söylenmişti. Biz bunu söyledik, itirazlar oldu
“Öyle bir şey yok.” diye. Siyasi etik yasasının Parlamentoya getirilmesine yine
dönemin tarafsız Cumhurbaşkanlığının rezerv koyduğu söylenmişti. “Yolsuzluk
yapan kardeşim olsa kolunu koparırım.” demişti, tesadüfen onun siyaseten
kafasını kopardılar bu sözleri söyledikten üç dört ay sonra.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Ben burada bizzat yaşadım ki 4 bakan hakkında, yolsuzlukla
ilgili “1’inin durumu başka ama 3’ünün mutlaka gitmesi gerekiyor.”
değerlendirmeleri içinde oylamaya gidilirken son anda o oylama iptal edildi.
Dört gün geçti, dört gün sonra bakanlar bu yolsuzluktan aklandılar yani daha
doğrusu, Yüce Divana gitmelerine engel olundu, mahkeme karşısında aklanma
şansları ellerinden alındı ama bir daha milletvekili falan yapılmadılar.
Deliller usulsüz toplanmıştı ama parayı faiziyle geri aldılar yani meselenin
doğru olduğunu herkes biliyor.
Şimdi
gelinen noktada, Ahmet Davutoğlu, sizin partinizin 2’nci Genel Başkanı, 3’üncü
Başbakanı; o zamanlar önce dışarıdan atadığınız, sonra milletvekili yaptığınız
Türkiye Cumhuriyeti’nin Dışişleri Bakanı. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Görevindeyken görevinden tarafsız Cumhurbaşkanı tarafından
azledilen Genel Başkanınız diyor ki: “‘Parlamentoya siyasi etik yasası
getirelim.’ dersin ‘Getirme.’ derler ‘Şeffaflık yasası getirelim.’ dersin ‘İl
başkanı bulamazsın.’ derler.” Yani, artık, siyasetini sizden ayırdıktan sonra o
iddiaların hepsini doğruluyor kardeşim. Sizin tespih tanesi gibi bir şeyin
etrafında toplandığınız benzetmesini, içinizden çıkan ve Genel Başkanlığınızı
yapmış kişi ile kadrolar doğruluyor kardeşim. Siz, oy aldığınız kitle bunu hiç
hak etmediği hâlde, geldiğiniz günden bu yana başka bir yere savruldunuz ve
“mücahitler” diye gelip, müteahhitlerle birlikte iş tutup en sonunda siyaseten
alabildiğince kirlendiniz. Bunu en çok da kendi içinizdekiler biliyor ve bu
pislenmeden artık AK PARTİ’yle yollarını ayıranlar değil mecburen içeride
kalanlar da tiksiniyor. Genel Başkanınızın…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
ÖZGÜR
ÖZEL (Manisa) – Son cümlem…
BAŞKAN
– Son bir cümle için buyurun. 
ÖZGÜR
ÖZEL (Manisa) – Erzurum’da “Ben AK PARTİ’nin kurucularındanım.” diyen adamın iş
yerinin, fabrikasının açılışı için kendisine telefon edildiğini, o açılışa
Cumhurbaşkanının gelmesi için kendisine bazı yüklenimlerde bulunulduğunu, “Yahu
olur mu? Bana gelmeyecek, kime gelecek?” dediğini, açılış günü konvoyun dümdüz
geçtiğini AK PARTİ’nin kurucularından Erzurum’daki bir iş adamı anlatıyor
kardeşim.
SELAMİ
ALTINOK (Erzurum) – Yalan! Yalan!
ÖZGÜR
ÖZEL (Manisa) – Şimdi, göz göze bakıp bana yine “Biz manşetlerle çarpışa
çarpışa geldik.” mi diyeceksin? “Vesayet odaklarıyla mücadele ettik.” mi diyeceksin?
İstiyorsanız kapalı oturum yapalım, AK PARTİ’nin içindeki kirlenmeyi bütün
boyutlarıyla konuşalım. Cevap vereceksen buna cevap ver.
Teşekkür
ederim. (CHP sıralarından alkışlar; AK PARTİ sıralarından gürültüler) 
BAŞKAN
– Sayın Özkan, buyurun.
48.- Denizli Milletvekili Cahit Özkan’ın, Manisa
Milletvekili Özgür Özel’in ve Kocaeli Milletvekili Lütfü Türkkan’ın yaptığı
açıklamalarındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Burası
Meclis Genel Kurulu. Şu anda, tartışmaların ortasında, Türkiye’nin on yedi
yılının ekonomik kalkınma sürecini, yapılan icraatlarını, milletimizin
memnuniyetlerini uzun uzun anlatacak değiliz; buna vaktimiz yetmez çünkü o
kadar çok ki yaptığımız icraatlar vatandaşlarımızın yüzünü güldürürken
birilerini ziyadesiyle üzmüş, onu görüyoruz. 
Ancak
tarihe not düşmek açısından söylemek istiyorum: Bakınız, şu anda Türkiye’nin,
içerisinden geçtiği süreç: İçerimizden ve dışarımızdan millî iradeye
saldırılarının arka planında faiz lobileri, silah baronları, petrol şirketleri
var.
Biraz
önce Sayın Türkkan da ifade etti faizle borçlanma oranlarını. Bakın, bunlar
direkt bununla, bu işlerle hep beraber, alakalı. İnkâr etmiyorum, bahsettiği
meseleler doğrudur. 
Bakınız,
niçin Türkiye’de faizler bu noktaya geldi veya neden dolayı şu anda Türkiye’de
millî iradeden rahatsızlık var? Yıl 2013; Türkiye IMF’ye borcunu ödedi. 
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – Faizler tek haneli rakamların ilk çeyreğine kadar
gerilemişken arkadan maalesef faizi yukarılara çeken hadiseler yaşadık.
Bunların hedefi neydi, niçin çalışıldı? 
Tabii,
tarihî tecrübemiz var. Ta 1912’lerde -Firzovik’te toplanan- Sultan Abdülhamit’i
indirme planları neyse aynısını, 1909’a giden süreçte yaşananların aynısını
maalesef biz 2013 yılında yaşadık. Yani yüz beş yıl sonra; 1908’den, 1909’dan
yüz beş yıl sonra aynı olayları 2013’te yaşadık. 
Ortada
bir yaklaşım var, o da bu ülkenin kaynaklarını ne faize -onun için faizleri
düşürdük- ne silah baronlarına -kendi yerli ve millî silahlarımızı ürettik- ne
de petrol şirketlerine aktarmadan kendi yer altı kaynaklarımızı…
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
CAHİT
ÖZKAN (Denizli) - …ve uluslararası petrol, doğal gazı kendi ülkemiz üzerinden
uluslararası pazarlara aktarmak suretiyle ülkemizin ve milletimizin cebinde
uluslararası petrol şirketlerinden aldığımız paylar var. Elbette bunlar
birilerini rahatsız ediyor. Yaptığımız işin ehemmiyetini biliyoruz ancak bu kaynaklar
milletimizin cebinde kaldığı içindir ki hamdolsun bugün ülkemiz kamu
yatırımlarında ve kamu kaynaklarının kamu yatırımlarına dönüşmesi noktasında en
verimli süreçten geçtiğimizi biliyor, Genel Kurulu saygıyla selamlıyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 5/2/2020 tarihinde Grup Başkan Vekili
Mersin Milletvekili Fatma Kurtulan ve Grup Başkan Vekili İstanbul Milletvekili
Hakkı Saruhan Oluç tarafından, kayyum atanan bazı büyükşehir belediyelerindeki
Sayıştay raporlarına yansıdığı iddia edilen usulsüzlüklerin araştırılması
amacıyla verilmiş olan (10/2468) esas numaralı Meclis Araştırması Önergesi’nin
ön görüşmelerinin, Genel Kurulun 12 Şubat 2020 Çarşamba günkü birleşiminde
yapılmasına ilişkin önerisi (Devam)
BAŞKAN
– Öneri üzerinde Adalet ve Kalkınma Partisi Grubu adına Sayın Mustafa Demir
konuşacak.
Buyurun.
(AK PARTİ sıralarından alkışlar)
AK
PARTİ GRUBU ADINA MUSTAFA DEMİR (İstanbul) - Sayın Başkan, değerli
milletvekilleri; Genel Kurulu saygıyla sevgiyle selamlıyorum.
HDP
Grubunun verdiği öneri doğrultusunda söz almış bulunuyorum.
Değerli
milletvekillerimiz, bazı belediyelerin imkân ve kaynaklarını amacı dışında
kullandıkları, bu belediyelerin kanun ve yönetmelikler yerine terör örgütü
talimatları doğrultusunda çalıştıkları İçişleri Bakanlığımızın denetiminde
tespit edilmiştir. 
KEMAL
PEKÖZ (Adana) – Yalan.
MUSTAFA
DEMİR (Devamla) - Bunlarla ilgili idari ve adli soruşturmalar söz konusu
olmuştur ve dolayısıyla da tedbiren görevlerinden uzaklaştırılmışlardır. 
KEMAL
PEKÖZ (Adana) – Bir tek mahkeme kararınız yok, bir tek.
MUSTAFA
DEMİR (Devamla) - Bakın, Anayasa’nın 127’nci maddesini okuyorum: “…görevleri
ile ilgili bir suç sebebi ile hakkında soruşturma veya kovuşturma açılan
mahallî idare organları veya bu organların üyelerini, İçişleri Bakanı, geçici
bir tedbir olarak, kesin hükme kadar uzaklaştırabilir.” 
AYŞE
ACAR BAŞARAN (Batman) – “Görevleri ile ilgili…” Katılıyorum.
KEMAL
PEKÖZ (Adana) – Sonra da yalancı tanık bulur bir tane, cezaevine koyar.
MUSTAFA
DEMİR (Devamla) - Değerli milletvekilleri, tabii ki özellikle doğu ve
güneydoğuda belediye başkanlarının, 2015 yılı Temmuz ayında yaşamış olduğumuz
bu hendek sürecinde, terör örgütleriyle birlikte onlara verdiği destek, sadece
Türkiye Büyük Millet Meclisinin değil, 83 milyon Türkiye Cumhuriyeti
vatandaşının malumudur ve hepimiz buna şahit olduk. Yine, 2019 mahallî idareler
seçimlerinde, bu süreçte PKK terör suçundan 32, FETÖ suçundan 1 belediye olmak
üzere toplam 33 belediye başkanı görevinden uzaklaştırılmıştır. Bu belediye
başkanları hakkında da 30 soruşturma ve 14 kovuşturma devam etmektedir. 
Şimdi,
HDP’li vekilin söylediği yerden devam etmek istiyorum: Belediye bütçeleri kime
gidiyor? Bakın arkadaşlar, bütçe aslında bir belediye başkanının aynasıdır, aslında
hizmetlerin göstergesidir. 2015 yılında HDP’li belediyelerin bütçesini
söylüyorum: Bir, Diyarbakır Sur. Genellikle bütçelerin yüzde 30’u
oluşturulurken merkezî hükûmet aracılığıyla, merkezî hükümetten, devletten
oluşturulur. Bakın, yüzde 30 olması gereken devletten aldığı kaynak, genel
bütçesinde yüzde 90’a tekabül etmektedir, Diyarbakır’ın Sur ilçesinden
bahsediyorum. Bu oluşturduğumuz bütçenin personele ayrılması gereken miktarı
kanun gereği yüzde 30 olması gerekirken Diyarbakır Sur’da bu oran yüzde 94’tür.

(Mikrofon
otomatik cihaz tarafından kapatıldı)
OYA
ERONAT (Diyarbakır) – Teröristlere…
BAŞKAN
– Sözlerinizi tamamlayın Sayın Demir.
MUSTAFA
DEMİR (Devamla) – Mardin Dargeçit’i örnek veriyorum: Mardin Dargeçit’te
personel harcamaları yüzde 98. Normalde bütçenin yüzde 30’unun yatırıma
ayrılmış olması gerekiyor. Peki, yüzde 98’i personele ayrılan bu bütçede
yatırıma ayrılan oran nedir biliyor musunuz? Yüzde sıfırdır. Bir örnek daha,
Van’ı örnek veriyorum: Van’ın Saray ilçesinde bütçenin yüzde 97’si nereye
gitmiştir? Personel giderine. Yatırım bütçesi yani Saray ilçesindeki halka,
fakir fukaraya gitmesi gereken bütçe ve yüzde 30 olması gereken bütçe yüzde
1,6’dır. Şimdi, bu bütçelerin “personel giderleri” adı altında nereye gittiğini
hepiniz benden daha iyi biliyorsunuz. (AK PARTİ sıralarından alkışlar) 
AYŞE
ACAR BAŞARAN (Batman) – Kim biliyor? 
MUSTAFA
DEMİR (Devamla) – Hepinizi saygıyla sevgiyle selamlıyorum. (AK PARTİ
sıralarından alkışlar) 
AYŞE
ACAR BAŞARAN (Batman) – Kanıtlayın, çıkın bir kanıt söyleyin!
OYA
ERONAT (Diyarbakır) – İşte kanıt!
AYŞE
ACAR BAŞARAN (Batman) – Yalan ortaya atmak çok kolay, iftira atmak çok kolay!
OYA
ERONAT (Diyarbakır) – İşte kanıt!
BAŞKAN
– Halkların Demokratik Partisi Grubu önerisini oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Oylamadan önce yoklama talebimiz var Sayın Başkan.
BAŞKAN
– Ama bir yoklama talebi vardır, önce onu alacağım. 
Sayın
Altay, Sayın Özel, Sayın Biçer Karaca, Sayın Zeybek, Sayın Hakverdi, Sayın
Zeybek, Sayın Kaya, Sayın Gaytancıoğlu, Sayın Kılınç, Sayın Şevkin, Sayın Özer,
Sayın Ünsal, Sayın Taşcıer, Sayın Karabat, Sayın Baltacı, Sayın Aygun, Sayın
İlgezdi, Sayın Barut, Sayın Tanal, Sayın Aydoğan. 
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı yoktur. 
Birleşime
on dakika ara veriyorum. 
Kapanma Saati:17.11
BEŞİNCİ OTURUM
Açılma Saati: 17.23
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN – Sayın
milletvekilleri, Türkiye Büyük Millet Meclisinin 55’inci Birleşiminin Beşinci
Oturumunu açıyorum.
III.- YOKLAMA
BAŞKAN
- Halkların Demokratik Partisi Grubunun önerisinin oylamasından önce istem
üzerine yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için iki dakika süre veriyorum ve yoklama işlemini başlatıyorum. 
Pusula
veren arkadaşlarımız lütfen Genel Kuruldan ayrılmasınlar. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 5/2/2020 tarihinde Grup Başkan Vekili
Mersin Milletvekili Fatma Kurtulan ve Grup Başkan Vekili İstanbul Milletvekili
Hakkı Saruhan Oluç tarafından, kayyum atanan bazı büyükşehir belediyelerindeki
Sayıştay raporlarına yansıdığı iddia edilen usulsüzlüklerin araştırılması
amacıyla verilmiş olan (10/2468) esas numaralı Meclis Araştırması Önergesi’nin
ön görüşmelerinin, Genel Kurulun 12 Şubat 2020 Çarşamba günkü birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi Grubunun önerisini oylarınıza sunuyorum: Kabul
edenler… Etmeyenler… Kabul edilmemiştir. 
FATMA
KURTULAN (Mersin) – Sayın Başkan…
BAŞKAN
– Buyurun Sayın Kurtulan. 
FATMA
KURTULAN (Mersin) – Sayın Başkan, AKP sözcüsünün konuşmasında partimize
sataşması vardı. 
BAŞKAN
– Sayın Kurtulan, biliyorsunuz, oturum değişti ama her zaman size söz veririm. 
Teşekkür
ediyorum. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır; okutup işleme alacağım ve oylarınıza sunacağım. 
3.- CHP Grubunun, 11/2/2020 tarihinde Grup Başkan
Vekili İstanbul Milletvekili Engin Altay, Grup Başkan Vekili Manisa
Milletvekili Özgür Özel ile Grup Başkan Vekili Sakarya Milletvekili Engin Özkoç
tarafından, Filistin meselesinin Kudüs odaklı olarak gündeme alınması ve
Türkiye’nin atabileceği adımların masaya yatırılması amacıyla verilmiş olan genel
görüşme önergesinin ön görüşmelerinin, Genel Kurulun 12 Şubat 2020 Çarşamba
günkü birleşiminde yapılmasına ilişkin önerisi
12/2/2020
Türkiye Büyük Millet Meclisi Başkanlığına
Danışma
Kurulu 12/2/2020 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul
 Grup
Başkan Vekili 
Öneri:

İstanbul
Milletvekili Grup Başkan Vekili Engin Altay, Manisa Milletvekili Grup Başkan
Vekili Özgür Özel ile Sakarya Milletvekili Grup Başkan Vekili Engin Özkoç
tarafından, Filistin meselesinin Kudüs odaklı olarak gündeme alınması ve
Türkiye'nin atabileceği adımların masaya yatırılması amacıyla 11/2/2020
tarihinde Türkiye Büyük Millet Meclisi Başkanlığına verilmiş olan genel görüşme
önergesinin (11 sıra no.lu) diğer önergelerin önüne alınarak, görüşmelerinin
12/2/2020 Çarşamba günlü birleşimde yapılması önerilmiştir. 
BAŞKAN
– Önerinin gerekçesini açıklamak üzere, Cumhuriyet Halk Partisi Grubu adına
Sayın Ahmet Ünal Çeviköz. (CHP sıralarından alkışlar)
CHP
GRUBU ADINA AHMET ÜNAL ÇEVİKÖZ (İstanbul) – Sayın Başkan, değerli
milletvekilleri; Cumhuriyet Halk Partisi Grubu tarafından sunulan ve Filistin
meselesinin Kudüs odaklı olarak incelenmesini öneren önergenin gerekçesini
açıklamak üzere söz almış bulunuyorum. Bu vesileyle, yüce Meclisimizi saygıyla
selamlıyorum. 
Sözlerime
başlamadan evvel, hafta başında İdlib’den almış olduğumuz acı haberden dolayı
duyduğumuz üzüntüyü ve şehitlerimizin acılı ailelerine ve bütün ulusumuza
başsağlığı dileklerimizi dile getirmek isterim, yaralılara da acil şifa
diliyorum. 
Bir
haftada 13 şehit verilmesi hiçbir şekilde kabul edilebilecek bir durum
değildir. Bu nedenle, geçen hafta başında siyasi iktidara bu kürsüden yapmış
olduğumuz çağrıyı tekrar hatırlatmak isterim ve bir kere daha, Mehmetçik’imizin
can güvenliğinin sağlanması için gereken önlemlerin alınması gerektiğini
beklediğimizi hatırlatmak isterim. 
Değerli
milletvekilleri, popülist liderlerin hem kendi ülkelerinde hem de uluslararası
alanda günübirlik politikalar uyguladıkları ve kişisel çıkarlarını ön planda
tuttukları bir dönemden geçiyoruz. Maalesef bunun en son örneğini Amerika
Birleşik Devletleri Başkanı Trump ve İsrail Başbakanı Netanyahu’nun 28 Ocak
2020 tarihinde açıkladıkları Orta Doğu Barış Planı da teyit etti. Bu sözde
barış planını Cumhuriyet Halk Partisi olarak bizlerin şiddetle kınadığımızı ve
karşı çıktığımızı ifade etmek isterim. Bu plan, barışın kıymetini bilmezsek
kimlerin barış kisvesi altında neler yapabileceklerini bir kere daha hepimize
göstermiştir.
Değerli
milletvekilleri, barış, uluslararası hukuku, evrensel insan hakları değerlerini
yok sayarak gerçekleşemez. Bu planın uluslararası hukuk hükümlerine aykırılık
teşkil ettiğini şu boyutlarıyla belirtmek isterim: 1967 yılındaki Arap-İsrail
Savaşı’nda o zamana kadar Ürdün’ün kontrolü altında bulunan Doğu Kudüs'ü işgal
ve fiilen ilhak eden İsrail, 1980 yılında Kudüs'ü ebedî başkenti ilan etti.
Ancak bu karar Birleşmiş Milletler Güvenlik Konseyinin 242 sayılı Kararı’na
aykırıdır. Birleşmiş Milletler Güvenlik Konseyinin 1967 yılında almış olduğu
242 sayılı Karar, İsrail’in Doğu Kudüs de dâhil olmak üzere o savaş sırasında
işgal ettiği topraklardan geri çekilmesini çağırır. İsrail’in Kudüs’ü ebedî
başkent olarak ilan etmesi Birleşmiş Milletler Güvenlik Konseyinin 1980 yılında
aldığı 476 sayılı Karar’a da aykırıdır. Bu kararda da, İsrail’i uyguladığı
politikalarda ısrar etmekten vazgeçmeye ve kutsal Kudüs şehrinin statüsünü ve
karakterini etkileyen adımlara son vermeye çağırıyordu Birleşmiş Milletler
Güvenlik Konseyi. Birleşmiş Milletler Güvenlik Konseyinin Kudüs'ün statüsü
konusunda aldığı başka kararlar da var. Ancak hâl böyleyken 6 Aralık 2017’de
Amerika Birleşik Devletleri Başkanı Trump’ın, Kudüs'ün İsrail’in başkenti
olarak kabul edildiğini açıklamasından bir süre sonra 14 Mayıs 2018’de Amerika
Birleşik Devletlerinin İsrail Büyükelçiliği de Kudüs'e taşındı. Trump’ın bu
kararı hem kendisinden önceki ABD Başkanlarının Kudüs konusundaki
izleyegeldikleri siyaset bakımından bir sapma hem de Orta Doğu barış sürecini
baltalayabilecek tehlikeli bir adımdır. Ancak yukarıda belirtmiş olduğum bu
tehlikeli tırmanış şimdi yeni bir evreye ulaştı. “Asrın planı” diye bize
sunulan plan, Filistin toprakları üzerindeki İsrail’in işgalini derinleştirerek
Batı Şeria’daki bazı bölgeleri ilhak etmeyi hedefliyor, Birleşmiş Milletler
kararlarına aykırı olarak Kudüs’ün tamamını İsrail’in başkenti olarak tanıyor,
Filistinli mültecilerin geri dönüş haklarını ellerinden alıyor ve bağımsız bir
Filistin Devleti’ni kabul eder gibi gözükürken aslında bu hususu şartlara
bağlayarak ve zamana yayarak bağımsız Filistin Devleti’nin geleceğini ipotek
altına alıyor. 
Değerli
milletvekilleri, bu plan, İsrail-Filistin sorununun bağımsız iki devlet
temelinde ve Doğu Kudüs Filistin Devleti’nin başkenti olacak şekilde çözümünün
önünde büyük bir engeldir. Uluslararası hukuka aykırı olan bu girişimin Orta
Doğu’da hâlihazırda mevcut olan gerilimi daha da artırma olasılığı vardır ve
bu, Türkiye için de çok büyük bir endişe kaynağı olmalıdır. Özellikle Müslüman
Filistinlilerin Kudüs’teki kutsal mekânlardaki ibadetlerine zaman bakımından
sınırlama getirileceği endişesinin bölgede büyük ölçekli bir gerginliği tetikleyebileceği
birçok uzman tarafından ifade edilmekte. Bu konuda Türkiye’ye, başta İtalya
olmak üzere Afrika’daki ülkelerden de birlikte hareket etme çağırısı yapıldı. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
AHMET
ÜNAL ÇEVİKÖZ (Devamla) – Tamamlıyorum. 
Türkiye,
bu fırsatı kullanarak Kudüs meselesine evrensel bir konu şeklinde yaklaşmalı ve
uluslararası hukukun etkin bir şekilde işlemesine katkı sağlamalıdır. Mevcut
mekanizmalar var, örneğin Filistin ve İsrail barışı için kurulan Orta Doğu
Dörtlüsünün çözümü sağlaması ve tarafların çabalarını hızlandırması konusunda
da Türkiye aslında çağrıda bulunabilir ve adım atabilir. Türkiye, şayet doğru
politikalar izlenirse bölgemizde giderek artan gerilimi yatıştırabilecek
tecrübeye sahip bir ülkedir. Türkiye’nin Orta Doğu’daki sorunların çözümünde
ara bulucu olarak rol alabilmesi ve bu sorunlardan kaynaklanabilecek tehditleri
kendisinden uzak tutabilmesi için Türkiye Büyük Millet Meclisinin bu konuya
sahip çıkması gerekir. Türkiye’nin etkin diplomasi yürüterek çatışmaları
önlemeye hizmet etmesi ve Filistin halkının haklarını korumayı amaçlayan
sağduyulu bir dış politika izlemesi bölgemizin huzur ve istikrarı için
yaşamsaldır. 
İşte,
bu nedenle, Filistin meselesinin Kudüs odaklı olarak gündeme alınması ve
Türkiye'nin atabileceği adımların masaya yatırılması için, Anayasa’nın 98’inci
ve İç Tüzük’ün 102 ve 103’üncü maddeleri gereğince genel görüşme açılmasını
teklif ediyor ve hepinizin desteğinizi talep ediyoruz. (CHP sıralarından
alkışlar) 
BAŞKAN
– İYİ PARTİ Grubu adına Sayın Zeki Hakan Sıdalı. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli
milletvekilleri; Filistin yalnızca bugünün meselesi değildir, sadece Arap
âleminin meselesi olmadığı gibi sadece İslam âleminin de meselesi değildir,
Filistin’de yüz yıldır yaşanan, bir insanlık meselesi, bir insanlık dramıdır.
Son gayriadil plana karşı olduğumuzu her fırsatta dile getirdik, getirmeye de
devam edeceğiz. Unutulmamalıdır ki elli bir yıl önce, İslam İşbirliği
Teşkilatı, Mescid-i Aksa’yı ve Filistin’i, açıklanan bu planın uygulanmasından
korumak için kurulmuştur. Bu teşkilatın dönem başkanlığını yeni devrettiğimiz
bugünlerde, yapılan haksızlıklara tüm uluslararası platformlarda en yüksek
sesle itirazlarımızı dile getirmek mecburiyetindeyiz. Filistin’in tabii
başkenti Kudüs’ün, bir oldubittiye getirilerek İsrail’in başkenti olarak ilan
edilmesinin, ne üç semavi dinde ne de Birleşmiş Milletlerde karşılığı yoktur.
Amerikan iç siyasetinin bir çıktısı olan bu plan, konunun iki muhatabından
birisi olan Filistin’i alenen yok saymaktadır. Bu kapsamlı sorunun bu şekilde
çözümü karşılıklılık esasına tamamen aykırıdır. Tek taraflı tutumla diplomatik
çözüm yolları yok sayılmaktadır. 
Trump
tarafından Başkanlık seçimi öncesinde ilan edilen sözde “yüzyılın planı”,
Amerika iç siyasetine ve azil sürecine yönelik provokatif bir adımdır. Bu plan,
Filistinli kardeşlerimizi tahrik etmekten, bölgedeki sorunları daha da derinleştirmekten
başka hiçbir işe yaramayacaktır. Üzülerek görüyoruz ki Filistin Devleti önce
başkentsiz, sonra da yurtsuz bırakılmak istenmektedir. Bu finale götürülmek
istenen tüm adımların karşısındayız. İYİ PARTİ sadece Filistin’in değil, Doğu
Türkistan gibi tüm haksızlığa uğrayanların yanında olmayı kendine şiar
edinmiştir. Sadece ortak inancımızdan dolayı değil, aynı zamanda tüm
mazlumların yanında olmayı tarih boyunca kendisine görev edinmiş Türk
milletinin evlatları olarak, Türkiye Büyük Millet Meclisi olarak
Filistinlilerin haklı davalarının arkasındayız. 
Değerli
milletvekilleri, on sekiz yıldır ülkeyi yöneten iktidar kendini Filistin’in
hamisi olarak deklare etti ama yine bu dönemde uygulanan yanlış politikalarla
Filistin davası kayıp verdi, aşındı. Üzülerek söylüyorum ki Türkiye
diplomasideki yatıştırıcı ve belirleyici rolünü kaybetti. Orta Doğu’da doğru ve
akılcı diplomasiyle yürütülen bir politikamız olsaydı, Amerika bu kadar
şımararak böyle bir tarihî hatayı yapmazdı. Amerika’nın son politikaları ve uygulamaya
çalıştığı projeler bölgede çatışmaları daha da öteye taşıyacak ve daha büyük
acılara sebep olacaktır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
ZEKİ
HAKAN SIDALI (Devamla) – Küresel aktörlerin bir kez daha ortaya çıkarak Orta
Doğu’yu karıştırma çabası karşısında hep beraber durmak asli ve tarihî
görevimizdir. Yüce Meclis çatısı altında ortak bir kınama bildirisi
yayımlamaktan daha fazlasını yapabiliriz. Gelin, işe, bu önergede teklif edilen
genel görüşmeyi açarak başlayalım ve hepimizin meselesi olan Kudüs’ü hep
birlikte ele alalım.
Yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Ömer Faruk Gergerlioğlu. 
Buyurun.
(HDP sıralarından alkışlar)
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; Trump planı Birleşmiş Milletler kararlarını ayaklar altına
alıyor; Kudüs’ü İsrail’e teslim ediyor ve maalesef, Filistin Devleti’nin
kuruluşunu zorlaştırıyor ve en önemlisi, Filistinli mülteciler meselesini
çözümsüzlüğe itiyor. 
Değerli
arkadaşlar, siyonist ve ırkçı İsrail siyonist bir tarih teziyle hareket ediyor
ve Kudüs’te Hristiyan ve Müslümanları dışlayarak, Mescid-i Aksa’nın altını
kazarak yeni bir siyonist tarih oluşturmaya çalışıyor. Biz buna şiddetle
karşıyız, insanlık da karşı olmalı.
Kudüslü
Filistinliler statüsü vardır ama İsrail, bunu elinden geldiği kadar azaltmaya
çalışmakta, Kudüs’te olmak kolay değil, Kudüslü Filistinliler statüsünü her gün
daha da kısmaya çalışmakta, çeşitli gerekçelerle Kudüslüleri
cezalandırmaktadır. Filistinliler çeşitli yollarla Kudüs’ten
uzaklaştırılmaktadır.
Buna
karşı “one minute” diyen, meydanlarda kükreyen iktidar ne yapıyor, Sayın
Erdoğan ne yapıyor bir de buna bakalım. Şiddetle eleştiren iktidarın ticaret
hacmiyle ilgili Ticaret Bakanlığının belgesini sunuyorum: Bakın, 2009’da Gazze
katliamı oldu, “one minute” feryatları göklere çıktı ama bakın, 2 milyar 600
milyon dolarlık İsrail-Türkiye hacmi şu anda, 2019’da 6 milyar dolara çıkmış
durumda. Ticari anlaşmalar güya iptal edilecekti; 2,6’dan 6 milyar dolara
çıkmış. Daha başka ne oluyor? Vize, İsraillilere vize uygulanmazken
Filistinlilere vize uygulanıyor. 
İktidarın
Trump planıyla ilgili ciddi herhangi bir diplomatik adımını görmedik, lafta
birtakım sözler var, ciddi bir şey yok. Bunu biz evveliyatından da biliyoruz.
2009’da Gazze katliamı olduğu zaman bununla ilgili -daha önceki konuşmamda da
söylemiştim- bir suç duyurusu yapmıştık ve bu iktidarın Adalet Bakanlığı
-siyonist İsrail’e gereken dersi verecek, bu suç duyurusu evrensel ceza
ilkesine göreydi- katliam yapan siyonist İsrail yetkililerinin yargılanmasını
engelledi. Kim engelledi? AK PARTİ iktidarı engelledi. Bununla kalmadı, bakın,
ardından, bundan cesaret alan İsrailliler, Mavi Marmara’da 10 vatandaşımızı
katletti. Daha sonra mesele bir anlaşmayla bitirildi. Neydi o anlaşma? İşte, bakın,
anlaşma burada, 20 milyon dolara Türkiye Cumhuriyeti’nin egemenlik yetkisi
ayaklar altına alındı, yargı baypas edildi. 20 milyon dolardan tek bir kuruş
daha fazla isteyemezsiniz diyor bu anlaşma. Bakın, resmî anlaşmayı
gösteriyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
ÖMER
FARUK GERGERLİOĞLU (Devamla) – İşte ben soruyorum: Trump planına kim karşı
çıkabilecek? Gazze katliamında meydanlarda kükreyen Sayın Erdoğan mı ve daha
sonra Gazze katliamıyla ilgili gereken işi yapmayanlar mı? Mavi Marmara’yı 20
milyon dolara satanlar mı? Ardından “Gazze ablukasıyla ilgili adımlar atılacak.”
denilmişti, şu anda abluka daha da artırılmış durumda. 2005’te Erdoğan Yahudi
Cesaret Ödülü’nü almıştı; tüm bu yaşananlara, Gazze’ye, Mavi Marmara’ya rağmen
Yahudi Cesaret Ödülü’nü iade etmeyen bir Erdoğan var. Bütün bunlardan sonra
tabii ki Trump tüm Amerikan şımarıklığıyla bu planı getirir ve dayatır. Hamasi
laflarla işler olmuyor beyler. Yapmanız gereken İsrail’e karşı ciddi bir duruş
sergilemektir ve bunu da yapmadınız, kaybettiniz, bundan sonra söyleyeceğiniz
tüm sözler boş sözlerdir. 
Teşekkür
ediyorum Sayın Başkan.
BAŞKAN
– Adalet ve Kalkınma Partisi Grubu adına Sayın Hasan Turan. (AK PARTİ
sıralarından alkışlar) 
AK
PARTİ GRUBU ADINA HASAN TURAN (İstanbul) – Sayın Başkan, değerli
milletvekilleri; sözlerime başlarken hepinizi saygıyla selamlıyorum.
Değerli
arkadaşlarım, İslam coğrafyasının ortasına saplanmış İsrail sorunu artık yeni
bir hâl almış, Sayın Cumhurbaşkanımızın defalarca dile getirdiği gibi
Filistin’i haritadan silme, Kudüs’ün mahremiyetini ve özel statüsünü ortadan
kaldırma girişimlerine dönüşmüştür. Türkiye, Filistin konusunda devleti ile
milletiyle bir bütün olarak hareket etmektedir. Sayın Cumhurbaşkanımızın
liderliğinde Hükûmetimiz, Türkiye Büyük Millet Meclisi Başkanımız, başta
Dışişleri Bakanımız, TİKA gibi kurumlarımız, sivil toplum örgütlerimiz, Türkiye
Büyük Millet Meclisinde temsil edilen siyasi partilerimiz, Meclis dışındaki
siyasi partilerimiz topyekûn Filistin halkına her zaman destek vermektedirler.
Nitekim Türkiye Büyük Millet Meclisi Başkanımızca yapılan görevlendirmeyle,
Malezya’da düzenlenen ve Türkiye-Filistin Parlamentolar Arası Dostluk Grubu
olarak AK PARTİ, MHP, CHP ve İYİ PARTİ’li milletvekili arkadaşlarımızla beraber
7 kişilik bir heyetle katıldığımız Kudüs Konferansı’ndan bu sabah döndük. 70
ülkeden 500’ün üzerinde parlamenterin katıldığı toplantıda Türkiye’nin Filistin
konusundaki duruşunu ve kararlılığını bir kez daha anlattık. Sayın
Cumhurbaşkanımızın ve Türkiye Büyük Millet Meclisi Başkanımızın mesajlarını
okuduk. Sayın Cumhurbaşkanımızın “Dünyanın gündemine sözde ‘yüzyılın planı’
adıyla giren ve Kudüs’ü İsrail’in başkenti ilan eden plan, bölgede barış ve
huzuru tehdit eden bir hayalden başka bir şey değildir. Bu hayalin
gerçekleşmesine izin vermeyeceğiz. Filistin topraklarını ilhak anlamına gelen,
Filistin’i tümüyle yok eden ve Kudüs’ü tamamen gasbeden bu planı tanımıyoruz.
İsrail işgalini Amerikan yönetimi himayesinde meşrulaştırma anlamına gelen bu
girişimi asla kabul etmiyoruz. Unutulmamalıdır ki Kudüs sadece Filistin’deki
Müslümanların davası değildir, Kudüs İslam âleminin onuru ve ortak davasıdır.”
ifadeleri milletimizin ve ülkemizin duruşunu net bir şekilde ortaya koymuş ve
delegasyon tarafından da büyük teveccüh görmüştür. Türkiye olarak, her zaman,
haklı Filistin davasının ve Filistinli kardeşlerimizin her anlamda yanında
olduk, olmaya da devam edeceğiz. Muhalefet partilerimizin bu konuda getireceği
her türlü öneri ve teklife de açığız. 
ENGİN
ALTAY (İstanbul) – Tamam, önerdik.
HASAN
TURAN (Devamla) – Ancak konunun gerek Cumhurbaşkanımızca gerek Dışişleri
Bakanımızca ve gerekse Gazi Meclisimizce önemle üzerinde durulduğuna hepimiz de
şahidiz. CHP’nin genel görüşme talebinde de belirttiği gibi, 28 Ocak 2020’de
ABD Başkanınca, Filistin tarafının olmadığı, tek taraflı olarak açıklanan... 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Turan.
HASAN
TURAN (Devamla) – ...ve adına “yüzyılın anlaşması” denilen, aslında yüzyılın
palavrası olan sözde barış planına karşı Türkiye Büyük Millet Meclisindeki
bütün siyasi partilerin altında imzası olan ortak bildiriyi hep birlikte kabul
ettik ve onayladık. Milletimizin hissiyatına ve duygularına tercüman olan bu
bildiriye imza atan bütün partilerimize bu vesileyle Filistin Dostluk Grubu
Başkanı olarak huzurlarınızda teşekkür ediyorum. 
Değerli
arkadaşlarım, Filistin konusunda başından beri bütün hükûmetlerimiz,
bakanlarımız ve Türkiye Büyük Millet Meclisi Başkanlığımız gerekli tepkiyi
ortaya koymakta, uluslararası platformlarda İsrail’in pervasızlıklarını,
zulümlerini haykırmakta, Filistin davasının haklı savunuculuğu yapmaktadır.
Sayın Cumhurbaşkanımızın da dediği gibi, Kudüs kırmızı çizgimizdir. Filistin
konusunun topyekûn milletimizce ve bütün kurumlarımızca itinayla takip
edildiği, gerekli iş ve işlemlerin gerek diplomatik gerekse siyasi anlamda hep
beraber yerine getirilmekte olduğu kanaatindeyiz. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Turan. 
HASAN
TURAN (Devamla) – Kudüs ve Filistin konusunda duyarlılığı ortaya koyan
muhalefet partilerimize de teşekkür ediyoruz. Mescid-i Aksa’nın ve Kudüs’ün
şanlı direnişçilerini bu vesileyle selamlıyor, başkenti Kudüs olan… 
ENGİN
ALTAY (İstanbul) – Sayın Başkan, Kudüs’ü konuşurken mikrofon kapanmaz Allah
aşkına ya! Burası Türkiye ya! Kudüs konuşurken mikrofon kapatıyorsunuz ya! Ne
ayıp şey ya!
HASAN
TURAN (Devamla) – …özgür, bağımsız ve bütünleşik bir Filistin Devleti kurulana
kadar bu haklı davanın yanında olacağımızı en güçlü şekilde bir kez daha ifade
ediyorum. 
Bu
vesileyle hepinizi saygıyla selamlıyorum. (AK PARTİ sıralarından alkışlar) 
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Kabul edilmemiştir. (CHP sıralarından “Aa!” sesleri)
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, İstanbul Milletvekili Mustafa Demir ile 70 Milletvekilinin
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (x)
BAŞKAN
– Komisyon? Yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen 161
sıra sayılı Kanun Teklifi’nin ikinci bölümü üzerindeki görüşmeler tamamlanmıştı
ve bölümde yer alan maddelerin önerge işleminde kalınmıştı. 
19’uncu
madde üzerinde 4 önerge vardır. 
İlk
okutacağım 3 önerge aynı mahiyettedir. Bu önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 19’uncu maddesinin kanun teklifi
metninden çıkarılmasını arz ve teklif ederiz.
 Mahmut
Toğrul Ali Kenanoğlu  Hüseyin Kaçmaz 
 Gaziantep
 İstanbul  Şırnak
 Muazzez
Orhan  Oya Ersoy  Mahmut Celadet Gaydalı
 Van
 İstanbul Bitlis

Aynı
mahiyetteki diğer önergenin imza sahipleri:
 Ulaş
Karasu  Ednan Arslan  İlhami Özcan Aygun
 Sivas
 İzmir Tekirdağ
 Kani
Beko Vecdi Gündoğdu  Gökan Zeybek 
 İzmir
 Kırklareli  İstanbul
 Mehmet
Göker
 Burdur

Yine
aynı mahiyetteki diğer önergenin imza sahipleri:
 Dursun
Müsavat Dervişoğlu Mehmet Metanet Çulhaoğlu Aydın Adnan Sezgin 
 İzmir Adana Aydın
 Orhan
Çakırlar  Hüseyin Örs 
 Edirne Trabzon

BAŞKAN
– Komisyon aynı mahiyetteki önergelere katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Aynı mahiyetteki önergeler üzerinde ilk söz Sayın Mahmut Celadet Gaydalı’nın.

Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Sayın Başkan, değerli milletvekilleri; hepinizi
saygıyla selamlıyorum. 
Bugün
sabah saatlerinde Bitlis’in Tatvan ilçesinde partimize yönelik bir siyasi
operasyon yapıldı ve HDP İl Eş Başkanımız dâhil 3 arkadaşımız gözaltına alındı.
Siyaset üretemeyen yönetim, baskı mekanizmalarıyla muhalefeti susturmaya
çalışıyor. Daha Elâzığ depreminin yaraları sarılmadan ikinci bir vaka meydana
geldi ve Van Bahçesaray ilçesinde art arda iki çığ meydana geldi, 40’ın
üzerinde canımızı kaybettik. Ölenlere rahmet, yakınlarına başsağlığı diliyorum,
yaralılara da acil şifalar temenni ediyorum. 
Maalesef,
acılardan ders çıkarılmıyor. Elâzığ depremi sonucu ağır hasarlı binalar gerekli
tespitler yapılmaksınız alelacele yıkılıyor. Bunun adı delil karartmaktır. 41
insanın canından olduğu, 1.600 insanın yaralandığı ve 11.319 binanın hasar
gördüğü bir depremde dahi savcılık makamları kamusal sorumluları ortaya
çıkarmak için soruşturma başlatmış değil. İşte bu sorumsuz yönetim anlayışı,
ölümlere davetiye çıkartmakta, ölenler için sadece başsağlığı dileyip ölüme
sebep olan sorunlarla yüzleşmeyen anlayıştır. Denetimsizlik bir yönetim
anlayışı hâline geldi ve sadece ölümlere değil, emek hırsızlığına da yol
açmaktadır. 
Bilindiği
üzere, geçen hafta, Konutla Dolandırılanlar Hak Sahipleri Platformu, Meclisi
ziyaret ederek bütün gruplarla görüştü. 100 binin üzerinde konut mağduru insan
var. Bunları dolandıranlar, denetlenmeyen müteahhitler toplum içinde
varlıklarını rahat bir şekilde sürdürebiliyorlar. Denetim mekanizmalarının
gelişmediği sistemlerde mağduriyet her yerdedir. Konut mağdurlarının hakları
korunmalı ve devlet üzerine düşeni yaparak mağduriyetleri gidermek için her
türlü sorumluluğu üstlenmelidir. 
Değerli
milletvekilleri, 19’uncu maddede “millet bahçesi” ibaresi yeniden geçmekte.
“Millet bahçesi” ibaresi kanunda bulunmasına rağmen “millet bahçesi”nin tanımı
yönetmelikte yer alıyor. Bu, usul açısından doğru değildir. Eğer kanunda bir
kavram kullanılıyorsa tanımının da kanunda yapılması gerekmektedir. Millet
bahçesiyle yeni alanlar yapıldığı zannediliyor fakat rekreasyonel, sportif ve
kültürel anlamda kentlerin gündelik hayatlarında önemli yer tutan benzer
işlevlere sahip alanların isimleri değiştiriliyor. (Uğultular) 
BAŞKAN
– Arkadaşlar, biraz sessiz lütfen. Lütfen biraz sessiz…
Buyurun.
MAHMUT
CELADET GAYDALI (Devamla) – Yine 19’uncu maddeyle, Van Gölü kenarına yapılan
kaçak saraya rıhtım yapılmasının altyapısı hazırlanıyor. 
Kısaca
size bu saray hikâyesini de anlatayım: Ahlat Belediye Başkanının yaranma ve şov
yapma çalışmasının bir ürünü olarak ortaya çıkmıştır. Malazgirt kutlamalarından
sonra Cumhurbaşkanı program gereği Ahlat’a uğruyor. Belediye Başkanı ve
encümenleri belediyeye ait bir arsanın Cumhurbaşkanının şahsına hibe edilmesi
kararını alıyorlar. Hatta Başkan “Biz jest yapmış oluruz, zaten Cumhurbaşkanı
bunu kabul etmez.” der. Cumhurbaşkanı da gerçekten şahsı adına bu araziyi kabul
etmiyor ama makama hediye olarak kabul ediyor. Emin olun, Belediye Başkanı bile
bu sonucu tahmin etmemişti. İşte, bu yaranma faaliyeti sonucu Ahlat’ta bir
saray macerası da başlıyor. Aynı zamanda, Ahlat’ın Yeniköprü köyü merası ve
mevcut Çarho Piknik Alanı Okçuluk Vakfına devrediliyor; Ahlat, halkın değil,
kurum ve kuruluşların alanına çevriliyor. 
Bir
orman katliamından da bahsetmek istiyorum. Bitlis’in Yukarıölek bölgesinde
ağaçlar iş makineleriyle kökten sökülüyor ve köylü kesilen ağaçları almasın
diye de toprağa gömülüyor. Valilikten de “Ormana yangın yolu yapılıyor.”
iddiaları var. Ormanlarımızı yaktınız olmadı, kestiniz olmadı, şimdi de
kökünden söküp toprağa gömüyorsunuz. 
Bitlis’in
Norşin ilçesinde de benzer bir ağaç katliamı yaşanmış, Tarım ve Orman Bakanı
tarafından -konuyla ilgili önergeme gelen cevapta- güvenlik güçleri tarafından
böyle bir durumun olmadığı, meşe ağaç türü, biyolojisi gereği sürgün veren ağaç
türü olup bölgede gençleştirme yapıldığı iletilmişti. Eğer ağaçtan anlıyorsa
buradan Bakana soruyorum “En kalın insan bileği kalınlığında olan meşe ağacı
kaç yıllıktır?” diye. 
Bunu
bir hikâyeyle anlatayım: Adamın biri gümrükten geçerken memurlar bavulda ne
olduğunu sorar. Adam “Civciv yemi.” der. Gümrük memuru da açmasını ister.
(Uğultular)
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
MAHMUT
TANAL (İstanbul) – Sayın Başkan, gürültüden dinleyemiyoruz, sesi gelmiyor bize.
ENGİN
ALTAY (İstanbul) – Hatibin sesini duyamıyoruz. 
BAŞKAN
– Sayın Tanal, 4 sefer uyardım, ne yapabilirim? Karşımda da milletvekilleri var
yani Sayın Tanal.
MAHMUT
TANAL (İstanbul) – Sükûneti siz sağlayacaksınız; Komisyon bile dinlemiyor,
bakın orada Komisyon bile dinlemiyor. 
BAŞKAN
– Sürekli olarak sorumluluğunuzu size hatırlatamam ki burada.
MAHMUT
TANAL (İstanbul) – Başaramıyorsanız istifa edin, burada 600 milletvekili var.
MAHMUT
CELADET GAYDALI (Devamla) – Bavul lebalep saatle doludur. Memur “Bu nasıl
civciv yemi?” deyince adam da “Vallahi civcivlerin önüne yem diye atıyorum,
yiyip yememeleri onların sorunu.” diyor. 
İşte,
bakanların, iktidarı destekleyen partilerin ve yetkili bürokratların genel
olarak açıklamaları da bu hikâyeyi andırıyor. Bence böyle bir yemi yese yese
deve kuşu civcivleri yer. 
Uyguladığınız
deve kuşu politikalarından vazgeçip gerçekleri görmenizi diliyorum ve hepinizi
saygıyla selamlıyorum. (HDP sıralarından alkışlar)
MEHMET
DOĞAN KUBAT (İstanbul) – Tokmak…
BAŞKAN
– Sayın Kubat, tokmağı göreve çağırıyorsunuz ama olmuyor tabii biliyorsunuz.
Aynı
mahiyetteki önergeler üzerinde ikinci söz talebi Sayın Mehmet Göker’in. 
Buyurun
Sayın Göker. (CHP sıralarından “Bravo” sesleri, alkışlar)
Arkadaşlar,
tezahürata gerek yok, alkış yeter.
Buyurun.
MEHMET
GÖKER (Burdur) – Sayın Başkan, değerli milletvekilleri; az önce burada bir
tartışma oldu; tartışmanın kapsamı da on yedi veya on sekiz yıllık AK PARTİ’nin
Türkiye’yi nereye kadar taşıdığı boyutundaydı. 
Evet,
bugünkü grup toplantınızı televizyondan izledim. Sayın Genel Başkanınız çıktı
“FETÖ” dedi, “Kılıçdaroğlu” dedi “CHP milletvekilleri” dedi “savaş” dedi ama
arkadan bir ses duyuldu; oradan bir baba çıktı, dedi ki: “İşsizim. Çocuklarım
aç, aç!” (CHP sıralarından alkışlar) ve işte rüya orada bitti. Türkiye’nin
gerçeği; insanlarımız aç! 
Elâzığ’da
bir deprem yaşadık ve depremde 41 vatandaşımız hayatını kaybetti;
vatandaşlarımıza Allah’tan rahmet diliyorum. Bu yaranın sarılmasında devlet ve
millet birlikte, el ele hareket etti; çok güzel bildiriler, çok güzel demeçler
verildi ama Sayın İçişleri Bakanı çıktı, neredeyse bütün küçük kurumları saydı,
sadece Cumhuriyet Halk Partili belediyeleri es geçti. Bunu da Türk milletinin takdirine
bırakıyorum. 
Evet,
deprem, Türkiye’nin acı gerçeği. Fay hattının üstüne geldiğimizde; Burdur
Devlet Hastanesinin de bu depremden nasibini alabileceği deprem adamlarının,
bilim insanlarının söylediği ortak görüş. Burada dört yıldır söylüyorum, Burdur
Devlet Hastanesine ilk güçlendirmede 2 milyon 360 bin liralık bir güçlendirme
yapıldı ve bu güçlendirmenin yetersizliği Süleyman Demirel Üniversitesi
tarafından belgelendi, bunun üzerine Kırıkkale Üniversite de bir değerlendirme
yaptı yeniden güçlendirme için ve bu güçlendirmenin 8 milyon lirayı geçeceğini
ifade edince nihayet aklımıza geldi “Yeni bir hastane yapalım.” dedik. Hastane
yapıyorduk; ihalesiydi, tabelasını çaktıydık derken ihale iptal oldu, 2’nci kez
bir ihaleye gidildi, henüz kazanan firma açıklanmadı ama Burdur Devlet
Hastanesi depremle yüz yüze yaşamaya mahkûm edildi. Bölgenin tek hastanesi
olması hasebiyle orada çalışanlar, poliklinikte hizmet almaya çalışan hastalar,
yatan hastalar ve refakatçileri olası bir depremde ciddi anlamda risk altında. 
Peki,
biz burada neyi görüşüyoruz? Anayasa Mahkemesinin durdurma kararı vermesine
rağmen sadece eksik olarak çatısı kalmış, Ahlat’taki yazlık sarayın
meşrulaştırılmasını. 
Neyi
konuşuyoruz 19’uncu maddede? Salda Gölü’ne yapılacak olan millet bahçesi
projesini. Arkadaşlar, değerli iktidar vekilleri; size şunu söylüyoruz:
Burdur’a bir millet bahçesi değil, olası bir depremde insanların canlarını
kurtarabilecekleri, müdahale edebilecekleri sağlam, depreme dayanaklı bir
devlet hastanesi lazım. Evet, getirdiğiniz madde –az önce benden önceki
konuşmacılar da söyledi- yasayla düzenlenmesi gereken bir maddeyi yönetmeliğin
keyfîliğine bırakıyor ve açıkça yasayı ihlal ediyorsunuz, Anayasa’nın 43’üncü
maddesine aykırı bir işlemde bulunuyorsunuz. 
Bir
diğeri, Salda’nın Kayadibi Mahallesi’nde 315 imza toplanıp köy olması yönünde
bir karar ortaya atıldı. Biz bu imzaları doğrulatamadık. Ama daha sonrasında
gidilen referandumda mahalle halkı, köy halkı, ezici bir çoğunlukla “Ben
mahalle kalmak istiyorum.” kararını verdi. Peki, siz ne yaptınız? Salda
Gölü’nün etrafındaki 2/3’lük alanı egemenliğinde bulunduran, maiyetinde,
yönetiminde bulunduran CHP’li bir belediyeyi sistem dışına bırakabilmek adına
il genel meclisinde bunu oyladınız. Hani hep söylüyorsunuz ya “Millet iradesine
karşı siyaset olmaz.” diye. Evet, içinden çıktığınız millete karşı siyaset
yaptınız, il genel meclisi üyeleriniz mahallenin köye dönüşmesini kabul etti,
Sayın Vali de bunu onayladı. Buradan Sayın Bakana bir ricada bulunuyoruz.
Lütfen, millî iradeye kulak verin ve Salda’nın hâkimiyetini elinde tutan
Kayadibi halkının, bu hâkimiyetinin elinde kalmasını sağlayacak yasaya, mahalle
olarak kalmasına evet deyin. 
Tekrar
söylüyoruz: Salda Gölü ekosistem içerisinde kendi kendini temizleyemeyen bir
göl. Buranın doğal kalabilmesi adına insani faaliyetlerden uzak durmasını… 
Kıyı
kenar çizgisinde Sayın Bakan yanıltılıyor “400-500 metre” diyor, bunun gerçek
dışı olduğunu, ilk 50 metreden sonra yapılaşmanın başladığını kendisine tekrar
hatırlatıyorum ve lütfen, Salda’ya dokunmayın diyorum. (CHP sıralarından
alkışlar) 
BAŞKAN
– Sayın Göker, teşekkür ediyorum. (CHP
sıralarından alkışlar) 
ENGİN
ALTAY (İstanbul) – Sayın Başkan...
BAŞKAN
- Sayın Altay, buyurun lütfen. 
ENGİN
ALTAY (İstanbul) – Aynı mahiyetteki önergelerin oylaması esnasında karar yeter
sayısı aranmasını talep ediyoruz efendim. 
BAŞKAN
– Tamam da bir konuşmacı daha var, ondan sonra. 
ENGİN
ALTAY (İstanbul) – 3 oldu, 3. 
BAŞKAN
– Aynı mahiyetteki önergeler üzerinde üçüncü söz, Sayın Hüseyin Örs’ün. Daha
sonra karar yeter sayısı arayacağım.
ENGİN
ALTAY (İstanbul) – İYİ PARTİ 2 defa mı konuşuyor? İYİ PARTİ konuştu ya.
BAŞKAN
– Hayır efendim, Sayın Gaydalı konuştu. 
ENGİN
ALTAY (İstanbul) – Ters köşe olduk ya. 
BAŞKAN
– Olur, arada olur bunlar. 
Buyurun
Sayın Örs. (İYİ PARTİ sıralarından alkışlar) 
HÜSEYİN
ÖRS (Trabzon) – Sayın Başkanım, çok değerli milletvekilleri; görüşülmekte olan
kanun teklifinin 19’uncu maddesi üzerinde İYİ PARTİ Grubu adına söz aldım.
Hepinizi en derin saygılarımla selamlıyorum. 
Konuşmama
başlarken dün vefat eden İYİ PARTİ Kurucular Kurulu Üyemiz ve Yerel Yönetimler
Başkan Yardımcımız, 24’üncü Dönem Osmaniye Milletvekilimiz Hasan Hüseyin
Türkoğlu’nu rahmetle anıyor, ailesine ve camiamıza başsağlığı dileklerimi
iletiyorum, mekânı cennet olsun diyorum. 
Değerli
milletvekilleri, bugün kardeş şehrimiz Kahramanmaraş’ımızın düşman işgalinden
kurtuluşunun yıl dönümü. Kurtuluş Savaşı’na ilham kaynağı olan Maraş’ın
kurtuluşunun 100’üncü yılını kutluyor, kahraman şehitlerimizi ve gazilerimizi
saygı, minnet ve rahmetle anıyorum. Bu vesileyle Trabzon’un kardeş şehri
Kahramanmaraş’a selam ve saygılarımı gönderiyorum. 
Değerli
milletvekilleri, teklifin ilgili maddesinde, 3621 sayılı Kıyı Kanunu’nun 6’ncı
maddesinde değişiklik yapılmaktadır. Kıyı Kanunu’nun 6’ncı maddesinin dördüncü
fıkrasına eklenen bentle, millet bahçelerinin kıyı mevzuatına tabi alanlarda
yer alabilmesi için kıyılarda yer alabilecek açık yeşil alanlar içerisine dâhil
edilmesi amaçlanmaktadır.
Baktığımızda,
bu maddede temel olarak bir normlar hiyerarşisi sorunu vardır. Millet
bahçesinin ne olduğu yüzeysel olarak yönetmeliklerle düzenlenmiştir. Bu kanunun
yüzeysel bir yönetmeliğe atıfla Anayasa’nın 43’üncü maddesindeki “kıyıların
kamu yararına kullanımı” ilkesine aykırı bir düzenleme yapması doğru bir
düzenleme şekli değildir. Bunun yanı sıra, millet bahçesi içerisinde yapılacak
yapıların neler olduğu ve kıyıya ne uzaklıkta yapılabileceği de muğlaktır. İlgili yönetmelikte millet bahçelerinin yer
seçimi, alan büyüklüğü, fonksiyonları ve tasarımı gibi hususların Bakanlıkça
hazırlanarak yürürlüğe konacak olan millet bahçeleri rehberine göre
belirleneceği vurgulanırken hâlihazırda böyle bir rehberin olmadığı gerçeğini
de görmezden gelemeyiz.
Değerli
milletvekilleri, seçim çevrem Trabzon’da yaşanan kıyı sorunlarını ve özellikle
deniz dolgusu nedeniyle yaşanan çevre kirliliğini ve doğanın ekolojik
dengesinin bozulmasını zaman zaman bu kürsüde dile getirmiştim. Şu acı gerçeği
ifade etmek zorundayım ki Trabzon’un 85 kilometrelik doğal kumsal olan sahil
şeridinin yüzde 86’sı yapılan dolgular nedeniyle yok olmuştur. Dolgunun hâlen
de sürdürüldüğü şehrimizde, az sayıda kumsalımız da kaybolma tehlikesiyle karşı
karşıyadır. İşte, bu noktada, bundan birkaç gün önce Akçaabat ilçemizde,
Trabzon’un Akçaabat ilçesinde bir toplantı gerçekleşti. Trabzon’un ortak
sorunlarını konuşmak amacıyla Akçaabat, Ortahisar ve Trabzon Kent Konseyleri
bir araya geldi. Akçaabat sahilinde deniz doldurularak yapılması planlanan
yolla ilgili belirsizliğin ortadan kaldırılmasını talep ettiler. Deniz
doldurularak yapılacak yola karşı olduklarını beyan ederek kalıcı çözümün güney
çevre yolu olduğunu vurguladılar. Bu 3 konseyimizin almış olduğu karar
Trabzon’da geniş yankı buldu. Trabzon’da yayınlanan yerel gazetelerimizden
Ekspres gazetemiz “Trabzon kent konseyleri tek ses oldu, güney çevre yolu
olmazsa olmazımızdır.” başlığıyla çıktı, Taka gazetemiz “Trabzon’da üç konsey
ortak çağrıda bulundu, çevre yolu açılmalıdır.” başlığıyla çıktı, Sonnokta
gazetemiz “Üç konseyden tek karar çıktı ‘güney çevre yolu’ dediler.” başlığıyla
çıktı; yine, Karadeniz gazetemizde “Trabzon için olmazsa olmaz güney çevre
yolu” denmiş, Akçaabat’taki yerel gazetemiz Yeni Haber gazetesinde “Çevre yolu
şart.” denmiş ve son olarak da Günebakış gazetemiz “Trabzon, Ortahisar,
Akçaabat Kent Konseyleri ortak karar aldı, güney çevre yolu acilen” başlığıyla
çıkmış. Ben de bu 3 kent konseyindeki arkadaşlarımızın almış oldukları kararı
yüce Meclisin kürsüsünden sizlere arz ediyorum çünkü güney çevre yolu, Trabzon
için sadece bir ulaşım ve trafik çözümüne katkıda bulunacak bir proje değil,
aynı zamanda Trabzon’a yeni bir Trabzon katacak bir şehirleşme projesidir. 
Hükûmette
Trabzonlu 4 bakanımızın olduğu bir dönemde bu güney çevre yolu yapılmayacak da
ne zaman yapılacaktır diye soruyor, hepinizi en derin saygılarımla
selamlıyorum. (İYİ PARTİ ve CHP sıralarından alkışlar)
BAŞKAN
– Aynı mahiyetteki önergeleri oylarınıza sunup karar yeter sayısı arayacağım.
Kabul
edenler… Etmeyenler… 
Kâtip
Üyeler arasında anlaşmazlık vardır, oylamayı elektronik cihazla yapacağım. 
İki
dakika süre veriyor ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, aynı mahiyetteki önergeler reddedilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 19’uncu maddesinde yer alan “gibi”
ibaresinin “ve benzeri” şeklinde değiştirilmesini arz ve teklif ederiz.
 Sefer
Aycan  Ahmet Özyürek  Baki Şimşek
 Kahramanmaraş
 Sivas  Mersin
 Olcay
Kılavuz  Esin Kara  Lütfi Kaşıkçı
 Mersin
 Konya  Hatay
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge üzerinde Sayın Lütfi Kaşıkçı’nın söz talebi var.
Buyurun
Sayın Kaşıkçı. (MHP sıralarından alkışlar) 
LÜTFİ
KAŞIKÇI (Hatay) – Sayın Başkan, değerli milletvekilleri; görüşülmekte olan
kanun teklifinin 19’uncu maddesinde vermiş olduğumuz önerge üzerine Milliyetçi
Hareket Partisi Grubu adına söz almış bulunuyorum. Genel Kurulu saygıyla
selamlıyorum.
Değerli
milletvekilleri, İdlib’de bölge halkının güvenliğini sağlamak ve yaşanan
insanlık dramını engellemek için görev yapan askerlerimize düzenlenen saldırıda
şehit olan askerlerimize Cenab-ı Allah’tan rahmet, aileleri başta olmak üzere
aziz milletimize bir kez daha başsağlığı, yaralı askerlerimize acil şifalar
diliyorum.
Değerli
milletvekilleri, öncelikle, hastalıklı bir kafa yapısı ve yerli olmadığını
düşündüğümüz bir bakış açısıyla İdlib’de yaşananları yorumlayanları gördükçe
üzüldüğümüzü ifade etmek istiyorum. Bu sakat bakış açısı hem “İdlib’den
ülkemize hiç kimse gelmesin.” diyor hem de “Türk askerinin İdlib’de ne işi
var?” diyor. Bu düşünce sahiplerinin amacı
bizce bellidir. Bunların niyeti, Türkiye’nin haklı mücadelesini lekelemek,
ayrıca kamuoyunda kafa karışıklığı oluşturmaktır. Ancak ne yaparsanız yapın ne
söylerseniz söyleyin Türk ordusunun yeni Kızılelma’sı, İdlib’de huzuru
sağlamak, Türkiye’ye yönelik göç tehdidini engellemektir ve bunu, Allah’ın
izniyle, Rusya’ya, İran’a ve Suriye’ye, kısaca Türkiye’yi köşeye sıkıştırmak
isteyen herkese rağmen başaracağız. 
Sayın
Başkan, değerli milletvekilleri; Kuzey Kıbrıs Türk Cumhuriyeti Cumhurbaşkanı
Mustafa Akıncı’nın bir İngiliz gazetesine yaptığı esef verici açıklamalar,
sorunlu zihniyetini ve skandal tutumunu bir kez daha gözler önüne sermiştir.
Kuzey Kıbrıs Türk Cumhuriyeti’nin Türkiye’ye bağlanma ihtimalini “korkunç”
olarak nitelendiren ve Millî Mücadele kahramanı Tayfur Sökmen Bey’i de hedef
alarak “İkinci bir Tayfur Sökmen olmayacağım.” diye talihsiz bir açıklama yapan
Akıncı’nın Hatay’ı ve Hataylıları derinden yaralayan bu sözlerini Hatay’ın
evlatları olarak asla kabul etmiyoruz. Bu sözler her şeyden önce büyük kahraman
Rauf Denktaş’ın kemiklerini sızlatmış ve ruhunu incitmiştir. Cumhurbaşkanlığı
makamında oturan bu insanın sözleri başta Hataylılar olmak üzere aziz
milletimizi derinden üzmüş ve yaralamıştır. Tayfur Sökmen millî bir
kahramandır. Tayfur Sökmen’in adı tarihe ve aziz milletimizin kalbine
yazılmıştır. Onun mücadelesi, Mustafa Kemal Atatürk’ün ve milletimizin
mücadelesidir. Tayfur Sökmen Hatay’dır; Hatay Tayfur Sökmen’dir. 
Değerli
milletvekilleri, Akıncı’nın sözleri tarih huzurunda doğru olmamıştır. Hatay’ın
ana vatana katılışını korkunç olarak nitelendirmesi tam bir skandaldır.
Dedelerimiz, Tayfur Sökmen Bey liderliğinde Fransız işgalcilerine karşı
kurtuluş mücadelesi vererek şehrimizi esaretten kurtarmıştır. Daha sonra
bağımsız bir devlet kurup kendi Meclisini ve Cumhurbaşkanını seçmiştir. Kurulan
Hatay Meclisi de Türkiye Cumhuriyeti devletine bağlanma kararı almıştır. Bizler
Hataylılar olarak Türkiye Cumhuriyeti devletinin bir parçası olmaktan gurur ve
şeref duyuyoruz. Asıl korkunç olan, Sayın Akıncı’nın ifadesinin tersine, Hatay’ın
ana vatana kavuşmayıp sömürge bir devlet olup emperyalist devletler tarafından yutulmasıydı; çok şükür, buna izin
verilmedi. Bir evladın annesine kavuşması gibi, Hatay, ait olduğu Türkiye
Cumhuriyeti devletine kavuştu. Akıncı’yı talihsiz sözlerinden dolayı büyük Türk
milleti ve Hatay halkından özür dilemeye davet ediyoruz. Tayfur Sökmen,
Hataylıların sevgisine ve Mustafa Kemal Atatürk’ün iltifatlarına mazhariyet
olmuş bir Kuvayımilliye kahramanıdır. Tayfur Sökmen’e hakaret, Mustafa Kemal
Atatürk’e ve Millî Kurtuluş Mücadelemize, dolayısıyla milletimize hakaretle eş
değerdir. Tayfur Sökmen’e hakaret, Kıbrıs Türkünü yok olmaktan kurtaran Rauf
Denktaş’a hakarettir.
Değerli
milletvekilleri, Kıbrıs Türklüğünün hak ve çıkarları, varlık ve bağımsızlık
değerleri uğruna hayatları pahasına mücadele eden, başta Cumhurbaşkanımız Sayın
Rauf Denktaş olmak üzere, bütün şehitlerimize ve ebediyete irtihal edenlere
Allah’tan rahmet diliyoruz. Akıncı’nın bu sözlerinin Kıbrıs Türklerine,
şehitlerimize, Türkiye’ye ve aziz milletimizin tarih boyunca yapmış olduğu
fedakâr mücadeleye saygısızlık olduğunu belirtmek istiyoruz. 
Hatay
nasıl Gazi Mustafa Kemal Atatürk’ün şahsi meselesiyse ve onu hiçbir emperyal
güce ezdirmedi ve teslim etmediyse, Kıbrıs Türklüğü ve Kıbrıs davası da Türk
milletinin şahsi meselesidir. Aziz milletimiz onu hiçbir emperyal güce teslim
etmeyecektir. Akıncı’ya inat, Kıbrıs Türk’tür ve sonsuza dek Türk kalacaktır.
Gazi
Meclisimizi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
19’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
20’nci
madde üzerinde 4 adet önerge vardır. 3 önerge aynı mahiyettedir, bu önergeleri
okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 20’nci maddesinin kanun teklifi
metninden çıkarılmasını arz ve teklif ederiz.
 Mahmut
Toğrul Ayşe Acar Başaran Ali Kenanoğlu
 Gaziantep Batman İstanbul
 Oya
Ersoy Muazzez Orhan Hüseyin Kaçmaz
 İstanbul Van Şırnak

Aynı
mahiyetteki diğer önergenin imza sahipleri:
 Ulaş
Karasu Ednan Arslan Vecdi Gündoğdu
 Sivas İzmir Kırklareli
 Orhan
Sümer Gülizar Biçer Karaca Ayhan Barut
 Adana Denizli Adana
 İlhami
Özcan Aygun Haşim Teoman Sancar
 Tekirdağ Denizli

Aynı
mahiyetteki diğer önergenin imza sahipleri:
 Dursun
Müsavat Dervişoğlu Mehmet Metanet Çulhaoğlu İbrahim Halil Oral
 İzmir Adana Ankara
 Hüseyin
Örs Orhan Çakırlar İmam Hüseyin Filiz
 Trabzon Edirne Gaziantep
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Aynı mahiyetteki önergeler üzerinde ilk söz Sayın Ayşe Acar Başaran’ın.
Buyurun.
(HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekili arkadaşlarım;
tekrardan hepinizi selamlıyorum.
Şimdi,
arkadaşlarımız bu kanunla ilgili, geneli üzerinde bizim görüş ve önerilerimizi
sundular. Kanunun tümüne muhalefet ettiğimizi, tümünün karşısında olduğumuzu
ifade etmiştik ama bu maddenin, 20’nci maddenin özel bir anlamı var. Onun için
özel olarak karşısında olduğumuz, özel olarak değinilmesini ve geri çekilmesini
talep ettiğimiz bir madde. Bu madde, biliyorsunuz -az önce milletvekilimiz
Sayın Gaydalı hikâyesini anlattı- Ahlat’ta yapılması planlanan hatta yapımına
başlanan, kaçak olarak devam eden sarayın yapımına devam edilmesi, aslında
hukuk kılıfına büründürülmesi maddesi. 
Şimdi,
biz Türkiye’de bir süredir bunu çok yaşıyoruz. Zaten Cumhurbaşkanlığı hükûmet
sistemi de kaçak bir sistemdi; kendisi ilerliyordu, bir hukuki anayasal kılıfa
büründürüldü. Şimdi bu da böyle; kaçak saray yapıyoruz, hukuki kılıfa
büründürüyoruz; bir sistem öngörülüyor, o yürütülüyor, bir kılıfa
büründürüyoruz. Zaten birileri minareyi çalıyor, Meclise de kılıfını hazırlama
görevi veriyor. Ama arkadaşlar, bu meselede artık mızrak çuvala sığmıyor. Çünkü
biz, bu yapılan saraylara, bu toplumun cebinden çıkan vergilerin, aslında bu
topluma harcanması gereken bütçenin ne kadar büyük bir çoğunluğunun
harcandığının farkındayız. Bu saraylar Cumhurbaşkanlığı sarayları değil,
külliyeler değil; bu saraylar israf sarayları arkadaşlar. Bakın, bunu da biz
söylemiyoruz, Sayıştay söylüyor. Sayıştayın 2018 yılı denetimine göre size şu
anda saraydaki harcamaları söyleyeceğim. Bakın, bu ülkede insanlar belediyenin
önünde “Ben açım.” diyerek kendini yakıyor ve bu, kendini yakan vatandaş
çocuğuna doğum günü hediyesi getirmek için 2 lira, bakın, 2 lira, 2 Türk
lirasını arkadaşından borç alıyor. Ama ülke bu kadar ekonomik kriz
içerisindeyken, insanlar açlıktan kendilerini yakıp toplu bir şekilde intihar
ederken saraylarımıza yapılan harcamanın bir örneğini sayacağım: Bakın, sarayın
personel gideri 181 milyon arkadaşlar. 2 liradan söz ediyorum, 2 lira. 2 lira
için borç alan vatandaş ve personel için 181 milyon harcayan bir saray. Yine,
temsil ve tanıtım gideri 48 milyon lira arkadaşlar, 48 milyon. Anlatabiliyorum
değil mi? 48 milyon ve 2 liradan söz ediyorum, hesabını siz yapın. Mutfak
giderleri -biz mutfaklarda neler olduğunu basından gördük, giden arkadaşlar
daha iyi bilir- 8,3 milyon. Giyecek 10 milyon, temizlik 3,8 milyon lira
arkadaşlar, korkunç bir rakam. Peki, bu ülkede açlık sınırında olanlara şu anda
verdiğiniz maaşları hesaplıyor musunuz? İnsanlar bu ülkede aç ama siz “Bir
saray yetmez, bir tane daha kaçak saray yapalım, biraz da buraya harcayalım.”
diyorsunuz. 
Peki,
biz ne gördük arkadaşlar? Bir felaket yaşadık, iki felaket yaşadık, bakın, hatta
yakın zamanda üç felaket yaşadık. Bir tanesi de Van’daydı, Ahlat’ın karşısında
Bahçesaray’da 41 vatandaşımız yaşamını yitirdi. Elâzığ’da ben gidip kendim
gördüm. Mademki bu kadar bütçemiz var, bu saraya göndereceğimize bu felaketlere
karşı bir hazırlığımız olsun. Yok, Kızılayın içini de boşaltmışsınız.
Vermediğiniz, peşkeş çekmediğiniz yer yok. Kızılay Başkanı deprem olduğu anda
“Ben bu insanlara yardımı nasıl ulaştırırım?” hesabı yapacağına, sosyal medya
üzerinden 10 TL’lik yardım kampanyası başlatıyor. Kızılay bomboş, bütçe boş ama
“Bir saray yetmez, bir saray daha inşa edelim.” 
Peki,
Elâzığ’a Cumhurbaşkanı gitti, ben de oradaydım. Bu arada yardımların nasıl
dağıtıldığını arkadaşlarımız buradan ifade etti. Peki, sadece bir gazete bu
yakıt giderini hesaplamış arkadaşlar, nasıl bir israf düzeni içerisinde
olduğunuzu görün. 19 otomobil, 6 cip, 2 minibüs, 1 yolcu uçağı, 1 helikopter
eşlik ediyor Cumhurbaşkanına; bakın, bir filo eşlik ediyor. Bunun toplam yakıt
gideri 41.350 TL, sadece Ankara’dan Elâzığ’a gidişini söylüyorum. Asgari ücret
ne kadar arkadaşlar? Neredeyse asgari ücretin 17 katından fazlasına
Cumhurbaşkanlığı filosu sadece bir yere gidip gösteri yapacak diye… Gösteri
yapıldı çünkü Elâzığ’da hiçbir şey yapılmadı. İktidarın bütün gücü orada gösteri
yapma, reklam yapma peşindeydi arkadaşlar. Şimdi, madem ki bu kadar ihtiyaç
var…
OYA
ERONAT (Diyarbakır) – Ya doğru söyle, doğru.
AYŞE
ACAR BAŞARAN (Devamla) – Doğruyu yanlışı ben size sormayacağım, oradaki halkla
ben konuştum.
OYA
ERONAT (Diyarbakır) – PKK’lılarla konuştun, kiminle konuşacaksın?
AYŞE
ACAR BAŞARAN (Devamla) – Siz kriz masalarında oluşturduğunuz odalardan bu
ülkeyi yönetiyorsunuz, ben halkla yüz yüze geldim, bambaşka düşünceden
insanlarla konuştum. 
(Mikrofon
otomatik cihaz tarafından kapatıldı)
AYŞE
ACAR BAŞARAN (Devamla) – Başkan, bir dakikada bitiriyorum.
BAŞKAN
– Tamamlayınız sözlerinizi 
AYŞE
ACAR BAŞARAN (Devamla) – Bakın, bu ülke bir felaket yaşıyor. Bu ülke bir
felaket yaşarken, bir tarafta insanlar açlıkla mücadele ederken insanlar
çocuğuna kıyafet almak için, okula göndermek için bile büyük bir çaba sarf
ederken, insanlar -bakın arkadaşımız da söyledi- doğal gaz faturasını ödemek
için kredi çekiyorken, insanlar bütün gün asgari ücretle, bırakın asgari ücreti
300 liraya, 500 liraya günün on altı saati çalışırken biz, yetmezmiş gibi, çok
bolluk içerisindeymiş gibi kaçak saraylar yapmaya devam ediyoruz. Yapmayın
arkadaşlar, bu toplum kendilerine hizmet etmenizi bekliyor, kendinize şatafat
alanları yapmanızı değil. Çıkın saraylarınızdan, kasırlarınızdan,
köşklerinizden çıkın; bu toplumun içerisine çıkın, insanların yaşadığı durumu
görün, vallahi içler acısı. Bakın, patlak verdi verecek, bu gördüklerimiz az.
Onun için, bunu çekin, en azından bu toplumun vicdanında bir yer edinmiş olun.
Teşekkür
ederim. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Hatibin, madde içeriğiyle ilgili olmayan, grubumuza dönük
sataşmalarını reddediyoruz. Defaatle bunları açıklamıştık. 
Teşekkür
ederim.
AYŞE
ACAR BAŞARAN (Batman) – Niye, kaçak saray değil mi?
OYA
ERONAT (Diyarbakır) – Ne zaman konuşmuşlar ki maddeyle ilgili, şimdi konuşacak?
AYŞE
ACAR BAŞARAN (Batman) – Maddeyle ilgili…
BAŞKAN
– Evet, aynı mahiyetteki önergeler üzerinde ikinci söz Sayın Gülizar Biçer
Karaca’nın.
Buyurun.
(CHP sıralarından alkışlar)
GÜLİZAR
BİÇER KARACA (Denizli) – Sayın Başkan, değerli milletvekilleri; Genel Kurulu
saygıyla selamlıyorum.
20’nci
madde yine bir saray maddesi ve Ahlat’ta, Anayasa Mahkemesi kararına rağmen
inşaatı durdurulmayan ve hukuk yok sayılarak inşaatı devam ettirilen Ahlat
sarayı. 
Değerli
milletvekilleri, Ahlat sarayı nasıl gündeme geldi? AK PARTİ’nin Genel Başkanı
26 Ağustos 2018’de Malazgirt Zaferi’nin yıl dönümü kutlamalarında bir talimat
verdi “Buraya 1.071 metrekarelik bir otağ, saray istiyorum.” dedi. AK PARTİ
Grubu bunu emir telakki etti, kanun metnini hemen torba yasayla getirdiler ve
2019 Ocak ayında bu torba yasa bu Meclisten bütün itirazlarımıza rağmen geçti. 
Arkasından,
Cumhuriyet Halk Partisi Grubu olarak Anayasa Mahkemesine gittik ve Anayasa
Mahkemesi dedi ki: “Bu düzenleme Anayasa’nın 2’nci, 43’üncü ve 56’ncı maddesine
aykırı.” 2’nci maddesi hukuk devletine vurgu yapıyordu ve yürütmenin yargı
kararıyla denetlenebilmesini ve yürütmenin bu yargı kararlarına uyması
gerektiğini ifade eden hukuk devleti ilkesine aykırı olduğunu ifade etti. Hukuk
devletine aykırılığın arkasından “Kıyılar devletindir ve herkesin kullanımına
açıktır.” dedi, 43’üncü maddeden de bu yüzden reddetti. Yine, herkesin sağlıklı
bir çevrede yaşama hakkını toplumun hakkı, devletin görevi olarak ifade eden
56’ncı maddeye de aykırı buldu. 
Fakat
arkasından ne oldu? Yine 26 Ağustos 2019’da sarayın tek adamı çıktı, yine
Malazgirt’te dedi ki: “Birileri bizim bu sarayı yapmamıza engel olmaya
çalışıyor. Çatlasanız da patlasanız da bu sarayı yapacağız.” 
Değerli
milletvekilleri, Anayasa Mahkemesi kararı burada. 24 Temmuz 2019’da Anayasa
Mahkemesi kararı Resmî Gazete’de yayımlanmıştı. Ülkemizi yöneten ve cumhurun
başı olan kişi Recep Tayyip Erdoğan, bu Anayasa Mahkemesi kararının
yayımlanmasından bir ay sonra bu karara “Çatlasanız da patlasanız da
yapacağız.” diyerek uymayacağını açıkça ifade etti. 
Değerli
milletvekilleri, biz hukuk devletiyiz. Anayasa’mız değişmedi. Anayasa hâlâ
hukuk devleti vurgusunu yapmaktadır. Bir ülkenin Cumhurbaşkanı Anayasa
Mahkemesinin kararına “Çatlasanız da patlasanız da…” diyemez, dememelidir,
hukuk devleti de bunu gerektirir. 
Değerli
milletvekilleri, ardından bu talimat geldi ve yine Meclise Ahlat sarayını
getirdiniz. Oysaki Anayasa Mahkemesi kararında Rize ve Çandarlı’dan da
bahsedilmektedir. Ben şimdi size soruyorum: Burada sadece Ahlat maddesi var.
Peki, Rize ve Çandarlı’nın aynı Anayasa Mahkemesi kararında hukuka aykırı
bulunmasını haklı buluyor da Ahlat’ı mı haksız buluyorsunuz? Neden biliyor
musunuz? Çünkü size saraydan gelen talimat bu ve saray, yazlık saray, kışlık
saray, uçan saray, yüzen saraydan sonra Ahlat’ta da bir saray emretti ve bu
emri hukuku, Anayasa’yı hiçe sayarak burada uygulamaya çalışıyorsunuz. Oysaki
bu milletin saraya ihtiyacı yok. Bugün -ayda sadece 275 lira para- yoksul
öğrencilere Millî Eğitim Bakanlığınca ödenen bu krediler “Kaynak yok.” diye
ödenmiyor. Bugün, Denizli’nin Acıpayam ilçesinde, 20 Mart 2019’da meydana gelen
deprem sonrasında 170 aile, tavanı delik, tabanı delik, 20 metrekarelik
konteynerlerde elektrik sobasıyla ısınmaya, eksi 10 derecede yaşamaya çalışıyor
ve elektrik faturasını ödeyemediği için konteynerdeki elektrik saatlerini
sökerek gidiyorsunuz. Daha uzatmaya hiç gerek yok; bugün, Hatay’da kendini
“Çocuklarım aç." diye yakan vatandaşı anlatacaktım ama bugün, kendi Meclis
grubunuzda bir vatandaş çıktı “Ben açım, çocuklarım aç, işsizim." diye
bağırdı, hemen yayını kestiniz. Değerli milletvekilleri, yayını keserek
“Açım." diye bağıran vatandaşların ve ülkemizin içinde bulunduğu
yoksulluğun üstünü örtemezsiniz. İşte bu milletin Ahlat sarayına değil,
açlıktan ve yoksulluktan intiharın eşiğine gelen ve çocuklarına ekmek parası
veremediği için kendini yakmaya ve bu şekilde hayatına son vermeye çalışan
vatandaşlarımızın derdine derman olmaya ihtiyacımız var. 
Ben
buradan tüm milletvekili arkadaşlarıma seslenmek istiyorum: Eğer bir ülkede
bugün “Ben açım." diye bağıran bir yurttaşımız kendini yakıyorsa, sarayın
yönetimindeki iktidar partisinin Meclis grubunda bir vatandaş bugün “Çocuklarım
aç, işsizim." diye bağırıyorsa burada bir sarayın yapılıp yapılmayacağını
tartışmayı, konuşmayı ben içime sindiremiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
GÜLİZAR
BİÇER KARACA (Devamla) – Böyle bir tartışmayı, böyle bir madde için bu kürsüden
milletin karşısına geçerek konuşmayı da bir utanç vesilesi olarak görüyorum. 
Değerli
arkadaşlar, “Açım.” diye bağıran yurttaşların olduğu bir ülkede bir saray
inşaatına onay vermekten, bir saray inadına “Tamam.” demekten sizler utanmıyor
musunuz? (CHP sıralarından alkışlar) 
Değerli
milletvekilleri, bugün, Türkiye Büyük Millet Meclisinde, saraydaki istiyor diye
hukuksuzluğa çerçeve çizmeye, hukuksuzluğu Meclis üzerinden hukuka uygun hâle
getirmeye çalışan bu anlayışa karşı “Türkiye Cumhuriyeti’nde bir yasama organı
var; Türkiye Cumhuriyeti’nde bu yasama organında, hukukun üstünlüğüne, hukuk
devletine inanan, millet için mücadele eden onurlu vekiller var.” diyelim ve bu
maddeyi lütfen bu yasa metninden çıkartalım diyorum. 
Saygılar
sunuyorum. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Sayın Başkanım, tabii, yine maddeyle alakası olmayan
sataşmalar oldu. (CHP ve HDP sıralarından gürültüler) 
GÜLİZAR
BİÇER KARACA (Denizli) – Hayır, maddeyle ilgili konuştum, sarayla ilgili
konuştum.
MAHMUT
TOĞRUL (Gaziantep) – Ya, sarayla ilgili madde zaten.
BAŞKAN
– Arkadaşlar, müsaade edin, duyamıyorum ama. 
GÜLİZAR
BİÇER KARACA (Denizli) – Sarayla ilgili madde.
BAŞKAN
– Değerli milletvekilleri, rica ediyorum; bakın, Sayın Grup Başkan Vekilini
duyamıyorum, lütfen…
CAHİT
ÖZKAN (Denizli) – Grubumuz adına bu madde çok teknik, önemli bir madde, bunu
bir saray kanunu gibi değerlendirmek mümkün değil. Bunun için, sataşmalar
çerçevesinde Sayın Mustafa Demir Milletvekilimize kürsüden söz istiyorum.
MAHMUT
TANAL (İstanbul) – Aç olan insandan daha önemli ne olabilir Sayın Başkan!
BAŞKAN
– Sayın Tanal, buyurun, sizi dinleyeyim ben.
MAHMUT
TANAL (İstanbul) – İnsanlar ekmek istiyor, yemek istiyor; bundan daha önemli ne
olabilir!
BAŞKAN
– Sayın Tanal, grubunuzun bir sürü önergesi var, birinde de sözü size
versinler, kürsüden konuşun.
CAHİT
ÖZKAN (Denizli) – Efendim, onun için, sataşmalardan dolayı İstanbul
Milletvekilimiz Sayın Mustafa Demir’e söz istiyorum.
BAŞKAN
– Sayın Demir, buyurun. (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR
1.- İstanbul Milletvekili Mustafa Demir’in, Denizli
Milletvekili Gülizar Biçer Karaca’nın 161 sıra sayılı Kanun Teklifi’nin 20’nci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MUSTAFA
DEMİR (İstanbul) – Sayın Başkan, değerli arkadaşlar; deminden beri bu 20’nci
maddeyi dönüp dolaştırıp saray bağlamına getiriyoruz. Tüm muhalefet sözcüleri
bunu konuşuyor. Şimdi ama tüm bu konuşmacıların özellikle bilgisi… 
GÜLİZAR
BİÇER KARACA (Denizli) – Ya, Cumhurbaşkanının kendisi “saray” diyor, biz
demiyoruz ki.
BAŞKAN
– Arkadaşlar, itiraz ederek bir yere varamazsınız.
MUSTAFA
DEMİR (Devamla) – Özellikle tüm bu konuşmacıların gözardı ettiği bir durum var.
Nedir biliyor musunuz? O da dünyanın en büyük Türk-İslam Selçuklu Meydan
Mezarlığı var, tam 8.100 adet anıt eser sayılan mezar var. Nerede bu? Ahlat’ta.
Bakın, 8.100 adet, toplam 210 bin metrekarenin üzerinde olan bir yer var. 
MAHMUT
CELADET GAYDALI (Bitlis) – Ne alakası var onunla ya?
MUSTAFA
DEMİR (Devamla) – Alakası var. Aslında Ahlat’ta Sayın Cumhurbaşkanımızın orada
herhangi bir yere ihtiyacı yok.
MAHMUT
TOĞRUL (Gaziantep) – Niye yapıyorsunuz madem oraya? 
ERKAN
BAŞ (İstanbul) – Niye yapıyorsunuz?
MUSTAFA
DEMİR (Devamla) – Bu Ahlat’taki külliyenin amacı şu, bakın size söyleyeyim. 
MAHMUT
CELADET GAYDALI (Bitlis) – Hiçbir amacı yok.
CAHİT
ÖZKAN (Denizli) – Sayın Başkanım… 
BAŞKAN
– Sayın Özkan, ne yapabilirim, karşımda milletvekilleri var.
MUSTAFA
DEMİR (Devamla) – Bu 8.100 adet mezar, dünyanın en büyük Selçuklu Meydan
Mezarlığı’nın nöbetini tutma projesidir bu proje. 
GÜLİZAR
BİÇER KARACA (Denizli) – Nöbeti sarayda tutmanız gerekmiyor ki, nöbet sarayda
mı tutulacak? (CHP ve HDP sıralarından gürültüler) 
AYŞE
ACAR BAŞARAN (Batman) – Niye Cumhurbaşkanı…
BAŞKAN
– Sayın Karaca, siz konuşurken itiraz olmadı. Sayın Başaran, size de kimse
itiraz etmedi, rica ediyorum lütfen…
MUSTAFA
DEMİR (Devamla) – İkincisi: Bir saray olmadığı gibi külliyeden daha büyük bir
anlam taşıyan tarihî ve millî bir projedir bu. Bu bir medeniyet iddiası
projesidir. Bu bir tarih bilincini devam ettirme projesidir.
ERKAN
BAŞ (İstanbul) – Anayasa Mahkemesi bozdu mu, bozmadı mı? 
MUSTAFA
DEMİR (Devamla) – Bu bir tarihî görevi kendi dönemimizde yerine getirme
projesidir. (AK PARTİ sıralarından alkışlar) Bu bir ülkenin birlik ve
bütünlüğünün en önemli sembol projesidir. 
ERKAN
BAŞ (İstanbul) – Ya, Anayasa Mahkemesi izin vermedi kaçak inşaat yapıyorsunuz
diye.
MUSTAFA
DEMİR (Devamla) – Bu, Selçuklu’nun, Osmanlı’nın, Anadolu’nun Göbeklitepesi’dir.

ALİ
KENANOĞLU (İstanbul) – Anayasa Mahkemesi, bu ülkenin birliğine, bütünlüğüne mi
kastediyor?
BAŞKAN
– Ali Bey, lütfen…
MUSTAFA
DEMİR (Devamla) – Bu, büyük göçün başladığı yer olan Orhun Abideleri’nin mezar
taşına dönüşmüş olan son hâlidir. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Tabii canım!
BAŞKAN
– Teşekkür ediyorum Sayın Demir. Sataşmada iki dakikadır süreniz, sağ olun.
MUSTAFA
DEMİR (Devamla) – Peki, İstanbul fethinin kapısının aralandığı yerin
projesidir. 
Teşekkür
ederim. (AK PARTİ sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Şimdi, Sayın Milletvekili kendisinden önce konuşan grubumuza
mensup Sayın Milletvekilimizin kürsüden söylediklerini yanlış yorumlayarak ve
Sayın Milletvekilimizin söylediklerinden yalan olduğu algısını çıkaracak bir
konuşma yaptı.
BAŞKAN
– “Yalan” demedi efendim…
ARSLAN
KABUKCUOĞLU (Eskişehir) – Biz öyle anladık.
BAŞKAN
- Siz öyle mi anladınız?
ENGİN
ALTAY (İstanbul) – Sayın Başkan, Sayın Milletvekilimizin iddiasının tam aksine
bir...
BAŞKAN
– Sayın Kabukcuoğlu öyle anlamış, evet!
LÜTFÜ
TÜRKKAN (Kocaeli) – Komisyon da öyle anlamış!
ENGİN
ALTAY (İstanbul) – Evet, sataşmadan söz talep ediyoruz.
BAŞKAN
– Sayın Karaca, buyurun.
ENGİN
ALTAY (İstanbul) – Aslında Cumhurbaşkanını yalanlıyor Sayın Milletvekili, onu
söylesin. Cumhurbaşkanı yalan mı söylüyor?
2.- Denizli Milletvekili Gülizar Biçer Karaca’nın,
İstanbul Milletvekili Mustafa Demir’in sataşma nedeniyle yaptığı konuşması
sırasında şahsına sataşması nedeniyle konuşması
GÜLİZAR
BİÇER KARACA (Denizli) – Sayın Başkan, değerli milletvekilleri; ben konuşmamda
saray vurgusu yaparken aslında Cumhuriyet Halk Partisinin düşüncesini ifade
etmedim. Anayasa Mahkemesinin iptalinden sonra 26 Ağustos 2019’da AK PARTİ Genel
Başkanı Recep Tayyip Erdoğan’ın konuşmasını aynen okuyorum, Anayasa
Mahkemesinin kararının ilanından yaklaşık bir ay sonra, diyor ki: “10 dönüm
arazi üzerinde 1.071 metrekare oturma alanına sahip bir Cumhurbaşkanlığı
külliyesi kuruyoruz. Birileri rahatsız da olsa, engellemeye çalışsa da bu
külliyeyi ilçemize kazandıracağız.” 
Şimdi
ben soruyorum: Beştepe’deki külliye, saray mıdır, değil midir? (CHP
sıralarından “Saray” sesleri) Saraydır. O zaman Cumhurbaşkanı burada eğer
“Cumhurbaşkanlığı külliyesi kuruyoruz.” diyorsa bu da Cumhurbaşkanının
kendisine yaptırdığı saraydır. “Atalarımıza, ecdadımıza sahip çıkıyoruz.”
diyorsunuz ama 1071’de oraya gelen atalarımız, Van Gölü’nün kıyısını doldurarak
kendilerine 1.071 metrekarelik alana oturan bir saray inşa etmeyi hiç
düşünmediler.
Teşekkür
ediyorum. (CHP sıralarından alkışlar)
ENGİN
ALTAY (İstanbul) – Sayın Başkan, efendim, tutanaklara geçsin diye...
BAŞKAN
– Size bir şey söylemedi Sayın Karaca!
ENGİN
ALTAY (İstanbul) – Hayır, hayır, mikrofonu açmasanız da olur. 
Ben,
Sayın Mustafa Demir’den özür diliyorum. Ben “Sayın Mustafa Demir,
milletvekilimizi yalanladı.” diye ifade ettim; Sayın Mustafa Demir, Recep
Tayyip Erdoğan’ı yalanlamış, kayıtlara geçsin.
CAHİT
ÖZKAN (Denizli) – “Külliye” dedi “külliye” anıt var, mezar var, tarih var, doğa
var, her şey var orada.
ENGİN
ALTAY (İstanbul) – Tabii, tabii! Cumhurbaşkanı, mezar mı bekleyecek? 
BAŞKAN
– Sayın Oluç, buyurun... (AK PARTİ ve CHP sıraları arasında karşılıklı laf
atmalar, gürültüler)
Arkadaşlar,
Sayın Grup Başkan Vekilleri; Sayın Oluç’a söz verdim, mevkidaşınız, lütfen.
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; yani aslında buradaki tartışmanın ciddiyeti ortadan
kalkıyor. Adalet ve Kalkınma Partisi Grup Başkan Vekilinin 2 kere üst üste
“Kürsüde yapılmış olan konuşmaların maddeyle ilgisi yoktur.” demesi, gerçekten
en azından iki grubun aklıyla alay etmektir; bu, kabul edilebilir bir şey
değil. Bunun kayıtlara geçmesini istiyoruz. Gayriciddi bir tartışmadır. Bir
şeyi çıkın, doğru dürüst savunun, itiraz edenler de etmiş olsun. 
BAŞKAN
– Sayın Oluç, yeni bir tartışmaya, sataşmaya yol açıyorsunuz, yapmayın lütfen. 
HAKKI
SARUHAN OLUÇ (İstanbul) – Ama efendim, aklımızla gerçekten alay ediliyor.
Şimdi, bu, Komisyonda tartışılıyor, biz okuyoruz, bunun üzerine konuşuyoruz ama
“Alakası yok.” diyor. Yani bu kadar insan, bu kadar milletvekili meseleyi
anlamamış, bir tek Adalet ve Kalkınma Partisinin sayın grup başkan vekili
anlamış! Böyle bir şey olabilir mi? Gayriciddi bir tartışmadır. Kayıtlara
geçmesi için söz aldım. 
Teşekkür
ediyorum. 
BAŞKAN
– Teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Aynı mahiyetteki önergeler üzerinde üçüncü söz, Sayın İbrahim Halil Oral’ın. 
Buyurun
Sayın Oral. (İYİ PARTİ sıralarından alkışlar) 
Siz
nasılsa bir tartışmaya yol açmazsınız Sayın Oral, buyurun. 
İBRAHİM
HALİL ORAL (Ankara) – Sayın Başkan, kıymetli milletvekilleri; 161 sıra sayılı
Kanun Teklifi’nin 20’nci maddesi üzerine İYİ PARTİ Grubu adına söz almış
bulunuyorum. Yüce heyetinizi saygıyla selamlıyorum. 
Ben
de hoşgörülerinize sığınarak 20’nci maddeye başka bir açıdan bakmak istiyorum. 
Değerli
milletvekilleri, partimiz, Genel Başkanımız Meral Akşener liderliğinde 25 Ekim
2017’de kurulmuştur. Genel Başkanımız Meral Akşener Hanımefendi de ilk yurt
gezisini kuruluşumuzun daha bir hafta sonrasında memleketim olan Ahlat ilçesine
yapmıştır; Ahlat’ta maddi imkânları doğrultusunda mütevazı bir ev kiralamış ve
bir bayramı da orada geçirmiştir. Yerel seçimlerde de İYİ PARTİ Ahlat’tan aday
çıkarmayarak sözde değil, özde bir şekilde devletin bekasını ve Ahlat’ı
düşündüğünü milletimize göstermişti. Ahlat, bizim için çok önemlidir. Ahlat,
İYİ PARTİ’nin hayallerinin zirveleştiği bir kenttir. Genel Başkanımız, Ahlat’ta
kurduğu bayram sofrasında “Bir hayalim var, umudum var ki o umut için yol
yürüyorum; Edirneli damatla, Diyarbakırlı gelinle, kulağı küpeli kuzenle, başı
örtülü yeğenle kadınların hazırladığı sofrada herkesin yiyeceklere aynı anda
ulaşabildiği bayram sofrasını Türkiye’de hayata geçirmek.” 
Ahlat,
İYİ PARTİ’nin birlik, beraberlik ve gelecek hayallerinin umududur. İşte, İYİ
PARTİ’nin böyle bir şehre bir yatırım yapılmasına, Ahlat’a devletin gözünü,
gönlünü, hizmetini çevirmesine karşı çıkması asla mümkün değildir ancak İYİ
PARTİ, kanunsuzlukların, hukuksuzlukların da her daim karşısındadır. 
Saygıdeğer
milletvekilleri, geçen yıl ocak ayında Ahlat’ta yapılan Cumhurbaşkanlığı
köşküyle alakalı bir düzenleme yapılmış ve 26 Haziran tarihinde ise Anayasa
Mahkemesi tarafından bu düzenleme iptal edilmişti ancak bu süreçte Ahlat’ta
inşaat başlamış ve şu anda bitme noktasına gelmiştir. Kanuni durum, şimdi yeni
bir teklifle karşımıza çıkmaktadır. 
Ben
Ahlat’ta doğmuş, Ahlat’ta büyümüş bir vatan evladı olarak Ahlat’ta yapılacak
hiçbir yatırıma karşı çıkmam ve çıkamam. Özellikle de Ahlat’ın Türk tarihindeki
yeri noktasında burada bir Cumhurbaşkanlığı köşkünün yapılması, simgesel olarak
memnuniyet vericidir ancak yapılacak işler kanuna, hukuka uygun olmalıdır. 
Saygıdeğer
milletvekilleri, Ahlat’ta yapılacak bu tesis, Anayasa’nın 43’üncü maddesi başta
olmak üzere kıyı düzenlemelerine uygun şekilde yapılmalıdır. 
Buradan
bütün siyasi partilere bir Ahlatlı olarak çağrıda bulunuyorum: Bu inşaat madem
yapıldı, kamu yararına uygun bir şekilde tamamen Ahlatlılara açık bir şekilde
hizmete açılsın. Öğrendiğimiz kadarıyla proje, Gençlik ve Spor Bakanlığı
tarafından yürütülecekmiş. Umarım, bu tesisin her bir noktası, vatandaşın,
Ahlatlının erişimine açık hâlde bulunanlardan oluşur. 
Hatırlarsanız,
57’nci Hükûmet döneminde Başbakanlığın önünde bir yazar kasa fırlatılması olayı
vardı. O zaman, Başbakanlık önündeki yol, geçişten kontrollü bir geçişe
dönüştürülmüştü. O zaman bu uygulama, bütün AK PARTİ içerisinde olan arkadaşlarımız
tarafından da acımasızca eleştirilmişti. Millet olarak çabucak unutuyoruz ama
bugün Beştepe’de -bağlantı yollarıyla birlikte- Ankara’nın en işlek
bulvarlarından birini “Cumhurbaşkanlığı önünden geçiyor.” diye trafiğe
kapattınız. Yarın Ahlatlının Van Gölü’ne olan kıyılarını “Butik otel yapacağız,
saray yapacağız…” diye Ahlatlılara kapatırsanız bunun hesabını ne millet
vicdanında ne Ahlatlıların gönüllerinde ne de Allah katında veremezsiniz. 
Sayın
milletvekilleri, hatırlarsanız, Soçi kentinde mütevazı bir yazlık saray var.
Burada uluslararası pek çok zirve gerçekleştiriliyor, dünya liderleri burada
toplanıyor. Madem Ahlat’a hepimiz bu kadar önem veriyoruz, madem bu kadar
“Ahlat’ı tarihî öneminde öne çıkaracak uluslararası zirvelerin yapılacağı bir
şehir hâline getirelim.” diyoruz, ilk olarak da Türk Konseyi devlet
başkanlarını Ahlat’ta ağırlayalım. 
(Mikrofon
otomatik cihaz tarafından kapatıldı
BAŞKAN
– Tamamlayın sözlerinizi lütfen. 
İBRAHİM
HALİL ORAL (Devamla) – Bu durum, Ahlat’a büyük bir katma değer vergisi
sağlayacaktır, Ahlat’a istihdam ve yatırım fırsatı verecektir. Ahlatlı, eski
ihtişamlı günlerine geri dönecektir çünkü Ahlatlı, betonu, taşı, inşaatı değil,
ekmeği ve aşı, tarihteki yerini aramaktadır. 
Bu
nedenle, Cumhurbaşkanlığı sarayı bir an önce bitirilmeli ve Ahlat’ın,
Ahlatlının hizmetine sunulmalıdır diyor, hepinizi saygıyla selamlıyorum. (İYİ
PARTİ sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, oylamaya geçmeden önce yoklama talebimiz var. 
BAŞKAN
– Aynı mahiyetteki önergeleri oylarınıza sunacağım ama oylamadan önce bir
yoklama talebi var. 
Sayın
Altay, Sayın Zeybek, Sayın Karaca, Sayın Aygun, Sayın Hakverdi, Sayın Sındır,
Sayın Ünsal, Sayın Gaytancıoğlu, Sayın Şahin, Sayın Şevkin, Sayın Sarıaslan,
Sayın Kılınç, Sayın Özkan, Sayın Çelebi, Sayın Barut, Sayın Keven, Sayın Sümer,
Sayın Özkan, Sayın Tüzün, Sayın Alban, Sayın Ceylan, Sayın Gökçel…
İki
dakika süre veriyorum.
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 20’nci maddesinde yer alan
“Mahkemesince” ibaresinin “Mahkemesi tarafından” şeklinde değiştirilmesini arz
ve teklif ederiz.
 Sefer
Aycan Ahmet Özyürek Baki Şimşek
 Kahramanmaraş Sivas Mersin
 Olcay
Kılavuz Esin Kara  Mersin Konya 
BAŞKAN
– Komisyon, önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Komisyonun katılmadığı önerge üzerinde Sayın Olcay Kılavuz, buyurun. (MHP
sıralarından alkışlar)
OLCAY
KILAVUZ (Mersin) – Sayın Başkan, değerli milletvekilleri; Ahlat’ta yapılacak
olan Cumhurbaşkanlığı Külliyesi’nin milletimize hayırlı olmasını temenni
ediyorum. Bu Külliye’nin özellikle gençlik faaliyetlerine tahsis edilecek
olması ayrı bir anlam taşımaktadır.
Sayın
Başkan, değerli milletvekilleri; Mersin, tarihi, kültürü, turizmi, sanayisi,
limanı, tarımsal üretim değeri ve hayvancılıktaki etkisiyle ülkemizin önde
gelen şehirlerindendir. Böylesine yüksek potansiyele sahip olan Mersin’imiz,
üzülerek görmekteyiz ki gerekli teşvik ve yatırımları alamamaktadır.
Mersin’imizin öncelikli ihtiyacı, yatırım ve istihdamdır. Yeterli yatırımı
alamayan şehrimizde işsizlik günden güne artmaktadır. İnanç, kültür, deniz,
yayla, doğa ve spor turizminde Mersin, marka bir şehirdir. İnanç merkezlerini
bünyesinde barındıran, 320 kilometrelik deniz sınırıyla turizm yeterliliği
taşıyan, doğasıyla eşsiz bir güzellikte olan, kültür ve medeniyetlerin zengin
mirası üzerinde kurulup açık hava müzesini andıran Mersin’imizin bu yüksek
kıymeti muhakkak surette değerlendirilmelidir. 
Mersin’imizin
en büyük gelir kaynaklarından biri olan turizme yönelik ciddi bir eylem planı
hazırlanmalıdır. Şehir arazisinin yüzde 24’ü, tarım arazisi olarak
kullanılmaktadır. Türkiye'nin toplam yaş meyve üretiminin yüzde 13’ü, muz
üretiminin yüzde 72’si, çilek üretiminin yüzde 40’ı, limon üretiminin yüzde
70’i Mersin ilimizde yetiştirilmektedir. Mersin’imizin tarımsal veri haritası
Anamur’da muz, Bozyazı’da kavun, Aydıncık’ta patlıcan, Gülnar’da elma, Mut’ta
kayısı ve zeytin, Silifke’de çilek, Erdemli’de limon, İçel’de portakal,
Tarsus’ta üzüm şeklindedir. 
Ülkemizin
tarım havzası niteliğinde olan şehrimizde çiftçilerimiz, birçok sorunla karşı
karşıyadır. Gübre, zirai ilaç, mazot, yem ve sera malzemeleri girdi
maliyetleri, su ve elektrik ücretleri, tarımsal ürünleri işleyip paketleyecek
organize sanayi bölgesinin bulunmaması, ilimizde tarımsal üretimin düşmesine ve
ülke ekonomisine daha verimli bir şekilde katılmasına engel teşkil etmektedir.
Çiftçilerimizin sorunlarının çok yönlü ve derinlemesine incelenerek bir çözüm
paketi hazırlanması gerekmektedir. 
Narenciye
üretiminde de yüksek paya sahip olan Mersin’imizde güncel verilere göre 1
milyon tonluk bir üretim yapılmaktadır fakat narenciye üretimi yapan
çiftçilerimiz bugün birçok sorun yaşamaktadır. İhracat desteğinin düşürülmesi,
birim ihracat fiyatının azalması, yeni tür ve çeşitlerin geliştirilememesi, narenciye
ihracatı yapan diğer ülkelerle rekabet edilebilecek politikaların
geliştirilmemesi, üretimin tüm sezona yayılmaması, soğuk hava depolarının
sınırlı sayıda olması, narenciye işleme sanayisinin yeterli olmaması gibi etkenler,
narenciye üretiminin düşmesine ve üretim yapan çiftçilerimizin olumsuz
etkilenmesine neden olmaktadır. 
Çamlıyayla
ise küçükbaş hayvancılıkta öncüdür. Düşük verimli yerli ırkların varlığı, yem,
gübre gibi maliyetlerin fazlalığı, ürün fiyatlarının düşüklüğü, hayvan
hastalıkları, devletimizin hayvancılıkla uğraşanlara gerekli desteği vermemesi
çok ciddi sorunlara yol açmaktadır. 
Mersin’imizde
45 bin civarında esnaf, 50 bin iş yeri vardır. Esnaflar, ülkemiz ekonomisinin
ve toplumsal yaşamın vazgeçilmez sacayaklarından birini oluşturmaktadır ve
işsizliğin azaltılması ve istihdamın artırılmasında da çok büyük bir öneme
sahiptir. 
Bugün
Türkiye genelinde olduğu gibi Mersin’imizde de esnaflarımızın ciddi sorunları
vardır. Perakende Yasası, SSK ve BAĞ-KUR prim gün sayısı, elektrik, su ücretleri,
sicil affı, kredi borçlarının yapılandırılmaması, alışveriş merkezlerinin küçük
esnaf ve sanatkârlara yönelik olumsuz etkileri, devlet teşvikinin az olması,
kalfa ve çırak sayılarında yaşanan düşüş gibi birçok etken, esnaflarımızı
zorluklarla karşı karşıya getirmiştir.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen. 
Buyurun.

OLCAY
KILAVUZ (Devamla) – Tarsus-Kazanlı Sahil Bandı Projesi’nin hayata geçirilmesi,
Mersin-Antalya, Silifke-Mut-Karaman, Çamlıyayla-Tarsus, Çeşmeli-Taşucu
otoyollarının tamamlanması, Tarsus-Mersin otoyolunun ücretsiz olması için
gereken çalışmaların yapılması, şehrimizde ulaşım konusunda çözümlenmesi
gereken konuların başında gelmektedir.
Son
zamanlarda bazı belediyelerde “performans düşüklüğü” gibi sudan bahanelerle
işçi kıyımı yaşanmaktadır; işten çıkarmalar, sürgünler devam etmiştir. Bu kış
gününde insanlarımızı geçim endişesine maruz bırakmanın insani ve hukuki bir
yanı yoktur. Konuyla ilgili gerekli çalışmaların yapılması ve mağduriyetin
giderilmesi haklı beklentimizdir. Hiçbir belediyenin haksız yere işçi
çıkarmasını doğru bulmamaktayız. 
(Mikrofon
otomatik cihaz tarafından kapatıldı)
OLCAY
KILAVUZ (Devamla) – Bu doğrultuda Mersin ve ilçelerimizde birçok başlık altında
değerlendirdiğimiz sorunların çözümlerine yönelik çalışma yapılmasını temenni
ediyor, Genel Kurulu saygıyla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
20’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
21’inci
madde üzerinde 4 adet önerge vardır; aykırılık sırasına göre okutup işleme
alacağım. 
Okutuyorum:

Türkiye Büyük Millet Meclisi
Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 21’inci maddesinin aşağıdaki şekilde
değiştirilmesini arz ve teklif ederiz.
"MADDE
21- 3621 sayılı Kanuna aşağıdaki ek madde eklenmiştir.
"EK
MADDE 3- "Belediye sınırları içinde olanlar dâhil köy statüsünü koruyan,
veya köyden mahalleye dönüşen kırsal alanlarda köy yerleşme alanlarının sahil
şeridinde kalan ve yapıldığı tarihteki mevzuatına uygun olarak 11/7/1992
tarihinden önce yapılmış yapılar mevcut haliyle korunur.
Bu
yapılar; kat mülkiyeti tesis edilmemek ve herhangi bir müktesep hak teşkil
etmemek ve mevcut kontur ve gabari aşılmamak kaydı ile yöreye uygun cephe
değişikliği ve onarımı ile can ve mal güvenliği için güçlendirme yapılarak
kullanılabilir. Bu nitelikteki köy yerleşme alanlarının sahil şeridinde kalan
kısımlarında yeni yapı yapılamaz.
Bu
yapılar kısmi yapılaşma tespitlerinde de esas alınır.””
 Gökan
Zeybek Orhan Sümer İlhami Özcan Aygun
 İstanbul Adana Tekirdağ
 Vecdi
Gündoğdu Ayhan Barut Ulaş Karasu
 Kırklareli Adana Sivas
 Ednan
Arslan  Okan Gaytancıoğlu
 İzmir Edirne
BAŞKAN-
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge üzerinde söz talebi var. 
Sayın
Okan Gaytancıoğlu, buyurun. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; 21’inci madde az
önce okundu: “Köy yerleşme alanlarının sahil şeridinde kalan kısımlarında yeni
yapı yapılamaz.” diyor. Sizin söyledikleriniz ile yaptıklarınız birbirini
hiçbir zaman tutmuyor. Az önce de “küçük bir külliye” dediniz ama devasa bir
saray yapıyorsunuz Ahlat’a. Yani söyledikleriniz ile yaptıklarınız hiçbir zaman
birbirini tutmadı. 
Şimdi,
bir kanun getirmişsiniz, “Sahilleri koruyacağız." diyorsunuz yani
köylerdeki sahilleri koruyacaksınız. Önce bir söyleyelim, Türkiye’de köy
bırakmadınız. Köylerde nüfus yaşlanıyor, kırsal boşalıyor. “Köylere bir çivi
bile çaktırmayız." diyorsunuz, oysa bütün köylerin sahillerini yağmalıyorsunuz,
yağmalamaktasınız, hatta köylerde sahil yoksa, sahili olmayan yerler varsa
oralara da kanal açarak talana, ranta devam ediyorsunuz. 
Kıyıları
korumaya çok istekliyseniz gelin, ben size birkaç tane kıyı söyleyeyim, oraları
koruyun: Örneğin, Keşan Mecidiye’de taş ocakları var, tam kıyıda. Taş ocakları,
kıyıya ciddi zarar veriyor, Saroz gibi, kendi kendini yenileyen bir körfez,
maalesef, tehdit altında. Bunun yanında yine aynı körfezde Sazlıdere köyü var,
oraya da bir doğal gaz enerji hattı çekmeye çalışıyorsunuz, 10 bilirkişi uzmanın
“hayır” demesine rağmen mahkemelerin önünden, arkasından geçerek bu projeyi
yapmaya çalışıyorsunuz. Bunları durdurun, uyduruk ÇED raporlarıyla
sahillerimizin, dağlarımızın, denizlerimizin, tarım alanlarımızın yağmalanmasına
karşı çıkın. 
Gücünüzü
görüyoruz ama gücünüzü yoksul halkı daha çok yoksullaştırırken görüyoruz.
Sayenizde yoksulluk ve işsizlik, cumhuriyet tarihimizin rekorlarını kırıyor;
çiftçi borç içinde, vatandaş borç içinde, emeklimiz açlık sınırının altında bir
gelire sahip. Madem sahilleri koruyacaksınız, Marmaris’ten Ahlat’a saray yapma
sevdanız nedir? Dünyada hayatı at üstünde geçen Alparslan bile Malazgirt’te
Ahlat kıyısına böyle bir saray yapmayı düşünmemişti. Siz düşündünüz, tarihe bir
ilk olarak geçtiniz. Motoru Alman, bataryası Çin, mekanik aksamı İngiliz,
tasarımı İtalyan olan yerli arabayı üretecek olan sizlerin Ahlat’a saray yapma
fikri, yerliliğinizin ve millîliğinizin gerçek bir ispatı olmuştur.
Marmaris’te, unutmayalım, yazlık saray yapmak için 40 bin ağacı kestiniz,
köylülerin arazilerini kamulaştırdınız, yetmedi, “Ağaç kesildi.” haberlerine
bile engel oldunuz ama köylü, bir çivi çaksa yemeyeceği ceza yok.
Bu
kıyılara saray dikme sevdanız nereden geliyor, bilmiyoruz. Osmanlı’nın
yükselirken yani yükseliş döneminde yapmış olduğu mütevazı bir Topkapı Sarayı
var, bir de çöküş dönemindeki devasa Dolmabahçe, Çırağan Sarayları gibi siz de
çöküş döneminizde böyle saraylar yapıyorsunuz. Siz bu kıyılara saray yapma
işini öyle bir geliştirdiniz ki takdiri hak ediyorsunuz. Kanal İstanbul gibi
bilim insanlarının karşı çıktığı, bilime aykırı proje için yüzlerce milyar
harcamaya kalkıyorsunuz. Bu ucube projeye sırf Katarlı dostlarınızın
tarlalarını kıyıya, ranta açmak için milyonlarca insanımızın hakkını veriyorsunuz.
Emekliye, köylüye, işçiye, çiftçiye gelince, işsizlere gelince kaynakları
harcamıyorsunuz, Katarlıların tesadüfen almış olduğu tarlalara kıyı yapmak için
bunları kullanacaksınız.
Kıyısever
olduğunuz doğru; kurdun kuzuyu sevdiği kadar kıyılarımızı, sahillerimizi,
doğamızı seviyorsunuz. Evet, kıyıları koruyalım ama önce sizden koruyalım.
Çünkü bu sarayları, otelleri, parsel parsel kiralamaları vatandaş yapmıyor,
vatandaşımız zaten mağdur. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Gaytancıoğlu.
OKAN
GAYTANCIOĞLU (Devamla) – Kıyılarımızı korumak istiyorsanız sevgili AKP’li
arkadaşlar, önce nefsimizle mücadele edelim, yandaşlarınıza para aktarma
sevdasından kurtulalım, bakalım o zaman ne kadar güzel olacak.
Evet,
21’inci madde “Köylerdeki kıyıları koruyalım” diyor. Önce köyleri koruyalım
arkadaşlar. Ortalama yaş 55’in üzerinde. Kırsal boşalıyor. 17 bin tane köy
okulu kapanmış, çiftçimiz borç içerisinde. Türkiye ilk defa geçen yıl
ürettiğinden fazla buğdayı ithal etti; 20 milyon ton buğday ürettik geçen sene,
10 milyon tonun üzerinde ithalat yaptık. Bu nereye kadar gider? Bu gitmez
arkadaşlar. 2,5 milyar dolara yaklaşan buğday ithalatımız var. Kendi
tarlalarımız boş, çiftçilerimiz perişan, köylerin kıyıları, köyler boşalıyor,
siz hâlâ rant peşindesiniz. Önce çiftçiye destek olalım; kıyılarımızı
koruyalım, çiftçiyi koruyalım ama kesenin ağzını biraz kırsal kesime açın
diyorum, Genel Kurulu saygıyla selamlıyorum. (CHP sıralarından alkışlar)
BAŞKAN
– Evet, önergeyi oylarınıza sunuyorum: Kabul edenler... Kabul etmeyenler...
Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 21’inci maddesiyle 3621 sayılı
Kanun’a eklenen ek 3’üncü maddenin birinci fıkrasının aşağıdaki şekilde
değiştirilmesini arz ve teklif ederiz. 
"11/7/1992
tarihinden önce yapıldığı tarihteki mevzuatına uygun olarak yapılan yapılardan;
a)
Büyükşehir belediye sınırları içinde köyden mahalleye dönüşen ve ilgili
idaresince kırsal yerleşik alan kabul edilen yerleşme alanlarının sahil
şeridinde kalan yapılar,
b)
Belediye sınırları içinde olanlar dâhil köy statüsünü koruyan, köy yerleşme
alanlarının sahil şeridinde kalan yapılar, 
mevcut
haliyle korunur.”
 Cahit
Özkan  Mehmet Doğan Kubat Abdullah Güler 
 Denizli
 İstanbul  İstanbul
 Halis
Dalkılıç  Şeyhmus Dinçel 
 İstanbul
 Mardin
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) – Takdire
bırakıyoruz Başkanım. 
BAŞKAN
– Önerge üzerinde söz talebi yok. 
Gerekçeyi
okutuyorum: 
Gerekçe:

Önergeyle,
belediye sınırları içindeki köy statüsünü koruyan köy yerleşme alanlarının
sahil şeridinde kalan yapılara büyükşehir belediye sınırları içinde köyden
mahalleye dönüşen kırsal yerleşik alanlar da dâhil edilerek aynı özellikleri
gösteren yerleşme alanlarında benzer uygulamaların yapılması amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Teklifi’nin 21’inci maddesinin ilk fıkrasında yer alan “eklenmiştir” ibaresinin
“ilave edilmiştir” ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Hüseyin Örs
 İzmir Adana Trabzon
 Orhan
Çakırlar Dursun Ataş İmam Hüseyin Filiz
 Edirne Kayseri Gaziantep
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım.
BAŞKAN
– Önerge üzerinde söz talebi Sayın Dursun Ataş’ın.
Buyurun.
(İYİ PARTİ sıralarından alkışlar)
DURSUN
ATAŞ (Kayseri) – Sayın Başkan, değerli milletvekilleri; görüşülmekte olan 161
sıra sayılı Coğrafi Bilgi Sistemleri ile Bazı Kanunlarda Değişiklik Yapılması
Hakkında Kanun Teklifi’nin 21’inci maddesi üzerinde İYİ PARTİ Grubu adına söz
almış bulunuyorum. Genel Kurulu ve bizleri ekran başında seyreden Türk milletini
saygıyla selamlıyorum.
Değerli
milletvekilleri, görüştüğümüz kanunun ismi “coğrafi bilgi sistemlerinde
yapılması gereken değişiklikler” fakat 38 maddeye baktığımızda, 38 madde
içerisinde coğrafi bilgi sistemleriyle alakalı sadece 1 tane madde var; geriye
kalanın tamamının imar değişiklikleri, belediyelerin elindeki yetkilerin nasıl
alınıp başka yerlere aktarıldığı, kişiye özel, yöreye özel ve ranta dayalı
olduğu bir kanun teklifiyle karşı karşıyayız. 
27’nci
Dönemde bütün muhalefet partilerinin uyarısına rağmen maalesef ki torba yasa
yapma şeklinden iktidar bir türlü vazgeçmedi ve “Torba yasanın içerisine ne
koysak, nasıl olsa el yöntemiyle çıkarıyoruz.” mantığıyla maalesef ki karşı
karşıyayız ve bundan bir an önce vazgeçilmeli. Bu tür kanunlar tek tek ele
alınmalı ve yetkili komisyonlarda bu işte ihtisas sahibi olan kişiler
tarafından incelendikten sonra Genel Kurula getirilmelidir. Maalesef ki bu, AK
PARTİ'nin işine geldiği için böyle devam etmektedir. 
Değerli
milletvekilleri, şimdi, 21’inci maddeye baktığımızda sahilleri koruyormuş gibi
bir algıyla karşı karşıyayız ama kanunun tamamına baktığımızda kanunun
içerisinde büyükşehir belediyesinin elini kolunu daraltacak ve yetkilerini
kısıtlayacak o kadar çok madde var ki bu, iki haftadır, üç haftadır devamlı
görüşülüyor. Bu maddede hiçbir partinin şerhi yok, onu da gördüm. 
Şimdi,
burada, baktığımızda, 2012 yılında AK PARTİ iktidarı maalesef ki o dönemde
Anayasa değişikliğiyle altı ay yerel seçimleri öne çekmeye çalıştı. Anayasa
değişikliği bu Genel Kuruldan çıkmadığında alelacele bir yasa getirerek
büyükşehir yasasını çıkarttı, 6360 sayılı Yasa. Bu yasayla da -adını öyle güzel
koydu ki, Cumhurbaşkanlığı sistemine geçiş gibi- “Yerel yönetimler uçacak,
kaçacak, köylere artık hizmetler daha iyi gidecek, şehir merkezinde hizmet çok
iyi gittiği için şehir merkezinde ne varsa köyde de bu olacak.” mantığını
yürüterek maalesef ki 14 tane büyükşehir daha ilave etti; köylerin statülerini
değiştirdi, kasabalarımızı kapattı, kasabalardaki muhtarlıkları kapatıp tek muhtarlığa
düşürdü ve geldiğimiz noktada bu yasanın artık çöktüğü ve hizmetlerin
götürülemediği, köylerde de hizmet verilemediği aşikâr, ortaya çıktı. Bu
yasaların bir bütün olarak ele alınıp yeniden görüşülmesi lazım. 
Yamalı
bohçaya dönmüş bu yasada -6360 sayılı Yasa’da- yer alan, Köy Kanunu’nda yer
alan, 6395 sayılı Yasa’da ve 5216 sayılı Büyükşehir Yasası’nda yer alan
maddeler birbiriyle çelişiyor ve şu anda iktidar hâlâ, burada yeniden yasaları
ele almak yerine, tek tek yetkilerini büyükşehrin elinden alarak kendine,
merkeze çekmeye çalışıyor. Bu maddede 1992’den önce yapılan yapıları niye baz
alıyoruz da daha sonrakileri baz almıyoruz? Burada farklı bir şeyler var ve
sahile cephesi olan yerlerde değişikliğin yörenin yapısına uygun yapılacağı
söyleniyor fakat arka cephede istediği değişikliği yapabilme imkânı sunuluyor. 
Değerli
milletvekilleri, 2013’te bu yasa değişirken “Zengin ortak geliyor size, köyleri
kalkındıracağız, tarıma destek vereceğiz.” diye yaptığınız yasa maalesef
çökmüştür. Bugün bakıyoruz ki 31 Martta, 23 Nisanda büyükşehir belediyeleri
kaybedildiği için tek tek yetkileri ellerinden alınıyor. Bu yasa da onlardan
biri. Biraz önce oyladığımızda da gördük ki yine bazı yetkiler büyükşehrin
elinden alınıyor. 
Değerli
milletvekilleri, biz, bugün, bununla ilgili, İYİ PARTİ olarak bir toplantı
yaptık. Yerel yönetimler yasası artık çökmüştür. Köyler durmadan nüfus
kaybediyor, çiftçiler kan ağlıyor. Kendi memleketimden örnek verecek olursam,
Kayseri’de, bu yasayı değiştirdiğinizde, dönemin Büyükşehir Belediye Başkanı
köylere ve ilçelere giderken şunu söylemişti: “Size zengin ortak geliyor.
Bundan sonra köyler uçacak, mahalleler uçacak.” Köyleri mahalle yapmıştı.
İSMAİL
TAMER (Kayseri) – Uçtu ama yani. 
DURSUN
ATAŞ (Devamla) – Evet, öyleydi Başkanım.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Ataş.
DURSUN
ATAŞ (Devamla) – Şimdi geldiğimiz noktada, maalesef ki köylerde yaşayan insan
sayısı yarıya düştü. 
Gelin,
insan odaklı kalıcı kanunlar çıkaralım. Burada sadece bir sonraki seçimi nasıl
kazanabiliriz, yandaşlarımıza nasıl rant sağlayabiliriz mantığından
uzaklaşalım. Bu millet lehine kanunlar çıkarmaya bakalım ve bu yerel yönetim
yasalarını, imar yasalarını yeniden bir bütün olarak ele alalım. Biz her türlü
desteğe varız diyorum.
Genel
Kurulu tekrar saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 21’inci maddesinde yer alan “aşağıdaki”
ibaresinin “aşağıda bulunan” şeklinde değiştirilmesini arz ve teklif ederiz.
 Mahmut
Toğrul Hüseyin Kaçmaz Ali Kenanoğlu
 Gaziantep Şırnak İstanbul
 Oya
Ersoy Mensur Işık Muazzez Orhan
 İstanbul Muş Van
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım.
BAŞKAN
– Sayın Altay, buyurun, bir söz talebiniz var.
V.- AÇIKLAMALAR (Devam)
49.- İstanbul Milletvekili Engin Altay’ın, İdlib’de
Türk Silahlı Kuvvetleri ile Suriye merkezî yönetim güçleri arasında ağır
silahların da dâhil olduğu bir çatışmanın başladığına dair aldıkları haberlere
ilişkin Millî Savunma Bakanlığından bilgi notu gönderilmesini talep ettiğine
ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Biraz
önce sağlam bir kaynaktan aldığım bilgiye göre -uluslararası sosyal medyada da
paylaşımlar başlamış- Mehmetçik’imizin, Türk Silahlı Kuvvetlerimizin İdlib’de
Suriye merkezî yönetimi güçleriyle ağır silahların da dâhil olduğu bir çatışma
hâlinin başladığına dair ciddi haberler geliyor. 
Millî
Savunma Bakanlığından biri bizi dinliyorsa da siyasi parti gruplarına ayrı ayrı
bilgi notu göndermesini ya da Meclis Başkanlığımızın, Savunma Bakanlığımızı
arayıp durumu öğrenmesini talep ediyorum. Yani Mehmetçik bir başka ülkenin silahlı kuvvetleriyle ağır silahların dâhil
olduğu bir çatışmaya giriyor da Meclisin bundan haberi olmuyorsa bu da aslında
vahim bir durumdur yani. 
BAŞKAN
– Teşekkür ederim. 
X.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, oturumu yönettiği esnada Meclis çalışmalarıyla ilgili yaptığı
telefon görüşmesine yönelik sosyal paylaşımdaki ifadeleri kınadığına ve
İstanbul Milletvekili Engin Altay’ın İdlib’le ilgili Millî Savunma
Bakanlığından bilgi notu talebine ilişkin konuşması
BAŞKAN
- Sayın Altay -aynı durum değil ama benzer bir durum- dün gene Meclisin
çalışmalarıyla ilgili olarak burada bir telefonla görüşmem ilgili -ki İç
Tüzük’te de buna engel bir şey yok- milletvekili arkadaşlardan biri tarafından,
son derece yanlış bir şekilde, kamuoyunu yanıltıcı bir şekilde bir paylaşımda
bulunularak, sanki milletvekili olmaktan utanmaktan falan bahseden bir “tweet”
atıldı.
ENGİN
ALTAY (İstanbul) – Ben bunu söylemedim. 
BAŞKAN
- Yani hazır bu konu gelmişken ben de bu “tweet”i ve o paylaşım şeklini
kınadığımı da buradan ifade etmek istiyorum. 
Dediğiniz
konuyla ilgili olarak da şimdi ilgileneceğim; sağ olun.
ENGİN
ALTAY (İstanbul) – Sayın Başkan, şimdi sizi dinleyen, sizin beni kınadığınızı
zanneder televizyonda, ne alaka!
LÜTFÜ
TÜRKKAN (Kocaeli) – Evet, sizi kınadı Sayın Altay, ben öyle anladım(!) Ben öyle
anladım, Sayın Engin Altay’ı kınıyor(!)
MEHMET
DOĞAN KUBAT (İstanbul) – Başkan telefonla görüşürken “tweet” atmış. 
ENGİN
ALTAY (İstanbul) – Hayır, ben oradan telefon edin demiyorum; Millî Savunma
Bakanlığı gruplara bilgi notu göndersin; hep AK PARTİ’ye göndermesin, gelsin
açıklasın. 
MEHMET
DOĞAN KUBAT (İstanbul) – Başkanım telefon edecek.
ABDULLAH
GÜLER (İstanbul) – Veya Meclis Başkanı…
ENGİN
ALTAY (İstanbul) – Başkanımız istesin, onu da söyledim.
BAŞKAN
– İsteyeceğiz, isteyeceğiz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Evet, Komisyonun katılmadığı önerge üzerinde Sayın Mensur Işık’ın söz talebi
var. 
Buyurun
Sayın Işık. (HDP sıralarından alkışlar) 
MENSUR
IŞIK (Muş) – Sayın Başkanı, değerli milletvekillerini ve ekranları başında bizi
izleyen Türkiye halklarını sevgiyle saygıyla selamlıyorum öncelikle.
Sözlerime
başlamadan önce, Elâzığ depreminde ve Van’da çığ altında kalarak yaşamını
yitiren yurttaşlarımıza Allah’tan rahmet, ailelerine başsağlığı ve sabırlar
diliyorum. Elbette ki felaketler olabilir, bunun önüne geçmek mümkün değil
ancak felaketlerin ihmal ve tedbirsizlikle sonuçlarını ağırlaştırmak da siyasi
iktidarın sorumluluğu -veya sorumsuzluğu- altında, bunu da belirtmek gerekiyor.

Yine,
özellikle Van’da çığ altında kalan yurttaşlarımızın felaketini büyüten en büyük
sebebin saraylı AKP iktidarının şov ve algı yaratma yaklaşımlarının olduğunu da
buradan bir kez daha belirtmek gerekmektedir. Geçen hafta içinde Sezai
Başkanımız ve Demokratik Bölgeler Partisi Eş Başkanı Keskin Bayındır başkanlığındaki
bir heyetle bizler Van’daydık, çığ altında kalan yurttaşlarımızın ailelerine,
yaşamını yitiren insanların ailelerine taziye, başsağlığı diledik ve yaralı
olan yurttaşlarımızı da hastanede ziyaret etmiştik. Orada halkımızdan aldığımız
bilgi, halkımızdan aldığımız veriler bize şunu göstermektedir: AKP’nin daha önce Van milletvekilliğini de yapmış olan, şu anda
sarayın da danışmanı olan Sayın Orhan’ın orada büyük bir algı ve şov yaratma
sevdasının bu büyük çığ felaketini yarattığını da buradan bir kez daha
belirtiyoruz. Siyasi iktidarın yapması gereken, şov ve algı değil, kendi
sorumluluğu, bilinciyle bu felaketlerin sonuçlarının en aza indirgenmesini
sağlamaktır. 
Sevgili
milletvekilleri, AKP iktidarı Türkiye halklarını kutuplaştırmakta,
yoksullaştırmakta, aynı zamanda bu şekilde cezalandırmaktadır; bu
politikalarıyla demokratik ve eşit yaşamdan her geçen gün daha fazla
uzaklaştırmaktadır. Şu önümüze getirmiş olduğu paketle de aslında doğa ve kent
düşmanlığını da göstermektedir. Değerli arkadaşlar, doğaya, kentlere ve
halklara yönelik olan suçlar AKP iktidarı boyunca çok daha artmış ve
derinleşmektedir. Şimdi, bugün, baktığımızda, AKP’nin yapmış olduğu HES’ler,
RES’ler, aynı şekilde, dünyanın uygulamaktan yavaş yavaş uzaklaştığı özellikle
nükleer ve termik santral projeleri Türkiye gündeminde hâlâ yoğun bir şekilde
kalmaktadır. 
Şimdi,
Munzur’a, Gezi’ye, Cerattepe’ye, Karadeniz’deki ormanlara, aynı şekilde Kuzey
Ormanlarına, Cizre’ye, Nusaybin’e ve Lice’ye yani doğaya düşmanlığıyla bilinen
AKP iktidarı -doğa ve tarihin buluştuğu Hasankeyf’i de sular altında bırakarak-
kent, tarih ve insanlık belleğine olan düşmanlığını da bir kez daha bu kanun
teklifiyle bize göstermektedir. 
AKP
iktidarı, yıktığı Sur’u, Cizre’yi, Nusaybin’i ve daha birçok Kürt ve kürdistan
kentini TOKİ eliyle rant alanına çevirmiştir. 
OYA
ERONAT (Diyarbakır) – İstanbul da şehir.
MENSUR
IŞIK (Devamla) – Göçe zorlamış olduğu yurttaşların belleklerini bu şekilde yok
etmeye çalışmaktadır. AKP iktidarı, aynı şekilde, bu önümüze getirmiş olduğu paketle
31 Mart ve 23 Haziranda kaybettiği büyükşehirlerin intikamını büyükşehirdeki
halkların iradesinden almaya çalışmaktadır değerli arkadaşlar. Bildiğiniz gibi,
32 belediyemizi ve o belediyelerimizde yaşayan milyonlarca halkın iradesini
kayyum eliyle gasbeden AKP iktidarı, bu kanun teklifiyle de büyükşehirlerdeki
halkların iradesini bu şekilde gasbetme yöntemini, yolunu denemektedir. Nasıl
yapıyor bunu? Büyükşehrin imar yetkilerinin büyük kısmını kendi Bakanlığı olan
Çevre ve Şehircilik Bakanlığının yetki alanına alarak rantını devam ettirmeye
çalışmaktadır. 
Değerli
arkadaşlar, iktidarın tekçi ve otoriter yönetim anlayışına bağlı olarak ortaya
çıkan siyasi kriz ekonomik krizi de derinden olumsuz bir şekilde
etkilemektedir. Krizin faturası her geçen gün artmakta ve bu, yoksul halka,
özellikle de emekçi halka zamlar ve yüksek enflasyon oranları şeklinde
yansımaktadır. 
Bizim
AKP iktidarından kurtuluşumuzun bir tek yolu var değerli arkadaşlar. AKP tekçi
ve otoriter bir anlayıştır, otoriter bir yönetimdir. Bu otoriter ve tekçi
anlayışla siyasal ve ekonomik kriz derinleşmektedir. Biz sizden demokratik yol
ve yöntemlerle elbette kurtulacağız. Bugünden hemen sonra bu ülkede barışın ve
geçimin, istihdamın güçleneceği bir sabaha merhaba diyeceğiz. Sizler 3Y’yle geldiniz
yani “yoksulluk, yasaklar ve yolsuzlukla mücadele” adı altında geldiniz ama bu
3Y’yi Türkiye Cumhuriyeti tarihinin en derin, en yüksek seviyesine çıkararak
yani yasakları en yüksek seviyeye çıkararak, yoksulluğu en yüksek seviyeye
çıkararak… 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
MENSUR
IŞIK (Devamla) – …aynı şekilde, yolsuzluğu da en yüksek ve en derin seviyeye
çıkararak Türkiye toplumundan önümüzdeki ilk seçimde büyük tokadı yiyip
tarihteki yerinizi alacaksınız.
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Kabul
edilen önerge doğrultusunda maddeyi oylarınıza sunuyorum: Kabul edenler…
Etmeyenler… Kabul edilmiştir.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Sayın Başkan, kayıtlara geçmesi için ifade etmek istiyorum. 
Hatip
kürsüden “Söz konusu, görüşülmekte olan yasa AK PARTİ’nin tarih, çevre ve doğa
düşmanlığını göstermiştir.” demiştir. Reddediyoruz, kabul etmiyoruz. Bilakis,
bu yasa, doğrudan tarihimize, çevremize ve doğamıza sahip çıkma yasasıdır.
BAŞKAN
– Teşekkür ediyorum.
OYA
ERONAT (Diyarbakır) – Yakılan ormanlara baksınlar. Doğa sevgisini görüyoruz(!)
Yaktığınız ormanlara bakın.
BAŞKAN
– Teşekkür ediyorum.
Evet,
değerli milletvekilleri, 22’nci madde üzerinde 4 adet önerge vardır. Önergeleri
aykırılık sırasına göre okutup ayrı ayrı işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 22’nci maddesinin kanun teklifi
metninden çıkarılmasını arz ve teklif ederiz.
 Mahmut
Toğrul Ali Kenanoğlu Hüseyin Kaçmaz
 Gaziantep İstanbul Şırnak
 Oya
Ersoy Muazzez Orhan
 İstanbul Van
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım.
BAŞKAN
– Önerge üzerinde söz talebi Sayın Ali Kenanoğlu’nun.
Buyurun
Sayın Kenanoğlu. (HDP sıralarından alkışlar)
ALİ
KENANOĞLU (İstanbul) - Sayın Başkan, değerli milletvekilleri; Genel Kurulu
saygıyla selamlıyorum.
Coğrafi
Bilgi Sistemleri Kanun Teklifi üzerindeki değişiklik önergesi üzerinde söz
aldım.
Tabii,
teklifle getirilen düzenlemelerin önemli bir bölümünün yapı ve inşaat
sektöründeki sermaye akışının sürdürülmesi ve rant odaklı olduğunu ifade etmek
isterim çünkü coğrafi bilgi sistemleriyle ilgili yalnızca tek maddede düzenleme
var. Benim söz aldığım bu madde, 29 Haziran 2001 tarihinde çıkarılan söz konusu
4708 sayılı Kanun’un 5’inci maddesiyle ilgili, burada bir değişiklik yapılıyor.
Şöyle deniliyor mevcut yasada: “Yapı denetim kuruluşlarına ödenecek hizmet
bedeli, Endüstri Bölgeleri, Teknoloji Geliştirme Bölgeleri, Organize Sanayi
Bölgeleri, Serbest Bölgeler ve Sanayi Siteleri onaylı sınırı içerisinde yer
alan tüm yapılar için %75 indirimli uygulanır.” Bunu yüzde 30’a indiriyor. İlk
etapta baktığınız zaman yapı denetim firmalarının hizmet bedeli indiriminin
yüzde 75’ten yüzde 30’a çekilmesi olumlu gibi karşılanabilir ancak deprem
bölgesinde yer alan bir coğrafyaya sahibiz yani coğrafyamız deprem bölgesi,
dolayısıyla da yapı denetim meselesinin ciddiye alınması gerekiyor. Yani yapı
denetimi meselesi üzerinde indirimler uygulayarak, zorunlu indirimlere tabi
tutarak yapı denetimi meselesini zora sokacak uygulamalardan kaçınmamız
gerekiyor. 
Şimdi,
şöyle bir gerçek var: Ülkedeki bina stokunun yüzde 10’unun yenilenmesi, yüzde
30’unun da onarılması gerekiyor. TÜİK verilerine göre, ülkemizdeki konutların
yaklaşık yüzde 40’ı da kaçak durumda ve yapı denetimi meselesinde de şöyle bir
durumla karşı karşıyayız: Yapı İşleri Genel Müdürlüğü, yaptığı denetimler
neticesinde, birçok yapı denetim kuruluşunun denetledikleri yapıların yerlerini
dahi bilmediklerini ortaya çıkartıyor. Yani yapı denetim firmalarının büyük
çoğunluğu sadece kâğıt üzerinde yapı denetimi yapıyorlar. Yani bunların, yapı
denetim firmalarının gidip inşaatları denetledikleri yok ve dolayısıyla, bu
indirimler rekabeti doğuruyor, bu rekabette işlemler de çoğu yerde personel
çalıştırmadan, teknik eleman çalıştırmadan, yeterli mühendis çalıştırmadan,
yeterli kontrol elemanı çalıştırmadan, sadece kâğıt üzerinde, belgeyle yapılan
işlemlerden ibaret oluyor. Şimdi, böyle bir durumla karşı karşıya kaldığımız
bir yerde, işte Elâzığ depreminde, Malatya’da görmüş olduğumuz gibi ya da
beklenen İstanbul depreminde -Allah muhafaza- yaşayacağımız -gerçeği de
görmemiz gerekir- üzere, ciddi anlamda tahribatlara ve yıkımlara yol açacak
sonuçlar doğuruyor. O nedenle, yapı denetimi meselesinde indirimler uygulamak
yerine, binaların, yapıların denetlenmesi konusunu daha ciddiye alan ve bu
konuda yapı denetim firmalarını daha zorlayan bir yerden uygulamaları
düzenlememiz ve kanunları çıkarmamız gerekiyor. 
Şimdi,
ekonomik amacın ve rekabetin olduğu yerde bu yapı denetim firmalarının denetim
ücretlerinde indirim yapılması durumu, denetim firmalarının yaptıkları işlerin
de aksamasına neden oluyor. Bu birçok verilerle ortaya konulmuş durumda yani
birçok kuruluş da bu konuda yapmış olduğu incelemeleri ortaya koyuyor. Denetim
kuruluşlarında çalışan personelin istihdam esaslarının yeniden düzenlemesi ve
kuruluşların sıkı bir denetime tabi tutulmaları gerekiyor. Bu durum, yapıların
sadece kâğıt üzerinde denetlendiğini ve bunun önüne geçilmesi gerçeğini de
ortaya koyan bir durumdur. 
Değerli
arkadaşlar, kentsel dönüşüm uygulamalarına karşı itirazlar giderek artarken
yani kentsel dönüşüm meselesinin imar rantına dönüştürülmesine karşı itirazlar
artarken 3194 sayılı İmar Kanunu’na eklenen geçici 16’ncı maddeyle, ülkemiz
tarihindeki en kapsamlı imar affı uygulaması da yürürlüğe girmiş durumda.
Mühendislik ve mimarlık mesleklerinin yok sayıldığı 7143 sayılı Kanun’la,
planlama, mimarlık ve mühendislik süreçlerinden geçmemiş, teknik olarak sağlık
ve güvenlik koşulları belirsiz yapılar, başvuru yapan yurttaşların beyanıyla,
hiçbir teknik koşul aramaksızın meşrulaştırılmakta, yasallaştırılmaktadır. Yapı
güvenliği ve yapıların afetlere karşı dayanıklı bir sağlamlıkla inşa edilmesi
yalnızca yetkili mimar ve mühendislerin hizmetleriyle sağlanabilir durumdadır.
O nedenle, burada yapı denetim firmalarının indirimleri üzerinde bir düzenleme
yapmak yerine, yapı denetim firmalarının görevlerini yerine getirebilecekleri
birtakım teknik zorunlulukları ortaya koymamız ve çıkaracağımız kanunları yapı
denetim firmalarının işlerini daha iyi yapabilecekleri zorunlulukları
oluşturacak koşullar üzerinden kurgulamamız gerekiyor.
(Mikrofon
otomatik cihaz tarafından kapatıldı.)
BAŞKAN
– Tamamlayın sözlerinizi lütfen.
ALİ
KENANOĞLU (Devamla) – Bu duruma yönelik itirazımız bundandır. 
Teşekkür
ediyorum, saygılar sunuyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 22’nci maddesinin ilk fıkrasında yer alan "eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu Orhan Çakırlar
 İzmir Adana Edirne
Yasin
Öztürk  İmam Hüseyin Filiz Hüseyin Örs
 Denizli Gaziantep Trabzon
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) –
Katılamıyoruz Sayın Başkanım.
BAŞKAN
– Önerge üzerinde söz talebi vardır.
Sayın
Yasin Öztürk, buyurun. (İYİ PARTİ sıralarından alkışlar)
YASİN
ÖZTÜRK (Denizli) – Sayın Başkan, değerli milletvekilleri; kanunu görüşmeye
başladığımız tarihten itibaren ülkemizde felaket eksik olmadı; deprem, çığ
felaketi, uçak kazası ve İdlib’de ardı ardına şehit olan ana kuzuları. Allah
milletimizin yardımcısı olsun. 
Görüşülmekte
olan kanun teklifinin 22’nci maddesi üzerinde İYİ PARTİ Grubu adına söz almış
bulunmaktayım. Fedakâr, çilekeş milletimizi ve yüce heyetinizi saygıyla
selamlıyorum.
Coğrafya
kaderdir. Ülkemiz coğrafyasının kaderinde deprem gerçeği yatıyor. Sayın
Cumhurbaşkanı diyor ki: “Depremi durdurma şansımız var mı?” Kadere teslim mi
olacağız? Cenab-ı Allah, tevekkül buyurmuş; sen önlemlerini al, sen elinden
geleni yap, gerisini Allah’a bırak. Bir Hükûmet düşünün ki eski bir Çevre
Bakanı seçim öncesinde imar affının gerekçesini şöyle açıklıyor: “Yüzde 60’lar
civarında imara aykırılık olduğunu biliyorum ama aykırı olmayan yerlerde de
ufak tefek eklentiler varmış. 13-15 milyon arasında olduğunu tahmin ettiğimiz
bu yapıların yıkılması gerekir fakat ne yıkacak bir güç var ne de bu doğru
olur.” Bir Hükûmet düşünün ki Maliye Bakanı deprem vergilerinin nereye
gittiğine ait soruya şu cevabı veriyor: “Vergiler sağlık, eğitim, duble yollar
gibi vatandaşın ihtiyacını karşılamak için kullanılmıştır.” 
Sayın
milletvekilleri, AK PARTİ’si hükûmetlerinde görev yapan bakanların sözleri sizi
bağlar, verdikleri rakamlar da. Çevre Bakanının “imar affı” diye tabir
edebileceğimiz bu son düzenlemeyle ilgili verdiği rakamlar var. Birinde diyor
ki: “9 milyon 210 bin vatandaşımız imar barışına başvurdu ve 10 milyar 350
milyon TL’lik bedel yatırdılar.” Aynı Bakan, bir milletvekilinin verdiği soru
önergesine de “Yapı Kayıt Sistemi’nde yapılan sorgulama neticesinde imar barışı
kapsamında ruhsatsız veya ruhsat ve eklerine aykırı olarak yapıldığı başvuru
sahipleri tarafından beyan edilen yapılar için 8 Haziran 2018-28 Ağustos 2019
tarihleri arasında toplamda 3 milyon 599 bin 867 adet yapı kayıt başvurusu
yapılmış ve toplamda 23 milyar 523 milyon 609 bin 133 lira 65 kuruş ödeme
gerçekleştirilmiştir." diye cevap vermiştir. Bu rakamları da geçtik, yine
Çevre Bakanı diyor ki: “Afete maruz kalabilecek bölgelerde ve dere yataklarında
kalan yapılar için hangi alanda kaldığı belirtilmeksizin hazine mülkiyeti
seçildiğinden, belirtilen alanlardaki Yapı Kayıt Belgesi başvurularının
sayısına ilişkin sistemde istatistiki veri bulunmamaktadır.” Ne diyelim şimdi?
Siz şeytanın bile aklına gelmeyecek hesabı yapıyorsunuz: “Buradan şu kadar oy
alırız? Bunları elektrik, su faturasına bağlarız. Şu kadar vergi alırız,
üzerine bir de emlak vergisi alırız.” Ama bu hesabı yapanlar afete maruz
bölgelerdeki binaların kaydını tutamıyor. Öyle, suyundan da koy hesabıyla kaçak
da önlenemez, depreme de direnilemez. Kaldı ki bugün deprem olur, yarın sel. 
Bu
kaçak yapıları kayıt altına alırken güçlendirme şartı konuluyor mu? Depreme
dayanıklılığına bakılıyor mu? Yok. Oturduğu binanın depreme dayanıklı
olmadığını vatandaş da biliyor; elde para yok, güçlendirmeye kalksa cebinde
para yok. Aynı Hükûmetin yaptığı gibi, üstüne sıva çekince depremle mücadele
ettiğini zannediyor. 
Şimdi,
bir kanuni düzenleme önümüzde, Komisyona tavsiyem, kanun teklifinizi geri
çekin; üzerinde gerekirse günlerce çalışılsın, hatta Komisyonda olmayan
milletvekilleri de bu Komisyon çalışmalarına destek versin. Deprem için ne
yapılabilir, yıkılması gereken binalar için Hükûmet ve belediyeler nasıl destek
olabilir? Düzenli, güvenli kentleşme nasıl olabilir? Deprem için getirilen
vergiler buraya nasıl kanalize edilebilir? Oturup herkesin içine sinen bir
kanun teklifi ortaya çıkarılsın, çıkarılsın ki bir daha milletimizin canı
yanmasın.
Sayın
milletvekilleri, gelelim kanun teklifinin 22’nci maddesine. "Yapı denetim
kuruluşlarına ödenecek hizmet bedeli, Endüstri Bölgeleri, Teknoloji Geliştirme
Bölgeleri, Organize Sanayi Bölgeleri, Serbest Bölgeler ve Sanayi Siteleri
onaylı sınırı içerisinde yer alan tüm yapılar için %75 indirimli uygulanır.”
fıkrasındaki indirim oranı “%30’u geçmemek üzere” şeklinde değiştirilmiş.
Şimdi, son anda farkına varmış olacaksınız ki düzeltme önergesiyle “yüzde 50”
olarak teklif ediyorsunuz. Alelacele iş yapıyorsunuz, üzerinde doğru dürüst
çalışmadan Genel Kurula getiriyor, sonra da nasıl düzeltiriz diye
kıvranıyorsunuz. 
Şimdi,
düşünmeden edemiyorum, ya mahdumlar ya da damatlar yapı denetim firması açtı ya
da hangi yandaş yapı denetim işine girdi? Yapı ne olursa olsun, ister konut
ister iş yeri ister fabrika, her bina sağlam olmak zorunda. Evet, burada yapı
denetim firmalarına çok fazla görev ve sorumluluk düşüyor. Yeni yapılacak her
bina da, işlevi ne olursa olsun, yapı denetiminden geçmek zorunda; sanayi
bölgeleri ve diğer saydığımız bölgeler de dâhil ancak ülkede sanayiye yatırım
yapacak iş adamı kalmamışken, yatırımcılar bir nevi teşvik edilmeye çalışırken,
daha işe başlamadan yatırımcıya indirim yerine bindirim yapmanın manası nedir?
(Mikrofon
otomatik cihaz tarafından kapatıldı)
YASİN
ÖZTÜRK (Devamla) – Sözlerimi tamamlayabilir miyim.
BAŞKAN
– Tamamlayın sözlerinizi.
YASİN
ÖZTÜRK (Devamla) – Sanayicinin de esnafın da yatırım dâhilinde desteklenmesi
gerekirken bu konuda da mağdur edilmemesi şart. Hadi onu yapamadınız, bari indirim
oranını azaltmayın. Durup dururken, üretme cesareti bulmuş vatandaşı, daha
binasının temelini atmaya kalkarken caydırmayın. Samimi değilsiniz, samimi
olmadığınız için de getirdiğiniz her düzenleme “Arkasında acaba ne var?”
şüphesini doğuruyor.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Değerli
arkadaşlar, lütfen oylamalara Genel Kurulda bulunan arkadaşlarımız aktif
katılsın, bunların hepsi tartışmaya yol açıyor. Rica ediyorum, lütfen…
MAHMUT
TANAL (İstanbul) – Zaten yeteri kadar milletvekili yok ki! Oylamalar zaten
hukuksuz, geçersiz.
BAŞKAN
– Diğer önergeyi okutuyorum.
Türkiye Büyük Meclisi
Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 22’nci maddesinin birinci fıkrasındaki
“%30’u” ibaresinin “%40’ı” olarak değiştirilmesini arz ve teklif ederiz. 
 Ulaş
Karasu  Ednan Arslan Orhan Sümer
 Sivas İzmir Adana
 İlhami
Özcan Aygun Vecdi Gündoğdu Gökan Zeybek
 Tekirdağ Kırklareli İstanbul
 Veli
Ağbaba
 Malatya
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) –
Katılamıyoruz Sayın Başkan.
BAŞKAN
– Önerge üzerinde söz talebi Sayın Veli Ağbaba’nın.
Buyurun
Sayın Ağbaba. (CHP sıralarından alkışlar) 
MAHMUT
TANAL (İstanbul) – Veli Bey’e böyle çok dikkat ediyorsunuz, böyle süzüyorsunuz.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla,
sevgiyle selamlıyorum.
Değerli
arkadaşlar, biliyorsunuz, Malatya ve Elâzığ’da 24 Ocak akşamı ağır bir deprem
yaşadık. Öncelikle, bu depremde bütün Türkiye ayağa kalktı, herkes Elâzığ’ın ve
Malatya’nın yanında oldu. Bütün herkese, kamu kuruluşlarına, ilgililere ve bu
konuda destek olan yerel yönetimlere burada, huzurlarınızda teşekkür etmek
istiyorum.
Değerli
arkadaşlar, tabii, depremin merkez üssü Sivrice’ydi, Elâzığ’da etkili oldu
ancak Malatya’nın birçok ilçesinde de etkili oldu. Doğanyol ve Pütürge’nin ismi
geçiyor ama Kale ilçemizde, köylerde çok hasar var, Battalgazi’de çok hasar
var, Yeşilyurt’ta çok hasar var. Özellikle köylerdeki kerpiç evlerin tamamına
yakını kullanılamaz durumda. Oradaki milletvekili arkadaşlarımızla birlikte,
Genel Başkanımızla birlikte, büyükşehir belediye başkanlarımızla birlikte
yöreyi gezdik, incelemelerde bulunduk. Ev ev, köy köy gezerek orada tespitlerde
bulunduk ve gözüken şey şu değerli arkadaşlar: Tabii, önümüzdeki sonbahara
kadar kalıcı konutların mutlaka yapılması gerekiyor, kalıcı konutlar
tamamlanarak insanların bu mağduriyetinin giderilmesi gerekiyor. Şimdi,
çadırlar vesaire verilmiş ama insanlar kış şartlarında yaşıyor; önümüzdeki
dönem Doğanyol ve Pütürge’de bu kış geçirilemez gibi gözüküyor. 
Değerli
arkadaşlar, tabii, özellikle hayvanlarla, hayvan çadırlarıyla vesaireyle ilgili
çeşitli problemler var; onlar da gideriliyor. 
Şimdi,
geçtiğimiz hafta, deprem araştırma komisyonu kurulsun diye bir önerge verdik
değerli arkadaşlar. Deprem araştırma komisyonu önergemiz AK PARTİ ve MHP
tarafından sanki zafer kazanılmış gibi alkışlanarak reddedildi. 
Şimdi,
değerli arkadaşlar, bu Meclis boşanmayla ilgili araştırma komisyonu kurmuş, bu
Meclis teknoloji bağımlılığıyla ilgili araştırma komisyonu kurmuş, bu Meclis
dopingle ilgili, obeziteyle ilgili araştırma komisyonu kurmuş, depremle ilgili
araştırma komisyonu kurulmasına karşı çıkıyor. Bunu millete, vatandaşa,
insanlarımıza nasıl izah edeceksiniz bilmiyorum. Yani bundan daha hayati,
bundan daha gerekli bir komisyon olabilir mi, bunları insanların takdirine
bırakıyorum.
Değerli
arkadaşlar, bu komisyonun kurulmaması hakikaten Meclisin, bizim değil, buna
“evet” diyenlerin değil ama bunu reddedenlerin ayıbıdır. Bu önergeyi
reddedenlerin yakasında Doğanyol’da 6 yaşındaki evladıyla ölen 33 yaşındaki
Gamze Say’ın eli olacaktır her zaman. Bunu takip etmeye devam edeceğiz, bu
araştırma komisyonunun kurulması için uğraşmaya devam edeceğiz. 
Değerli
arkadaşlar, Albert Camus “Bir ülkeyi tanımak istiyorsanız o ülkede insanların
nasıl öldüğüne bakın.” diyor. Değerli arkadaşlar, bizim ülkemizdeki ölümlerin
dünyada eşi benzeri, örneği yok. Herhâlde başka bir ülkede hatta üçüncü sınıf
demokrasinin olduğu ülkelerde bu ölümler yaşanmış olsaydı orada ne hükûmet kalırdı
ne bakan kalırdı. Birkaç örnek vereceğim, hafızalarınızı da tazelemek isterim. 
Değerli
arkadaşlar, bakın, birkaç resim paylaşacağım sizinle. İstanbul’da 2012 yılı
Mart ayında bir çadırda 11 işçi yanarak öldü, bir tane sorumluluk alan kimse
yok. Şimdi, hep övünüyorsunuz ya, “Duble yolları biz yapıyoruz, Osmangazi
Köprüsü’nü biz yaptık.” diyorsunuz ya, bir örnek daha vereceğim değerli
arkadaşlar. Bu Hükûmetin…
OSMAN
NURİ GÜLAÇAR (Van) – Biz yaptık.
VELİ
AĞBABA (Devamla) – Tabii ki siz yaptınız, itiraz etmiyorum, siz yaptınız. Bu 8
kadın işçi, İstanbul’un göbeğinde, minibüsün içerisinde boğularak ölüyor,
boğularak. Ne zaman? Değerli arkadaşlar, bundan birkaç yıl önce. Bakın, şu
örneğe bakın: 38 insan hayatını kaybediyor. 
Sizin
yaptığınız bir şey daha var: TOKİ yapıyorsunuz ya, TOKİ. Bakın, Samsun’da TOKİ
yapmışsınız, Samsun’da. 
OSMAN
NURİ GÜLAÇAR (Van) – İyi yapmış…
VELİ
AĞBABA (Devamla) – “İyi olmuş.” diyorsun. Samsun’da, TOKİ’de sel basıyor,
insanlar katlediliyor. Bakın, sel basıyor, ne zaman? Tek parti dönemi falan
değil, tek parti dönemi de sizin döneminiz. Temmuz 2012, bakın arkadaşlar,
Temmuz 2012’de insanlar katlediliyor. 
Bir
başka şey: 32’nci kattan asansör düşüyor, 10 işçi ölüyor değerli arkadaşlar, 10
işçi. (CHP sıralarından “BAŞKENTGAZ” sesleri) BAŞKENTGAZ... Örnek çok. Örneğin,
Erzurum’da donarak ölen insanlar arkadaşlar; bakın, 5 işçi Erzurum’da donarak
ölüyor. Örnek çok; cezaevinde ölenler var, tren kazalarında ölenler var.
Değerli
arkadaşlar, diyorsunuz ya: “Osmangazi’yi biz yaptık, köprüyü biz yaptık.” 
OSMAN
NURİ GÜLAÇAR (Van) – Evet.
VELİ
AĞBABA (Devamla) – “Evet.” diyorsun. Bu ölümlerin sorumlusu kim? Siz. Ya da
Hükûmet bostan korkuluğu mu? Bu ölümlerin sorumlusu sizsiniz değerli
arkadaşlar, bu ölümlerin sorumlusu sizsiniz. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Ağbaba.
VELİ
AĞBABA (Devamla) – Başkanım, tamamlıyorum.
Bakın,
daha dün Van’da çığ oluyor değerli arkadaşlar, 5 insanımız ölüyor, arkasından
askerler gönderiliyor, onlar da ölüyor; ne diyorlar? “Fıtrat.” “Kader.” Yahu bu
fıtrat, kader hep fakir fukarayı mı vuracak? Bu fıtrat, kader sizi hiç
vurmayacak mı? (CHP sıralarından alkışlar) Fıtratsa, kaderse fakir fukaraya.
Yahu hiç yüreğiniz acımıyor mu, ciğeriniz yanmıyor mu? O fakir fukara asker
çocukların çığın altında ölmesinin sorumlusu sizsiniz. Bakın, ne diyorlar?
“Ahlat’a saray mı yapalım?” Ahlat’a saray yapın tabii, ihtiyacınız var. Uçan
var, kaçak var, yazlığı var, Ahlat’ta kaç gün kalacak hazretleri, bilmiyorum!
Ahlat’a saray yapacağınıza bu ölen işçilere yardım edin, bu insanların ölmesini
önleyin, o depremde kerpiç evin altında kalan insanların ölümünü önleyin.
Köprünün sorumlusu sizsiniz. Yakında var ya, söyleyeyim mi, söylemeyeyim mi
bilmiyorum... Yahu, iyi şeyleri siz yapıyorsunuz, depremde kim öldürdü? Allah
öldürdü. Çığda kim öldürdü? Allah öldürdü. Yani bu konuda AKP’yi tebrik etmek
lazım ama bu ölümlerin tamamının sorumlusu sizsiniz. (CHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
MAHMUT
TANAL (İstanbul) – Başkanım, bizim sayımız AK PARTİ Grubundan fazla. 20 kişiyle
önerge mi reddedilir ya?
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 22’nci maddesinde yer alan
“%30'u geçmemek üzere” ibaresinin "%50'yi geçmemek üzere” şeklinde
değiştirilmesini arz ve teklif ederiz.
 Cahit
Özkan Selahattin Minsolmaz Mustafa Elitaş
 Denizli Kırklareli Kayseri
 Mehmet
Doğan Kubat Mustafa Açıkgöz Fuat Köktaş
 İstanbul Nevşehir Samsun
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) – Takdire
bırakıyoruz Başkanım.
BAŞKAN
– Önerge üzerinde söz talebi yok. 
Gerekçeyi
okutuyorum: 
Gerekçe:

Önergeyle,
yapı denetim kuruluşlarına ödenecek hizmet bedelinin endüstri bölgeleri,
teknoloji geliştirme bölgeleri, organize sanayi bölgeleri, serbest bölgeler ve
sanayi siteleri onaylı sınırı içerisinde yer alan tüm yapılar için yüzde 50'yi
geçmemek üzere indirimli olarak uygulanması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Birleşime
beş dakika ara veriyorum. 
Kapanma Saati: 19.38
ALTINCI OTURUM
Açılma Saati: 19.44
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL
(Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Altıncı Oturumunu açıyorum. 
161
sıra sayılı Kanun Teklifi’nin görüşmelerine devam ediyoruz.
Komisyon
yerinde.
23’üncü
madde üzerinde 3 adet önerge vardır. Önergeleri aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 23’üncü maddesinin kanun teklifi
metninden çıkarılmasını arz ve teklif ederiz.
 Mahmut
Toğrul Necdet İpekyüz  Hüseyin Kaçmaz 
 Gaziantep
 Batman Şırnak
 Muazzez
Orhan  Oya Ersoy  Ali Kenanoğlu
 Van
 İstanbul İstanbul
BAŞKAN
– Önergeye Komisyon katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) -
Katılamıyoruz Başkanım.
BAŞKAN
– Önerge üzerinde söz talebi Sayın Necdet İpekyüz’ün.
Buyurun
Sayın İpekyüz. (HDP sıralarından alkışlar)
NECDET
İPEKYÜZ (Batman) – Sayın Başkan, değerli vekiller; hepinizi saygıyla
selamlıyorum. 
Yapı
Denetimi Hakkında Kanun’da değişiklikler yapılıyor. Coğrafi bilgi sistemleri
hakkında geçen hafta da konuşuluyordu, bu hafta da konuşuyoruz. Türkiye bu
felaketlerle ve birçok düzenlemeyle karşı karşıya kaldığında, bir uğursuzluk
değil, bir felaket değil, bile bile aslında bir ortam yaratılıyor. Niçin? Çünkü
modern anlamda önleme söz konusu iken, koruma söz konusu iken bunlar
yapılmamakta, deyim yerindeyse, bir keyfiyete bırakılmakta ve ne oluyor; bir
çok eksiklik için çeşitli mekanizmalar üretiliyor ve ne yapıldı; “yapı denetim”
diye kurullar oluşturuldu. Yapı denetimi kuruluşları ne oldu? Canavarlaştı ve
neredeyse yapı denetim kuruluşlarını denetlemeye dönüşeceğiz. Neden? Çünkü “Her
şeyi şirketler çözebiliyor” “Her şeyi para alanlar daha rahat çözebiliyor.”
diye bir anlayış var. Para alanlar ne yapıyor? “Daha fazla kâr edelim, esnek
davranalım, müşteriyi kaybetmeyelim.” Olan kime oluyor? Dezavantajlı kesimlere
oluyor, yoksula oluyor; her türlü felaketle karşı karşıya kalıyorlar.
Türkiye’de gerçek anlamda bir yapı denetimine ihtiyaç varken bu dikkate
alınmıyor, kalite kontrol edilmiyor. Mevcut durumda ülkedeki rastgele müteahhit
şirketleri binalar yapmakta ve para kazanmaktalar. Ne oluyor? Caydırıcı bir
mekanizma da gelişmiyor. Peki, denetim lazım mı? Evet. Türkiye Cumhuriyeti’nde
bu denetimi yapacak kurumlar var mı? Evet. Kim? Sivil toplum örgütleri. Kim?
Kamu adına, tüzel konumda olan TMMOB gibi kurumlar aslında bu denetlemeyi
yapabilir; eğitim veriyor, bilgi veriyor, sertifika veriyor. Siz, onları devre
dışı bırakıyorsunuz, yerel yönetimleri devre dışı bırakıyorsunuz; sonra da “Bu
niçin oldu?” diyorsunuz, yine onları denetlemeye dönüştürülüyorsunuz. 
Geçtiğimiz
hafta deprem oldu; bizim Ankara’da bir parti kongremiz söz konusuydu -konferansımız-
arkadaşlarımız kriz masası oluşturdular ve gittiler. Peşinden, Batman
Belediyesinden bir ekiple ve birçok yerel yönetimlerden ekiple bizler de oraya
gittik. Gerçekten bir felaket ve ne yapılabilir diye düşündük? Ne yapılıyordu
biliyor musunuz? İnsanlar oraya gelen Bakanlara bakıyorlardı. Niçin bakıyorlardı?
Bakanın gittiği yerde bir şeyler ters gitmesin diye ama Bakanın gitmediği
köylerde, gitmediği ilçelerde, gitmediği mahallelerde işler tümüyle ters
gidiyordu. Bakın, iki gün önce tekrar yağmur yağdı, sel altında kaldılar. Çadır
dağıtıyorsunuz; hâlâ konteynerler yok, hâlâ insanlar perişan. Yapı denetimiyle
ilişkisi ne? Binaya bakıp gidenler… Ben bir aileyle konuştum, bana şunu
söylediler: “Biz Yalova’dan depremden kaçtık 1999’da, Elâzığ’a geldik. Eşim
çalışıyor. Bir bodrum katında oturuyoruz. Depremde, ben ve çocuklarım
sarsıntıdan ne yapacağımızı şaşırdık. Çadırdayız, donuyoruz.” “Peki, niye eve
gitmiyorsunuz?” “Binaya gelen kişi baktı, baktı, ‘Az hasarlı. Gidin,
oturun...’” Hâlâ artçı devam ediyor. Bakmakla mı olur denetim, bakmakla mı olur
az hasar tespiti? Siz dalga mı geçiyorsunuz? Bu soğukta, karda kışta, orada
bakarak “Git uyu…” Yalova depremini yaşamış, 1999’u yaşamış kişi hâlâ orada
bunu yaşıyorsa bu, deyim yerindeyse, ruhsuz, insansız, keyfî bir sistemdir.
Bunu kimden öğreniyorlar? Sizlerden öğreniyorlar çünkü üstten bakışla, nasıl
olsa siz keyfinize bakarsınız, “Biz istediğimizi yaparız, şovumuzu yaparız, siz
istediğiniz şekilde buna razı olursunuz.” dersiniz. Ve öyle bir hâlde ki
binaların hasarlarının tespitiyle beraber ne olacak, ne yapılacak hâlâ meçhul;
bu insanlar nerede kalacak, nasıl yaşayacaklar belli değil. 
Tanıdığım
insanların bir kısmı Erzurum’a, bir kısmı Diyarbakır’a, bir kısmı Batman’a, bir
kısmı Tunceli’ye gitti çünkü insanlar hâlâ artçıyla karşı karşıyayken hasar
tespiti yapılmadığı gibi yardımlar da sürdürülebilir değil, resmen şova dönük.
Yapmamız gereken ne? Bir an önce gerçek, sürdürülebilir politikalara ihtiyaç
var ve bunun için de aslında yapmamız gereken, kamu tüzel kişileriyle beraber,
“kentsel dönüşüm” adı altında, ranta değil; yoksul, fakir, dezavantajlı
kesimlere ortam yaratmaktır.
Bizler
burada birçok kez sorduğumuzda herkes farklı bir cevap veriyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
NECDET
İPEKYÜZ (Devamla) – “Deprem vergisi toplanıyor…” denildi. Nitekim, AKP Genel
Başkanı söyledi deprem vergisinin nereye gittiğini; yola gitmiş. Hangi yola?
Yandaşların yoluna gitmiş, yandaşlara yol yapmak için gitmiş; normalde yoksula,
dezavantajlıya, soğukta çadırda kalana, perişan olana değil, çığ altında
kalanlara değil, yandaşlara bir çare bulalım diye. Son dönemde, alelacele -hâlâ
Plan ve Bütçede de konuşuluyor- İstanbul Kanalı’na para bulmak için de birçok
formül üretilmeye çalışılıyor. Yapılması gereken, gerçekten, felaket olmadan
önleyebilmektir, görebilmektir; yoksul, ulaşamayan herkese eşit bir şekilde
birçok hizmeti götürmektir. Siz bunu yapmadığınızda resmen üstten bakıp dalga
geçer bir pozisyona dönüşüyorsunuz. İsmini yapı denetimi de koysanız, bilmem ne
denetimi de koysanız, siz sadece, kendi kendinizi denetleyen değil, kendi
kendinizi kayırabilen bir sistem oluşturuyorsunuz. Bunun değişmesi lazım ve
değişiyor, en kısa zamanda da bu değişecek, gerçek sahipler bu işi
yönetecekler.
Teşekkür
ediyorum. (HDP sıralarından alkışlar) 
CAHİT
ÖZKAN (Denizli) – Kabul etmiyoruz, reddediyoruz.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 23’üncü maddesinin birinci fıkrası ile
değiştirilen 4708 sayılı Kanun’un 8’inci maddesinin birinci fıkrasının (ç)
bendindeki "%20'si kadar” ibaresinin "%50'si kadar” şeklinde; (g)
bendindeki "bir yıl” ibaresinin "beş yıl” şeklinde şekilde
değiştirilmesini, birinci fıkrasındaki "altıncı fıkrasında yer alan
"yapı sahibi tarafından" ibaresi "Bakanlıkça elektronik ortamda
belirlenen" şeklinde” ibaresi ile birinci fıkrasındaki "onbeşinci
fıkrası aşağıdaki şekilde değiştirilmiş,” ibaresi ile sondan üçüncü
paragrafındaki “Bu Kanun hükümleri çerçevesinde görevini yerine getirmediği
tespit edilen mimar ve mühendisler hakkında meslek odaları, kendi mevzuatı
uyarınca cezai işlem yaparak neticesini Bakanlığa bildirir.” ibarelerinin madde
metninden çıkarılmasını arz ve teklif ederiz.
 Ulaş Karasu Ednan
Arslan Orhan Sümer
 Sivas İzmir Adana
 Vecdi Gündoğdu İlhami Özcan Aygun Emine
Gülizar Emecan
 Kırklareli Tekirdağ İstanbul
 Gökan Zeybek
 İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) –
Katılamıyoruz Sayın Başkanım.
BAŞKAN
– Önerge üzerinde söz talebi Sayın Emine Gülizar Emecan’ın.
Buyurun
Sayın Emecan. (CHP sıralarından alkışlar)
EMİNE
GÜLİZAR EMECAN (İstanbul) – Teşekkür ederim.
Sayın
Başkan, değerli Genel Kurul; öncelikle sizleri saygıyla selamlıyorum.
Çok
yakın geçmişte çok önemli acılar yaşadık, Elâzığ ve Malatya’da 41 vatandaşımızı
kaybettik. Bu süreçte Türkiye geneline baktığımızda, Manisa’da arka arkaya,
sürekli sarsıntılar yaşandı ve “deprem fırtınası” denilen, bu şekilde
tanımlanan sarsıntılar yaşandı. 
Bugün
baktığımızda yine, uzmanlar Hatay, Maraş, Erzincan bölgesinde fay hatlarındaki
hareketliliğe dikkat çekiyorlar ve daha öncesinde aslında Erzincan bölgesine de
dikkat çekmişlerdi. Yani değerli arkadaşlar, Türkiye sallanıyor şu anda, ciddi
anlamda sallanıyor ve biz bugün bu depremlere karşı ne yaptık, kendimizi çok
iyi sorgulamamız gerekiyor. 
Şimdi,
yine deprem bölgesi olan -kendi ilim de olan- İstanbul’a baktığımızda, 17
Ağustos 1999 depreminden bu yana var olan yapı stokunun sadece yüzde 5’inin
yenilenmiş olduğunu, İstanbul’da da toplamda yaklaşık 7 milyon yapının riskli
durumda olduğunu biliyoruz. Türkiye genelindeki yapı stoku yaklaşık 20 milyon
değerli arkadaşlar. 
Şimdi,
bir yandan deprem riski var, İstanbul’da yirmi yıldır yenilenememiş bir yapı
stoku var, riskli yapı stoku var ve bir kenarda da hâlâ hesabı verilememiş 65
milyon TL bir deprem vergisi var. Biz bu süreçte ne yaptık? Deprem vergisini
yollara, köprülere harcadık; toplanma alanlarını, acil durum bölgelerini ranta
kurban ettik, gökdelenler diktik, AVM’ler yaptık, hasarlı kamu binalarıyla
ilgili ise hiçbir şey yapmadık. Bugün hâlâ, İstanbul’da 9 tane okul çok riskli
ve acil yıkılması gereken durumda, 20 tane okul da orta hasarlı durumda değerli
arkadaşlar ve çocuklarımız bu okullarda okuyorlar. 
Şimdi
görüştüğümüz “Coğrafi Bilgi Sistemleri” isimli kanun teklifinin içinde -tabii,
torba kanun teklifi olduğu için- İmar Kanunu’nda değişiklikler var, Yapı
Denetimi Hakkında Kanun’da değişiklikler var. Özellikle, bugün İmar
Kanunu’ndaki değişiklikler, geçmişe yönelik bir ilaç olmayacak. Keşke, toplanma
alanları ranta kurban edilmeden, gökdelenler, AVM’ler dikilmeden getirilseydi.
Keşke, incelendiğinde depreme dayanıksız olduğu ortaya çıkacak binalara imar
barışı, imar affı getirilmiş olsaydı. 
Şimdi,
değerli arkadaşlar, bu kanun teklifine baktığımız zaman tabii ki konuştuğumuz
maddeler özellikle yapı denetimiyle ilgili. 2000 yılında 595 ve 601 sayılı
Kanun Hükmünde Kararnameler çıkarılıyor yapı denetimiyle ilgili ama maalesef,
bunlar uygulanmıyor, daha sonra 2001 yılında 4708 sayılı Yapı Denetimi Hakkında
Kanun çıkarılıyor ama maalesef, bu çıkarılan kanun da inşaat ve yapı sektörünün
sorunlarını tam olarak çözemiyor. 
Aslında,
bugün depremle sarsılan ve hiç önlem almadığımız ülkemizde baktığımızda şu
kanunun ne dediğine: “Bu Kanunun amacı; can ve mal güvenliğini teminen imar
plânına, fen, sanat ve sağlık kurallarına, standartlara uygun, kaliteli yapı
yapılması için proje ve yapı denetimini sağlamak ve yapı denetimine ilişkin
usul ve esasları düzenlemektir.” Ancak hiçbir şekilde ilaç olmamıştır, bu kanun
uygulanamamıştır çünkü hazırlanırken meslek odalarına, ilgili kurumlara,
üniversitelere hiçbir şekilde danışılmamıştır ve tıkanmıştır sistem. Bugün, bu
Yapı Denetimi Hakkında Kanun’la ilgili, teklif içerisinde gelen düzenlemelerin
bir kısmı olumlu olmuş olsa bile, keşke müstakil şekilde, tek başına bu kanun
üzerinde bir değişiklik yapmaya gidiyor olabilseydik çok daha başarılı bir
sonuç elde ederdik. 
Bu
üzerine konuştuğum 23’üncü maddeye gelecek olursak: Yapı denetimi
kuruluşlarında görevini yerine getirmedikleri tespit edilenlere idari yaptırımlar,
cezalar getiriliyor, daha doğrusu yeni düzenlemeyle bu cezalar
ağırlaştırılıyor. Evet, belki bu cezaların ağırlaştırılmasını olumlu olarak
görebiliriz özellikle denetim açısından ancak önergemizde de belirttiğimiz gibi
“Bu Kanun hükümleri çerçevesinde görevini yerine getirmediği tespit edilen
mimar ve mühendisler hakkında meslek odaları, kendi mevzuatı uyarınca cezai
işlem yaparak neticesini Bakanlığa bildirir.” ibaresi var. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
EMİNE
GÜLİZAR EMECAN (Devamla) – Bitiriyorum, toparlıyorum Başkanım. 
Biz
bunun metinden çıkarılmasını istiyoruz çünkü bu uygulama, meslek odalarının
bağımsızlığının zedelenmesine sebep olacaktır, ayrıca da yapılan uygulama çok
çelişiktir. Siz hem mimar ve mühendislerin ruhsatlardan imzalarını
kaldıracaksınız hem de yapı denetimlerini TMMOB gibi meslek odalarının
denetiminden kaçıracaksınız, ondan sonra da yapı denetim firmalarına böyle bir
sorumluluk vereceksiniz.
Değerli
arkadaşlar, bu uygun bir uygulama değil. Öncelikle sorgulamamız gerekiyor
sistemi. Yapı Denetimi Hakkında Kanun üzerinde ciddi değişiklikler, düzeltmeler
yapılması gerekiyor ve bu önergede, bu maddenin biz bu şekliyle metinden
çıkarılmasını öneriyoruz. Kanunun genel hâliyle ülkemize hayırlı olmasını
diliyorum, Genel Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Milleti Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 23’üncü maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirmesini arz ve teklif ederim.
 Dursun Müsavat Dervişoğlu Orhan
Çakırlar Dursun Ataş
 İzmir Edirne Kayseri
 Hüseyin Örs Mehmet
Metanet Çulhaoğlu Yavuz Ağıralioğlu
 Trabzon Adana İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) -
Katılamıyoruz Başkan.
BAŞKAN
– Komisyonun katılmadığı önerge üzerinde söz talebi Sayın Dursun Ataş’ın.
Buyurun
Sayın Ataş.(İYİ PARTİ sıralarından alkışlar)
DURSUN
ATAŞ (Kayseri) – Sayın Başkan, değerli milletvekilleri; Genel Kurulu saygıyla
selamlıyorum.
Şu
anda görüşülmekte olan 161 sıra sayılı Kanun Teklifi’nin 23’üncü maddesi
üzerine söz aldım. Bu torba kanun teklifinde -biraz öncede ifade ettiğim gibi-
birçok kanun var ve hiçbirinin de birbiriyle bağlantısı yok ve coğrafi sistemle
de hiçbir alakası yok. 
Görüştüğümüz
kanun teklifi, yapı denetim şirketlerinin görevlerini yapmadığında veya
uygulamada yanlışlıklar yaptıklarında verilecek cezaların 3194 sayılı Kanun ile
4708 sayılı Kanun arasındaki farklılıkları gidermek ve 4708 sayılı Kanun’daki
cezaları uygulamak amacıyla getirilen bir kanun teklifi. Tabii ki burada, yapı
denetim firmalarına görevlerini yapmadıklarında veya yönetmeliklere uygun
davranmadıklarında ceza verilmeli ama bu yasa teklifindeki gibi tek başına bir
madde değiştirerek cezaların artırılması bu konuyu çözmeyecektir. Yine biraz
önce de söyledim, Yapı Denetimi Hakkında Kanun’u yeniden ele alıp günümüz
şartlarına uyarlayarak, deprem gerçeği de ortada, gözümüzün önündeyken bu
gerçeklere de uygun yeni bir kanun düzenlenmesi lazım ama en son sizin burada
çıkardığınız, AKP hükûmetleri tarafından çıkarılan Yapı Denetimi Hakkında
Kanun’la işler yürüyor ve orada yine yandaşlara bürolar açtırılıp bunlara
yetkiler verildi. Bugün geldiğimiz noktada da uçuk kaçık bir sürü yapılaşmanın
olduğu ve her birinin de belediyelerle anlaşılarak, plan müellifleriyle
anlaşılarak yürüdüğü ortaya çıktı. Burada da yine sıkışıldı, gelindi ve bu
teklifle, bir cezayla bunun önüne geçeceğinizi düşünüyorsunuz ama yine
yanılıyorsunuz ve bu cezaların artırılmasıyla, cezaların verilmesiyle veya
meslek odalarının Bakanlığa bildirilmesiyle bu problemlerin çözüleceğine de
yerel yönetimlerde görev yapmış biri olarak ben inanmıyorum.
Değerli
arkadaşlar, tabii ki bu şeyler çok konuşuldu, biraz önce de yerel yönetimler
kanununun bir bütün olarak ele alınması gerektiğini ve şu anda çıkardığınız
6360 sayılı Kanun’un uygulanamaz hâlde olduğunu söyledim. 25 Ocakta,
biliyorsunuz, yeni nüfusumuz açıklandı ve 83 milyona çıktı Türkiye. Burada
dikkat ettiyseniz, araştırdıysanız, baktıysanız bu yasayla köyler şehir
oluyordu, köylerdeki nüfus köylerde kalıyordu, doğduğu yerde doyuruluyordu; bu
şekilde çıkarılmış bir kanun vardı. Bugün bu kanunun her tarafı, dediğim gibi,
yamalı bohçaya döndü; bu kanun çıktığı günden bu yana köylerimiz ve
kasabalarımız devamlı ivme kaybediyor, nüfus kaybediyor ve siz, eminim ki en
yakın zamanda da bunu değiştirmek için getireceksiniz ama yine insan odaklı ve
gerçeklere uygun bir yasa getirmeyeceksiniz, yine siyasi olarak “İlk seçimde
nasıl kazanırız?”ın hesabını -2014’teki gibi- yaparak getireceksiniz. 
Şimdi,
burada Kayseri’yi örnek verecek olursak şurada sorduğumuzda Kayseri’yi herkes
“vizyon kent Kayseri” olarak bilir ve Kayseri ticaretin başşehri, sanayide çok
ileride olan bir şehrimiz, belediyecilikte çok ivme yapmış bir şehrimiz.
Aranızda gidip, gezip görenler varsa Kayseri, bugün o kadar geri kaldı ki kendi
sınıfındaki iller arasında, maalesef ki belediyecilikte de sınıfta kaldı. Bugün
Kayseri Büyükşehir Belediyesi borç batağında. Sizin çıkardığınız yasayla
köylere kadar hizmet götürmesi gereken Kayseri Belediyesi maalesef ki köylere
değil, merkez ilçelere dahi hizmet veremez durumda.
Şöyle
örnekler vermek istiyorum size: Siz iktidara geldiğinizde Kayseri’de merkezde
yaşayan insanların oranı yüzde 30’un üzerindeydi, bugün merkezde yaşayan
insanların oranı yüzde 84’e geldi; yüzde 84’e yüzde 16; 12 tane ilçede yaşayan
insan oranı yüzde 16. Çiftçilikle uğraşan, ticaretle uğraşan bir şehirden,
çiftçilik alanında Türkiye’de ekili dikili alanlarda 6’ncı sırada olan bir
şehrimizden bahsediyoruz. Bugün nüfusa baktığımızda merkezde yaşayan nüfus
yüzde 84, 12 ilçede yaşayan nüfus yüzde 16. Maalesef ki büyükşehir hizmet
götüremiyor. Köyler ve kasabalar; kapatılan, mahalleye dönüştürülen köylerimiz hizmeti
nereden alacağını bilmiyor ve onlara hizmet götürülmüyor. Şu güne geldiğimizde,
buralarda, her okulda öğretmen eksiği var, her hastanede doktor eksiği var; 80
kilometre, 90 kilometre yol giderek hizmet almaya çalışıyor vatandaşımız.
Buradan yine söylüyorum: Bu sistemle, ufak tefek değişikliklerle bunları
yapamazsınız. 
Gelelim
Kayseri’nin diğer sorunlarına: Değerli hemşehrilerim her zaman AK PARTİ’ye
yüzde 70’in üzerinde oy verdiler, Cumhurbaşkanı çıkardılar, Bakanlar çıkardılar
ve Grup Başkan Vekilleri çıkardılar. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
DURSUN
ATAŞ (Devamla) – Maalesef ki Kayseri’nin sorunuyla ilgilenen kimse olmadı.
Bugüne baktığımızda, Kayseri’nin, hâlâ, hikâyeye dönmüş bir hızlı tren projesi
var ki on yıldır sürüyor. Burada Bakana sordum; Bakan, ihalesinin
yapılmadığını, projelerinin tamamlanıp hemen yapılacağını söyledi. Birkaç gün
önce yine bir milletvekilimiz, Kayseri Milletvekilimiz bu yıl içerisinde
yapılmayacağını söyledi.
Havaalanına
gidin, artık kaldırmıyor; senede 2 milyonun, 3 milyonun üzerinde yolcu
kapasitesi var; terminal köy terminaline dönmüş durumda.
Yine
sulamayla alakalı barajlarımız var: Bahçecik Barajı, Yamula Barajı, Develi
2’nci Merhale Barajı. Buralar on yıldır, on beş yıldır maalesef ki
bitirilemedi.
Kayseri,
gayrisafi millî hasılada Türkiye ekonomisine katkısı yönünden 13’üncü sırada
olmasına rağmen, devletten aldığı hizmetlerde 32’nci sırada. 6’ncı büyük tarım
alanına sahip bu ilimiz, maalesef ki tarım yatırımlarından 20’nci sırada
faydalanıyor. 
Kayserili
hemşehrilerim beni buradan dinliyorlar; size çok destek verdiler; böyle giderse
bundan sonra sizlere, umarım, güzel bir tokat atacaklardır diyor, hepinize
saygılar sunuyorum. 
ÖZGÜR
ÖZEL (Manisa) – Karar yeter sayısı istiyoruz. 
BAŞKAN
– Evet, önergeyi oylarınıza sunacağım ve karar yeter sayısı arayacağım. 
Kabul
edenler… Etmeyenler… 
Kâtip
üyeler arasında anlaşmazlık var, elektronik cihazla oylama yapacağım. 
ÖZGÜR
ÖZEL (Manisa) – Var mı? Anlaşmazlık var mı? Eğer Kâtip Üyeniz bu duruma “Var.”
diyorsa sen de “Var.” de, ne diyeyim! 
BAŞKAN
– Oylama için bir dakika süre veriyorum ve oylama işlemi başlatıyorum. 
(Elektronik
cihazla oylama yapıldı) 
BAŞKAN
– Karar yeter sayısı yoktur. 
Birleşime
beş dakika ara veriyorum. 
Kapanma Saati: 20.07
YEDİNCİ OTURUM
Açılma Saati: 20.13
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Yedinci Oturumunu açıyorum.
161
sıra sayılı Kanun Teklifi’nin 23’üncü maddesi üzerinde Kayseri Milletvekili
Dursun Ataş ve arkadaşlarının önergesinin oylamasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım. 
Oylama
için iki dakika süre veriyorum, oylama işlemini başlatıyorum.
(Elektronik
cihazla oylama yapıldı)
BAŞKAN
– Önerge kabul edilmemiştir, karar yeter sayısı vardır. 
161
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
23’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
24’üncü
madde üzerinde 3 adet önerge vardır, önergeleri okutup aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 24’üncü maddesindeki ““davranışla”
ibaresinden sonra gelmek üzere "yeni iş almaktan men cezası uygulanmasını
gerektiren fiiller nedeniyle” ibaresi ve”” ibaresinin madde metninden
çıkarılması arz ve teklif ederiz.
 Ulaş
Karasu  Ednan Arslan Orhan Sümer
 Sivas İzmir Adana
 Vecdi
Gündoğdu Özgür Karabat İlhami Özcan Aygun
 Kırklareli İstanbul Tekirdağ
 Gökan
Zeybek
 İstanbul
BAŞKAN - Komisyon önergeye katılıyor mu? 
BAYINDIRLIK, İMAR, ULAŞTIRMA VE TURİZM KOMİSYONU
BAŞKANI TAHİR AKYÜREK (Konya) – Katılamıyoruz Başkanım.
BAŞKAN – Önerge üzerinde söz isteyen Sayın Özgür
Karabat. 
Buyurun Sayın Karabat. (CHP sıralarından alkışlar)
ÖZGÜR KARABAT (İstanbul) – Sayın Başkan, değerli
milletvekilleri; yüce Meclisi saygıyla selamlıyorum.
Bu kanun teklifini kısaca özetlemek gerekirse özetle
merkezî idareyi güçlendiren ve aslında -biraz rövanşist bir tutumla- 24 Haziran
seçimlerinin intikamı da olan bir girişim gibi gözükmektedir. 
Değerli
milletvekilleri, kanunlarla oynayarak, yetki gaspları yaparak bir hezimetten
kurtulmanın mümkünatı yoktur. Değerli arkadaşlar, bakın, bu teklifle
Cumhurbaşkanlığı Ahlat köşküne kanuni bir kılıf uyduruluyor. Ülkenin en
tepesinde oturanlar eğer Anayasa’ya uymuyorsa -amiyane deyimle- Anayasa’yı
takmıyorsa gerçekten problemli bir durum vardır. 
Ne
yapılıyor bu yasa teklifiyle? Ne yapılıyor bu yasa teklifiyle değerli
arkadaşlar? Ahlat köşkü düzenlemesiyle daha önce Anayasa Mahkemesinin iptal
ettiği kararlar kanunla düzenleniyor değerli arkadaşlar.
Değerli
arkadaşlar, şimdi, siz ne yapıyorsunuz? Daha önce Man Adası’nda paralara takla
attırdığınız gibi, vatandaşa takla attıran bakanınız olduğu gibi, kanuna takla
attırarak Ahlat köşküne yasal bir zemin oluşturuyorsunuz.
Değerli
arkadaşlar, biz ne üzerine yemin ettik? Anayasa üzerine yemin ettik. Nasıl
yemin ettik? Şerefimiz ve namusumuz üzerine yemin ettik. Anayasa’yı korumakla
yükümlü olanların, Anayasa’yı delmek gibi bir iş yapması affedilemez bir
tutumdur; bunu öncelikle söylemek istiyorum. Üstelik Anayasa Mahkemesi
üyelerinin tamamını siz atıyorsunuz ama o “Anayasa Mahkemesinin kararlarına
uymuyoruz.” diyorsunuz değerli arkadaşlar. Bizim temel görevimiz, Anayasa’yı
korumak değil mi?
Şimdi,
başka bir nokta var: Kızılay Başkanı “Burada vergi kaçırma yoktur, vergiden
kaçınma vardır.” diyor. Burada da ne var biliyor musunuz arkadaşlar?
Anayasa’dan kaçınma var, Kızılay Başkanının deyimiyle Anayasa’dan kaçınma var;
bunu söylemek isterim.
Eskiden
insanlar sarayla ilgili, saraydan kız kaçırma hikâyeleri anlatırdı. Burada ne
var biliyor musunuz? Kaçak saray var. (CHP sıralarından alkışlar) Eskiden
saraydan kızlar kaçıyordu, burada kaçak saray var. 
Değerli
arkadaşlar, 24 Haziranı hatırlıyor musunuz? Hepinizin seçildiği seçim. Bu ne
biliyor musunuz, bu? Sizin seçim bildirgeniz, birçoğunuz okumuştur inşallah. 
Şimdi,
değerli arkadaşlar, denir ya “Karakolda doğru söyler, mahkemede şaşar.” diye.
Burada birden çok sayfada, örneğin 161’inci sayfada diyorsunuz ki: “Yerel
yönetimlere transfer edilen genel bütçe vergi payını artırdık.” Bu kanunla bunu
mu yapıyorsunuz? 
GÖKAN
ZEYBEK (İstanbul) – Hayır.
ÖZGÜR
KARABAT (Devamla) - Hayır. 
Burada
diyorsunuz ki değerli arkadaşlar: “Yerel yönetimlerin öz gelirlerini
artıracağız.” Bakın, burada diyorsunuz. Bu kanun teklifiyle bunu mu
yapıyorsunuz? Hayır. 
Değerli
arkadaşlar, üstelik bunu yapmadığınız gibi belediyelerin gelirlerine de ortak
oluyorsunuz. Burada ne diyorsunuz? “Kamu hizmetlerinin yerinden karşılanması temel ilkemiz.” diyorsunuz. Peki, bu kanun teklifiyle
bunu mu yapıyorsunuz? Hayır, tam tersi, fiilî kayyumlar yaratıyorsunuz.
Belediyelerin yetkilerini alarak kayyumları kalıcı hâle getiriyorsunuz,
milletin iradesini yok sayıyorsunuz değerli arkadaşlar. Üstelik onu nasıl
yapıyorsunuz biliyor musunuz? Bir büyük şehrin en temel problemleriyle ilgili,
Kanal İstanbul’la ilgili oranın Belediye Başkanına “Otur yerine, sen işine
bak!” diyorsunuz. Sonra seçim beyannamesinde ne diyorsunuz? “Yerinden yönetmek
temel ilkemizdir.” diyorsunuz değerli arkadaşlar. Bu ne perhiz bu ne lahana
turşusu değerli arkadaşlar! Hadi Anayasa’ya uymuyorsunuz, kendi sözünüze uyun
ya; daha dün söylediniz, dün, taze arkadaşlar bu beyanname; buna bari uyun ya! 
Değerli
arkadaşlar, bu kanun teklifi geçerse neler olacak, neler olacak? Şimdi, kalıcı
kayyumlar olacağını sizlere söyledim. Bu kanunla beraber değerli arkadaşlar,
TOKİ ecrimisil istemeye, ecrimisilin tahsiline ve taşınmazın tahliyesine
ilişkin işlemleri Millî Emlak Genel Müdürlüğünün eliyle uygulamaya yetkili
olacak. Hani merkezî idareye yetki vermiyordunuz? Yine burada değerli
arkadaşlar, birçok konuda merkezî idareye yetki veriyorsunuz. Şunu söylemek
isterim: Danıştay kararlarında “Belediyelere verilmiş haklar kanuni
düzenlemelerle belediyelerden alınamaz.” diyor. Siz ne yapıyorsunuz?
Anayasa’nın 138’inci maddesine aykırı olarak bu kanun teklifiyle belediyelerin
yetkisini alıyorsunuz. 
Değerli
arkadaşlar, sözü çok uzatmaya gerek yok. Ben size bir şey söyleyeyim: Bütün
dünya corona virüsüyle ilgili çalkalanıyor. Bakın, siz siyasete tehlikeli bir
virüs sokuyorsunuz. O da ne biliyor musunuz? “Sor ona” virüsü, “sor ona”.
Birisine sormadan edemiyorsunuz, birisine sormadan edemiyorsunuz değerli
arkadaşlar, hep yukarıya soracaksınız. (CHP sıralarından alkışlar) Ya, bir de
oy aldığınız, aha bu seçim bildirgesini anlattığınız vatandaşa sorun ya, böyle
bir şey olur mu? 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Karabat. 
ÖZGÜR
KARABAT (Devamla) – Değerli arkadaşlar, son sözüm şudur: Ciddi işler yapıyoruz;
siyaset, yasa, Anayasa. Bakın, bunların hepsi ciddi işler. Ama bizatihi,
balığın baştan kokmaması lazım. Bugün Türkiye’nin en önemli sorununu konuşurken
Sayın Cumhurbaşkanı “Yatak odanıza bakın.” dedi. Yahu kardeşim, bu kadar
gayriciddi bir şey olur mu? FETÖ meselesi yatak odasıyla anlatılır mı? Siz
yatak odasından başka bir şey bilmiyor musunuz değerli arkadaşlar? Böyle bir
şey olur mu?
Hepinizi
saygıyla sevgiyle selamlıyorum. (CHP sıralarından alkışlar) 
RECEP
ÖZEL (Isparta) – Bu ne biçim üslup ya!
BAŞKAN
- Önergeyi oylarınıza sunuyorum: Kabul
edenler… Etmeyenler… Kabul edilmemiştir.
Buyurun
Sayın Özkan.
CAHİT
ÖZKAN (Denizli) – Sayın Başkan, hatip kürsüden grubumuza defaatle sataştı,
sataşmadan söz istiyorum. 
BAŞKAN
– Buyurun Sayın Özkan.
ÖZKAN
YALIM (Uşak) – Ne dedi?
FİKRET
ŞAHİN (Balıkesir) – Ne dedi?
BAŞKAN
– Ne dediğini ben dinlediğim için soruyu sormama gerek yok.
IX.- SATAŞMALARA İLİŞKİN KONUŞMALAR (Devam)
3.- Denizli Milletvekili Cahit Özkan’ın, İstanbul
Milletvekili Özgür Karabat’ın 161 sıra sayılı Kanun Teklifi’nin 24’üncü
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
CAHİT
ÖZKAN (Denizli) – Değerli milletvekilleri, hatip, daha evvel Genel Başkanları
tarafından ifade edilip de yargıda mahkûm olan iddiaları bu kürsüden yeniden
dile getirdi. Bakınız, tarih, zaman yargılamasından geçtikten sonra mahkûm
olursunuz. Diyoruz ki: Bugün, Ahlat’ta yapılan ve milletin tarihini,
coğrafyasını, çevresini, doğasını, ecdadımızın bize bıraktığı bütün müktesebatı
yarınlara, gelecek kuşaklara aktaracak olan bu muhteşem eseri eleştiriyorsunuz
ya, yarın tarih nezdinde mahkûm olacaksınız ama sizler burada olmayacaksınız,
Cumhuriyet Halk Partisinin bu sıralarında daha başkaları olacak. 
GÖKAN
ZEYBEK (İstanbul) – Biz orada olacağız, siz burada olacaksınız.
ÖZKAN
YALIM (Uşak) – Sizi oraya alacağız, oraya.
CAHİT
ÖZKAN (Devamla) – Onlar sizden şikâyetçi olacaklar ve “Vaktiyle biz burada
olsaydık bunların arkasında durur, savunurduk.” diyecekler. Ne gibi? Daha evvel
Marmaray’a itiraz edip de yapıldıktan sonra “Bu proje bizim projedir.” diyecek
noktaya nasıl gelmişseniz oraya da evelallah gideceksiniz. (AK PARTİ
sıralarından alkışlar)
Bizim
size davetimiz, millî ve yerli duruşla, bu ülkenin tarihinden bugüne tevarüs
eden değerlere sahip çıkmanız. Gazi Mustafa Kemal Atatürk, henüz cumhuriyet
yeni kurulmuş olmasına ve Osmanlı’dan miras aldığımız pek çok devlet sarayı
bulunmasına rağmen elbette Yalova’da, Florya’da o da tesisler yaptı; ihtiyaç
vardı, yaptı. Yanlış mıydı? 
Evet,
eğer siz bugün Ahlat’a “Hayır.” diyorsanız, oradaki şanlı tarihimizin bize
bıraktığı mirasları savunacak, sahip çıkacak ve geleceğe aktaracağımız bu
değerlere “Hayır.” diyorsanız Gazi Mustafa Kemal Atatürk’ün o eserlerine de
“Hayır.” diyorsunuz. CHP’ye yakışmıyor, aziz milletimize yakışmıyor.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Sayın Özel…
ÖZGÜR
ÖZEL (Manisa) – “CHP’ye yakışmıyor.” ifadesi bile başlı başına bir sataşma.
BAŞKAN
– Buyurun sayın Özel.
4.- Manisa Milletvekili Özgür Özel’in, Denizli
Milletvekili Cahit Özkan’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; Sayın Grup Başkan Vekili
pek kullanmadığı kürsüden yanıt hakkını kullandı. Daha önce, bugün ne çok
eleştirilerimiz oldu, AKP siyasetiyle ilgili o tesbih benzetmesinden de
başlayarak somut örnekler ile Ahmet Davutoğlu’nun “Siyasi etik kanununu
getirmek istedim, getirtmediler. ‘Bir tek il başkanı bulamazsın.’ diye
söylediler.” ifadeleri ortada dururken onların hiçbirinde kürsü kullanılmadı,
şimdi Ahlat meselesinde kürsü kullanılıyor. 
CAHİT
ÖZKAN (Denizli) – Millet meselesi.
ÖZGÜR
ÖZEL (Devamla) – Bu, yasamanın, birilerinin talimatıyla, yürütmenin baskısıyla
bir işler yaptığını açıkça itiraf eden bir tutum oldu. Biz hepimiz Anayasa’yla
bağlıyız. Anayasa’nın açık hükümleri, Anayasa Mahkemesi kararlarının başta
yürütme, yasama ve tüm devlet kurumları için bağlayıcı olduğunu, buna karşı
yasama faaliyeti yapılamayacağını yasaklarken siz -karar Türk milleti adına
alınıyor ya mahkemelerde- Anayasa Mahkemesi… Kaldı ki örneğin, ilan edilen
OHAL’den sonra “İçine ‘OHAL kararnamesi’ yaz, ne yaparsan yap, ben bakmıyorum.”
diyerek sizin önünüzü açan bu Anayasa Mahkemesi kıyı kenar çizgisiyle ilgili
Anayasa ihlalinde o kadar somut bir şeyle karşılaştı ve döndü dedi ki: “Bu
Anayasa’ya uygun değildir.” ve iptal etti. 
Sizin
yazlık sarayınız, mevcut sarayınız kaçak; Atatürk Orman Çiftliği’nin böğründe
bir bıçak gibi duruyor. Tank Palet karşılığında, rüşvet kokan bir uçan
sarayınız var. Bir yüzen saray almışsınız, onu ordunun envanterinden aldınız.
Şimdi “Türk milletinin hassasiyetleri” falan filan deyip kendinize bir tane
kaçak saray yapıyorsunuz; daha doğrusu, birileri kendisine bir kışlık saray
talep ediyor. Bu kışlık sarayla ilgili Anayasa’ya aykırı düzenlemeyi, aynı,
sadece ek madde 2’ye kroki koymak usulüyle buraya getiriyorsunuz ve hepimizin
gözünün içine baka baka… 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Başkanım müsaadenizle toparlayayım.
BAŞKAN
– Tamamlayın.
ÖZGÜR
ÖZEL (Devamla) – Hepimizin gözünün içine baka baka, Türk milleti adına karar
verdiği orada yazan, bağımsız olduğunu sizin iddia ettiğiniz Mahkemeye rağmen
ve ona inat olarak, ona karşı çıkarak bir düzenleme yapıyorsunuz. Bu yaptığınız
düzenleme, Anayasa’mıza aykırı; bu yaptığınız düzenleme, sizin yaptığınız bu
ilave Anayasa’da Meclisin yapamayacağı yasa faaliyetlerinden bir tanesi olarak
tarif ediliyor. Ancak bütün yetkilerin tek elde toplandığı, demokrasiden
monokrasiye geçmiş olan ülke yönetim anlayışıyla partinizin Genel Başkanının
talebi için, onun keyfine bir kışlık saray inşaatını Türk milleti adına Mahkeme
durduruyor; siz, milletten aldığınız yetkiyi suistimal ederek partinizin Genel
Başkanının talimatıyla Anayasa’ya aykırı yasama yapıyorsunuz. Karşı karşıya
bulunduğumuz durum açık hak ihlalidir, açık Anayasa ihlalidir, açıkça milletten
alınan yetkinin suistimalidir.
Teşekkür
ederim. (CHP sıralarından alkışlar)
İLHAMİ
ÖZCAN AYGUN (Tekirdağ) – Millet aç, aç, kendini yakıyor.
BAŞKAN
– Sayın Özkan…
CAHİT
ÖZKAN (Denizli) – Sayın Başkan, hatip kürsüden şahsıma kürsüyü bugün ilk kez
kullandığım iddiasıyla sataşmıştır, diğer iddialarla beraber cevap vermek
istiyorum. (AK PARTİ sıralarından alkışlar)
BAŞKAN
– Buyurun.
ÖZKAN
YALIM (Uşak) – Sataşma yok ki Başkanım. Neden, ne gerek var? Sataşma yok ki. 
BAŞKAN
- Sayın Yalım, bir de ne dediğinizi anlasam.
ÖZKAN
YALIM (Uşak) – Ben tercüme edeyim isterseniz Sayın Başkanım.
İLHAMİ
ÖZCAN AYGUN (Tekirdağ) – Burada insanlar “Açım.” diye bağırıyor.
5.- Denizli Milletvekili Cahit Özkan’ın, Manisa
Milletvekili Özgür Özel’in sataşma nedeniyle yaptığı konuşması sırasında Adalet
ve Kalkınma Partisi ve şahsına sataşması nedeniyle konuşması 
CAHİT
ÖZKAN (Denizli) - Sayın Başkan, değerli milletvekilleri; tabii, biz kürsüyü,
milletimizin kürsüsünü ve Meclisteki bütün milletvekillerimizin önündeki mikrofonu
milletin kürsüsü olarak görüyoruz. Bugün akşama kadar, hamdolsun, alnımız açık,
yüzümüz ak, başımız dik, göğsümüzü gere gere bütün iddiaların hepsinin cevabını
verdik, vermeye de devam ediyoruz. 
İLHAMİ
ÖZCAN AYGUN (Tekirdağ) – Ondan valiliğin önünde vatandaş “Açım.” diye yaktı
kendini. Açın gözünüzü, millet “Açım.” diye bağırıyor.
CAHİT
ÖZKAN (Devamla) - Bakınız, şimdi, bir yargı düşünün. Cumhuriyet Halk Partisinin
arka bahçesi olursa çok güzel, evelallah, adil yargı o. “Onama mı istersiniz,
bozma mı istersiniz?” O yargı günlerini özlemiş olabilirsiniz ancak bugün
Parlamentoda yapılan yasal düzenlemelerle ilgili, Anayasa yargısında
demokratikleşmeyle beraber, Cumhuriyet Halk Partisi Anayasa yargısına giderek
yasama düzenlemelerimizi iptal ettirebiliyor. Şahsınızla ilgili yapılan
davalarda, tazminat davalarında, ceza davalarında netice alınabiliyor. Bakınız,
o eski Türkiye, vesayetçi Türkiye, darbe yargılarıyla, darbe anayasalarıyla
örselenmiş yapı artık geride kaldı.
TURAN
AYDOĞAN (İstanbul) – Yeni Türkiye de parti devleti, parti devleti!
CAHİT
ÖZKAN (Devamla) - Demokratik yargıya güveneceksiniz. Ancak saray dendiği zaman,
tabii biz bilmiyoruz, Türkiye’de saray anlayışı, burada hukukçu milletvekilleri
var, mesela adliye sarayı var. 
TURAN
AYDOĞAN (İstanbul) – Yargı mı bıraktınız, parti devleti. 
CAHİT
ÖZKAN (Devamla) - Hiç düşündünüz mü adliye sarayında, İstanbul Adliyesinde,
Ankara Adliyesinde kaç tane jakuzi var, hamam var, sauna var, gazino var, yatak
odası var? 
AYŞE
ACAR BAŞARAN (Batman) – Vallahi Diyarbakır Belediyesinde vardı, kayyum
yaptırdı. 
CAHİT
ÖZKAN (Devamla) - Saray deyince siz ne anlıyorsunuz? Bakınız, biz milletin evi
olarak görüyoruz, millete hizmetkâr olacak bütün devlet personelinin çalıştığı
makam olarak görüyoruz.
İLHAMİ
ÖZCAN AYGUN (Tekirdağ) – Bunlara ihtiyacı yok, millet ekmek istiyor, aş
istiyor, emek istiyor, saray istemiyor. 
CAHİT
ÖZKAN (Devamla) - İsteseniz de istemeseniz de milletin evi, milletin
Parlamentosu tarafından, milletin yargısı tarafından alınan kararlarla adım adım,
aşama aşama hayata geçecek.
Teşekkür
ediyorum. (AK PARTİ sıralarından alkışlar)
BAŞKAN
– Sayın Özel, yeni bir sataşma olmadı ama…
ÖZGÜR
ÖZEL (Manisa) – Aynen şöyle oldu: “Yargının kararları Cumhuriyet Halk
Partisinin cukkasından olunca iyi.” diyerek yapılabilecek sataşmanın…
BAŞKAN
– “Cukka” demedi ya.
CAHİT
ÖZKAN (Denizli) – “Arka bahçesi.” dedim.
ÖZGÜR
ÖZEL (Manisa) – Aynen de şöyle yaptı. 
BAŞKAN
– Yani onu göremiyorum arkadan da, buyurun.
6.- Manisa Milletvekili Özgür Özel’in, Denizli
Milletvekili Cahit Özkan’ın sataşma nedeniyle yaptığı konuşması sırasında
Cumhuriyet Halk Partisine tekraren sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; şimdi, yargının bir
dönem Cumhuriyet Halk Partisinin vesayetinde olduğunu falan söylemek büyük bir
vicdansızlık. Bir kere, söylediğiniz dönemlerde Cumhuriyet Halk Partisi iktidar
falan değil. A Haberden izlediğiniz ve partinizin Genel Başkanının “Bir gerçek
dışılığı ne kadar çok tekrar ederse ve bunu egemen olduğumuz medya ne kadar çok
söylerse buna o kadar çok inanan olur.” felsefesinin millette değil ama en
azından bu grupta karşılık bulduğunu görmek beni utandırıyor gerçekten. (CHP
sıralarından alkışlar)
Şimdi,
bir gerçek var, yargıdaki değişim ve Cumhuriyet Halk Partisi diyorsanız, bizden
önce kadılar karar veriyordu. Serbest mahkemeler, Cumhuriyet Halk Partisinin
kurduğu mahkemelerdir. Bizden önce -bambaşka- ikili, üçlü hukuk sistemi vardı;
tekli hukuk sistemine geçirten, pozitif hukuku hem eğitimiyle hem uygulamasıyla
bu ülkede hayata geçiren, mahkemeleri bağımsız kılan, mahkeme kararlarını
herkes açısından bağlayıcı kılan Cumhuriyet Halk Partisidir, doğru. 
Devriiktidarınızda
Anayasa Mahkemesinin kararını uygulamaması için alt mahkemeyi dahi yürütmenin
başı tarafından talimatlandıran “O kararı tanımıyorum.” “O kararı
benimsemiyorum.” “O kararı alanları kınıyorum.” yaklaşımlarıyla kuvvetler
ayrılığını ayaklar altına alan sizsiniz. 
Bu
ülkeye yabancı sermaye gelmiyorsa hukuk güvencesi olmadığı için gelmiyor. Bu
ülkeye yatırımlar aksıyorsa mahkeme kararlarına güven olmadığı için aksıyor. 
Bu
ülkede ülkenin ana muhalefet partisinin aldığı mazbataya sizin
çeteleştirdiğiniz birileri çöküyorsa, ona karşı demokrasi tokadıyla kendinize
gelmediyseniz sabredin… 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – …bir sonraki seçimlerde fevkinde bir tokadı yiyip ömrünüz
boyunca unutmayacağınız bir ders alacaksınız. (CHP sıralarından alkışlar)
HASAN
ÇİLEZ (Amasya) – Milletten gelen başımız gözümüz üzerinedir.
ÖZGÜR
ÖZEL (Manisa) – Ondan mı seçim iptal ettiniz?
CAHİT
ÖZKAN (Denizli) – Sayın Başkan… 
BAŞKAN
– Sayın Özkan…
HASAN
ÇİLEZ (Amasya) – Milletten gelen başımız üstüne.
BAŞKAN
– Arkadaşlar, bir müsaade edin, duyamıyorum.
Buyurun.
CAHİT
ÖZKAN (Denizli) – Hatip kürsüden tekrar sataştı ancak daha fazla bu tartışmayı
sürdürmek istemiyoruz.
LÜTFÜ
TÜRKKAN (Kocaeli) – Bence cevap ver ya, çık cevap ver, daha iyi.
BAŞKAN
– Yerinizden açayım mikrofonu. 
Buyurun.
V.- AÇIKLAMALAR (Devam)
50.- Denizli Milletvekili Cahit Özkan’ın, Manisa
Milletvekili Özgür Özel’in sataşma nedeniyle yaptı konuşmasındaki bazı
ifadelerine ilişkin açıklaması
CAHİT
ÖZKAN (Denizli) – Sayın Grup Başkan Vekili iyi bir A Haber izleyicisi değil ama
A Haber’i izliyor. 
ÖZGÜR
ÖZEL (Manisa) – Siz toplanıp grup hâlinde izliyorsunuz. 
CAHİT
ÖZKAN (Denizli) – A Haber’de Genel Başkan Yardımcımız da çok doğru bir hususa
temas etti ancak o temas ettiği meselenin öznesi farklı, öznesini anlayamamış.
Öznesi kim? Kemal Kılıçdaroğlu. 
Bakınız,
sürekli, yalanı tekraren ifade ederseniz, tekrar ettikçe bunun kamuoyu algısını
yönlendirmede kullanılabileceğini ifade eden bir programdır. Bugün Cumhuriyet
Halk Partisi ne yapıyor? Israrla ve inatla milleti kandırmaya devam ediyor.
Bakınız hodri meydan.
ÖZGÜR
ÖZEL (Manisa) – Haydi. 
CAHİT
ÖZKAN (Denizli) – Bakınız hodri meydan. Ne demişlerdi? 
(Mikrofon
otomatik cihaz tarafından kapatıldı) 
BAŞKAN
– Son kez açalım mikrofonu.
HAYDAR
AKAR (Kocaeli) – Ne yani bankamatik memurları dursun mu! 
CAHİT
ÖZKAN (Denizli) – “Eğer Cumhuriyet Halk Partisinin almış olduğu belediyelerde
bir kişi -ama bir kişi- işten çıkartılırsa beni bulacak. Namusumuzu ortaya
koyuyoruz.” dedi. 
TURAN
AYDOĞAN (İstanbul) – Bankamatikçiler çıkarıldı. Dediği senettir.
CAHİT
ÖZKAN (Denizli) – Yalan attı ve geçmişte attığı yalanları nasıl noter senedi
alarak millette güven tazelemeye çalışmış başaramamışlarsa bu yalanlarla
ısrarla ve inatla kamuoyu algısını yönlendirmeye çalışsanız da başarılı
olamayacaksınız, size yüzlerce, binlerce noter senedi yetmeyecek. (CHP sıralarından
gürültüler)
Teşekkür
ediyoruz. (AK PARTİ sıralarından alkışlar) 
TURAN
AYDOĞAN (İstanbul) – Bakanlarınızın yeğenleri çıkarıldı, kardeşleri çıkarıldı. 
BAŞKAN
– Sayın Özel, “hodri meydan” dedi, “hodri mikrofon” demedi ki.
ÖZGÜR
ÖZEL (Manisa) – Yalan…
Espriyi
anlamadım, pardon. 
BAŞKAN
– Sayın Özel, buyurun.
51.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, ben buradan Ankara ve İstanbul’daki bütün
seçmenlere de değil oralarda ikamet eden herkese sesleniyorum. Hem “A Haber”
demişken, hem “yalan” demişken diyorum ki: Hepiniz su kullanıyorsunuz, su
faturalarınız geliyor, su faturasını size veren çocuğa Ankara’da bakın DHKP-C
militanı değilse, İstanbul’da arabanızı İSPARK’a park ederken oradaki gencecik
çocuğun yüzüne bakın eğer PKK militanı değilse 31 Mart seçimlerinden önce çift
koldan size atılan yalanları hatırlayın. Eğer Ankara’yı CHP kazanırsa su
faturalarını DHKP-C militanları dağıtacaktı ve bu ülke için beka sorunuydu ve
İstanbul’da İSPARK PKK’ya verilecekti, PKK militanları arabaları park edecekti
İSPARK’lara. Şimdi İstanbullu İSPARK’ta PKK militanı görmüyorsa, Ankaralı su
faturasını DHKP-C’lilerden almıyorsa bu yalanı söyleyenleri, bu yalanı
televizyonlarında sürekli döndürenleri ve “Beka sorunu çıkar memleketimiz
için.” diyenleri milletimiz unutmadı, unutmayacak.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Sizi de, propagandanızı Goebbels’in taktikleriyle “Bir yalan ne
kadar çok tekrar edilirse ve ne kadar büyükse inananı o kadar olur.” mantığıyla
işletilen o kanalınızı da, yürüttüğünüz bu siyasetinizi de Ankara’nın başta AK
PARTİ’li, MHP’li, CHP’li, HDP’li, İYİ PARTİ’li ama her birinin vicdanına
güvendiğimiz seçmenlerine havale ediyoruz. Size o yalanları atan suratları ve
bugün size faturayı uzatan o tertemiz suratları bir karşılaştırın bakalım.
Teşekkür
ederim. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
ÖZGÜR
ÖZEL (Manisa) – Hiçbir şey demedim. 
52.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
CAHİT
ÖZKAN (Denizli) – Sayın Başkan, namus sözüne dayanarak bir iddia ortaya koydum;
Sayın Grup Başkan Vekilinden cevap yok. Ortada, kapının önüne bırakılmış
binlerce belediye personeli var; cevap yok. (CHP sıralarından gürültüler) Ha,
yine zam yapmama sözünü kamuoyuna verdiler, yüzde 35 zam da İstanbullunun
sırtına ağır bir yük olarak bindi. 
Onun
için, ben bu noktada tartışmanın vuzuha kavuştuğuna inanıyorum; iddialarımızla
ilgili bir cevap yok, olayı asimetrik bir şekilde farklı istikametlere
yönlendiriyorlar.
Teşekkür
ediyorum.
BAŞKAN
– Teşekkür ediyorum arkadaşlar, kifayetimüzakere.
ÖZGÜR
ÖZEL (Manisa) – Hayır, hayır canım, bu son sözün üstüne ben söylemezsem nasıl
olacak?
BAŞKAN
– Canım sizin son sözünüze öbür son söz, sonra bir son söz daha… 
BAKİ
ŞİMŞEK (Mersin) – Akşama kadar bunları mı dinleyeceğiz Sayın Başkan ya,
tartışma mekânı mı burası, çıksınlar dışarıda tartışsınlar! Akşama kadar Özgür
Özel dinleyelim, Cahit Özkan dinleyelim; var mı öyle bir dünya ya!
ÖZGÜR
ÖZEL (Manisa) – Bakın, Sayın Başkan, bir dakika sadece benimki.
BAŞKAN
- Sadece bir dakika Sayın Özel.
Buyurun.
53.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
tekraren açıklaması
ÖZGÜR
ÖZEL (Manisa) – Sayın Başkanım, “Cevap vermediniz.” diyor. Ben, bir yalanın, ne
kadar çok, kimler tarafından ve nasıl tekrar edilip nasıl iletildiğini
anlattım. Gerek İstanbul’da gerek Ankara’da, AK PARTİ’den aldığımız diğer
belediyelerde personel çıkışları var mıdır? Vallahi, bankamatiğini alıp da
günde bir kere, ayda bir kere bankamatiğe gidip belediyeyle kurduğu ilişkinin
kendisi sadece maaş çekmek olan asalakları kovduk ama namusuyla çalışan -AK
PARTİ’li olmuş, MHP’li olmuş- personele siyasi tercihinden ötürü asla ve asla
bir işten çıkarma olmamıştır. (AK PARTİ ve MHP sıralarından gürültüler) 
MUSTAFA
DEMİR (İstanbul) – Yanlış!
BAKİ
ŞİMŞEK (Mersin) – Yalan! Mersin’de her gün adam çıkartıyorsunuz.
ÖZGÜR
ÖZEL (Manisa) - Orada Cumhuriyet Halk Partisine yöneltilebilecek eleştirilerin
fevkinde eleştiriler diğer partilerin aldığı belediyelerde vardır. Biz liyakat
dışında ve bankamatik memurluğu dışında bir kriter asla uygulamıyoruz. Bundan
sonra da uygulamak partimizden beklenecek bir davranış değildir. 
RECEP
ÖZEL (Isparta) – Yalan söylüyorsun orada oğlum!
ÖZGÜR
ÖZEL (Manisa) – Teşekkür ederim.
ATAY
USLU (Antalya) – Yüzlerce örnek getirebiliriz önünüze.
CAHİT
ÖZKAN (Denizli) – Sayın Başkanım…
BAKİ
ŞİMŞEK (Mersin) – Mersin’de her gün adam çıkartıyorsunuz. Yalan söylüyorsunuz!
Siyasi partizanlık yapıyorsunuz. Daha dün, belediyenin önünde, işten çıkartılan
bir kişi kendini yaktı. Gelin, buna açıklama yapın. 
ÖZGÜR
ÖZEL (Manisa) – “Manisa Büyükşehir Belediyesinde olanları da Mersin’i de gelin
inceleyelim.” dedik, cesaret edemediniz. Konuşmayın! 
MUSTAFA
DEMİR (İstanbul) – Hayır, hayır, yanlış, yanlış!
ÜMİT
YILMAZ (Düzce) – Manisa zaten bizdeydi, zaten bizdeydi Manisa.
BAKİ
ŞİMŞEK (Mersin) – MHP, önce de MHP’ydi, şimdi de MHP.
RECEP
ÖZEL (Isparta) – CHP’den MHP almadı ki Manisa’yı.
ÖZGÜR
ÖZEL (Manisa) – Hayır! MHP’de olan Manisa Cumhur İttifakı’na savrulunca başka
işler…
OLCAY
KILAVUZ (Mersin) – Seçimden önce namus sözü veriyordunuz “Bir işçi
çıkartmayacağız.” diye. Nerede bu namus sözleri? Nerede bu kadar mazlum insanın
hakkı? 
BAŞKAN
– Sayın Özkan, buyurun.
54.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasında işten çıkarmalarla ilgili
reddiyede bulunduğuna ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; biraz önce, Sayın Grup
Başkan Vekili işten çıkarmalarla ilgili reddiyede bulundu.
BAKİ
ŞİMŞEK (Mersin) – Bugün, 20 tane adam çıkarıldı, mahkemeden geri döndüler.
Bunun da mahkeme kararı var.
CAHİT
ÖZKAN (Denizli) – Saygı duyarız, bilgisi olmayabilir ancak şu anda elimde
bulunan mahkeme kararı, bu namus sözünün yerine getirilmediğinin mahkeme kararı
vasıtasıyla sübut bulmuş hâlidir. 
İLHAMİ
ÖZCAN AYGUN (Tekirdağ) – İşinize gelmedi mi mahkeme oluyor zaten, yemin
ediyorum bak.
CAHİT
ÖZKAN (Denizli) – Araştırın, İstanbul 25. İş Mahkemesi, davacı Sümeyye Arslan
ve vekilleri Gülşah Ozandağ. 
TURAN
AYDOĞAN (İstanbul) – Ne zaman açmış davayı? Davayı ne zaman açmış? Bu kadar
kısa sürede karar almak da ilginç.
CAHİT
ÖZKAN (Denizli) – Bakınız, diyor ki: “İş sözleşmesinin feshinin geçersizliğine,
davanın kabulüne ve dört aylık brüt ücret tutarı üzerinden tazminatının
ödenmesine…” diyor. (CHP sıralarından gürültüler) 
ÖZGÜR
ÖZEL (Manisa) – Ver kararı, ver kararı bana.
ÖZKAN
YALIM (Uşak) – Ver, ver.
FİKRET
ŞAHİN (Balıkesir) – Ver kararı.
CAHİT
ÖZKAN (Denizli) – Ha, demek oluyor ki şu anda bu verilen namus sözünün yerine
getirilmediğinin mahkeme tarafından tespit edildiği dava kararını Grup Başkan
Vekiline veriyorum. 
Takipçisi
olun, “bir tane bile” denmişti sözde. 
ÖZGÜR
ÖZEL (Manisa) – Ver kararı.
Sayın
Başkan, hiçbir sataşma yapmadığım hâlde söz verdiniz ama eğer bir mahkeme bir
işe iade kararı aldıysa orada hukuka uymak herkesin boynunun borcudur. Ancak,
Cumhuriyet Halk Partisi olarak kimseyi siyasi görüşünden dolayı işten
çıkarmadık, çıkarmıyoruz, böyle bir şeyi de asla kabul etmiyoruz. (AK PARTİ ve
MHP sıralarından gürültüler)
HASAN
ÇİLEZ (Amasya) – Yalan!
MUSTAFA
DEMİR (İstanbul) – Yalan!
ATAY
USLU (Antalya) – Yalan, Antalya’da yüzlerce örnek var!
MUSTAFA
DEMİR (İstanbul) – Bu karar ne? Karar var. 
RECEP
ÖZEL (Isparta) – Cevap veremedi işte.
BAŞKAN
– Teşekkür ediyorum. 
Arkadaşlar,
müsaade edin.
Evet,
Sayın Akçay’ın bir söz talebi var, Sayın Şimşek konuşacak.
ERKAN
AKÇAY (Manisa) – Evet, bir söz talebimiz var. 
BAŞKAN
- Evet, Sayın Şimşek, buyurun.
55.- Mersin Milletvekili Baki Şimşek’in, Mersin
Büyükşehir Belediyesinde Milliyetçi Hareket Partili oldukları ve MHP döneminde
işe girdikleri için her gün insanların işine son verildiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Tabii,
burada herkes siyaset yapıyor, kimse doğruları söylemiyor. Mersin’de yaşanan
hadiseleri bütün Türkiye ibretle izliyor. Mersin Büyükşehir Belediyesinde
sadece Milliyetçi Hareket Partili oldukları için, MHP döneminde işe girdikleri
için her gün insan çıkartılıyor. Bugün de çok sayıda insan çıkartıldı,
partizanca yaklaşılıyor. Geçtiğimiz hafta içerisinde işten çıkartılan, ikiz
bebeği olan bir insan, belediyenin önünde kendisini yaktı arkadaşlar. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Şimşek.
BAKİ
ŞİMŞEK (Mersin) – Mahkeme kararıyla da bugün -belediyede işten çıkartılan- 3
işçimizi işe geri iade ettiler. Biz haktan, hukuktan adaletten bahsedenlerden
şunu istiyoruz: Şimdi, mahkemeden dönenlerin bari ekmeğiyle oynamayın. Bunların
ekmek mücadelesine gelin hep beraber destek olalım diyor, saygılar sunuyorum.
BAŞKAN
– Sayın Özel, isterseniz Mersin’le ilgili bir bilgi alın da sonra size söz
vereyim.
ÖZGÜR
ÖZEL (Manisa) – Hayır, hayır, bilgi tam bende, daha önce de verdim, çok net bir
şey söyleyeceğim.
BAŞKAN
– Çok kısa, açıyorum, buyurun.
56.- Manisa Milletvekili Özgür Özel’in, Mersin
Milletvekili Baki Şimşek’in yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Mersin Büyükşehir Belediyesi, bir önceki dönem 4 binin
üzerindeki kişiyi işten atarken sessiz kalanlar Mersin Büyükşehir Belediye
Başkanının seçimi kaybettiğini görünce son üç hafta içinde yaptığı ve akıl
almaz -kendisinin bile sürdüremeyeceği- bir yaklaşımı şimdi burada hamasetle
başka türlü ifade etmeye çalışıyorlar. Ben bu konuda Grup Başkan Vekilinize çok
açık bir çağrı yaptım, size de söylüyorum, daha önce de Muhammed Bey’e. Bu
konuda Mersin yanlış yapıyorsa Mersin, Manisa’ysa Manisa, İstanbul’sa İstanbul.
Siz getirin, bir araştırma komisyonu kuralım, belediyeler gezilsin, liyakatsiz
davranan varsa yazılsın ama bankamatik memurları, seçim kayboluyor diye son üç
günde, üç haftada işe başlatılanlar, oturacak yeri bile olmadan seçim almak
için işe alınanlar varsa da hep birlikte görelim. 
CAHİT
ÖZKAN (Denizli) – Mahkeme kararı var, mahkeme kararı, mahkeme kararını sayacak.

ÖZGÜR
ÖZEL (Manisa) – O komisyonda siz de olun, Mersin Milletvekilimiz de olsun;
Manisa’dan bizden de olsun, takdir ederse Sayın Erkan Akçay da olsun -tek
olduğu için söylüyorum-…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÖZGÜR
ÖZEL (Manisa) – …ama siz ittifak ortağınız orada başka bir şey konuşurken
-Mersin dediğinizde- Manisa’da mobbingle 900-1.000 kişi oradan oraya, oradan
oraya sürülüp istifaya zorlanırken, işten atılırken sorunun da ittifak
değiştirmeniz olması... Manisa’da geçmişte başka bir yerdeydiniz, başkalarından
oy alıyordunuz, şimdi gittiniz başka bir yere savruldunuz; orada o garip
insanları, o masum insanları sırf ittifak ortağınızın kontenjanına yer açmak
için mobbingle istifaya zorluyorsunuz, sonra tutup da Mersin’den son üç haftada
işe alınmış kişilerin işten çıkarılmasını bana anlatıyorsunuz; bunun kabul
edilebilir tarafı yoktur.
Teşekkür
ediyorum.
ÜMİT
YILMAZ (Düzce) – Üç hafta önceden Mersin sizin ittifak ortağınızdı ya!
BAŞKAN
– Sayın Akçay...
MAHMUT
TANAL (İstanbul) – Sayın Başkanım, bakın, şu anda Millî Saraylar nereye
devredildi? Külliyeye devredildi. Oradaki 500 personel Meclise geldi. 300
Meclis personeli bankamatik kartlı. Siz Meclis Başkan Vekili olarak -300 Meclis
personeli şu anda işe gitmeden maaş alıyor- bununla ilgilenmiyorsunuz, başka
konularla ilgileniyorsunuz; sizi kınıyorum ben. (CHP sıralarından alkışlar) 
BAŞKAN
– Yeni bir korsan bildiri daha Sayın Tanal’dan!
Sayın
Akçay, buyurun.
57.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Grup Başkan Vekili o bahse konu Mersin belediyelerinde veya İstanbul’da yapılan
partizanlıklara gerekçe bulmaya çalışıyor. Sayın Kılıçdaroğlu’nun verdiği söz
açık seçik bir şekilde ortada. Bu sözler verilmesine rağmen bu partizanlıklar
maalesef açıkça yapılıyor, bir. 
İkincisi:
Manisa Büyükşehir Belediyesinde asla partizanlık söz konusu değil. Partizanlık
aranıyorsa Akhisar, Alaşehir, Turgutlu, Saruhanlı Belediyelerinde arayacaklar.
Çünkü asla Manisa Büyükşehir Belediyesinde hiç kimsenin, A partili, B partili,
şu oldu, bu oldu diyerek işine son verme; efendim, ifade ettiği gibi mobbing
filan söz konusu değil, partizanlığın “p”si yoktur Manisa Büyükşehir
Belediyesinde.
Teşekkür
ederim.
BAŞKAN
– Teşekkür ederim
ÖZGÜR
ÖZEL (Manisa) – Manisa Büyükşehir Belediyesinde partizanlığın daniskası var,
daniskası.
BAKİ
ŞİMŞEK (Mersin) – Mersin Belediyesinin 4 bin kişiyi önceki dönem işten
çıkartmasını ispata davet ediyorum. Söylediğin yalan, direkt yalan!
ÖZGÜR
ÖZEL (Manisa) – Sensin yalancı!
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 24’üncü maddesinde geçen “nedeniyle”
ibaresi yerine “sebebiyle” ibaresinin eklenmesini arz ve teklif ederiz.
 Mahmut
Toğrul Ali Kenanoğlu Oya Ersoy
 Gaziantep İstanbul İstanbul
 Şevin
Coşkun Hüseyin Kaçmaz Muazzez Orhan
 Muş Şırnak Van
 Erol
Katırcıoğlu
 İstanbul
BAŞKAN
- Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılmıyoruz Sayın Başkan.
BAŞKAN
– Önerge üzerinde söz talebi Sayın Erol Katırcıoğlu’nun.
Buyurun
Sayın Katırcıoğlu. (HDP sıralarından alkışlar)
Çok
beklettik sizi.
EROL
KATIRCIOĞLU (İstanbul) – Değerli Başkan, değerli milletvekilleri; hepinizi
saygıyla selamlıyorum. 
Tabii,
bu hararetli, tansiyonu yüksek bir tartışmadan sonra tekrar kanuna dönmek ve bu
kanundaki maddeler üzerinde konuşmak bana biraz zor geliyor doğrusunu
isterseniz, biraz da komik geliyor. 
BAŞKAN
– Kimse kanun üzerinde konuşmuyor zaten, sıkıntı yok. 
EROL
KATIRCIOĞLU (Devamla) – Doğru söylüyorsunuz. 
Şimdi,
efendim, bir kere, bu 24’üncü madde 23’üncü maddenin devamı sayılabilecek bir
madde. 23’üncü madde, esas itibarıyla yapı denetim kurumlarının
sorumluluklarıyla ilgili bir madde. Bu maddede, 24’üncü maddede ona bir iki
ekleme yapıyor. Bunlardan bir tanesinin küçük aykırılıklardan giderek yapılan
suç duyurularının giderilmesine yönelik bir amacı var, bir de sorumlular
arasına şantiye şefini koymak gibi bir amacı var. Dolayısıyla söylenecek çok
bir şey yok bence. Fakat yapı denetim kuruluşları diye bir konu var ve bu konu
bence özellikle ve özellikle çok önemli. Çünkü arkadaşlar, bakın, bu 4708
sayılı Kanun, yapı denetimiyle ilgili kanun, 1999 İstanbul depreminden sonra,
yanılmıyorsam, Adalet ve Kalkınma Partisi tarafından getirildi, kanunlaştı ve
bu kanunda yapı denetimiyle ilgili olarak bazı maddeler ihdas edildi. Fakat
öyle anlaşılıyor ki mevcut kanunda yapı denetim kuruluşlarının, çalışmalarıyla
ilgili olarak yeteri kadar yapılandırılmamış olduğu ortaya çıkıyor bir bakıma.
Çünkü uygulamada baktığımızda yapı denetim şirketleri ile müteahhitler
arasındaki ilişkiler, doğrusunu isterseniz, denetimi anlamlı kılan, etkin kılan
bir biçimde gerçekleşmiyor. Dolayısıyla da en son olarak çıkarılan 4708 sayılı
Kanun’da bu bir bakıma denetim altına alınmaya çalışılıyor. 
Fakat
arkadaşlar, burada da şöyle bir şey getiriliyor: Bir otomatik atama sistemi
gibi bir sistem getiriliyor yani yapı denetim şirketleri Bakanlığın otomatik,
internet üzerinden yapılan bir oylamasıyla atanıyor, herhangi bir şehirde
herhangi bir kuruma atanmış oluyor. Fakat arkadaşlar, bu otomatiğe bağlanma işi
öyle bir şey, öyle bir sonuç üretmiş ki -yanılmıyorsam son rakam 2.480
civarında yapı denetim şirketi ortaya çıkmış ki bu üç dört ay içinde, eskiden
1.800 civarındaymış- çok kısa sürede inanılmaz bir şekilde artmış. Tabii, bunun
artmasının da getirdiği sıkıntılar var çünkü şirketler artınca bu kez
müteahhitler ile şirketler arasında fiyatlar üzerinde, fiyatların kırılması ve
dolayısıyla da denetimlerin etkin olmayan bir biçimde yapılması gibi bir sonuç
üretiyor.
Şimdi,
bunlar kabaca bu maddeyle ilgili olarak söylenecek şeyler fakat arkadaşlar, bu
madde… Benden önceki arkadaşlar da konuşmalarında değindiler, bakın, Türkiye
gerçekten bir deprem ülkesi, her an çok büyük depremlere gebe bir ülkede
yaşıyoruz. Dolayısıyla da yapı denetimi çok özel, hassas olmamız gereken bir
konu bence fakat mevcut kanunlara baktığımızda ve bu son çıkarmaya çalıştığımız
kanunun da ima ettiği, 23’üncü maddenin ve 24’üncü maddenin de ima ettiği
çerçeve de yetersiz. Hani, ben inşaatçı falan değilim, yanlış anlamayın ama
görebildiğim kadarıyla bu maddelerle fiilen uygulamada karşılaşılan sorunları
aşmak mümkün değil; mümkün değil, mümkün olmamasının bir sebebi var, o da şu
arkadaşlar: Denetim işi merkezî bir iş olamaz yani yapı denetimi merkezî bir iş
olamaz. Biz geleneksel davranışımızla her şeyin Ankara’dan dizayn edildiği bir
yere doğru tekrar gidiyoruz. Hâlbuki, hatırlayın, sizin Bakanınız Ömer Dinçer
bundan önce “Kamu Reformu Yasa Tasarısı” diye bir tasarı ortaya atmıştı ve
doğrusunu isterseniz çok da doğru ve önemli ifadeleri vardı, maddeleri vardı
fakat o bir şekilde kadük kaldı. Dolayısıyla da şimdi bakıyorum, yine
merkezîleştiriyorsunuz, yine Ankara’da, Çevre ve Şehircilik Bakanlığının
çerçevesinde yine bu işleri ayarlayabileceğinizi düşünüyorsunuz ama arkadaşlar,
bu böyle olmaz diye düşünüyorum. Dolayısıyla da yapı denetim şirketleri
meselesinin olağanüstü bir duyarlılıkla yeniden ele alınması gerektiği
kanaatindeyim ben şahsen ve buradaki getirilmeye çalışılan eklemelerle bu
meselenin aşılması mümkün değil diye düşünüyorum.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Katırcıoğlu.
EROL
KATIRCIOĞLU (Devamla) – Ben tansiyona tansiyon eklemek istemiyorum ama bir
cümle de söylemek istiyorum: Şimdi, arkadaşlar, eğer kaynaklarınız kıt ise
öncelikler öne çıkar. Her şeyi aynı anda yapamayacağınıza göre, dolayısıyla da
bir öncelik sıralamanız olması lazım, “Ben önce şunu yapayım kaynağımda.”
demeniz lazım. Şimdi, arkadaşlar, Türkiye’de insanlar açlıktan kendini yakarken
Allah aşkınıza Ahlat nereden çıktı ya? Hakikaten anlayamıyorum bunu yani. 
ÖZKAN
YALIM (Uşak) – Sayın Cumhurbaşkanı konuşurken grupta söylendi. 
EROL
KATIRCIOĞLU (Devamla) – Ben Ahlat için yapılmasın demiyorum, yanlış anlamayın.
Ahlat’a saray, neyse adı, adını ne koyuyorsanız, yapılmasın demiyorum ama size
şunu sormaya çalışıyorum: Ya, bu bizim önceliğimiz mi gerçekten? Onu
tartışalım. (AK PARTİ sıralarından “Hocam, sen anlamazsın.” sesi) Ben anlamaz
mıyım? Peki. Siz anlıyorsunuz ama anladığınızdan ne anlıyorsunuz ben de
anlamıyorum. (HDP ve CHP sıralarından gülüşmeler ve alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 24’üncü maddesinin ilk fıkrasında yer alan “eklenmiştir” ibaresinin
“ilave edilmiştir” ibaresiyle değiştirilmesini arz ve teklif ederim. 
 Dursun
Müsavat Dervişoğlu Mehmet Metanet Çulhaoğlu Ayhan Erel
 İzmir Adana Aksaray
 Orhan
Çakırlar İmam Hüseyin Filiz Hüseyin Örs
 Edirne Gaziantep Trabzon
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım. 
BAŞKAN
– Önerge üzerinde söz talebi Sayın Ayhan Erel’in. 
Buyurun
Sayın Erel. (İYİ PARTİ sıralarından alkışlar)
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
hepinizi saygıyla selamlıyorum. 
“Bu
topraklar bize mezar olmadan düşmana gülzar olmaz.” diyerek Kuvayımilliye’nin
ilk hareketini başlatan Maraşlı hemşehrilerimize, Maraşlı vatandaşlarımıza
buradan saygılar sunuyorum.
Değerli
milletvekilleri, mevcut uygulamada, yapı denetim kuruluşları ve laboratuvar
kuruluşları hakkında nispeten küçük aykırılıklarından ötürü suç duyurusunda
bulunulması büyük mağduriyetlere neden olmaktadır. Görüşmekte olduğumuz kanun
değişikliğinin 24’üncü maddesiyle, usul ekonomisi ve yargıya iş yükü olmaması
açısından suçun unsurları net olarak belirlenerek mağduriyetin giderilmesi
hedeflenmektedir ancak mevcut sistemde statik projedeki bir uyumsuzluk yapı
denetim firmasının kapatılmasına neden olmaktadır. Can güvenliğinin
sağlanmasında şayet statik projedeki uyumsuzluk, sistemi olumsuz etkilemiyor ve
yapılan statik hesaplarla ispatlanıyorsa yapı denetim sisteminin kapatılmaması
gerekmektedir. Ve bu gerekçelerle, yapı denetim sisteminde iş almaktan men
cezası ya da kapatma cezası kaldırılmalıdır; yerine, sorumlu kişilerin
cezalandırılması, ilgili yapı denetimine de para cezalarının uygulanması
getirilmelidir. Bu sayede, yapı denetim şirketlerinde 1 veya 2 kişinin yapmış olduğu
hata yüzünden yapı denetim firmasında çalışan tüm kişilerin işlerinden
çıkarılarak mağdur olmasının ve işsizlik oranının artmasının önüne
geçilmelidir.
Sayın
milletvekilleri, lisanslı harita kadastro mühendisleri büroları tekeli
yaşanmakta ve halkımıza maddi ve manevi anlamda büyük yükler yüklenmektedir.
Büyük Ölçekli Harita ve Harita Bilgileri Üretim Yönetmeliği’nin 4’üncü maddesi,
harita üretimine ayrı bir statü tanımlamaksızın, harita mühendisi diplomasına
sahip tüm mühendisleri kapsamaktadır. Kadastro Genel Müdürlüğünce yapılan
sınavla elde edilen lisanslı harita mühendisleri, kadastronun iş ve ehliyeti
konusunda yeterli bulduğu mühendisleri tarif etmektedir. Mühendislik ve
mimarlık fakültesinden mezun olunan hiçbir meslek disiplininde ayrı bir statü
tanımlanmazken pratikte kadastronun güvendiği, “harita mühendisi” anlamına
gelen yeni bir alan oluşturulmuştur. Mimar veya mühendisler, diğer meslek
disiplinlerinde olduğu üzere, mesleğini iyi yapma konusunda ayrılabilirler;
sonuçta her mimar, her inşaat mühendisi, makine mühendisi, elektrik mühendisi
gibi harita mühendisi de hata yapabilir ve bu hatasının sonuçlarına da
katlanır. Hâl böyleyken harita mühendislerinin işlerinde nasıl bir özellik
vardır ki Kadastro Genel Müdürlüğü tarafından ayrı bir statü sağlanmaya ihtiyaç
duyulmuştur? Lisanslı harita kadastro mühendisleri büroları bulundukları özel
statü gereğince kendiliğinden bir tekel oluşturmakta, belirli bir ücret
tarifesine göre iş yürütmektedir. Pratikte Kadastro Müdürlüğünün yaptığı işi
yapan, kolaylaştıran bu birimler sorumluluk aldıkları, temelinde aslında teknik
olarak hiçbir sorumluluk, istem içermeyen birçok belgeyi bedellerle vatandaşa
vermektedir. Bu durum harita mühendisleri arasında büyük bir ayrıcalık
yaratmakta, normal harita mühendisleri bu iş ve işlemleri yapamamakta,
geçimlerini sağlayamamaktadır. Bu uygulamadan vazgeçilerek tüm harita
mühendislerine bu işleri yapma hakkı verilmelidir.
Çok
değerli milletvekilleri, günümüze baktığımızda Çukurova’nın, Harran’ın, Bursa
Ovası’nın, Adapazarı Ovası’nın Akdeniz’deki Antalya ovalarının büyük bir
bölümünün beton hâline geldiğini görmekteyiz. Yani, bu böyle devam ederse
insanlarımız ileride tarım yapabilecek alan bulamayacaklar. İnsanlar ev
yapabilecek, fabrika yapabilecek arazileri, taşınmazları çok kolaylıkla
bulabildikleri hâlde tarım yapacak alanları bulmakta zorluk çekecek.
Dolayısıyla, bundan böyle Bursa Ovası’nda, Sakarya Ovası’nda, Çukurova’da imara
ve fabrikalaşmaya müsaade edilmemelidir. Geçenlerde, gazetelerden takip
ettiğimiz kadarıyla, bir Alman otomobil fabrikası Türkiye’de üretim yapmak için
fabrika kurmak istiyor ve yer arıyor, yer olarak da Manisa’yı seçiyor. Manisa,
topraklarında her türlü tarımın yapılabileceği özel ve güzel arazilere sahip.
Aksaray’da dümdüz ovalarımız var, yerlerimiz var, taşınmazlarımız var; gelin,
fabrikayı buraya yapın. Yol derseniz yol var, ulaşım derseniz ulaşım var,
Türkiye’nin ortasında bir yer. Kanaat eden Aksaray halkı bu fabrikada da alın
teriyle, göz nuruyla çalışmaya hazır.
(Mikrofon
otomatik cihaz tarafından kapatıldı) 
BAŞKAN
- Tamamlayın sözlerinizi Sayın Erel.
AYHAN
EREL (Devamla) – Alman otomobil fabrikası kendi iradesiyle yer seçmeyi bir
tarafa bıraksın, devlet idaresi buraya el koysun, tarıma müsait olmayan
alanlarda fabrikaların yapılmasının önü açılsın. 
Yarın
öbür gün tarım yapacak arazi bulamayacağız, bu şekliyle gelecek nesillerimize -kusura
bakmayın- ihanet etmiş oluruz diyorum, yüce Meclisi saygıyla selamlıyorum. (İYİ
PARTİ sıralarından alkışlar)
BAŞKAN
– Evet, önergeyi oylarınıza sunuyorum: Kabul edenler…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Oylamadan önce yoklama talebimiz var.
BAŞKAN
– Yoklama talebini karşılayacağız. 
Sayın
Özel, Sayın Aydoğan, Sayın Hamzaçebi, Sayın Kaya, Sayın Serter, Sayın Ünsal,
Sayın Girgin, Sayın Özkan, Sayın Şahin, Sayın Aygün, Sayın Gaytancıoğlu, Sayın
Kayan, Sayın Çelebi, Sayın Kayışoğlu, Sayın Emecan, Sayın Zeybek, Sayın Şahin,
Sayın Tokdemir, Sayın Kesici, Sayın Emir.
Yoklama
için üç dakika süre veriyor, yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Evet, toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi (2/2512) ve Bayındırlık, İmar, Ulaştırma ve Turizm Komisyonu
Raporu (S. Sayısı: 161) (Devam)
BAŞKAN
- Önergeyi oylarınıza sunuyorum: Kabul edenler… Etmeyenler… Kabul edilmemiştir.

24’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
Birleşime
on dakika ara veriyorum. 
Kapanma Saati: 21.06
SEKİZİNCİ OTURUM
Açılma Saati: 21.20
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Sekizinci Oturumunu açıyorum.
161
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
2’nci
sırada yer alan 66 sıra sayılı Kanun Teklifi’nin görüşmelerine başlıyoruz.
2.- İzmir Milletvekili Binali Yıldırım’ın Türkiye
Cumhuriyeti Hükûmeti ile Kırgız Cumhuriyeti Hükûmeti Arasında Bişkek
Kırgız-Türk Dostluk Devlet Hastanesi Açılması, Ortak İşletilmesi ve Devri ile
Kırgız Cumhuriyeti Vatandaşlarının Türkiye’de Tıp ve Tıpta Uzmanlık Eğitimi
Almasına Dair Anlaşmanın Onaylanmasının Uygun Bulunduğuna Dair Kanun Teklifi
(2/1602) ve Dışişleri Komisyonu Raporu (S. Sayısı: 66)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince
kanun teklifleri ile komisyonlardan gelen diğer işleri sırasıyla görüşmek için,
13 Şubat 2020 Perşembe günü saat 14.00’te toplanmak üzere birleşimi
kapatıyorum.
Kapanma Saati: 21.21




(x) 161 S.
Sayılı Basmayazı 29/01/2020 tarihli 49’uncu Birleşim Tutanağı’na eklidir.




