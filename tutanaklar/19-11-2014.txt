



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 16’ncı
Birleşim
 19
Kasım 2014 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Kemalettin Yılmaz’ın,
Türkiye’deki eğitim sistemi ve yaşanan sorunlara ilişkin gündem dışı konuşması
2.- İstanbul Milletvekili Binnaz Toprak’ın, Avrupa HIV
Tarama Haftası’na ilişkin gündem dışı konuşması
3.- Çorum Milletvekili Salim Uslu’nun, Çorum’un Bayat
ilçesinin Çukuröz köyünde meydana gelen yangın ile sonrasında yapılan
çalışmalar ve alınması gereken önlemlere ilişkin gündem dışı konuşması

V.- AÇIKLAMALAR
1.- Balıkesir Milletvekili Namık Havutça’nın,
Büyükşehir Yasası’nın yürürlüğe girmesinden sonra Balıkesir’de yaşanan sorunlara
ve Balıkesir il merkezi ile ilçelerinde su fiyatlarındaki farklılığın
düzeltilmesi gerektiğine ilişkin açıklaması
2.- Muğla Milletvekili Nurettin Demir’in, Denizli
Büyükşehir Belediyesi Su ve Kanalizasyon İdaresi Genel Müdürlüğünün Acıpayam’da
yapacağı kanalizasyon ve atık su şebekesinin Dalaman Çayı’nın kirliliğini
artıracağına ilişkin açıklaması
3.- İstanbul Milletvekili Kadir Gökmen Öğüt’ün, Diş
Hekimleri Haftası’na ilişkin açıklaması
4.- Mersin Milletvekili Aytuğ Atıcı’nın, Küresel
Kölelik Endeksi’ne göre Türkiye'nin durumuna ilişkin açıklaması
5.- Kütahya Milletvekili Alim Işık’ın, Kütahya’daki
maden işletmelerinin ve maden işçilerinin durumuna ilişkin açıklaması
6.- Tokat Milletvekili Reşat Doğru’nun, Tokat ilindeki
çiftçilerin ve esnafın sorunlarına ilişkin açıklaması
7.- Samsun Milletvekili Ahmet Yeni’nin, Samsun’a
yapılan hizmetlere ilişkin açıklaması
8.- İstanbul Milletvekili Haluk Eyidoğan’ın,
İstanbul’un Esenler ilçesinin Havaalanı Mahallesi’nde başlatılan kentsel dönüşüm
çalışmalarına ilişkin açıklaması
9.- İstanbul Milletvekili Abdullah Levent Tüzel’in,
AKP’nin kamu düzeni anlayışına ilişkin açıklaması
10.- İstanbul Milletvekili Mahmut Tanal’ın, İstanbul’un
bazı ilçe ve semtlerinin sorunlarına ilişkin açıklaması
11.- Şırnak Milletvekili Faysal Sarıyıldız’ın, İstanbul
Milletvekili Bülent Turan’ın HDP grup önerisi üzerinde yaptığı konuşmasındaki
bazı ifadelerine ilişkin açıklaması
12.- Şırnak Milletvekili Hasip Kaplan’ın, Manisa
Milletvekili Selçuk Özdağ’ın sataşma nedeniyle yaptığı konuşmasındaki bazı
ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Güvenlik ve İstihbarat Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin tezkeresi
(3/1629)
B) Meclis Araştırması Önergeleri
1.- Burdur Milletvekili Ramazan Kerim Özkan ve 37
milletvekilinin, esnaf ve sanatkârların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1117)
2.- Adana Milletvekili Ali Halaman ve 20
milletvekilinin, Köylere Hizmet Götürme Birliğinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1118) 
3.- İstanbul Milletvekili Sebahat Tuncel ve 21
milletvekilinin, Türkiye’de uygulanan sosyal politikaların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1119)

VII.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Ayla Akat Ata ve
arkadaşları tarafından, cezaevlerinde yaşanan hak ihlallerinin araştırılması
amacıyla 29/1/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 19 Kasım 2014 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
2.- MHP Grubunun, 7/5/2013 tarih ve 12518 sayıyla
Kütahya Milletvekili Alim Işık ve arkadaşları tarafından, ziraat ve veteriner
fakülteleri mezunlarının yaşadıkları sorunların; 8/5/2013 tarih ve 12631
sayıyla Adana Milletvekili Ali Halaman ve arkadaşları tarafından, ziraat
mühendislerinin sorunlarının; 23/10/2014 tarih ve 982 sayıyla Mersin Milletvekili
Ali Öz ve arkadaşları tarafından, ziraat mühendislerinin istihdam sorunlarının
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan Meclis araştırması önergelerinin,
Genel Kurulun 19 Kasım 2014 Çarşamba günkü birleşiminde sunuşlarda okunmasına
ve görüşmelerinin aynı tarihli birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi
gündeminin “Kanun Tasarı ve Teklifleri ile Komisyonlardan Gelen Diğer İşler”
kısmının 8’inci ve 9’uncu sıralarında yer alan 649 ve 650 sıra sayılı Kanun
Tasarılarının bu kısmın 5’inci ve 6’ncı sıralarına alınmasına ve diğer işlerin
sırasının buna göre teselsül ettirilmesine; Manisa Milletvekili Hasan Ören ve
21 milletvekili tarafından, Turgutlu Çal Dağı bölgesinde sülfürik asit
kullanılarak nikel madeni çıkarmak için verilen ÇED izniyle kesilecek ağaçların
ve yok edilecek ormanların Turgutlu ve çevresine vereceği zararların tespiti
amacıyla Türkiye Büyük Millet Meclisi Başkanlığına verilmiş olan Meclis
araştırması önergesinin (10/218), ön görüşmelerinin Genel Kurulun 19 Kasım 2014
Çarşamba günkü birleşiminde yapılmasına, anılan Meclis araştırması önergesinin
görüşmelerinden sonra 649 ve 650 sıra sayılı Kanun Tasarılarının görüşmelerinin
bitimine kadar Genel Kurulun çalışmalarını sürdürmesine ilişkin önerisi 
4.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; 25 Kasım 2014
Salı, 2 Aralık 2014 Salı ve 3 Aralık 2014 Çarşamba günkü birleşimlerinde sözlü
soruların görüşülmemesine; 655 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 

VIII.- SATAŞMALARA İLİŞKİN KONUŞMALAR
1.- Manisa Milletvekili Hasan Ören’in, Manisa
Milletvekili Selçuk Özdağ’ın CHP grup önerisi üzerinde yaptığı konuşması sırasında
şahsına sataşması nedeniyle konuşması
2.- Manisa Milletvekili Erkan Akçay’ın, Manisa
Milletvekili Selçuk Özdağ’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
3.- İstanbul Milletvekili Mehmet Akif Hamzaçebi’nin,
Manisa Milletvekili Selçuk Özdağ’ın CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
4.- Şırnak Milletvekili Hasip Kaplan’ın, Manisa
Milletvekili Selçuk Özdağ’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
5.- Manisa Milletvekili Selçuk Özdağ’ın, Manisa
Milletvekili Erkan Akçay’ın, İstanbul Milletvekili Mehmet Akif Hamzaçebi’nin ve
Şırnak Milletvekili Hasip Kaplan’ın sataşma nedeniyle yaptıkları konuşmaları
sırasında şahsına ve Adalet ve Kalkınma Partisine sataşması nedeniyle konuşması

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İstanbul Tahkim Merkezi Kanunu Tasarısı ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu ile Adalet Komisyonu
Raporları (1/758) (S. Sayısı: 640)
5.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hakimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik Kanunun
59. Maddesinde Noterlerin Hastalıkları Halinde Yapılacak İşlemlere İlişkin
Sorunların Giderilmesi Hakkında Kanun Teklifi, İstanbul Milletvekili Aydın Ağan
Ayaydın'ın; 2802 Sayılı Hakimler ve Savcılar Kanununda Değişiklik Yapılmasına
İlişkin Kanun Teklifi, Adalet ve Kalkınma Partisi Grup Başkanvekilleri Kayseri
Milletvekili Mustafa Elitaş, Adıyaman Milletvekili Ahmet Aydın, Kahramanmaraş
Milletvekili Mahir Ünal, İstanbul Milletvekili Mihrimah Belma Satır ve Amasya
Milletvekili Mehmet Naci Bostancı ile 33 Milletvekilinin; Hakimler ve Savcılar
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifi, İstanbul Milletvekili Bülent Turan ve Elâzığ Milletvekili
Şuay Alpay ile 1 Milletvekilinin; Bazı Kanunlarda Değişiklik Yapılmasına Dair
Kanun Teklifi ile Adalet Komisyonu Raporu (2/2397, 2/2101, 2/2209, 2/2380,
2/2418) (S. Sayısı: 655)
6.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)

X.- KAPALI OTURUMLAR
 On İkinci Oturum
 (Kapalıdır)




XI.- OYLAMALAR
1.- (S. Sayısı: 615) Türkiye Sağlık Enstitüleri
Başkanlığı Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın oylaması

XII.- YAZILI SORULAR VE CEVAPLARI
1.- İstanbul
Milletvekili Celal Adan'ın, Reklam Kurulunun tüketicileri bankaların haksız
şekilde aldıkları ücretleri geriye dönük tahsil edeceklerini söyleyerek dolandıran
şirketlerin reklamlarıyla ilgili yaptığı işlemlere ilişkin sorusu ve Gümrük ve
Ticaret Bakanı Nurettin Canikli’nin cevabı (7/53643) 
2.- İstanbul Milletvekili Celal Adan'ın, Tüketici Hakem
Heyetlerindeki yoğunluk nedeniyle vatandaşların yaşadığı mağduriyetlerin
giderilmesine ilişkin sorusu ve Gümrük ve Ticaret Bakanı Nurettin Canikli’nin
cevabı (7/53644) 

19 Kasım 2014
Çarşamba
BİRİNCİ OTURUM
Açılma Saati:
14.01
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Türkiye Büyük Millet Meclisinin
16’ncı Birleşimini açıyorum. 
III.- YOKLAMA
BAŞKAN - Elektronik cihazla yoklama
yapacağız. 
Yoklama için üç dakika süre vereceğim. 
Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla üç dakikalık süre içinde Başkanlığa
ulaştırmalarını rica ediyorum. 
Yoklama işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime on dakika ara veriyorum.
Kapanma Saati:
14.06
İKİNCİ OTURUM
Açılma Saati:
14.15
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin İkinci Oturumunu açıyorum. 
III.- YOKLAMA
BAŞKAN – Açılışta yapılan ilk yoklamada
toplantı yeter sayısı bulunamamıştı. Şimdi yeniden elektronik cihazla yoklama
yapacağız. 
Yoklama için iki dakika süre veriyorum.

Yoklama işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz. 
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Türkiye’deki
eğitim sistemi ve yaşanan sorunlar hakkında söz isteyen Afyonkarahisar
Milletvekili Sayın Kemalettin Yılmaz’a aittir. 
Buyurun Sayın Yılmaz. (MHP sıralarından
alkışlar)
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Afyonkarahisar
Milletvekili Kemalettin Yılmaz’ın, Türkiye’deki eğitim sistemi ve yaşanan
sorunlara ilişkin gündem dışı konuşması
KEMALETTİN YILMAZ (Afyonkarahisar) –
Teşekkürler Sayın Başkanım. 
Değerli milletvekilleri, Türkiye’deki
eğitim sistemi ve yaşanan sorunlar hakkında gündem dışı söz almış bulunuyorum.
Yüce heyetinizi saygıyla selamlarım. 
Takdir edersiniz ki her şeyin temeli
eğitimdir. Maalesef on iki yıllık devri iktidarınızda en çok yıpratılan, en çok
oynanan, en çok tartışılan ve en çok siyasete alet edilen kurumlarımızın
başında eğitim sistemimiz gelmektedir. Adı üstünde, “millî eğitim” olması
gerekirken, maalesef, sayenizde, ırki ve mezhebi ayrılık tohumlarının ekildiği
ve yerli yersiz tartışmaların odağı noktasına gelmiştir okullarımız. Her
değişen Millî Eğitim Bakanıyla yeni bir sistem, yeni bir müfredat, yeni bir
kadrolaşma çalışmalarına sahne olmuştur. Olan, velilerimize, çocuklarımıza ve
öğretmenlerimize olmuştur. Tüm bunlar ciddi bir zaman ve kaynak israfına sebep
olmaktadır. Ne veliler ne öğretmenler ne de öğrenciler önünü, yarınlarını
görememektedirler. Eğitim sistemimizle bu kadar sık oynanması kesinlikle ülkemizin
yararına olmamıştır. Gelinen noktada, öğretmen tedirgin, veli tedirgin, öğrenci
tedirgin, geleceğimiz sıkıntıdadır. Buna sebep olanlar bunun hesabını er geç
iki cihanda da vereceklerdir. Eğitimimizin pek çok sorunu vardır. Zaman darlığı
nedeniyle, önemli ve güncel olanlara değinmek istiyorum. 
AKP iktidarı döneminde bir türlü
öğretmen açığı kapatılamamıştır. Atama bekleyen binlerce öğretmen hazır
beklerken, bunlara kadro vermek, asaleten atamak yerine, vekil öğretmenliği
tercih etmek, ek ders ücretli öğretmenliği tercih etmek eğitimimizi ciddi
şekilde zora sokmaktadır. Genellikle ahbap, tanıdık ve siyasi saiklerle yapılan
bu görevlendirmeler, haksız uygulamalar ise insanımızı tedirgin etmektedir.
Hele geçtiğimiz aylarda yapılan müdür atamaları ise tam bir haksızlık ve
hukuksuzluk örneği olmuştur. Bu atamalarda “MEMUR-SEN” denilen, AKP
hükûmetlerini âdeta arka bahçesi yapan sarı sendika mensupları idareci
kadrolarına çöreklenmişlerdir. Tamamen subjektif değerlendirmelerle yapılan bu
atamalarda ne liyakat ne ehliyet ne hakkaniyet ne de adalet vardır. Binlerce
idarecinin hakkı gasbedilmiştir. Dolayısıyla okullarımızdaki bu hukuksuz
uygulamaları yapanların yanlarına kâr kalmayacağını önümüzdeki günlerde
göreceğiz. İnanıyorum ki her türlü tehdit, şantaj ve rüşvetlerinize rağmen
Türkiye’de hâlâ vicdan ve cüzdan arasına sıkışmamış adaletli hâkim ve savcılar
vardır.
Değerli milletvekilleri,
öğretmenlerimizin ücretleri, gerek görev gerekse sosyal statülerinin gereğinin
karşılanmasından çok ama çok uzaktır. Öğretmenlerimizi yoksulluk sınırına âdeta
mahkûm ettiniz. 24 Kasım Öğretmenler Günü elleri öpülesi öğretmenlerimizi yılda
bir gün hatırlamak ne kadar doğrudur, takdirlerinize bırakıyorum. Şimdiden de
öğretmenlerimizin Öğretmenler Günü’nü kutluyorum.
Atama bekleyen öğretmenlerimiz içinde
de en çok haksızlığa uğrayan branş dersi öğretmenlerimizin mağduriyetlerini de
maalesef göz ardı etmeye devam ediyorsunuz.
Değerli milletvekilleri, hele hele
mücadele noktasından müzakere ve anlaşma noktasına geldiğiniz terör örgütünün
okul, dershane ve yurt yakmasına seyirci kalmanız kabul edilemez. Yazık değil
mi okulsuz, dershanesiz ve yurtsuz kalan çocuklarımıza? Yazık oluyor
geleceğimizin teminatı olan çocuklarımıza. 
Taşımalı eğitim derseniz, tam bir
kepazelik! İhalelerin geç yapılmasının, iş bilmez idarecilerin sıkıntısını yine
çocuklarımız çekiyor. Karda kışta, traktörde, traktör römorkunda veya balık
istifi dolmuşlarda ömürlerini geçiriyor çocuklarımız. Diğer taraftan,
karayolları kantarları tarafından bu çocuklarımızın âdeta koyun gibi
tartılmaları ise tam bir rezalet. 
Çıraklık eğitimini zaten, çok şükür,
bitirdiniz. Sanayi esnafı çırak ve kalfa bulmakta zorluk çekiyor. Pek çok
meslek kaybolmaya yüz tutmuştur. Bir an için empati yapın ve bu çocukların
yerine kendi çocuklarınızı koyun. Çok yazık oluyor. Ondan sonra da eğitim
eşitliğinden bahsedeceksiniz; mümkün mü bu? Eğitimdeki problemlerimizi doğru
teşhis edip, doğru çareler üretmeliyiz; zira dün yapılan hatalar bugün
karşımıza çocuk ölümlerini, çocuk gelinleri, boşanmaları, kadına şiddeti,
görevliye şiddeti, işsizliği, yalanı dolanı, talanı, terörü, uyuşturucuyu,
katliam gibi işçi ölümlerini, trafik kazalarını, kutsallarımızın istismarını,
kültür erozyonunu, bilgi kirliliğini, haksızlığı, hukuksuzluğu, havuz
birikimlerini, ayakkabı kutularını, sıfırlamaları, takaraları makaraları,
tehditleri, şantajları, rüşvetleri ve onlarca olumsuzlukları çıkarmıştır. 
Değerli
milletvekilleri, biz ülke olarak bu olumsuzlukları hiç ama hiç hak etmiyoruz. 
Saygılar
sunuyorum. (MHP ve CHP sıralarından alkışlar)
BAŞKAN –
Teşekkür ederim Sayın Yılmaz. 
Gündem dışı
ikinci söz, Avrupa HIV Tarama Haftası nedeniyle AIDS hastalarının sorunları
hakkında söz isteyen İstanbul Milletvekili Sayın Binnaz Toprak’a aittir.
Buyurunuz Sayın
Toprak. (CHP sıralarından alkışlar)
2.- İstanbul Milletvekili Binnaz
Toprak’ın, Avrupa HIV Tarama Haftası’na ilişkin gündem dışı konuşması
BİNNAZ TOPRAK
(İstanbul) – Sayın Başkan, sevgili milletvekili arkadaşlarım; ben Avrupa HIV
Tarama Haftası nedeniyle söz almış bulunuyorum. 
HIV,
biliyorsunuz AIDS hastalığının virüsü, AIDS hastalığına yol açan virüs ve
dünyada da ilk kez 1981 yılında bu hastalığın farkına varıldı. Daha önce
herhâlde vardı ama bilinmiyordu. Afrika’dan geldiği varsayılıyor ve de çok kısa
bir sürede bütün dünyaya yayıldı. Dolayısıyla da o günden bugüne günümüzde
insan sağlığını küresel çapta tehdit eden en önemli bulaşıcı hastalıklardan bir
tanesi. 
Şimdi, bu
hastalıkla mücadele etmek için Birleşmiş Milletlerin bir birimi var UNAIDS
adında. UNAIDS’in 2013 verilerine göre dünyada 33 milyon ila 37 milyon arası
kişi HIV taşıyıcısı; yani bu, korkunç bir rakam aslında. HIV taşıcılarının
hepsi AIDS hastalığına yakalanmıyor ama bunu başkalarına bulaştırabiliyor tabii
ki. 1,5 milyon insan da gene dünyada AIDS nedeniyle hayatını kaybetmiş. 
Türkiye'de Türkiye Halk Sağlığı
Kurumunun birtakım verileri var. Onların 2013 Raporu’na göre 1985-2013 arası
Türkiye'de 5.935 yani 6 bine yakın HIV pozitif hasta var, hasta demeyeyim, daha
doğrusu HIV pozitif kişi var ve de 1.115 tane de AIDS vakası var. UNAIDS’in,
demin bahsettiğim Birleşmiş Milletler biriminin 2014 Raporu diyor ki: “Türkiye
aslında AIDS vakalarının az görüldüğü ülkelerden bir tanesi ama hastaların
sayısı da taşıyıcı sayısı da ciddi bir biçimde artmakta. Buna rağmen Türkiye
2008’den beri HIV’in önlenmesi için hiçbir kaynak ayırmamakta.” 
Şimdi, bunun en önemli nedeni şu gibi
gözüküyor: AIDS hastalarının belirli gruplarla sınırlı olduğu ön yargısı veya
yanlış bilgisi. Yani kim bu gruplar? Eş cinsel erkekler, seks işçileri,
uyuşturucu bağımlıları, mahkûmlar, mülteciler, siyahlar vesaire diye
düşünülüyor yani bunlarla sınırlı, başkalarına pek bulaşabilen bir hastalık
değil. Oysa bu yanlış, tamamıyla yanlış ve ön yargılara dayalı bir bilgi çünkü
araştırmalar gösteriyor ki AIDS’ten etkilenenler en çok heteroseksüeller. Yani
AIDS hastalarının önemli bir kısmı -ilk gruptakiler arasında da tabii AIDS
hastası var ama- virüsü ya kadın erkek arasındaki cinsel ilişkiden kapıyor ya
da kan yoluyla kapıyor. Bu kan yoluyla kapanların da en acıklı olanı anneden
bebeğe geçen AIDS hastalığı. 
Şimdi, bu yanlış bilgi ve
sosyopsikolojik ön yargılardan dolayı HIV’le ve AIDS’le yaşayan insanlar günlük
hayatta ciddi insan hakları ihlalleriyle karşı karşıya. Pozitif Yaşam Derneği
Türkiye'de kendilerine bildirilen bu hak ihlallerini sayıyor; damgalama, sosyal
izolasyon yani “Aman, AIDS hastasıdır, yanına yaklaşmayın.” gibi, çağımızın
vebası gibi görmek, onur kırıcı muameleye maruz kalma, hasta mahremiyetinin,
tıbbi verilerinin ihlali, tedavi, sağlık hakkının ihlali -ki bu çok çok önemli
bir şey tabii- tıbbi özen gösterilmemesi, evlenme hakkının engellenmesi,
seyahat hakkının engellenmesi. Oysa günümüzde tedavi edilebilen bir hastalık
AIDS. Bundan kurtulan çok sayıda kişi var ve de HIV virüsü taşıyan hatta
annelerin sağlıklı bebek doğurmaları bile günümüzde mümkün. 
Şimdi, hem mevcut hastaların tedavisi
hem HIV virüsünün yayılmasının önlenmesi hem de HIV AIDS’le yaşayan insanların
hak ihlallerinin önüne geçilebilmesi, toplumdaki bu yanlış bilgilerin ve ön
yargıların kaldırılması için kapsamlı bir ulusal stratejiye ihtiyacımız var.
Yani Türkiye maalesef başına büyük felaketler gelmeden, önceden önlem almayan
bir ülke. Bunu işte Soma’da gördük, çeşitli vesilelerle gördük. Avrupa’daki bu
işlerle ve Birleşmiş Milletlerde uğraşan kuruluşlar Türkiye'de bu hastalığın
artmaya başladığını söylüyorlar. Türkiye büyüdükçe, geliştikçe, ekonomisi
büyüdükçe, dışarıdan bu kadar insan gelip gittikçe, buradan dışarıya gittikçe
hastalığın yayılma olasılığı artıyor. Dolayısıyla, bir an önce ben Meclisi bu
konuya eğilmeye…
(Mikrofon otomatik cihaz tarafından
kapatıldı)
BİNNAZ TOPRAK (Devamla) – …konuyu
araştırmaya ve önlem almak için çareler aramaya, başta Sağlık Bakanlığı olmak
üzere davet ediyorum.
Çok teşekkür ederim. (CHP sıralarından
alkışlar)
BAŞKAN – Teşekkür ederim Sayın Toprak.
Gündem dışı üçüncü söz, Çorum’un Bayat
ilçesi Çukuröz köyünde meydana gelen yangın ile sonrasında yapılan çalışmalar
ve alınması gereken önlemler hakkında söz isteyen Çorum Milletvekili Sayın Salim
Uslu’ya aittir.
Buyurunuz Sayın Uslu. (AK PARTİ
sıralarından alkışlar)
3.- Çorum Milletvekili Salim
Uslu’nun, Çorum’un Bayat ilçesinin Çukuröz köyünde meydana gelen yangın ile
sonrasında yapılan çalışmalar ve alınması gereken önlemlere ilişkin gündem dışı
konuşması
SALİM USLU (Çorum) – Saygıdeğer
Başkanım, sayın milletvekilleri; Çorum’a bağlı Bayat ilçemiz Çukuröz köyünden
meydana gelen yangın ve yapılan çalışmalar hakkında hem bilgi sunmak hem de
bazı önermelerde bulunmak üzere söz almış bulunuyorum. Sizleri saygıyla
selamlıyorum.
Bilindiği üzere 14 Kasım Cuma günü
akşam sularında 27 konut ve ahırın, köy konağı, su deposu ve 1 iş yerinin
tamamen yandığı elim bir felaket yaşanmıştır ve 30 ailemiz burada
etkilenmiştir. Çok şükür ki burada can kaybı söz konusu değildir, hayvan
telefatı söz konusu olmamıştır.
Çorum, Bayat,
İskilip, Osmancık, Ankara Büyükşehir, Çankırı, Amasya, Kargı, Tosya
belediyeleri ile orman işletme şeflik ve işletmelerine, il özel idaresine, 14
itfaiye, 9 arazöz, iş makinesi, 2 su tankı ve 1 pikapla müdahale eden tüm komşu
ilçelerin ve illerin kurumlarına buradan teşekkür etmek istiyorum. 
Sağlık
Bakanlığımız da 2 ambulans, 2 doktor ve 5 sağlık personeliyle olay yerinde
bulunmuştur ve burada tüm kamu görevlileri canhıraş bir şekilde özverili bir
çalışma yaparak hizmet vermişlerdir. 
Sabah 04.30
sularında yangın bütünüyle kontrol altına alınmıştır. Burada bilhassa belirtmek
istiyorum ki hem kamu görevlileri hem belediye personelimiz özverili bir
çalışma yapmış, çevre köy sakinleri ve özellikle de Çukuröz halkı çok yoğun bir
çaba göstererek aynı zamanda sosyal yardımlaşma ve dayanışma konusunda da cemil
örneği bir davranış sergilemişlerdir. Kendilerine bu vesileyle hem teşekkür
ediyorum hem de bu örnek çalışmaları nedeniyle teşekkürlerimi sunduktan sonra
da geçmiş olsun dileklerimi yineliyorum.
Kızılay burada
çok seri bir şekilde hareket etmiş ve 30 çadır, 100 yatak ve 200 battaniyeyi
ulaştırmıştır. AFAD ekipleri tarafından çadırlar kurulmuştur. Şimdi, burada,
konteyner ulaştırılmıştır, 30 konteynerin kurulum çalışmaları başlamıştır.
Burada bulunan, Çorum’da bulunan Başbakan Yardımcımız Sayın Numan Kurtulmuş
olaya anında müdahale etmiş ve bu müdahale sonucu gereken katkılar, yardımlar
süratli bir şekilde vatandaşlarımıza ulaştırılmak üzere koordine edilmiştir. 
Buradan
çıkartacağımız iki önemli sonuç vardır, bir tanesi şu: Yangın mevsimi dışında
da yangınlar ülke genelinde devam etmektedir ve bu nedenle yangın işçilerinin
-ki rakamlar var, 480 civarında ocak ve kasım ayında yangın çıkmıştır yani bir
sonraki kasım ayına kadar- sürekli hâle getirilmesi, bilgi ve donanımlarının
artırılması gerekmektedir.
İkincisi de
özellikle itfaiye teşkilatının belediyelerden… Ya da ormanlardaki itfaiye
teşkilatının dağınıklıktan kurtarılıp tek elde toplanması ve bir ulusal ağ
içerisinde yer alması gerekmektedir. Böylece, siyasi mülahazalardan uzak,
itfaiye teşkilatının daha etkin ve verimli kullanılması sağlanmış olacaktır.
Kadrolu, mevsimlik, geçici ya da taşeron işçiliği gibi yapay statülerin mutlaka
Avrupa Birliği normlarına, ILO normlarına, çağdaş standartlara göre yeniden
dizayn edilmesi, AB pratikleri dikkate alınarak dizayn edilmesi gerekmektedir.
Bu noktada da buradan ilgililerin dikkatini çekmek istiyorum. 
Dün burada sevgili hemşehrim Sayın
Tufan Köse bir konuşma yaptı ve “Çorum’un sağlığı bozuldu.” dedi. Doğrusu,
Çorum’un sağlığını ve sosyal barışı bozan düzenlemelerden iki tane örnek verdi,
bir tanesi hastanelerle ilgili. Sevgili Tufan Köse kardeşim burada olsaydı daha
iyi konuşacaktım, yüzüne ifade edecektim ama mutlaka bu tutanaklardan haberi
olacak. Bir: Çorum’da 180 tane poliklinik doktoru vardır ama buna rağmen 118
tane poliklinik vardır. Doktor sayısına göre polikliniklerin düzenlenmesi eski
hastanede, yapım inşaatı devam eden barakalarda mümkündür. 
İkincisi: Evet, hastanemiz
yapılmaktadır ve ocak ayında başlayan hastane yapımının şu anda yüzde 20’si
tamamlanmış bulunmaktadır. Bu bittiğinde, eski hastane, bütünüyle, birinci ve
ikinci basamak sağlık hizmetleri olarak devam edecektir. Özellikle, farklı
siyasi partilerden belediyeler arasında herhangi bir ayrım söz konusu değildir,
Sayın Tufan Köse bunun yakın şahididir, nitekim bizzat ben hem CHP’li
belediyelerin hem MHP’li belediyelerin hem de AK PARTİ’li belediyelerin adil
bir şekilde kamu hizmetlerinden yararlanması konusunda elimden gelen gayreti
yaptım. En son, Mecitözü Belediyesi CHP’lidir, 465 bin liralık su borusu ve
Oğuzlar Belediyesine bir cenaze aracı gönderilmesini sağladım.
Toplum yararına hangi belediyeye ne
kadar verildiğinden çok, hangi belediyenin ne kadar ihtiyacı olduğu önemlidir.
Şu ana kadar Çorum’da 4.716 kişi toplum yararına çalışmadan yararlanmış ve
Çorum’a 30 milyon 707 bin liralık, toplum yararına çalışmadan, bir bütçe
transfer edilmiştir; herhâlde bununla övünmek, yetinmek hepimiz için daha
önemlidir diye düşünüyorum. 
Tekrar saygılar sunuyorum. (AK PARTİ
sıralarından alkışlar)
BAŞKAN – Teşekkür ederim Sayın Uslu. 
10 arkadaşımıza 60’ıncı maddeye göre
söz vereceğim. 
Sayın Havutça…
V.- AÇIKLAMALAR
1.- Balıkesir Milletvekili Namık
Havutça’nın, Büyükşehir Yasası’nın yürürlüğe girmesinden sonra Balıkesir’de
yaşanan sorunlara ve Balıkesir il merkezi ile ilçelerinde su fiyatlarındaki
farklılığın düzeltilmesi gerektiğine ilişkin açıklaması
NAMIK HAVUTÇA (Balıkesir) – Teşekkür
ederim Sayın Başkan. 
Sayın Bakan, Büyükşehir Yasası’nın
yürürlüğe girmesinden sonra bütün ülkemizde sorunlar üretmeye başladı, bizzat
yasanın kendisi sorun olmaya başladı. Bakın, Balıkesir’de bütün şehir yasası yürürlüğe
girdikten sonra ilçe belediyelerin malları tasfiye edilirken, yasa yürürlüğe
girdikten sonra tasfiye bitmiş olmasına rağmen Edremit Belediyesinin hizmet
binalarına büyükşehir belediyesi el koyuyor, Altınoluk Belediyesi hizmet binası
ve Zeytinli Belediyesinin binasına el koyuyor. Bu bir gastır, mal gasbıdır.
Ayrıca, yine Bandırma’da Aksakal hizmet binasına büyükşehir belediyesi el
koyuyor.
Bandırma ilçesinde su 3 lira, Balıkesir
merkezde 1 liraya su satıyor. Neredeyse yetkilerini ilçe belediyelerin, CHP’li
belediyelerin üzerinde bir vesayet aracı olarak kullanıyor, bir baskı aracı
olarak kullanıyor; vatandaşlar arasında ayrımcı, ahlaka aykırı ve hukuka aykırı
uygulamalar yapıyor. Bugün Bandırma’da su fiyatları merkezin fiyatlarına göre 3
kat fazla ve milletimiz, halkımız sokaklarda isyan hâlinde. Bunların bir an
önce düzeltilmesini, hakkaniyete, adalete uygun bir su politikasının…
(Mikrofon otomatik cihaz tarafından
kapatıldı)
BAŞKAN – Sayın Demir…
2.- Muğla Milletvekili
Nurettin Demir’in, Denizli Büyükşehir Belediyesi Su ve Kanalizasyon İdaresi
Genel Müdürlüğünün Acıpayam’da yapacağı kanalizasyon ve atık su şebekesinin
Dalaman Çayı’nın kirliliğini artıracağına ilişkin açıklaması
NURETTİN DEMİR (Muğla) – Teşekkür
ederim Sayın Başkan. 
Denizli Büyükşehir Belediyesi Su ve
Kanalizasyon İdaresi Genel Müdürlüğü DESKİ Acıpayam’ın alt yapısının
değiştirilmesini duyurmuş, bu çerçevede atık su kolektör hattını genişleterek,
600’lük, 2.500 metre uzunluğunda şebeke yapımı işine başlamıştır. Yapılan iş
kapsamında kanalizasyon ve atık su borularının Acıpayam’dan Muğla’nın Dalaman
ilçesine kadar uzanan Dalaman Çayı’na bırakılacağı belirtilmiştir. Kanalizasyon
ve atık suyun Dalaman Çayı’na bırakılacağı doğru mudur? Yöre halkı ve çeşitli
sivil toplum kuruluşları tarafından tepki toplayan bu planlama neden arıtma
sistemlerinin öncelikle devreye girmesi düşünülmeden yapılıyor? Kirliliği
artırarak Dalaman Çayı’nı yok edecek olan bu uygulama için fizibilite
çalışmaları yapılmış mıdır? Altyapı çalışmasının sonuçları iyi değerlendirilmiş
midir?
Teşekkür ederim.
BAŞKAN – Sayın Öğüt…
3.- İstanbul Milletvekili
Kadir Gökmen Öğüt’ün, Diş Hekimleri Haftası’na ilişkin açıklaması
KADİR GÖKMEN ÖĞÜT (İstanbul) – Teşekkür
ediyorum Sayın Başkanım. 
Bu hafta Diş Hekimleri Haftası. Dört
yıldır Mecliste sorunlarımızı sürekli dile getiriyoruz. Partilerin ortak
önergelerine rağmen bir türlü Hükûmet verdiği sözleri tutmuyor. Dört yıldır
mesleğimiz adına hiçbir gelişme sağlayamamanın burada üzüntülerini belirtmek
istiyorum. 
Serbest muayenehanelerden hizmet satın
alınma sözü verildiği hâlde alınmıyor. Bunun yanı sıra, muayenehaneleri de zora
sokan yönetmelikler hazırlanıyor. Ağız ve diş sağlığı merkezlerindeki çalışan
meslektaşlarımızın özlük haklarında bir gelişme yok. Performans sorunu hâlâ
devam ediyor.
Gene, sektörün yan dallarını oluşturan
teknisyenlerin ve ithalat, ihracat yapan, üretim yapan sektörün, sanayicilerin
sorunları bir türlü halledilemiyor. Buna rağmen umudumuzu yitirmiyoruz. Diş
Hekimleri Haftası’nı kutluyoruz. Bütün meslektaşlarıma buradan bu sorunların
halledileceğine dair Meclisin tekrar söz vereceğine inanıyorum. Onların bu
haftasını tekrar kutluyorum.
Teşekkür ediyorum.
BAŞKAN – Sayın Atıcı…
4.- Mersin Milletvekili Aytuğ
Atıcı’nın, Küresel Kölelik Endeksi’ne göre Türkiye'nin durumuna ilişkin
açıklaması
AYTUĞ ATICI (Mersin) – Teşekkür ederim
Sayın Başkan.
Değerli arkadaşlar, Küresel Kölelik
Endeksi yayınlandı. Dünyada 35,8 milyon insanın kölelik koşulları içinde
yaşadığı bu yeni raporla ortaya kondu. Kölelik endeksine göre, dünyadaki 167
ülke arasındaki Türkiye’miz, maalesef, 105’inci sırada yer alıyor. Buna göre,
Türkiye 185.500 kişiyle Avrupa'da en çok kölenin yaşadığı ülke. Geçen yıl
Türkiye'de 120.201 kişi modern köle kabul edilirken bu sayı bu yıl 65.299
artarak 185.500 kişiye ulaştı. Tekrar söylüyorum, 185.500 kişi bu ülkede köle
olarak tanımlanıyor dünya endeksine göre. AKP'nin ülkemizi getirdiği durum
budur.
Saygıyla arz ederim.
BAŞKAN – Sayın Işık…
5.- Kütahya Milletvekili Alim
Işık’ın, Kütahya’daki maden işletmelerinin ve maden işçilerinin durumuna
ilişkin açıklaması
ALİM IŞIK (Kütahya) – Teşekkür ederim
Sayın Başkan. 
Ülkemiz genelinde olduğu gibi, Kütahya
ilimizin Gediz, Altıntaş ve Tavşanlı ilçeleri başta olmak üzere hemen hemen her
ilçesinde son bir ay içerisinde çok sayıda yer altı maden işletmesi kapanmış ve
bu nedenle de 2 bine yakın işçimiz, maalesef, işsiz kalmıştır. Bu durumdaki
işçi sayısı ülkemiz genelinde 10 binden fazladır. Son yapılan yasal
düzenlemeler nedeniyle ton başına maliyeti yaklaşık yüzde 50 oranında yükselen
yer altı kömür işletmelerinde, maliyet artışına yol açan bazı yüklerin devlet
tarafından karşılanarak yerli kömür üretiminin desteklenmesi kaçınılmaz hâle
gelmiştir. Aksi takdirde, ülkemiz ithal kömüre mecbur kalacak ve çok sayıda
yaşanan iş kazasının yenilerine de muhatap olacaktır. Bu konuda Enerji ve Tabii
Kaynaklar Bakanlığı başta olmak üzere Hükûmetin ilgili bakanlıklarını göreve
bir kez daha davet etmeyi görev addettim.
Teşekkür ediyorum sizlere de.
BAŞKAN – Sayın Doğru…
6.- Tokat Milletvekili Reşat
Doğru’nun, Tokat ilindeki çiftçilerin ve esnafın sorunlarına ilişkin açıklaması
REŞAT DOĞRU (Tokat) – Teşekkür ederim
Sayın Başkanım.
Tokat ilinde çiftçiler ve esnaflar
büyük sıkıntı içerisinde olup bizleri arayarak Türkiye Büyük Millet Meclisinde
durumlarının gündeme gelmesini istiyorlar. Esnaflar süper ve hipermarketler
kanununun kanunlaşmaması neticesi çok zor durumda olup “Dükkânlarımızı kapatma
durumuyla karşı karşıya kalmaktayız, işlerimizi kaybediyoruz.” diyorlar.
Hükûmetten acilen süpermarketler, AVM’leri ilgilendiren, küçük esnafı koruyan
kanunun Türkiye Büyük Millet Meclisinde görüşülmesi, kanunlaşmasını
beklemektedirler. 
Ayrıca, Tokat çiftçisi bu yıl zarar
etmiştir. Tokat ili Kazova, Zile, Artova, Kelkit Ovası çiftçilerine hacizler
gelmeye başlamıştır. Tarlalarını, evlerini kaybetme durumuyla karşı
karşıyadırlar. Bu yıl da ekimde kullanacak tohum dâhil hiçbir şey
alamadıklarını ifade ediyorlar. Borç batağından kurtulmak için acilen çiftçiye
destek olunması gerekmektedir. Tarım Bakanlığını göreve davet ediyoruz.
Teşekkür ederim Sayın Başkanım.
BAŞKAN – Sayın Yeni…
7.- Samsun Milletvekili Ahmet
Yeni’nin, Samsun’a yapılan hizmetlere ilişkin açıklaması
AHMET YENİ (Samsun) – Sayın Başkanım,
Samsunlu hemşehrilerim “Samsun’daki çalışmaları niye anlatmıyorsunuz?”
diyorlar. 
Samsun merkez adalet sarayı başta olmak
üzere Havza, Çarşamba, Terme ilçelerimizde adliyeler inşa ettik, bu kapsamda 57
milyon TL harcama yapılmıştır. 
Muhalefet milletvekilleri hangi yolla
Samsun’a gidiyorlar merak ediyorum. Kara yoluyla gidiyorlarsa duble yolları biz
inşa ettik, hava yoluyla gidiyorlarsa Samsun’a uçak seferleri 2003’te 2.300
uçak kalkarken 2013’te 10.600 uçak sefer yapmıştır. Şimdi hızlı treni de yapıp
tüm milletimizin konforlu bir şekilde Samsun’a ulaşmasını sağlamış olacağız.
Ayrıca, yine bizim Bafra ilçemizde 291
yataklı, otel konforunda devlet hastanemizi inşa ettik, hizmete sunulmuştur.
Bafra-Sinop geçişini tamamladık. Doğal gaz artık bütün ilçelerimizde, ki
Bafra’da özellikle kullanılır durumda ve ayrıca bacasız bir fabrika anlamında
muhteşem bir –söylemek istemezdim ama orada birçok insan çalışıyor- cezaevi…
(Mikrofon otomatik cihaz tarafından
kapatıldı)
BAŞKAN – Sayın Eyidoğan…
8.- İstanbul Milletvekili
Haluk Eyidoğan’ın, İstanbul’un Esenler ilçesinin Havaalanı Mahallesi’nde
başlatılan kentsel dönüşüm çalışmalarına ilişkin açıklaması
HALUK EYİDOĞAN (İstanbul) – Teşekkür
ederim Başkan.
İstanbul Esenler ilçesi Havaalanı
Mahallesi’nde Ekim 2012 yılında başlatılan kentsel dönüşüm çalışmalarında
evleri yıkılan yüzlerce hak sahibi şikâyetçi. Hak sahipleri, sözleşmelerde
kendilerine verileceği beyan edilen konut metrekareleri yarı yarıya
azaltıldığından tepkili. “Sözleşmedeki anahtar teslimi süresi dolmak üzere,
bundan sonra kiramızı kim verecek?” diyorlar. Lüks konutlardan oluşan ikinci
etap, gelir temini amacıyla 280 bin ile 9 bin TL arasında satışa çıktı. Bu
nasıl bir kentsel dönüşüm? Geçen hafta yüzlerce hak sahibi Esenler Belediye
binasına yürüdü ve polisler tarafından engellendiler. Şu anda mağdur olduğunu
söyleyen yüzlerce hak sahibinin durumu ne olacak? Daha ne kadar evsiz
kalacaklar? Sorumlu kim? Esenler Belediyesi mi, ESKON mu, Emlak Konut
Gayrimenkul Yatırım Ortaklığı mı? 
Teşekkür ederim. 
BAŞKAN – Sayın Tüzel…
9.- İstanbul Milletvekili
Abdullah Levent Tüzel’in, AKP’nin kamu düzeni anlayışına ilişkin açıklaması
ABDULLAH LEVENT TÜZEL (İstanbul) –
Sayın Başkan “Küba’ya cami”, “Taksim’e Topçu Kışlası”, “Kudüs, Suriye
emanetimizdir.” deyip dünyada Osmanlı egemenliğini sürdüreceğiz mesajları
veriliyor. İstanbul Büyükşehir bütçesinde Topçu Kışlası’na yeniden yer verildi.
Gezi’ye, halk eylemlerine “darbe” diyenler yine konuşuyor ve “özgürlük” deyip
güvenlik gözetenler 2015’te Kore’den 2 milyon adet gaz fişeği alacağını
söylüyor, tam 55 milyon lira. Onların “kamu düzeni” dedikleri, yolsuzluk
dosyalarının sıfırlanmasına, yaşam alanlarının rant ve debdebeye peşkeşine,
özgür geleceklerine, kimlik inançlarına kelepçeye direnenlerin zapturaptının
adıdır. Gaz, TOMA, imtiyaz yasaları bunun içindir. 
Futbolcu koruması gazeteci döver,
üniversitede özel güvenlikçi öğrenci kolu kırar, aceleci zeytin ağacı firma
bekçisi köylüyü kelepçeler; bu yolsuz düzenin iktidar kolluğu da Yüksekova’da
olduğu gibi millete küfreder. İşte size AKP kamu düzeni, işte size dayak yeme
özgürlüğü! 
Teşekkür ederim.
BAŞKAN – Sayın Tanal…
10.- İstanbul Milletvekili
Mahmut Tanal’ın, İstanbul’un bazı ilçe ve semtlerinin sorunlarına ilişkin
açıklaması
MAHMUT TANAL (İstanbul) – Teşekkür
ederim Sayın Başkan.
Efendim, Sayın Kalkınma Bakanının
burada olması sevindirici. Kendisine teşekkür ederiz geldiği için. 
İstanbul ili Gülsuyu, Gülensu,
Başıbüyük, Zümrütevler, Esenkent ve Fındıklı’da, buralara vatandaşın ulaşım
hakkı için küçük halk otobüsleri çalışıyor, İstanbul Büyükşehir Belediyesinin
otobüsleri çalışmıyor ve vatandaşlar istifleme olarak üst üste biniyor ve hızlı
da araç kullandıkları için sürekli trafik kazaları yaşanıyor. Bu kazaların bir
an önce engellenmesi ve önlenmesi açısından Kalkınma Bakanlığımız dâhil olmak
üzere Çevre ve Şehircilik Bakanlığının komplesinin buralara, vatandaşın ulaşım
hakkı için İstanbul Büyükşehir Belediyesi tarafından belediye otobüslerinin
tahsisini talep ediyoruz. 
İkincisi, Üsküdar ilçemizin Yavuztürk
Mahallesi de yine kalkınamıyor. Hakikaten bu Başıbüyük de kalkınamıyor.
Kalkınma Bakanı olarak bu bölgelerimizin kalkınması için ne tür çalışmalar
yapıyorsunuz? Ve bu anlamda halkımız sizlerden hizmet bekliyor.
Teşekkürlerimi sunuyorum. 
BAŞKAN – Gündeme geçiyoruz. 
Başkanlığın Genel Kurula sunuşları
vardır. 
Güvenlik ve İstihbarat Komisyonunun
başkan, başkan vekili, sözcü ve kâtip seçimine dair bir tezkeresi vardır,
okutuyorum: 
VI.- BAŞKANLIĞIN GENEL KURULA
SUNUŞLARI
A) Tezkereler
1.- Güvenlik ve İstihbarat
Komisyonu Geçici Başkanlığının, başkan, başkan vekili, sözcü ve kâtip üye
seçimine ilişkin tezkeresi (3/1629)
Türkiye Büyük
Millet Meclisi Başkanlığına
Güvenlik ve İstihbarat Komisyonu;
Başkan, Başkan Vekili, Sözcü ve Kâtip seçimi için 18/11/2014 Salı günü, saat
19.30’da toplanmış ve kullanılan on dört (14) adet oy pusulasının tasnifi
sonucu, aşağıda adları ve soyadları yazılı üyeler karşılarında gösterilen oyu
alarak, İç Tüzük'ün 24'üncü maddesi uyarınca Başkan, Başkan Vekili, Sözcü ve
Kâtip seçilmişlerdir.
Bilgilerinize arz ederim.
Saygılarımla.
 Ali
Haydar Öner
 Isparta
 Komisyon
Geçici Başkanı
Başkan: Alpaslan
Kavaklıoğlu  Niğde Milletvekili: (12) oy
Başkan Vekili: Şirin Ünal  İstanbul
Milletvekili: (10) oy
Sözcü: Ramazan Can Kırıkkale
Milletvekili : (10) oy
Kâtip: Fatoş Gürkan  Adana
Milletvekili: (10) oy
BAŞKAN - Bilgilerinize sunulmuştur. 
Meclis araştırması açılmasına ilişkin
üç önerge vardır, okutuyorum: 
B) Meclis Araştırması
Önergeleri
1.- Burdur Milletvekili
Ramazan Kerim Özkan ve 37 milletvekilinin, esnaf ve sanatkârların sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1117)
Türkiye Büyük
Millet Meclisi Başkanlığına
Ülkemizdeki TESK’in (Türkiye Esnaf ve
Sanatkârlar Konfederasyonu) mevcut yapısı, esnaf ve sanatkârların sorunlarının
ve çözüm yollarının belirlenmesi, destekleme yollarının araştırılması, idari ve
kurumsal yasal düzenlemelerin yapılması amacıyla İç Tüzük’ün 104’üncü ve
105’inci maddeleri gereğince ekte yer alan gerekçeye istinaden bir Meclis
araştırması açılmasını arz ve teklif ederiz.

1) Ramazan Kerim Özkan (Burdur)
2) Mehmet Ali Ediboğlu (Hatay)
3) Ali Sarıbaş (Çanakkale)
4) Gürkut Acar (Antalya)
5) Selahattin Karaahmetoğlu (Giresun)
6) Veli Ağbaba (Malatya)
7) Doğan Şafak (Niğde)
8) Osman Aydın (Aydın)
9) Muharrem Işık (Erzincan)
10) Engin Altay (Sinop)
11) Umut Oran (İstanbul)
12) Sedef Küçük (İstanbul)
13) Ali Haydar Öner (Isparta)
14) Ali İhsan Köktürk (Zonguldak)
15) Sakine Öz (Manisa)
16) Hülya Güven (İzmir)
17) Mustafa Serdar Soydan (Çanakkale)
18) İhsan Özkes  (İstanbul)
19) Hasan Ören  (Manisa)
20) Ahmet İhsan Kalkavan  (Samsun)
21) Haydar Akar  (Kocaeli)
22) Mehmet Hilal Kaplan  (Kocaeli)
23) Ramis Topal  (Amasya)
24) Aytuğ Atıcı  (Mersin)
25) Ali Serindağ  (Gaziantep)
26) Emre Köprülü  (Tekirdağ)
27) Dilek Akagün Yılmaz  (Uşak)
28) Refik Eryılmaz  (Hatay)
29) Ali Rıza Öztürk  (Mersin)
30) Haluk Ahmet Gümüş  (Balıkesir)
31) Namık Havutça  (Balıkesir)
32) Arif Bulut  (Antalya)
33) Yıldıray Sapan  (Antalya)
34) Hasan Akgöl  (Hatay)
35) Mehmet Şevki Kulkuloğlu  (Kayseri)
36) Aytun Çıray  (İzmir)
37) Celal Dinçer  (İstanbul)
38) Ayşe Nedret Akova  (Balıkesir)
Gerekçe:
Esnaf ve sanatkârlar, ülkemizin
ekonomik ve toplumsal hayatında vazgeçilmez öneme sahiptir. Ülkemizde ekonomik
ve sosyal kalkınmanın dengeli biçimde sağlanması, dağıtılması ve sürdürülmesine
yaptıkları katkı, işsizliğin azaltılması ve yeni istihdam alanlarının
yaratılmasında oynadıkları rol ve piyasa koşullarında meydana gelen değişmelere
hızlı uyum sağlayabilen esnek yapıları, esnaf ve sanatkârları ekonomik, toplumsal
ve sosyal yönlerden vazgeçilmez konuma taşımaktadır.
Küçük ve orta ölçekli işletmeler,
ülkemizdeki işletmelerin yüzde 99,9'unu oluşturmakta, istihdamdaki payları
yüzde 81, katma değerdeki payları yüzde 59 olarak hesaplanmaktadır. Bu
işletmelerin çok büyük çoğunluğu TESK çatısı altında örgütlenen esnaf ve
sanatkârlardır. Esnaf ve sanatkâr camiası, yanlarında çalışanlar ve aileleriyle
birlikte ülkemizin neredeyse dörtte 1’ini oluşturmaktadır. Ancak bu kesim
nedeniyle etkisi giderek ağırlaşan pek çok sorunla karşı karşıyadır.
Bunun yanında, esnaf sanatkârlarımızın
en çok sorunla karşılaştığı konular arasında, destek programlarında ve teşvik
paketlerinde esnaf sanatkârlara uygun koşullu finansman imkânlarının
yetersizliği, mevzuat düzenlemeleri, pazarlama eksikliği, mesleki eğitim ve
teknolojik bilgi eksikliği, planlama, vergi ve sosyal güvenlik uygulamaları, iş
yeri temini, ihracat yapamama, bürokratik işlemler sayılabilir. Bunun dışında,
motorlu taşıtlarla ilgili sıkıntılar vardır. AVM ve hipermarketler esnafın
dokusunu bozmaktadır. Haksız rekabetin ortadan kaldırılması gerekmektedir.
Sosyal güvenlik biriminin, sağlık sigorta biriminin tekrar düzenlenmesi
gerekmektedir.
Bugün esnafın en önemli sorunu iş
yapamamaktır. İş hacminin daralması, düşen kârlılık, esnafı zorunlu giderlerini
bile karşılayamaz duruma düşürür.
Aldığı kredisini ödeyemeyen, vergi ve
sosyal güvenlik primlerini yatıramayan esnaf ve sanatkâr sayısı hızla
artmaktadır.
Yeni teşvik paketinde esnaf ve
sanatkârlar için;
Yeni iş yeri açacak esnaf ve
sanatkârlara beş yıl süreyle vergi indirimi,
Nakliyeci esnafına indirimli akaryakıt,
Şoför, minibüsçü ve servisçi esnafına
bir kereye mahsus KDV ve ÖTV alınmadan araçlarını yenileme imkânı,
Esnafın yanında çalışanların sosyal
güvenlik primlerinde indirim,
Kalfaların sigorta primlerinin devlet
tarafından karşılanması,
Enerji fiyatlarında indirime gidilmesi,
T. Halk Bankası tarafından
kullandırılan esnaf kredilerinin yüzde sıfırdan başlayan faizlerle
çeşitlendirilmesi gibi doğrudan esnafı hedef alan destek, teşvikler yer
almalıdır.
Sosyal Güvenlik Kurumunda temsil imkânı
sağlanmalıdır. Sosyal güvenlik destek primi oranı artırılmamalıdır. Bu nedenle,
adaletsiz olduğu en üst yargı organınca karara bağlanmış bulunan sosyal
güvenlik destek primi oranı yüzde 10 oranına çekilmelidir. Prim borcu bulunan
sigortalılar da sağlık hizmetinden yararlanabilmelidirler. BAĞ-KUR aylıkları
arasındaki farklılıklar giderilmelidir. Esnaf ve sanatkâr olan sigortalılarının
işlemlerinde "esnaf ve sanatkâr sicil belgesi" istenmelidir.
Bugün, esnaf ve sanatkârlara sağlanan
finansman destekleri içindeki en önemli payı olan Türkiye Halk Bankası
güçlendirilmesi gerekirken, bankanın bu konumdan çıkarılarak özelleştirilmesi
gündemdedir. Halk Bankasının yeniden esnaf ve sanatkârın bankası yapılması için
yasal düzenlemeler yapılmalıdır.
Dolaylı vergilerin adil olmayan, az
kazananın da çok kazananın da aynı oranda ödediği bir vergi türü olduğu
bilinmektedir.
AB ve OECD ülkelerinde ortalama yüzde
30 civarında olan dolaylı vergilerin toplam vergi gelirlerindeki payı,
Türkiye'de son yıllarda yüzde 70'lere yükselmiştir. Bu da kayıt dışılığı
özendirmektedir.
Asgari geçim indirimi, çağdaş
vergilendirme sisteminin vazgeçilmez parçasıdır, tüm gelişmiş ülkelerce uzun
yıllardır uygulanmaktadır. Oysa esnaf ve sanatkârlarımız çoğunlukla emeğiyle
geçinen, kanundaki ifadesiyle faaliyeti sermayesinden ziyade emeğine dayanan
bir meslek grubudur. Desteklenmesi ve teşvik edilmesi bir zorunluluktur.
2.- Adana Milletvekili Ali
Halaman ve 20 milletvekilinin, Köylere Hizmet Götürme Birliğinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1118) 
Türkiye Büyük
Millet Meclisi Başkanlığına
Ülkemizde köylere hizmet götürme
birliklerinin sorunları ve çözüm yollarının belirlenmesi amacıyla, Anayasa’nın
98'inci ve Türkiye Büyük Millet Meclisi İçtüzüğü’nün 104 ve 105'inci maddeleri
gereğince Meclis araştırma komisyonu kurulmasını arz ve talep ederiz.
1) Ali Halaman  (Adana)
2) S. Nevzat Korkmaz  (Isparta)
3) Bülent Belen  (Tekirdağ)
4) Ali Öz (Mersin)
5) Cemalettin Şimşek  (Samsun)
6) Hasan Hüseyin Türkoğlu  (Osmaniye)
7) Oktay Öztürk  (Erzurum)
8) Ahmet Kenan Tanrıkulu  (İzmir)
9) Mustafa Kalaycı  (Konya)
10) Lütfü Türkkan  (Kocaeli)
11) Emin Haluk Ayhan  (Denizli)
12) Enver Erdem  (Elâzığ)
13) Celal Adan  (İstanbul)
14) Zühal Topcu  (Ankara)
15) Atila Kaya  (İstanbul)
16) Mesut Dedeoğlu  (Kahramanmaraş)
17) Münir Kutluata  (Sakarya)
18) Mehmet Erdoğan  (Muğla)
19) Sinan Oğan  (Iğdır)
20) Emin Çınar  (Kastamonu)
21) Mehmet Şandır  (Mersin)
Gerekçe:
Köylere Hizmet Götürme Birlikleri
(KHGB), tek başına ihtiyaçlarını göremeyen köylerin birleşerek kendi
ihtiyaçlarını karşılamaları için Anayasa'nın 127’nci maddesi ile 5355 sayılı
Mahalli İdare Birlikleri Kanunu’nun 18’inci maddesi gereğince İçişleri
Bakanlığının teklifi ve Bakanlar Kurulu izni ile kurulan, kamu tüzel kişiliğini
haiz kuruluşlardır. Köylere Hizmet Götürme Birlikleri, son yıllarda etkinliğini
artıran mahalli idare birlikleridir. 5355 sayılı Mahalli İdare Birlikleri
Kanunu ile bu birliklere birçok görev verilmiştir.
Köylere Hizmet Götürme Birliklerinin
yönetimi 297 personeliyle, illerde valiler ilçelerde ise kaymakamlara
bırakılmıştır. Yönetimi devlet tarafından yürütülen ve son yıllarda Hükûmetimizin
öncü projelerinden olan KÖYDES projeleri ile de etkin hâle getirilen bu
birliklerin çalışanlarının ise işçi statüsünde hizmet akdi ile sürekli çalışan
geçici olarak adlandırılan personeller ile yürütülmektedir.
Buna karşılık Köylere Hizmet Götürme
Birlikleri, personel istihdamı açısından diğer birliklere göre farklı hükümlere
tabi olan kurumlardır.
Bu farklı hükümler, ne yazık ki bu
birliklerde istihdam edilen personeli mağdur duruma düşürmekte, ilerisine
güvenle bakamayan, diğer bir ifade ile hayat güvencesi olmayan bir duruma
itmektedir.
İfadeye çalıştığımız konunun
anlaşılabilmesi için birliklerin niteliği ve personel istihdamında tabi
oldukları hukuki çerçeve üzerinde kısaca durmak gerekmektedir.
5355 sayılı Mahalli İdare Birlikleri
Kanunu’nun "Tanımlar" başlıklı 3’üncü maddesinin birinci fıkrasının
(b) fıkrasında “Mahalli idare birliği, birden fazla mahalli idarenin yürütmekle
görevli oldukları hizmetlerden bazılarını birlikte görmek üzere kendi
aralarında kurdukları kamu tüzel kişisini ifade eder.” şeklinde tanımlanmıştır.
Bu açıdan bakınca, mahalli idare
birliklerini;
- Sadece il özel idarelerinin üye
olduğu birlikler
- Sadece belediyelerin üye olduğu
birlikler
- Sadece köylerin üye olduğu birlikler
(KHGB)
- İl özel idareleri, belediyeler ve köylerin
üye olduğu birlikler
- İl özel idareleri ve belediyelerin
üye olduğu birlikler
- İl özel idareleri ve köylerin üye
olduğu birlikler
- Belediyeler ve köylerin üye olduğu
birlikler olarak kategorileştirmek mümkündür. Ne yazık ki aynı statüde olmalarına
rağmen yukarıda sayılan birliklerden sadece köylerin üye olduğu KHGB’lerinde
kadro yoktur. 
Bu ayrım, personel istihdamı ve
kadroların oluşturulması açısından büyük bir önem arz etmektedir. İşte, bu
birliklerde çalışan personelin mağduriyeti de burada başlamaktadır. Bu
mağduriyetlerin önüne geçilebilmesi için, bu birliklerin öncelikle 657 sayılı
Kanun kapsamına alınması, devamında da Belediye ve Bağlı Kuruluşları İle
Mahalli İdare Birlikleri Norm Kadro İlke ve Standartlarına Dair Yönetmelik
kapsamına alınarak bu birliklerde memur ve işçi kadrolarının ihdasının
sağlanması gerekmektedir.
Bunun akabinde ise, geçmişte 5620
sayılı Kanun ile yapılan uygulamanın bu birlikler için de yapılacak bir yasal
düzenleme ile sağlanması, mağduriyetlerin sona ermesini sağlayacaktır.
Tüm bu gelişmeler göz önünde
bulundurulduğunda, ülkemizde Köylere Hizmet Götürme Birliklerinin sorunları ve
çözüm yollarının belirlenmesi için Meclis araştırması açılması yarar
sağlayacaktır.
3.- İstanbul Milletvekili
Sebahat Tuncel ve 21 milletvekilinin, Türkiye’de uygulanan sosyal politikaların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1119)
Türkiye Büyük
Millet Meclisi Başkanlığına
Türkiye'de uygulanan sosyal
politikaların etkinliğinin araştırılması, farklı gruplara yönelik uygulanan
sosyal politikaların, yardımların bu kesimlerin yoksulluk sınırının üzerine
geçmesinde etkili olup olmadığının araştırılması, bugüne kadar Hükûmetin
yürüttüğü sosyal politikaların kadın ve çocukların aile içi geleneksel rolleri
pekiştiren bir rolünün olup olmadığının tespit edilmesi ve AB ülkeleri
incelenerek etkin sosyal politikaların oluşturulması için karşılaştırmalı bir
araştırmanın yürütülmesi amacıyla Anayasa’nın 98'inci, İç Tüzük’ün 104 ve
105'inci maddeleri gereğince Meclis araştırması açılması için gereğini arz
ederiz.
1) Sebahat Tuncel (İstanbul)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata (Batman)
8) Hasip Kaplan  (Şırnak)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Altan Tan  (Diyarbakır)
13) Adil Zozani  (Hakkâri)
14) Esat Canan (Hakkâri)
15) Sırrı Süreyya Önder  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer (Van)
Gerekçe:
Dünyada her devletin az ya da çok
uyguladığı sosyal politikalar sermaye birikim sürecinin yoksul ve emekçi
kesimler üzerinde açtığı sarih ve örtük yaraları tedavi etmenin, toplumsal
dışlanmışlıkları azaltmanın bir aracı olarak kurgulanır. Ancak devlet eliyle
yapılan bu yardımlar daha ciddi sorunlara yol açmaktadır. AKP Hükûmeti,
iktidara geldiği yıldan beri uyguladığı sosyal politika yaklaşımı, yoksul ve
emekçileri, kent yoksullarını yoksullukta tutarak oy sağlama yönünde
uygulamaktadır. Uzmanlar, sosyal politikaların sermaye birikim sürecinde oluşan
eşitsizliğin giderilmesi için oluşturulacak sosyal politikaların gönüllü
kuruluşların ve sivil toplum kuruluşlarının eliyle yapılması gerektiğinin
altını çizmektedir.
Türkiye'deki yoksulluk profilinin
çıkarıldığı araştırmalarda yoksulluk sınırının altında yaşayan 13 milyon
-nüfusun yüzde 18.2'si- arasından yoksulluk riskiyle karşı karşıya kalan en
kırılgan gruplar 14 yaş altı çocuklar, çoğunluğu 65 yaş üstü kadınlardan oluşan
tek kişilik hanelerde yaşayanlar, kırda yaşayanlar ve -güvencesiz ve kötü
koşullarda çalıştıklarından- çalışan kadınlar ve engellilerdir. Neoliberal
ekonomik politikaların ve küresel krizlerin gölgesinde, az ücretlerle uzun
saatler çalışmanın, en azından çalışma imkânı bulabilen yoksullar arasında
olmanın şanslı sayıldığı bir dönemde Türkiye'deki iş piyasasının yapısal
sorunları nedeniyle istihdamın yüzde 35 ila 40'ı doğrudan yoksulluk riski ile
karşı karşıyadır.
Yoksullara yönelik düzenli gelir
desteğinin olmaması ve yurttaşlık temelinde bir yaklaşımın olmamasından dolayı
Türkiye'nin yoksullukla mücadelede başarılı olmadığı görülmektedir. Sosyal
koruma harcamalarının AB ülkelerinde GSMH'ye oranı yüzde 29,5 iken Türkiye'de
bu oran sadece yüzde 13'tür. Ancak ayrılan bu pay da hak temelli uygulanmadığı
için, özellikle sosyal yardım uygulamaları, hizmetleri vatandaşlık hakkı
temelinde sağlamaktan ziyade, yardımı daha çok hak ettiği düşünülen grupları
diğerlerinden ayrıştırmaktadır. Özellikle bakım karşılığında yapılan yardımın
niteliği, hane içi ilişkilerde süregelen eşitsizlikler üzerine oturmaktadır.
Grupları ayrıştıran ve aileyi temel alan sosyal politika uygulamaları, aileler
arası ve aile içi cinsiyet eşitsizliklerini yeniden üretmektedir. Yoksulluk
önlemleri olarak sosyal koruma alanında özellikle kız çocuğu okula devam eden
ailelere yapılan şartlı nakit transferleri (ŞNT) ve eşi ölen kadınlara yapılan
nakit yardımı kadını sosyal yardımların bir nesnesi yapmanın ötesine
gidememektedir. AKP döneminde kadınlara yönelik doğrudan nakit yardımları,
kadının bakım sorumluluğuna vurgu yaparak aile içi cinsiyetçi iş bölümünü
güçlendirdiği görülmektedir.
Sosyal politika uygulamaları nasıl bir
toplum ve nasıl bir vatandaşlık modeli benimsendiğiyle bire bir ilişkilidir.
AKP hükümeti uyguladığı bu politikalarla bağımlı yurttaşlar oluşturmayı
hedeflemektedir. Sosyal politikalar oluştururken grupları kategorize etmenin
sakıncaları ve dezavantajlı grupların sorunlarını da çözecek evrensel
politikalar yaratma gerekliliği mutlaka göz önünde bulundurulmalıdır. Bölgesel
eşitsizlik, etnik ayrımcılık ve toplumsal cinsiyet ilişkilerinden kaynaklanan
eşitsizliklerle mücadele etmede kapsamlı, insan merkezli ve uzun soluklu
politikalar üretilmelidir, en önemlisi de insanları yoksulluktan kurtaracak
politikaların uygulanmasıdır.
AKP Hükûmetinin seçim yatırımı olarak
gördüğü farklı gruplara yönelik uyguladığı sosyal politikalar, sadaka
kültürünün oluşturulmasından öteye gidememektedir. Bu anlamda, ilgili
bakanlığın, sivil toplum ve akademisyenler gibi farklı aktörlerle birlikte
sosyal politikaların iyileştirici etkisini ölçecek etki analizlerini
gerçekleştirmesi gerekmektedir. Devletin, yoksulları yoksulluktan kurtarmak
için ve belli gruplara yönelik yardımlar yapmak yerine hak temelli sosyal
politikalar uygulaması gerekmektedir. Bu bağlamda, Türkiye'de uygulanan sosyal
politikaların etkinliğinin araştırılması, farklı gruplara yönelik uygulanan
sosyal politikaların, yardımların bu kesimlerin yoksulluk sınırının üzerine
geçmesinde etkili olup olmadığının araştırılması ve AB ülkeleri incelenerek
etkin sosyal politikaların oluşturulması için karşılaştırmalı bir araştırmanın
yürütülmesi için bir Meclis araştırması komisyonu açılmasını öneriyoruz.
BAŞKAN – Bilgilerinize sunulmuştur.
Önergeler, gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
VII.- ÖNERİLER
A) Siyasi Parti Grubu
Önerileri
1.- HDP Grubunun, Batman
Milletvekili Ayla Akat Ata ve arkadaşları tarafından, cezaevlerinde yaşanan hak
ihlallerinin araştırılması amacıyla 29/1/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 19 Kasım 2014 Çarşamba günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi
19/11/2014
Türkiye Büyük
Millet Meclisi Başkanlığına
Danışma Kurulunun 19/11/2014 Çarşamba
günü (bugün) yaptığı toplantısında siyasi parti grupları arasında oy birliği
sağlanamadığından, Grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Pervin
Buldan
 
Iğdır 
 Grup
Başkan Vekili
Öneri:
29 Ocak 2014 tarihinde, Batman
Milletvekili Ayla Akat Ata ve arkadaşları tarafından (4897 sıra nolu) cezaevlerinde
yaşanan hak ihlallerinin araştırılması amacıyla Türkiye Büyük Millet Meclisine
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 19/11/2014 Çarşamba günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN – Halkların Demokratik Partisi
Grubu önerisinin lehinde Şırnak Milletvekili Sayın Faysal Sarıyıldız.
Buyurunuz. (HDP sıralarından alkışlar)
FAYSAL SARIYILDIZ (Şırnak) – Sayın
Başkan, değerli milletvekilleri; cezaevinde yaşanan hak ihlalleri ve hasta
tutsakların durumuna ilişkin verilen Meclis araştırması önergesine ilişkin
partimiz, Halkların Demokratik Partisinin görüşlerini ifade etmek üzere söz
aldım. Hepinizi saygıyla selamlıyorum.
Türkiye'de vicdanları yaralayan, insani
ve ahlaki değerlerin siyasi hesaplara kurban edildiği cezaevleri bu ülkenin
kanayan yarası olmaya devam ediyor. Türkiye'de hak ihlallerinin en çok
yaşandığı yerlerin başında cezaevleri geliyor.
Ülkelerin insana, insan haklarına
verdikleri değer ve saygının en belirgin bir biçimde ortaya çıktığı mekânlar
cezaevleridir. Ne yazık ki, Türkiye, geçmişten bugüne, hak ihlalleri bakımından
kötü bir sicile sahip olmuştur. Özellikle cezaevlerinde yaşanan hak ihlalleri
uluslararası alanlara da taşınmış ve son yıllarda ciddi bir artış göstermiştir.
AKP iktidarıyla birlikte, hak ihlallerine paralel olarak cezaevlerinde kalan
tutuklu ve mahkûm sayısındaki artış oldukça dikkat çekicidir. İstatistikler,
cumhuriyet tarihinin en yüksek sayısına ulaştığını gösteriyor. 1980 darbesinde
dahi doluluk oranı bu kadar olmamıştı. Şu an 145 bini aşkın tutuklu ve hükümlü
cezaevlerinde olumsuz koşullarda yaşamaya çalışıyor. Ancak, yaşanan bu olumsuz
tabloya rağmen, Hükûmet, çareyi yeni cezaevleri inşa etmekte buluyor. 
Gün geçmiyor ki cezaevlerinden hak
ihlalleri haberleri gelmesin. Çıplak arama, keyfî uygulamalar, kelepçeli
muayene; kitap, dergi ve gazete gibi yayınların engellenmesi; sohbet ve
havalandırma haklarının kısıtlanması, başka cezaevlerine sürgün ve bu sürgünler
sonucunda yaşanan sıkıntılar bütün hızıyla devam etmekte ve Hükûmet bu
ihlalleri görmezden gelen bir tutum takınmaktadır. Cezaevlerinde yaşanan
insanlık ayıbı bambaşka bir boyuta ulaşmış, cezaevleri âdeta ölüm kuyularına
dönüşmüştür.
Türkiye Büyük Millet Meclisi Başkanı
Sayın Cemil Çiçek, bir cezaevi ziyareti sırasında kendisine sorulan bir soruya
karşılık ‘Cezaevi’ sözü içime dokunuyor, buralar konukevi.” demişti. Beş yıl
boyunca kaldığım sözüm ona konukevinde, hak ihlalleri, kelepçeli tedavi, açlık,
keyfî disiplin cezaları, tecrit, hastalık ve ölümden başka bir şey görmedik; konukseverliğiniz
karşısında gözlerimiz yaşardı! Bu konukseverliği bir daha yaşamak için can
atıyoruz doğrusu(!)
Sayın Başkan, değerli milletvekilleri;
cezaevlerinde bugün yaşanan en önemli sorunlardan bir tanesi de kuşkusuz hasta
tutsakların durumudur. Cezaevinden çıkan bir vekil olarak, başta hasta
tutsaklar olmak üzere bütün siyasi tutsaklara reva görülen antidemokratik
uygulamalara, hukuksuzluklara ve keyfî uygulamalara bizzat şahit oldum. Yan
ranzamda geceleri inim inim inleyen, aldığı morfinli ilaçlarla ancak uyumaya
çalışan hasta tutsaklar gördüm. Cezaevlerinde bir deri bir kemiğe dönüşen ve
yüzleri solan hasta tutsaklar bu ülkenin en büyük utancı olarak orta yerde
durmaktadır. Cezaevlerinde hasta tutsakların büyük çoğunluğu, devletin
sistematik işkence politikalarından ve zindanların kötü koşullarından dolayı
ağır hastalıklara yakalandılar. Hasta tutsaklar sorunu AKP Hükûmetinin
duyarsızlığı ve küçük siyasi hesapları nedeniyle giderek tehlikeli bir noktaya
ulaşmış bulunmaktadır. Şu an 228’i ağır, 578 hasta tutsak kendi kaderine ve
ölüme terk edilmiş durumda. Bizzat Adalet Bakanlığının Bilgi Edinme Yasası
kapsamında verdiği cevapta, her hafta 5 tutuklunun yaşamanı yitirdiği ifade
edilmektedir. Hasta tutsaklar devletin tedricen öldürme politikasıyla karşı
karşıyadır. 
Bir kişinin cezaevinde olmaktan
kaynaklanan hak kısıtlıkları dışında temel insan hak ve özgürlükleri
kısıtlanamaz, kısıtlandığında ceza içinde cezaya dönüşür. Nitekim, Türkiye’deki
infaz kanunu mahpusları insan yerine koymayan, otorite ve kuralları dayatan,
yaşama hakkını değil, güvenlik sorununu öne çıkaran bir anlayışla
hazırlanmıştır. Hasta tutsakların hapsedilmesi ve ölüme terk edilmeleri Avrupa
İnsan Hakları Bildirgesi’nin yaşama hakkı ve işkenceden korunma hakkının açıkça
ihlalidir çünkü hasta tutsakların sağlık hakkına erişimde yaşadığı adaletsizlik
ve cezaevinde tutulması işkencedir. Cezaevlerinde hasta tutsaklara karşı
işkence suçu işlenmektedir. 
Hasta tutsakların kaderi, 12 Eylül
faşist cuntasının ürünü olan Adli Tıp Kurumunun eline kalmıştır maalesef.
Bilimsel olmayan ve iktidarın ideolojik çıkarlarını gözeterek karar veren Adli
Tıp Kurumunun kötü uygulamaları nedeniyle infazı geri bırakılmayan ağır hasta
mahpuslar cezaevinde yaşamını yitirmekte ya da tahliye olduktan birkaç gün
sonra yaşama gözlerini yummaktadır.
En son
örneklerden biri de geçtiğimiz ay tahliye edildikten kısa bir süre sonra
yaşamını yitiren Ramazan Özalp olmuştur. Ramazan Özalp başta olmak üzere, diğer
hasta tutsaklar için defalarca Hükûmet nezdinde ve eski Cumhurbaşkanı Sayın
Abdullah Gül nezdinde yaptığımız girişimler sonuçsuz kaldı. Savcının, İstanbul
Emniyet Müdürlüğü ve İdil Jandarma Komutanlığının tutanaklarına dayanarak
Ramazan Özalp için gönderdiği ibretlik kararı dinlemenizi rica ediyorum:
“Şahsın bizzat kendisinin toplum güvenliği açısından bir tehlike teşkil etmediği
ancak şahsın Dirsekli köyüne veya İdil ilçesine gelmesi durumunda bazı siyasi
şahıslar ve vatandaşlar tarafından propaganda aracı olarak kullanılabileceği ve
bu durumun çeşitli toplumsal olaylara sebebiyet verebileceği gerekçesiyle
tahliye talebinin reddine karar verildi.” diyebiliyor bu ülkedeki savcılar.
Yani, bu hâlde ölse dahi içerideki hasta tutsaklar bırakılmayabiliyor keyfî bir
şekilde. Bu, sıradan bir ölüm değildir. Bu ölümün faili Hükûmet, AKP
Hükûmetidir. İşte hasta tutsaklar böylesi vicdansızca bir çarka kurban
edilmektedir ve bu, adalet adına yapılmaktadır. Böylesi adalete yazıklar olsun!

Hükûmet bu
vicdansızca ve gayriahlaki tutumunu ortadan kaldırmalıdır. İddia makamı olan
savcıların hasta tutsaklara dair tasarrufu olmamalı, savcıların bu yetkisi
derhâl ellerinden alınmalıdır. Devletin ideolojik menfaatlerine göre karar
veren ATK’nin hasta tutsaklara ilişkin tek onay mercisi olmaktan çıkarılarak
tam teşekküllü bir hastaneden alınacak bir raporla infaz durdurulmalıdır. 
Hükûmeti bu
insanlık ayıbına derhâl son vermeye çağırıyoruz. Hasta tutsaklar sorunu
çözümünün sürüncemeye bırakılması toplumda ciddi bir öfke ve gerginliğe neden
olmaktadır. Sayın Öcalan tarafından başlatılan ve Hükûmetin de irade beyanı
gösterdiği çözüm sürecinde AKP Hükûmeti samimi olduğunu göstermek istiyor ise
toplumdaki öfke ve gerginliği düşürecek adımlar atmalıdır. Dünya deneyimlerine
baktığımız vakit, çözüm sürecinde olan taraflar yüreklerde biriken öfkeleri
yumuşatacak adımlar atmışlardır hep. Siyasi pazarlık niteliği olmasa da insani,
ahlaki yönü olan adımlar büyük barışlara ortam hazırlamışlardır. 
AKP Hükûmetine çağrıda bulunuyoruz:
Yüreklerde biriken öfkeyi bir nebzede olsa yumuşatmak istiyorsanız derhâl hasta
tutsakları serbest bırakın.
Sayın Başkan, değerli milletvekilleri;
cezaevlerinde en yoğun hak ihlali yaşanan mevzulardan birisi de “zorunlu sevk”
adı altında yapılan sürgünlerdir. Cezaevi idareleri ve ilgili devlet
yetkilileri, hükümlü ve tutuklu nakillerinin çoğu zaman yetersiz kapasiteden
kaynaklandığını ifade etmektedirler. Ancak, bizler bunun böyle olmadığını gayet
iyi biliyoruz. Sürgünler, tutsakların iradesini kırmaya dönük geliştirilen
“ceza içinde ceza” politikalarından biridir.
Ayrıca, bölgede kampüs cezaevlerinin de
yapılıyor olması, sürgünleri hukuki meşruiyetten uzak kılmaktadır. Binlerce
kilometre ötedeki cezaevine gitmek aileler için bir eziyete dönüşmektedir.
Birçok aile maddi yetersizlikler nedeniyle yüzlerce kilometre uzaklıktaki
cezaevinde bulunan yakınlarını, çocuklarını yıllarca ziyaret edemeyebiliyor.
Bu, tutsağın yanı sıra ailesine ve yakınlarına da maddi ve manevi bedel
ödetmektir. Hükûmet bu sürgün politikalarına son vermelidir. Tutsaklar,
ailelerinin ikamet ettiği illere ya da civar yerleşim birimlerindeki
cezaevlerine geri gönderilmelidir.
Sayın Başkan, değerli milletvekilleri;
konuşamama son vermeden önce güncel bir konuya dikkatinizi çekmek istiyorum:
Cezaevlerinde süreli ya da süresiz yayınlardan yararlanma hakkı, idarenin keyfî
uygulamalarına kurban edilmektedir. 5 kitap sınırlamasıyla gündeme gelen
cezaevlerinde bu kez daha büyük bir yasağın uygulanmasına başlandı. 
(Mikrofon otomatik cihaz tarafından
kapatıldı) 
FAYSAL SARIYILDIZ (Devamla) –
Geçtiğimiz günlerde Tekirdağ ve Kandıra F tipi cezaevleri ile Bakırköy ve
Sincan kadın kapalı cezaevlerinde dağıtım şirketleri tarafından dağıtılmayan
tüm gazete ve dergilerin cezaevine girişi yasaklandı. Özellikle muhalif ve
sosyalist basına dönük bir uygulama söz konusu. Atılım gazetesi bu çerçevede
cezaevine alınmıyor. Mahkemenin toplatma ve yasaklama kararı olmamasına rağmen,
söz konusu yayınlar cezaevlerine keyfî olarak alınmıyor. Cezaevi idaresinin
başlattığı bu uygulama, aynı zamanda bir tecrit politikasıdır. 
BAŞKAN – Teşekkür ederim Sayın
Sarıyıldız. 
FAYSAL SARIYILDIZ (Devamla) – Son cümlemi
bitiriyorum Sayın Başkanım. 
İnsanların bilgiye ulaşma, bilgi
üretiminde bulunma ve aydınlanma araçlarından biri olan kitap ve gazetelere
karşı bu korku ve baskı, Orta Çağ karanlığında kitapları ve aydınlanmayı büyük
bir tehlike olarak gören zihniyetin devamıdır. Kitaptan ve bilgiden korkmayın,
onları okuyun lütfen.
Teşekkürler ederim Sayın Başkanım. (HDP
sıralarından alkışlar)
BAŞKAN – Halkların Demokratik Partisi
Grubu önerisinin aleyhinde, İstanbul Milletvekili Sayın Bülent Turan. 
Buyurunuz. (AK PARTİ sıralarından
alkışlar)
BÜLENT TURAN (İstanbul) – Sayın Başkan,
değerli milletvekilleri; HDP grup önerisi aleyhine, AK PARTİ Grubu adına söz
aldım. Öncelikle hepinizi saygıyla selamlıyorum. 
Bizim toplumumuz, bir kamu vicdanı
anlamında, cezaevinde bulunan insanlar için ortak bir yaklaşımla “kader
mahkûmu” ifadesini kullanır. 
FAYSAL SARIYILDIZ (Şırnak) – Kader
mahkûmu değil, siyasiler…
BÜLENT TURAN (Devamla) – Bu yaklaşımın
bile ne kadar kıymetli olduğunu, ne kadar farklı değerlendirildiğini, görüş farkı,
suç farkı gözetilmeksizin o alanda olan insanlar için “kader mahkûmu”
ifadesiyle meseleye bu toplumun nasıl vicdani bir mesele olarak baktığını
hepimiz biliyoruz. Dolayısıyla, ben de az önce konuşan arkadaşımız başta olmak
üzere, tüm kader mahkûmlarına geçmiş olsun dileklerimi iletmek istiyorum.
Cezaevi bir sonuçtur, gönül ister ki bu suçlar, bu değerlendirmeler hiç olmasa
da “Cezaevlerinde biz iyi iş yaptık, şunu yaptık, bun yaptık.” demek yerine,
cezaevinde mahkûmumuz olmadığıyla ilgili övünebilsek, gönül bunu ister. Ama,
Hazreti Adem’den günümüze gelen insanlık tarihine baktığımızda, hep bir suç
işleyen olmuştur, bu suçu kamu otoritesi adına da sahiplenen, bunu cezalandıran
bir kamu hakkı olmuştur diye düşünüyorum. Ancak bizim medeniyetimizin, Medrese-i
Yusufiye yaklaşımıyla bu meseleye baktığını, bizim partimizin
grubu çok iyi bilir. Biz Medrese-i Yusufiye’yi de, biz Pınarhisar Cezaevini de
iyi bilen insanlarız. O yüzden, cezaevine yaklaşırken daha hassas olmak, daha
dengeli olmak, orada olup dört duvar arasında olan insanlara çok daha dengeli
olmak buna ilişkin hatalar varsa düzeltmek hükûmetimizin görevi diye
düşünüyorum. Ancak, Medrese-i Yusufiye yaklaşımını gündeme getirirken bununla
ilgili kamu idaresinin, kamu hakkının kollanmaması diye bir mesele olamaz diye
düşünüyorum. Cezaevindeki mahkûm için olan hakların, cezaevinde olmayan
insanlar için de bir kamu hakkını doğurmaması gerekir diye düşünüyorum. Yani,
cezaevinde her ne kadar içerideki insanlar için birtakım temel haklar olacaksa
buna bağlı olarak da dışarıdaki insanların caydırıcılık özelliğinden kaynaklı
tedirginliği olmak durumunda; yoksa, cezaevinin otelden ayrı bir hâli kalmaz
diye düşünülür. Ama az önce olduğu gibi: “AK PARTİ hükûmetleri vicdansız
davrandı, yanlış davrandı, hata yaptı.” derseniz bu, yanlış olur, kırıcı olur.
Önümde belgeler var, raporlar var. Cezaevlerinde şimdiye kadar olmayacak kadar
adım atan, mahkûmların fikrine, suçuna bakmaksızın çok ciddi yatırımlar yapan
bir Hükûmetimiz var. On yıl önce şunlar vardı, bugün bunlar var diye sizin
vaktinizi uzun uzun alacak değilim ama hatırlarsanız on sene önce bu ülkenin
gündeminde her hafta, hatta her gün, Avrupa İnsan Hakları Mahkemesinde,
işkenceden, cezaevlerindeki uygulamalardan dolayı mahkûm olan bir ülkemiz vardı
ama bugün birkaç istisna dışında bu konunun âdeta ülke gündeminden kalktığını
biliyoruz. “Kitap gelmedi, yemek şöyleydi…” Bunlar da sorun tabii ki ama temel
sorunun yanında bunların çok büyük bir sorun olmadığını düşünüyorum ben. Ama
sorun varsa bunu beraber çözmek -ki ben, İnsan Hakları Komisyonu üyesiyim- bunu
değerlendirmek bizim de görevimiz. Şimdiye kadar yapılan çalışmaları önce bir
takdir edeceğiz, iyisini yaptık ama daha iyisini yapmak için bu konuda
hakkımızı, görevimizi yerine getireceğiz diye düşüneceğiz. 
Değerli arkadaşlar, cezaevlerindeki
mahkûmlar, şimdiye kadar neler olduğuyla ilgili çalışmalara baktığımızda en
büyük verileri veren insanlar bize. İnsan Hakları Komisyonumuca alt komisyon
kurularak sizin partinizin vekilleriyle hep beraber ilgili yerlere gidildi,
şikâyetler yerinde incelendi ama bu şikâyetlerin çok büyük bir çoğunluğunun
basın kaynaklı, biraz abartmayla beraber gündeme getirildiği görüldü.
FAYSAL SARIYILDIZ (Şırnak) – Abartma
yok, ne abartması?
BÜLENT TURAN (Devamla) - Bir daha
diyorum: Gönül ister ki hiç olmasın ama ivmeye bakmak durumundayız. İnsan
hakları açısından aldığımız yolu, demokrasimizin güçlenmesi açısından aldığımız
yolu değerlendirdiğimizde, işin hakkını vermek, teslim etmek açısından
baktığımızda, AK PARTİ iktidarında cezaevlerinin fiziki şartlarının, ekonomik
şartlarının, diğer şartların olumlu anlamda ne kadar düzeltildiğini hep beraber
değerlendirebiliriz. Vejetaryenlerin haklarından tutun da dinî inançlarından
dolayı yemek tercihine kadar her ince ayrıntı düşünüldü şimdiye kadar değerli
arkadaşlar. Bununla ilgili uluslararası alanda birçok, kamu hakkına bağlı
olarak, kuruma izin verildi. Avrupa İnsan Hakları Mahkemesinin, Avrupa
Birliğinin, Birleşmiş Milletlerin ilgili kurumlarına Türkiye’deki cezaevlerini
sivillerle beraber gezme hakkı, inceleme hakkı konusunda yetki verildi. Sürekli
bunlar denetleniyor; bizler de gidiyoruz, sizler de gidiyorsunuz.
Bir daha, bir
daha söylüyorum: Bir haksızlığı kollamak gibi görevimiz yok. Hükûmetin insan
hakları konusundaki hassasiyetini algılayamayan, bununla ilgili adım atamayan
bürokratik bazı adımlar, engeller olabilir ama bunu aşmak da bizim görevimiz.
Gelin, beraber konuşalım, tespitleri yerinde paylaşalım, varsa müdahale edelim
ama altını bir daha çiziyorum: “AK PARTİ bu konuda adım atmadı.” derseniz, az
önceki ithamları söylerseniz buna üzülürüz. Toplumda bunun karşılığını vermez
zaten sizlere çünkü bu doğru değil.
Şimdiye kadar
yapılan çalışmaları -bir daha diyorum- burada uzun uzun anlatmak istemem
sizlere fakat şunu söylemek görevimiz: Cezaevlerinin ulusal ve uluslararası
denetimlere açıldığı, cezaevleri izleme kurullarının kurulduğu, cezaevi
personelinin eğitim için 4 yeni merkez açıldığı; Denetimli Serbestlik gibi,
Adli Kontrol gibi yeni bazı kurumların oluşturulduğu, elektronik kelepçe gibi
birtakım hakların verildiği; sağlıkla ilgili, eczaneden ilaç almaktan tutun da,
doktor tercihine kadar birçok hakkın mahkûmlara verildiği, çocuk eğitim
merkezlerinin cezaevlerine kurulduğu, Adli Kontrol müessesinin hayata
geçirildiği, ağır hastalar için mazeret izinlerinin verildiği, disiplin
cezalarına karşı infaz mahkemelerine itiraz etme hakkının verildiği, inancı
gereği beslenme hakkının gözden geçirildiği, Avrupa İşkenceyi Önleme Komitesine
bizim cezaevlerimizi inceleme yetkisinin verildiği, ağır hastaların ceza
infazlarının ertelemesine imkân verildiği, mahrem olarak -biliyorsunuz- aile
görüşme imkânının verildiği bir çok hakkı daha burada sayabilirim.
Derdimiz,
cezaevlerinde ceza çeken arkadaşlarımızın mağdur olması değil, o
mağduriyetlerin giderilmesi. Sakine Hanım inanmayacak galiba, çok yan bakıyor
bana.
SAKİNE ÖZ (Manisa) – İnanmadım zaten.
Sen inandın mı söylediğine? 
BÜLENT TURAN (Devamla) – Ama kendi
iktidarları zamanında cezaevlerinde insanlara ana dilleriyle konuşma hakkının
bile verilmediğini cümle âlem, tüm dünya biliyor. 
MALİK ECDER ÖZDEMİR (Sivas) – Aynı
yatakta 3 kişi yatıyor Bülent Bey, aynı yatakta 3 kişinin yattığı cezaevleri
var. 
BÜLENT TURAN (Devamla) – Artık bu
dünyada, bu ülkede, bu cezaevlerinde ana diliyle yakınıyla konuşmanın gündem
bile olmadığını, unutulduğunu hatırlatmak isterim sizlere. Ama daha işimiz var.

SAKİNE ÖZ (Manisa) – Çocuk tacizleri,
tecavüzler var cezaevlerinde; neler var, neler… 
BÜLENT TURAN (Devamla) - Bakınız, tüm
şikâyetler için, mahkûmların tüm şikâyetleri için 135 tane izleme kurulu
kuruldu, 141 tane infaz hâkimliği kuruldu arkadaşlar. İnsan Hakları Kurumu
gibi, Kamu Denetçiliği gibi, adalet müfettişliği gibi çok önemli kurumlar
oluşturuldu. Bunların her biri onar dakikalık başlıktır, her biri hukuk
anlamında yeni bir yapılanmadır, yeni bir adımdır ancak referandumdaki
iddiamız, demokratikleşme kanunundaki iddiamız, her hafta, her ay bir paket
getirmekteki iddiamız bu konudaki hassasiyetimizi gösteriyor. Biliyorsunuz,
cezaevlerinde yapılan yanlışlarla ilgili ne kadar fazla idari soruşturma, ne
kadar fazla ceza verilmesi talebinin olduğunu tüm kamuoyu biliyor zaten. 
Bakınız değerli arkadaşlar, hepinizin
bildiği, Kamu Harcamalarını İzleme Platformu var. Bu platformun hepimize
gönderdiği evraklar var, ona baktım bugün. Sadece şu ifade bile somut olarak
derdimizin ne olduğunu gösterir diye düşünüyorum: Bakınız, on sene önce devletin
mahkûm başına ödediği dile getirilmeyecek kadar küçük bir para varken harcama
varken, bugün, Amerika’da 25 bin dolar olan mahkûm başına ödeme, Güney
Afrika’da 5 bin dolar olan ödeme, Türkiye’de 24 binleri geçmiş durumda. Değerli
arkadaşlar, Amerika’daki mahkûm başına harcama neredeyse ülkemiz kadar. Bu,
ufak bir somut örnektir diye düşünüyorum. 
Ama yüzbinlerce mahkûmun olduğu yerde
hata varsa, bir daha söylüyorum, bunu beraber inceleyelim, değerlendirelim ve
çözelim. Ama bakış açımızı hatırlatmak isterim: Biz, oraları bir Medrese-i
Yusufiye görüyoruz, biz oraları liderimiz girdiği, gördüğü yerler olarak
görüyoruz; oraları bir eğitim merkezi, bir sıçrama merkezi olarak görüyoruz;
oraları biz insan haklarına, demokrasimizin gelişmesine kıymet verecek yerler
olarak görüyoruz. Oradan çıkan insanlar, toplumda kahrolsun, mahvolsun diye
değil; bir anlamda topluma entegre olabilsin, hayatını idame ettirebilsin diye,
tekrar hayatını kazanabilsin diye bir ara yer olarak görüyoruz. Gönül ister ki
hiç bu konuda sorunlar, sıkıntılar olmasın ama olduğunu maalesef biliyorsunuz.
Değerli arkadaşlar, cezaevleri meselesi
lokal bir mesele. Cezaevleri sonuçtur; mesele insan haklarıdır, demokrasidir,
ülkemizin gelişmişliğidir. Eğer bu ülkede 2023 hedeflerimize ulaşma imkânını bu
millet bize verirse, size rağmen bu millet bize bunu verirse görecekseniz
2023’te bu konuları konuşmuyor olacağız, bu istisnaların çok daha az olduğunu
göreceğiz. Bizim ivmemiz, gittiğimiz yer, bakış açımız belli. Cezaevlerindeki
sıkıntılar bizim baş tacımız, bunları çözmek de bizim görevimiz. Ama bunların
çok büyük oranda çözüldüğünü gururla, keyifle söyleyebilirim. Komisyonumuz
cezaevlerine gittiğinde birçok zaman sizin partinizin vekillerinin de itiraf
ettiği gibi “Ne güzel çalışmalar yapılmış.” dendiğini; yemekten, yataktan,
fiziki şartlardan, kitap okumaktan, televizyon izlemekten birçok konudaki her
türlü hakka kadar uluslararası standartların da üzerinde çok önemli oranda
haklar verildiğini hep beraber yerinde görmüş olduk. 
MALİK ECDER ÖZDEMİR (Sivas) – Ya
yapmayın, cezaevleri yaşanacak durumda değil. İnsan Hakları Komisyonu üyesiyim
ben, aynı yatakta 3 tane mahkûm yatıyor, etmeyin, tutmayın. Suları akmıyor,
yemekleri kaliteli değil.
BÜLENT TURAN (Devamla) - Bir daha
diyorum: İstisnalar varsa düzeltiriz. 
Bakınız, notlar önümde. Yedi yılda 215
tane cezaevi kapatıldı. Bakanlığımızın kararı, 2017’ye kadar 196 tane kapatılacak.
PERVİN BULDAN (Iğdır) – Yerine yenileri
açıldı, yerine yenileri açıldı.
BÜLENT TURAN (Devamla) - Biz açmak
değil, kapatmak istiyoruz, şartları düzeltmek istiyoruz.
(Mikrofon otomatik cihaz tarafından
kapatıldı) 
BÜLENT TURAN (Devamla) – Düzelmediği için
burada sonuç almak istiyoruz.
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim Sayın Turan.
MALİK ECDER ÖZDEMİR (Sivas) – Ya tablo
bu kadar tam tersine anlatılamaz ya! Irzına geçilen çocuklar var.
PERVİN BULDAN (Iğdır) – Sayın Başkan…
FAYSAL SARIYILDIZ (Şırnak) – Sayın
Başkan, arkadaşımızın ifade ettiği cezaevi tablosu gerçeği yansıtmıyor, kısa
bir şey paylaşayım müsaadenizle.
PERVİN BULDAN (Iğdır) – İki dakikalık
söz istiyoruz Başkanım.
BÜLENT TURAN (İstanbul) – Sataşmadın
Sayın Başkan.
BAŞKAN – Şimdi, sataşma yapmadı yalnız.
PERVİN BULDAN (Iğdır) – Bir sataşma
değil Başkanım, yanlış bir…
FAYSAL SARIYILDIZ (Şırnak) – Yok,
sataşma değil, kesinlikle sataşma yok.
BAŞKAN – Yerinden söz vereyim.
PERVİN BULDAN (Iğdır) – Peki, yerinden
olsun.
BAŞKAN - Mikrofonunuzu açıyorum Sayın
Sarıyıldız, buyurun.
V.- AÇIKLAMALAR (Devam)
11.- Şırnak Milletvekili
Faysal Sarıyıldız’ın, İstanbul Milletvekili Bülent Turan’ın HDP grup önerisi
üzerinde yaptığı konuşmasındaki bazı ifadelerine ilişkin açıklaması
FAYSAL SARIYILDIZ (Şırnak) – Sayın
Başkanım, şimdi, cezaevinde beş yıl kalmış biri olarak, daha yeni çıkmış biri
olarak ben daha çok taze yaşadığım birkaç şeyi paylaşayım arkadaşla; ifade
ettiği, çizdiği tablonun gerçekle ilişkisinin ne olduğu çok daha iyi anlaşılır.
Mardin Cezaevinde kaldım, 300 kişi
kapasiteli bir cezaeviydi, 1.050 kişi kalıyorduk. 
Arkadaşın ifade ettiği gibi, cezaevinin
tuvaletinin kapısına kadar ranzalar bırakılmıştı. Revire yazılınca altı ay
sonra gidebiliyorduk, yemekler ona göre çıkarılıyordu. 
Bir de ben şunu söyleyeyim… Ya,
bilmiyorum nereden başlayayım ki. 
Şimdi, bu ülkede bir cumhuriyet savcısı
şunu diyebiliyor: “Bu adamın durumu ölümcüldür, kendisi bir şey yapamaz. Yalnız,
bırakılması hâlinde bu örgüt propagandasına dönüşebilir, buna sahip
çıkıldığında ülkenin bölünmezliği zedelenebilir.”
Bunun yanı sıra, daha dün, Sayın Halil
Aksoy arkadaşımız, cezaevine gitmek için beş gün boyunca kapısında bekledi,
Adalet Bakanlığından izin alamadı.
Kürtçe yazışmalardan söz ettiniz;
Kürtçe yazılan bir mektup altı ay sonra verilebiliyor, üç ay sonra
verilebiliyor, bunların hepsini lütfen not edin. İsterseniz bir arada bir
komisyon oluşturalım, o gerçekliği görmek için cezaevlerini dolaşalım. Böyle
bir teklifte bulunuyorum size.
BAŞKAN – Teşekkür ederim Sayın
Sarıyıldız.
VII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Batman
Milletvekili Ayla Akat Ata ve arkadaşları tarafından, cezaevlerinde yaşanan hak
ihlallerinin araştırılması amacıyla 29/1/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 19 Kasım 2014 Çarşamba günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi
Grubu önerisinin lehinde, Erzincan Milletvekili Sayın Muharrem Işık.
Buyurunuz. (CHP sıralarından alkışlar)
MUHARREM IŞIK (Erzincan) – Sayın
Başkanım, değerli milletvekilleri; HDP Grubunun, cezaevlerinde yaşanan hak
ihlalleri konusunda vermiş olduğu araştırma önergesi lehinde söz almış
bulunmaktayım. Hepinizi saygılarımla selamlıyorum.
Biraz önce Bülent arkadaşımın
konuşmasını dinlediğim zaman, insanın hapse giresi geliyor, beş yıldızlı otel
anlatıyor. (CHP sıralarından gülüşmeler)
Şimdi, 2002 yılında mahkûm ve tutuklu
sayısı 59.429’muş. 2014 yılına geldiğimizde, bugün itibarıyla 155.863 tutuklu
ve hükümlü var; bunların 22.609’u tutuklu, 11.488’i hüküm özlü, 121.766’sı
hükümlü. Başarı bu işte. Çok güzel rehabilite edildiği için 3 katından fazla
artış var. 
Tabii, ekonomide dünya 6’ncısı ya da
dünya 17’ncisiyiz, kişi başına düşen millî gelir 10.500 dolar; prestij için,
gösteriş için bin yataklı, 1 katrilyon 375 trilyonluk saraylar yaptırıyoruz;
yollar yaptırıyoruz. 
RECEP ÖZEL (Isparta) – Bin yatak nerede
ya?
MUHARREM IŞIK (Devamla) – Bir dakika.
Ama en fazla -nereye geleceğim-
hapishanelerde hırsızlık nedeniyle hapis cezası alanlar var. Çok muhafazakâr
olduğunuzu söylüyorsunuz, bunu iddia ediyorsunuz ama iktidarınız döneminde
fuhuş ve uyuşturucu patlama yaptı, ikinci sırada bunlardan yatanlar var. Ülkeyi
yönetenler toplumun sosyal ve psikolojik dengesini bozdular. Cezaevlerinde şu
anda –değişmiş olabilir çünkü rakam günlük değişiyor- 27.366 uyuşturucudan
yatan, 26.596 hırsızlıktan yatan, 226.944 cinayet suçundan yatan var. Bunlar da
ülkemizin ne kadar güzel yönetildiğinin, ekonominin ne kadar iyi gittiğinin bir
göstergesi. Tabii, ülkeye bir türlü huzur ve refah gelmediği için insanlar
sürekli ya hırsızlık yapıyor ya uyuşturucuya yöneliyor ya cinayetlere yöneliyor
karnını doyurmak için; bu da başka bir çare ama bir türlü çare bulamadınız. 
Şimdi, Türkiye’de 2018’e kadar -biraz
önce arkadaşımız “Cezaevi sayısını azaltacağız.” dedi- 153 tane daha cezaevi
yapma planınız var. 3 Şubat 2014 tarihinde, Adalet Bakanlığı, 2017 yılında
hapishanelerin kapasitesinin 255.715’e çıkarılacağını söylemiş, açıklamış bize
verdiği cevaplarda.
Tabii, cezaevlerini kategorize ederken
de tek amacınız, buraya giren insanları nasıl dizayn ederiz, onları topluma
kazandırmak fikrini değil, onları orada nasıl baskı altına alıp dışarı çıkarsa
ne yaparsa yapsın -zaten çıkması için de uğraşıyorsunuz- amacını güdüyorsunuz;
bu da kesin. “Çıkanlar da bize şey yapsın.” diyorsunuz.
Şimdi bizim -Cumhuriyet Halk Partisi-
cezaevi komisyonu olarak gittiğimiz yerlerde gördüğümüz şunlar: Her şeyden önce
mahkûmların insan olduğunu unutmuşlar oradaki çalışanlar. Çünkü, öyle baskı
yaptırıyorsunuz ki çıplak üst aramaları… Öğrenci, aynı ilçedeki meslek
yüksekokulunda okuyor; her gün okula gidip gelmek için çıktığı zaman çıplak
arama, geldiği zaman çıplak arama ve insanlığa yakışmayan şekilde aramalar,
hâlen devam ediyor. Sürekli gittiğimiz yerler. Sohbet hakkını engelliyorsunuz; kurs,
atölye, hobi etkinliklerini engelliyorsunuz. Dayak, işkence gırla gidiyor;
istediğiniz kadar söyleyin. Avukatlarla görüştürmeme cezası veriyorsunuz.
Kaloriferler yanmıyor, soğuktan korunmak için adam diyor ki: “Gidip bir tane
bere alacağım, bir tane eldiven alacağım, kafama takacağım.” “Git, doktordan
rapor al.” diyorsunuz, onu da aldırmıyorsunuz.. Böyle bir şey olur mu?
Mektupları vermiyorsunuz ya da geç veriyorsunuz. Keyfî hücre cezaları almış
başını gidiyor. Sohbet hakkını engelliyorsunuz. Süngerli odalarda işkenceler
hırla gidiyor. Zaten çocuklara yapılan fiziksel ve psikolojik şeyler insanlığa
sığacak şeyler değil. Bunlar kesinlikle…
BÜLENT TURAN (İstanbul) – Siz bunları
engellemelisiniz o zaman.
MUHARREM IŞIK (Devamla) – İşte,
engelleme işini sizin yapmanız lazım. Biz ne yapalım, Hükûmet yapacak. Sizin de
bir suçunuz yok da. 
BÜLENT TURAN (İstanbul) – Gidin, basın
orayı.
MUHARREM IŞIK (Devamla) - Siz gidip
izliyorsunuz, geliyorsunuz ama geldiğinizde verdiğiniz raporları dikkate alan
yok.
BÜLENT TURAN (İstanbul) – Beraber gittik,
beraber.
MUHARREM IŞIK (Devamla) - Şimdi, bir
diğer şey: Sürgünler, mahkûmları başka yerlere göndermek için yaptığınız
şeyler. Ya, burada yatan insanlar Rıza Sarraf değil ki parası çok olsun, 50
tane, 100 tane avukat tutsun, kendini savundursun. Bu insanlar zaten oradaki
avukata bile yalvarıp yakararak kendini savundurmaya çalışıyor ya da ailesinin
parası yok ki gitsin. Bu da başka bir işkence şekli.
Doktora ulaşmada müthiş zorluklar var.
Tabii, “İçeri giren mahkûm kesin yalancıdır, kesin üçkâğıtçıdır. Bu hasta değil,
yalan söylüyordur dışarı çıkmak için.” Ondan dolayı geleni “Hele biraz bekle,
revire haber vereceğiz.” gibi şeylerle geçiştiriyorsunuz.
İçeride yatan bir sürü, tahminimizce şu
anda 500’e yakın hasta mahkûm var. 200’e yakınının ölümcül olduğunu, kanser olduğunu,
kalp hastası olduğunu biliyoruz.
Şimdi, Van M Tipi Kapalı Hapishanede üç
günlük hücre cezası verilen Şevket Sanlav adlı hükümlü 17 Kasımda ölü bulundu,
şüpheli bir ölüm. 
3 Haziran 2014 tarihinde Bingöl M Tipi
Hapishanede Orhan Dursun mide kanseri olduğu için öldü. Raporları vardı ama
bırakılmadı. 
12 Kasım 2014 tarihinde Ereğli Kapalı
Hapishanede Yunus Erzurum ölü bulundu, hâlen nedeni bilinmiyor. 
Elâzığ E Tipi Kapalı Hapishanesi’nde 3
Kasım tarihinde Çağdaş Aktepe ölü bulundu. “Sorumlusu, tedaviye göndermeyen
cezaevi idaresi.” dediler, soruşturma açıldı ama sonucu belli değil. 
Şu anda yatan Kandıra Cezaevindeki
Abdullah Kalay ismindeki mahkûmun kalbinin sadece yüzde 30’u çalışıyor. Adli Tıp
raporlarının hepsi tamam, hepsi var. Kendi ihtiyacını karşılayamayacak durumda
olduğu da belli. Sayısız doktor raporlarına rağmen hâlen çıkarılmadı, ölüme
terk edildi.
Tabii, siz her zaman için… Hükûmetiniz
daha doğrusu, “siz” dediğimiz zaman yanlış anlamayın. Hükûmetiniz her zaman
için Adli Tıbbı sorumlu tutuyor ama Adli Tıbbın da nasıl dizayn edildiği… Ki Adli
Tıbbı ben çok iyi bilirim çünkü ben Cerrahpaşa’da okurken oradaydı Adli Tıp,
oradaki eski hocalarımızın nasıl olduğunu biliyorduk. Orayı dizayn ederek de
oraya da kendi kafanıza göre el attınız.
On iki yılda cezaevinde 2.bine yakın
hasta mahkûm ya da hasta olmadığı hâlde ölen kişi var. Bunların da nedenleri
bilinmiyor, niye öldüğü bilinmiyor. Sözüm ona soruşturmalar açılmış, araştırma
yapılıyor ama bir türlü bunun sonucu bulunmadı. Tabii, en yüz karası işimiz
Şakran, Sincan ve Pozantı Cezaevindeki çocuklara yapılan o iğrenç olaylar,
oradaki işkenceler, oradaki çocuklara tacizler, tecavüzler. Tabii, hemen
Pozantı kapatıldı. Cumhuriyet Halk Partisi özellikle o konuda çok büyük
çalışmalar yapmıştı, kapatıldı. Sincan’a falan geldiğimiz zaman, Sincan’da daha
sonra neler olduğunu, hepsini tek tek gördük. Ondan dolayı bunları büyük bir
başarı olarak görmenin bir anlamı yok. 
Şimdi, Sayın Cumhurbaşkanının
cezaevinde yattığından biraz önce arkadaşımız bahsetti. Tabii 5 yıldızlı, 7
yıldızlı cezaevi farklı. Bir de şu anda Cumhurbaşkanı gitsin, bir cezaevini
gezsin, cezaevini görsün, oradaki cezaevinin ne olduğunu… (CHP sıralarından
alkışlar) Ben kimsenin yatmasını istemem, hiç kimsenin ama bir gitsin, görsün,
o zaman ne olacağı anlaşılır. Orayla bir ilgisi yok. Şimdi, o şeyler yattığı
zaman, tabii ki tek bir oda, güzelce ayarlanmış, istediği zaman kapıyı
kendisinin açıp misafirini alabileceği bir oda. Öyle mahkûmların hepsini
görmüşüzdür, biliriz. 
BÜLENT TURAN (İstanbul) – Her şeyi de
biliyorsunuz ya! 
MUHARREM IŞIK (Devamla) – Televizyonu
var, halıları duvarda asılı. Bunlarla yatmayla… “İstirahat etti.” deyin ya, ona
“mahkûm” demeyin. 
BÜLENT TURAN (İstanbul) – Yapmayın ya,
yapmayın! 
MUHARREM IŞIK (Devamla) – Bir de gitsin,
hele Kandıra Cezaevini bir görsün, Tekirdağ E Tipi Cezaevini bir görsün, orada
neler yapıldığını bir görsün, Sivas’a bir gitsin, Sivas’ı bir görsün. 
BÜLENT TURAN (İstanbul) – Hepsini
biliyoruz. 
MUHARREM IŞIK (Devamla) – O
cezaevlerini gördüğün zaman nelerin olduğu o zaman açığa çıkar. 
Türkiye’de ne yazık ki şu anda
övündüğünüz tek şey “Cezaevi yaptık, adliyeleri yaptık…” Cezaevi sayısını biraz
önce “Azalttık.” diyorsunuz. 
BÜLENT TURAN (İstanbul) – Sayılar
önümüzde. 
MUHARREM IŞIK (Devamla) – Azaltmıyorsunuz,
bak sayı verdim, 255…
BÜLENT TURAN (İstanbul) – Topluyoruz,
topluyoruz. 
RECEP ÖZEL (Isparta) – Küçük
cezaevlerini kapatıp…
MUHARREM IŞIK (Devamla) – Neyi
topluyorsunuz? Toplamakla iyilik mi yapıyorsunuz? Topluyorsunuz, örneğin
Diyarbakır’daki adamı buraya sürgün ediyorsunuz. O mahkûma gelmenin ne kadar
zor olduğunu biliyor musunuz? Şimdi topladınız, nereye topluyorsunuz? Belli
illere, aynı bu kamu hastanelerini toplayıp şehir hastanesi yapar gibi. Bundan
bir şey olmaz ki.
BÜLENT TURAN (İstanbul) – Tunceli gibi
mi yapacağız, sizin gibi mi yapacağız, bombalayacak mıyız yani? 
MUHARREM IŞIK (Devamla) – Hayır, önemli
olan, bu seviyeye gelmesini engellemek. Onu engellersen eğer yapılacak şey daha
güzel olacak. 
Tabii, Adli Tıbba gittiğiniz zaman Adli
Tıbbı… Şimdi ona tekrar geleyim, çok önemli çünkü hasta mahkûmların durumu var.
Adli Tıbba bir düzen getirilmesi lazım. Adli Tıbbın verdiği raporlar şey
oluyorsa üniversitelerimiz var. 
BÜLENT TURAN (İstanbul) – O konuda
hemfikirim. 
MUHARREM IŞIK (Devamla) –
Üniversitelere gidip orada rapor almanın kolaylaştırılması lazım, onun
sağlanması lazım, bunların yapılması lazım. Ama ne yazık ki Türkiye’de sizin
görüşünüz, her ses çıkaran kişiyi, cezaevi sayılarını artırarak, içeri atıp
susturmak. Zaten son zamanlarda yine bu gerginliği yapıyorsunuz. Kusura
bakmayın öyle bakıyorsunuz ama aldığınız gaz, şu anda ihaleye çıktığınız
gazlar, yeni bir firmaya verdiğiniz TOMA sayıları… “Bir tane yanarsa on tane
alırız…” Bunlar, geleceğimizin hapishane sayılarının artması; bunlar,
geleceğimizin daha çok hapishane, daha çok mahkûm olacağını gösteriyor,
insanların daha çok içeri gireceğini gösteriyor. 
Ha, bir de şu var: Çok basit suçlardan
da insanlar içeri alınıyor. İşte biraz önce bir vatandaş aradı, diyor ki:
“Tarım krediden borç almıştık, başkasına kefil olmuştuk. Bundan dolayı icra
geliyor, ondan dolayı ödeyemiyoruz, içeri giriyoruz.” Bunlardan da çok fazla
alımlar olduğu için yine aynı şekilde sıkıntılar yaşanıyor.
Son olarak da söyleyeceğim şu:
Gerçekten bu ülkenin eğer kalkınmasını istiyorsanız, ki öyle iddia ediyorsunuz,
gerçekten bu ülkede kardeşliğin gelmesini ve barışın gelmesini istiyorsanız
yeni Gezi olaylarının, Validebağ’da yaşananların yaşanmaması için daha dikkatli
olmanız lazım. Siz iktidarsanız, iktidar her zaman için verici olmalı, iddialı
olmamalı, insanların üzerine gitmemeli. Belediye Başkanının açıklamasına da
gerekli cevabı vermeniz lazım. 
Hepinize saygılarımı sunuyorum,
teşekkür ediyorum. (CHP ve HDP sıralarından alkışlar)
BAŞKAN – Teşekkür ederim Sayın Işık. 
Halkların Demokratik Partisi Grubu
önerisinin aleyhinde Isparta Milletvekili Sayın Recep Özel. 
Buyurunuz. (AK PARTİ sıralarından
alkışlar) 
RECEP ÖZEL (Isparta) – Sayın Başkan, çok
değerli milletvekilleri; hepinizi saygıyla selamlıyorum. Halkların Demokratik
Partisinin vermiş olduğu grup önerisinin aleyhinde söz almış bulunmaktayım. 
Tabii, cezaevi hiç kimsenin girmek
istemediği, hiç kimsenin içerisinde bulunmak istemediği bir durum. Tabii ki ne
kadar şartları güzelleştirirsek güzelleştirelim, bir 5 yıldızlı otel konforunda
bile olsa insanın en temel özelliği olan özgürlüğünü elinden alıyorsunuz, ondan
dolayı üzerinde hassasiyetle durmamız gereken... Hiçbir zaman cezaevlerinde
sorun yok, sıfır sorun gibi yaklaşımda da değiliz ama hiç kimse de 2002’den
önceki durum ile şu andaki durumu mukayese ettiği zaman cezaevinde kalan
hükümlü ve tutukluların, mahkûmların şartlarının eskiye oranla daha kötüye
gittiği iddiasında bulunamaz. 
Birçok hak… 2005 yılında burada ceza
infaz sistemini yeni bir yasaya kavuşturduk. Orada çok detaylı bir şekilde
infazın ne şekilde yapılacağı... Hatta şöyle eleştirilere de maruz kaldık o
tarihte: “Çok detaylı bir şekilde madde düzenlemeleri yaptınız, ne gerek var
buna?” diye. Biz de o zaman gerekçe olarak, uygulayıcıların ellerine bir
inisiyatif bırakmamak için her maddeyi ayrıntılı bir şekilde düzenleyelim ki
uygulayıcı elinde bunu çarçur etmesin, yoruma bırakılmasın diye. Mevzuatı ne
kadar mükemmel hâle getirirsek getirelim, uygulamada birtakım yanlışlıklar
maalesef olabiliyor. 
Hiç kimse istemez cezaevlerindeki bir
mahkûma insanlık onuruna yakışmayan, hakaret içerisinde, hareket içerisinde
bulunulmasını. Hiç birimiz tasvip de etmeyiz. En cani suçluyu, cezaevindeki
hükümlüyü dahi temelden kazısanız, altından insan çıkar. İnsan onuruna aykırı
bir şekilde yapılan bütün işlemleri reddeden bir iktidar var, bir parti var ama
uygulamada birtakım yanlışlık olanları da getirip burada cezaevlerindeki genel
uygulama buymuş gibi sunmak da, cezaevinde çocuk mahkûmlara yapılan birtakım yanlış
uygulamaları burada gelip konuşmak, etmek de diğer içeride kalanlara biraz
haksızlık oluyor gibi geliyor bana. Burada, somut bir şekilde yapılan,
bildiğiniz bir husus eğer varsa, gelin paylaşın, üzerine AK PARTİ olarak biz
gidelim. 
Bakın, “Engin Çeber’in işkenceyle
ölümüne yol açan müdüre müebbet hapis...” Cezası verildi. Yani, hiçbir zaman,
cezaevinde işkence ve kötü muamelede bulunan idareci, müdür sümen altı
edilmemiş, kim yanlış bir uygulama yapıyorsa üzerine bizzat gidilmiştir. Evet,
şu anda, fazla hükümlü, tutuklu bulunduğundan dolayı kapasitenin üzerinde olan
cezaevleri var. 10 kişi kalacak koğuşlarda 15 kişi, 20 kişi kalanlar var. Bunun
fiziki koşullarını iyileştirmemiz lazım, şart. Hızlı bir şekilde cezaevi
inşaatları yapılarak küçük cezaevlerinin kapatılıp kampüs şeklinde büyük
illerdeki cezaevlerine geçilmesi gerekiyor. O anlamda, cezaevi inşaatları devam
ediyor. 
Tabii ki aslolan -biraz önce grup adına
konuşan Bülent kardeşim de ifade etti- cezaevine insanlarımızın girmemesi ama
girdikten sonra bunların topluma yararlı bireyler olarak çıkması, bir daha suç
işlememesi yönünde tedbirlerin alınması. Cezaevi ne bir terör örgütünün üssü,
karargâhı olsun ne de cezaevi bir kişi oraya girdiği zaman daha kötü bir
şekilde, topluma kazandırılmayacak bir şekilde çıkması... Topluma kazandırmak
esas olmalı. Toplumda… Şimdi, biraz önce CHP adına konuşan kardeşim de burada
“Orada öyle bir şeyler var ki dayak, işkence hırla gidiyor, gırla gidiyor.” gibi…
Yani böyle bir sayı elinizde varsa genel bir şey konuşarak “İşkence çok fazla
miktarda...” Kaç kişi işkence gördüğünü isim vererek somut bir şekilde burada
söylerseniz biz de istifade edelim, üzerine gidelim ama genel bir konuşmayla
sanki genel bir uygulamaymış gibi konuşmak…
MUHARREM IŞIK (Erzincan) – Gezilen,
görülen şeyler.
RECEP ÖZEL (Devamla) - …haksızlık
oluyor, haksızlık yapıyorsunuz.
Bakın, burada, biz ceza infaz
sistemine, CMK’ya koymuş olduğumuz bir dünya hükümle, maddelerle cezaevindeki
hasta mahkûmların tahliye edilme, adli kontrol sisteminden faydalanma, bir
dünya hakkı burada getirdik. Eskiden geçmişte cezaevindekiler ana dilleriyle
konuşamazken o yasağı yine biz kaldırdık. Bunları -hiçbir zaman da bir lütuf
olarak size verilmiş olan bir şey değil- geç kalmış bir hakkın teslimi olarak
da lanse ediyoruz, hiçbir zaman bunların üzerinden de bir siyaset yapma peşinde
de değiliz. 
Cezaevinde gerçekten kötü bir uygulama
varsa bildiğiniz, müşahhas olayları getirin, üzerine el birliğiyle gidelim, bu
kötü uygulamaların arkasında hiç kimse duramaz, biz de duramayız. Birtakım
uygulayıcılar anlamında, yöneticiler anlamında sıkıntı varsa gerekli
soruşturmayı, idari ve hukuki soruşturmayı yapalım, cezalarını çeksinler. Hiç
kimse kanundan almadığı yetkiyi kullanma, keyfî uygulamalarda bulunmasın
diyoruz.
Bizim bugünkü gündemimiz belli
olduğundan dolayı bu önerinizin maalesef lehinde olamayacağız, aleyhine oy
kullanacağız diyor, hepinize saygılar sunuyorum efendim. (AK PARTİ sıralarından
alkışlar) 
BAŞKAN – Teşekkür ederim.
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.
Grup önerisini oylarınıza sunuyorum:
Kabul edenler… Kabul etmeyenler… Karar yeter sayısı yoktur. 
Birleşime on dakika ara veriyorum. 
Kapanma Saati:
15.42
ÜÇÜNCÜ OTURUM
Açılma Saati:
15.53
BAŞKAN: Başkan Vekili
Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Üçüncü Oturumunu açıyorum.
Halkların Demokratik Partisi grup
önerisinin oylamasında karar yeter sayısı bulunamamıştı. Şimdi öneriyi tekrar
oylarınıza sunacağım ve karar yeter sayısını arayacağım.
Kabul edenler... Kabul etmeyenler...
(AK PARTİ sıralarından “var, var” sesleri; CHP ve MHP sıralarından “yok, yok”
sesleri)
Gene anlaşamadılar, elektronik cihazla
oylamayı yapıyorum.
İki dakika süre veriyorum.
(Elektronik cihazla oylamaya başlandı)
ALİM IŞIK (Kütahya) – Siz daha fazla
çabalıyorsunuz ama maalesef…
BAŞKAN – Yok, ben çabalamıyorum, ben
sadece çalışacaksak çalışalım, çalışmayacaksak da çalışmayalım, bilelim böyle;
sallanma işinden hoşlanmıyorum. 
BÜNYAMİN ÖZBEK (Bayburt) – Sayın
Başkanım, bugün çok önemli, bugün çalışmamız gerekiyor; konuşmam var benim. 
RECEP ÖZEL (Isparta) – Bünyamin’in
konuşması var da ondan diyor. 
BAŞKAN - Ben bir şeye itiraz etmiyorum
bakın yani anlaşamadılar… Oylama yapıyoruz, gelmiyorsunuz kardeşim.
(Elektronik cihazla oylamaya devam
edildi)
BAŞKAN – Yok.
Evet, birleşime beş dakika ara
veriyorum. 
Kapanma Saati:
15.56
DÖRDÜNCÜ OTURUM
Açılma Saati:
16.02
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Dördüncü Oturumunu açıyorum.
Halkların Demokratik Partisi Grubu
önerisinin yapılan ikinci oylamasında da karar yeter sayısı bulunamamıştı.
Şimdi öneriyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Karar
yeter sayısı vardır. Kabul edilmemiştir.
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
2.- MHP Grubunun, 7/5/2013
tarih ve 12518 sayıyla Kütahya Milletvekili Alim Işık ve arkadaşları
tarafından, ziraat ve veteriner fakülteleri mezunlarının yaşadıkları
sorunların; 8/5/2013 tarih ve 12631 sayıyla Adana Milletvekili Ali Halaman ve
arkadaşları tarafından, ziraat mühendislerinin sorunlarının; 23/10/2014 tarih
ve 982 sayıyla Mersin Milletvekili Ali Öz ve arkadaşları tarafından, ziraat
mühendislerinin istihdam sorunlarının araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
Meclis araştırması önergelerinin, Genel Kurulun 19 Kasım 2014 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
19/11/2014
Türkiye Büyük Millet Meclisi Başkanlığına
Danışma Kurulunun 19/11/2014 Çarşamba
günü (bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisini İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Yusuf
Halaçoğlu 
 Kayseri

 MHP
Grup Başkan Vekili
Öneri:
7 Mayıs 2013 tarih, 2013/12518 sayı ile
TBMM Başkanlığına vermiş olduğumuz Kütahya Milletvekili Alim Işık ve
arkadaşlarının, "ziraat ve veteriner fakülteleri mezunlarının yaşadıkları
sorunlarının araştırılarak alınması gereken önlemlerin belirlenmesi
amacıyla" ve 8 Mayıs 2013 tarih, 2013/12631 sayı ile TBMM Başkanlığına
vermiş olduğumuz Adana Milletvekili Ali Halaman ve arkadaşlarının "ziraat
mühendislerinin sorunlarının araştırılarak alınması gereken önlemlerin
belirlenmesi amacıyla" ve 23 Ekim 2014 tarih, 2014/982 sayı ile TBMM
Başkanlığına vermiş olduğumuz Mersin Milletvekili Ali Öz ve arkadaşlarının
“ziraat mühendislerinin istihdam sorunlarının araştırılarak alınması gereken
önlemlerin belirlenmesi amacıyla" verdiğimiz Meclis araştırma
önergelerimizin 19/11/2014 Çarşamba günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi
Grubu önerisinin lehinde, Kütahya Milletvekili Sayın Alim Işık, buyurunuz. (MHP
sıralarından alkışlar) 
ALİM IŞIK (Kütahya) - Sayın Başkan,
değerli milletvekilleri… 
BAŞKAN – Efendim, bir dakika… 
Sayın milletvekilleri, kırk dakika
sonra buluşmak üzere sizin bir kısmınızı, gürültü yapanları dışarı alayım, çay
için, ondan sonra, kırk dakika sonra burada olun yalnız. 
Buyurunuz Sayın Işık. 
ALİM IŞIK (Devamla) – Sayın Başkan,
değerli milletvekilleri; ziraat mühendisleri ve veteriner hekimlerin içinde
bulunduğu sorunların araştırılması amacıyla Milliyetçi Hareket Partisi Grubu
milletvekilleri tarafından verilen ve biraz önce Sayın Divan Kâtibinin okuduğu üç
Meclis araştırma önergesinin birleştirilerek gündeme alınması konusunda grubum
adına söz aldım. Bu vesileyle hepinizi saygıyla selamlıyorum. 
Değerli milletvekilleri, bilindiği gibi
1980’li ve 1990’lı yılların en gözde mesleklerinden birisi olan ziraat mühendisliği
mesleğiyle veteriner hekimlik mesleğinin maalesef son on, on beş yıllık süreçte
hükûmetlerin yanlış tarım politikaları ve ekonomi politikalarının getirdiği
bugünkü durumda içinde bulunduğu çok ciddi sorunlarla muhatap olduğunu hepimiz
bilmekteyiz. Tarım mesleği insanların en temel ihtiyacı olan beslenme
ihtiyacının karşılandığı en önemli mesleklerden birisi. Bu mesleğin ana
elemanlarından birisi de ziraat mühendisliği mesleği. Ayrıca, yine,
hayvancılıkla ilgili olan alanda veteriner hekimler; yine, su ürünleriyle
ilgili olan alanda da balıkçılık teknolojisi ve su ürünleri mühendisleri bu
grup içerisinde hemen hemen aynı şekilde sorunlara muhatap olan insan
gruplarını oluşturmaktadır. 
Değerli milletvekilleri, öncelikle
tarımın içine düştüğü durumu tespit ederek bu alanda çalışan mühendislerin
sorunlarını da beraber değerlendirmemizin yerinde olacağını düşünüyorum.
Özellikle son on yılda uygulanan yanlış tarım politikaları maalesef bugün
ekilebilir tarım alanlarının yaklaşık 3 milyon hektar civarında azalmasına ve
bu alanda elde edilen birçok üretimin de gerilemesine yol açmıştır. Tabii ki
iktidar partisinin değerli temsilcileri zaman zaman gelip bu kürsüden “2002
yılında şu kadar tarıma destek verilirken, bugün bu destek şu miktara çıktı.”
diye son derece övünerek bahsettikleri birçok konuşmayı zaman zaman yaptılar.
Ama şu bir gerçektir ki, durumu iyi olup da gidip Ziraat Bankasından veya tarım
kredi kooperatiflerinden kredi talebinde bulunan hiçbir çiftçi dünyada yoktur,
Türkiye’de de olmaz. Yani bu kredi rakamlarının yükselmiş olması tarımın iyiye
gittiğinin bir göstergesi değil, tam tersine, tarımın kötüleştiğinin bir
göstergesi olarak değerlendirilmeli ve bu tespit başta yapılmalıdır. 
Bugün tarım kredi kooperatiflerine ve
Ziraat Bankasına olan borçlarını zamanında ödeyemedikleri için binlerce tarım
çalışanının evinden kaçak durumda olduğu gerçeğini unutmamamız lazım. Eğer
evine giderse, zabıta, polis veya jandarma kolluk güçleri tarafından savcının
kararı doğrultusunda yakasından yapışılacak, doğru cezaevine gidecek olduğunu
bu insanlar bilmektedir. Bu sorunu bir defa altını çizerek sizlerle paylaşmak
istiyorum.
Tabii, son dönemde artan üniversite
sayısı doğal olarak fakültelerin de çoğalmasına ve 90’lı yıllarda 10 civarında
olan ziraat fakültesi sayısının bugün 30’un üzerine çıkmasına yol açmıştır. Son
birkaç yılda kurulan üniversitelerde 10’a yakın ziraat fakültesi kurulmuş ve
fakülteler hemen kurulur kurulmaz da öğrenci alımına başlayınca, bugün, her yıl
4-5 bin civarında yeni ziraat mühendisinin bu fakültelerden mezun olmasına,
dolayısıyla, var olan 20-25 bin civarındaki işsiz ziraat mühendisine
yenilerinin eklenmesine yol açmıştır. 
Maalesef Tarım Bakanı zaman zaman,
özellikle de seçimler öncesinde çıktığı televizyon programlarında çok sayıda ziraat
mühendisi ve veteriner hekim ya da diğer, biraz önce ifade ettiğim mesleklere
ait kadroları ilan edeceğini ve yeni eleman alacağını duyurmasına rağmen ve söz
vermesine rağmen taleplerin Maliye Bakanlığına iletildiğini, Maliye
Bakanlığının buna olumsuz yanıt verdiği gerekçesiyle de bu kadrolara eleman
alamadığını ifade etmek zorunda kalmıştır. Maliye Bakanlığına sorduğunuzda,
“Tarım Bakanlığından böyle bir kadro talebi geldi mi?” diye sorulduğunda,
maalesef, Maliye Bakanlığı da bu taleplerin kendilerine ulaşmadığını ifade
ederek iki bakanlığın hangisinin doğru söylediği konusunda meslektaşlarımızın,
ziraat mühendislerinin kafasının karışmasına yol açmışlardır. Bu nedenle
öncelikle, şu anda işsiz bulunan ziraat mühendislerinin en az 6.500 dolayındaki
kadro taleplerini bir kez daha sizlerle paylaşmak istiyoruz çünkü bu alanda
ciddi bir mühendis eksikliği vardır. Tarımın istihdamında ve gelişmesinde bu
meslek mensuplarının çok büyük katkıları olduğunu içinizde bulunan birçok
ziraat mühendisi arkadaşım da yakından takip etmektedir. 
Diğer önemli bir sorun, Tarımsal Yayımı
Geliştirme Projesi ya da kısaca TARGEL Projesi olarak bilinen proje kapsamında
işe alınan ziraat mühendislerinin maalesef çakılı olmaları, izin ve benzeri
gibi sosyal haklarını kullanamamaları, ayrıca tayin haklarının olmaması; yine,
veteriner hekimlerin kendi çalışma alanlarında kendi ihtiyaç duydukları
fiziksel ortamı kendilerinin hazırlamak zorunda olması ve birçok konuda diğer
meslektaşlarının, kadrolu meslektaşlarının yaptığı işleri kendi ceplerinden
harcadıkları paralarla yapacak durumda olmaları onların da içinde bulunduğu
önemli sorunlardır. 
Bir başka önemli konu, 4/B’li yani
sözleşmeli olarak Gıda, Tarım ve Hayvancılık Bakanlığında işe başlayan bazı
ziraat mühendisleri Bakanlık tarafından açılan diğer kadrolara ya da başka
alanlarda açılan diğer kadrolara yüksek KPSS puanlarına sahip olmaları
nedeniyle geçiş yapmaları hâlinde maalesef onların işgal ettiği kadrolar boş
kalmakta ve bunlara yenilerinin atanmasında gecikmeler yaşanmaktadır. Bunun da
bir disiplin altına alınmasında önemli yararlar olduğunu düşünmekteyiz.
Değerli milletvekilleri, bir başka
önemli konu, tabii ki, ziraat fakülteleri mezunlarının işsizliğinin yanında
bugün ziraat fakültesinde bulunan bazı bölümlere açılan kontenjanların da
doldurulamamış olması gerçeği bir tarafta çözüm beklemektedir. Örneğin sadece
bitki koruma, bahçe, tarla bitkileri ve tarım ekonomisi bölümlerine yeterli
miktarda yeni giren öğrenci bulunabilirken onun dışındaki zootekni, toprak,
biyosistem mühendisliği, tarım makineleri veya tarımsal yapılar ve sulama
bölümü gibi bölümlere bugün üniversitelerin ilan ettiği kontenjanları
doldurmayacak şekilde çok az sayıda öğrenci gelmektedir. Bunun en önemli
nedenlerinden birisi bu bölüm mezunlarının maalesef, Gıda, Tarım ve Hayvancılık
Bakanlığı tarafından ilan edilen kadrolarda karşılıklarının olmamasıdır.
Dolayısıyla, Bakanlığın ilan edilecek olan gerek sözleşmeli gerekse daimi
kadrolara alınacak ziraat fakültesi mezunlarının dağılımında bu dengeyi de gözetmesi
gerekmektedir. Aksi takdirde bu bölümler, bu şekilde devam ederse yakın
gelecekte artık öğrenci bulamadıkları için kapanmak zorunda kalacaklardır. Bunu
da özellikle sizlerle paylaşmak istiyorum.
Diğer taraftan, yine Çiftçi Kayıt
Sistemi’ne göre bugün yaklaşık 5 milyon civarında –kayıt dışında ve kayıt
içinde olan işletmelerle birlikte değerlendirdiğimizde- işletme varken maalesef
kısıtlı sayıda ziraat mühendisi istihdamının anlaşılabilir bir tarafı yoktur.
Mutlaka bunun bu dönemde çözülmesi gereği tartışılmalıdır.
Diğer taraftan, hâlen Tarım Bakanlığı
bünyesinde çalışan ziraat mühendisleri, maalesef, diğer meslektaşlarına yani
mühendisliklere göre daha düşük maaşlarla çalışmak zorunda kalmışlar ve ayrıca
Bakanlık bünyesinde moda tabirle mobbing ya da psikolojik tacizle muhatap olan
çok sayıda mühendisin olduğu gerçeğini de yine sizlerle paylaşmak zorundayım. 
Bir başka konu, görev sırasında verilen
bazı iyileştirmeler ya da tazminatlar, maalesef, ziraat mühendislerinin
emeklilerine yansımamaktadır.
(Mikrofon otomatik cihaz tarafından
kapatıldı)
ALİM IŞIK (Devamla) - Bu sorunun da
çözülmesi gerektiğini bir kez daha sizlerle paylaşıyor, önergemize desteğinizi
bekliyorum. 
Saygılar sunuyorum. (MHP sıralarından
alkışlar)
BAŞKAN – Teşekkür ederim Sayın Işık.
Milliyetçi Hareket Partisi Grubu
önerisinin aleyhinde, Bayburt Milletvekili Sayın Bünyamin Özbek.
Buyurunuz. (AK PARTİ sıralarından
alkışlar)
BÜNYAMİN ÖZBEK (Bayburt) – Sayın
Başkan, değerli milletvekilleri; ben de sizleri saygıyla selamlıyorum.
Özellikle, üniversiteden hocam olan Alim Hoca’dan sonra konuşmanın da ne kadar
önemli olduğunu sizlere aktarmak istiyorum. (AK PARTİ sıralarından alkışlar)
ALİM IŞIK (Kütahya) – Katıl yeter
Bünyamin Bey, bizim söylediklerimize katılırsan problem yok.
BÜNYAMİN ÖZBEK (Devamla) – Tarım
sektörü gerek sosyal gerek ekonomik olarak ülkemiz için en önemli sektördür.
Tarım alanında yapılan köklü reformlar, proje ve çalışmalarla ülkemiz tarımı,
yaşanan küresel finans krizlerine ve kuraklıklara rağmen, son on yılın
dokuzunda büyüyerek yarım yüzyılın rekorunu kırmıştır. Bu çalışmalar
neticesinde ülkemiz tarımsal ekonomik büyüklükte 2002 yılında dünyada 11’inci,
Avrupa’da 4’üncü sıradayken, 2013 yılında dünyada 7’nci sıraya, Avrupa’da ise
1’inci sıraya yükselmiştir. Ülkemiz dünyada tarımsal üretimde 7 üründe lider,
31 üründe ilk 5’tedir; tarımsal ihracatta 5 üründe lider, 21 üründe ise ilk 5
sıradadır. 
Tarımsal gayrisafi yurt içi hasıla 36
milyar TL’den, bizim AK PARTİ hükûmetleri döneminde 112 milyar TL’ye
ulaşmıştır. Tarım sektöründe kişi başına gelir 2002 yılında 1.064 dolar iken,
AK PARTİ hükûmetleri döneminde 4 bin dolarlara kadar ulaşmıştır.
Tarımsal ihracat 4 kat artarak 16
milyar dolara ulaşmıştır. Çiftçilerimize karşılıksız olarak dağıtılan tarımsal
destek miktarı 2002 yılında 1,9 milyar TL iken, 2014 yılında 9 milyar TL’ye
ulaşmıştır. Tarım sektörü, Hükûmetimiz döneminde verilen yaklaşık 60 milyar
nakit destek ve başlatılan projeler neticesinde önemli bir gelişim sağlamıştır.
AHMET DURAN BULUT (Balıkesir) – Sayın vekilim,
tarım sektörü iflas etmiş durumda, köylü perişan.
BÜNYAMİN ÖZBEK (Devamla) – Anlatıyorum,
dinlerseniz.
MEHMET ERDOĞAN (Muğla) – Dinliyoruz,
dinliyoruz da hangi ülkede kişi başı tarımsal gelir 4 bin dolara çıkmış, onu
merak ediyorum.
BÜNYAMİN ÖZBEK (Devamla) – Değerli vekilim,
2002’deki tarımdaki gelişmelerle 2014’deki tarımdaki gelişmeleri bir
incelerseniz ne olduğunu görürsünüz.
AHMET DURAN BULUT (Balıkesir) –
Anlatılan Türkiye değil!
BÜNYAMİN ÖZBEK (Devamla) - 1.064
dolardan bahsediyoruz, 4 bin dolardan bahsediyoruz; 1.064 dolar mı büyüktür, 4
bin dolar mı büyüktür, onun takdirlerini size veriyorum ben. (AK PARİTİ
sıralarından alkışlar)
AHMET DURAN BULUT (Balıkesir) – Bu
anlattıklarınız Türkiye değil ama!
BÜNYAMİN ÖZBEK (Devamla) - Yukarıda
belirttiğim gelişmeler yanında, üretimde kaliteyi, standardı ve kırsalda yaşam
seviyesini yükselterek ülke tarımı, sürdürülebilir refahın, kaynağı bir sektör
hâline gelmiştir.
Tarım sektörü son on yılda, 1960
yılından bugüne kadar, elli üç yıl içerisinde kesintisiz bir şekilde büyüme
gerçekleştirmiştir. Uygulanan etkin tarım politikaları, verilen destekler,
teşvik mekanizmaları ve yatırımcılara sağlanan kolaylıklarla tarım sektöründe
yatırımlar artmıştır.
MEHMET ERDOĞAN (Muğla) – Süt kaç para,
süt?
BÜNYAMİN ÖZBEK (Devamla) - 2012 yılında
yenilenen ve kapsamı genişletilen yatırımlar, devlet yardımları ve karar
çerçevesinde, tarım ve gıda sektörüne yönelik yatırımlarla genel teşvik sistemi
ve bölgesel teşvik sistemi kapsamında önemli teşvikler sağlamıştır. Bölgesel
teşvik sistemi kapsamında belirlenen limitlerde damızlık dâhil entegre
hayvancılık yatırımları, gıda ürünleri ve içecek imalatı, balık yavrusu ve
yumurtası dâhil su ürünleri yetiştiriciliği, soğuk hava deposu hizmetleri,
lisanslı depoculuk, seracılık yatırımları teşvik kapsamlarında yer almaktadır. 
Değerli arkadaşlar, 2003-2014 yılları
arasında KPSS sonucuna göre merkezî yerleştirmeyle Bakanlığımıza… 
Bakın, burayı iyi dinleyin; değerli
arkadaşlar, 2002 yılına kadar Tarım Bakanlığında ziraat mühendisi olarak 6.357
kişi çalışmaktaydı. Bizim iktidarımız döneminde 9.165 kişi alınarak bu sayı
15.474 kişiye ulaşmıştır.
AHMET DURAN BULUT (Balıkesir) – On iki
yıl geçmiş, on iki.
BÜNYAMİN ÖZBEK (Devamla) - Seksen yıl
geçmişti 2002’ye kadar.
MEHMET ERDOĞAN (Muğla) – Öyle mi?
BÜNYAMİN ÖZBEK (Devamla) - Evet.
Artış oranı yüzde 143 olmuştur ziraat
mühendisi alımında. Bakın, değerli arkadaşlar, 1997 yılında ziraat
mühendisliğinden mezun olan öğrencilere Tarım Bakanlığı istihdam
sağlayamadığından dolayı ziraat mühendisleri öğretmen olarak göreve başlamışlardı,
bunları unutmayalım. Tarım Bakanlığında istihdam edemediler, üniversiteyi
bitiren ziraat mühendisleri öğretmen olarak çalışmaya başladılar 1997 yılında.
Biz, 9.165 tane ziraat mühendisi alarak yüzde 143 artış sağlamışız. Gıda mühendisi
olarak -bakın çok komik bir rakam- Tarım Bakanlığında çalışan 181 gıda
mühendisi vardı, 181; bugünse 1.561’e yükselmiştir. Artış oranı nedir? Yüzde
762. 
MEHMET ERDOĞAN (Muğla) – Sizin
zamanınızda bakana sahte bal sattılar, bırakın.
BÜNYAMİN ÖZBEK (Devamla) – Balıkçılık
olarak yüzde 514, su ürünleri mühendisliği olarak yüzde 162 artış sağlanmıştır.
MEHMET ERDOĞAN (Muğla) – Balık
çiftlikleri kapanıyor, adamlar yem alamıyor. 
BAŞKAN – Sayın Erdoğan…
BÜNYAMİN ÖZBEK (Devamla) – Değerli
arkadaşlar, toplam olarak AK PARTİ hükûmetleri döneminde 23 bin personel artışı
sağlanmıştır. Ayrıca, Bakanlığımıza bağlı ilgili kuruluşlarda, Atatürk Orman
Çiftliği, TİGEM gibi kuruluşlarda da alımlar yapılarak, 10.982 alım yapılarak;
diğer taraftan, sertifikalı tarım danışmanı olarak 12 bin kişi, özel gıda
işletmelerinde 20 bin kişi, su ürünleriyle ilgili işletmelerde 2.600 kişi olmak
üzere toplam 34.600 kişi özel sektörde çalışmakta. Belki şunu diyebilirsiniz:
“Özel sektörden Tarım Bakanlığına ne?” Tarım Bakanlığının yapmış olduğu
teşvikler sonucu özel sektör teşvik edilerek ziraat mühendisi, gıda mühendisi,
veteriner hekim çalışanları istihdam edilmiştir. Bu da Tarım Bakanlığımızın
ciddi anlamda Türkiye’de nereden nereye geldiğinin ifadesidir.
MEHMET ERDOĞAN (Muğla) – Asgari ücretle
çalışıyor çocuklar.
BÜNYAMİN ÖZBEK (Devamla) –
Bakanlığımızda şu anda 1.967 tane veteriner hekim boşluğu vardır.
ALİM IŞIK (Kütahya) – Dolduralım
onları, dolduralım, hemen dolduralım. 
BÜNYAMİN ÖZBEK (Devamla) – 2.185
mühendis açığı vardır, doğrudur. Diğer bakanlıklarda olduğu gibi çok az sayıda
bizim Bakanlığımızda da bu açıklar vardır. İnşallah mart, nisan ayında da bu
tür alımlar yapacağız. Tarım sektöründe özellikle Bayburt gibi illerde, tarımla
geçinen, ekonomisi tarıma dayalı olan illerde ne anlama geldiğini biz çok iyi
biliyoruz.
Değerli arkadaşlar, 2002’ye kadar göç
veren şehrimiz, Bayburt’umuz tarıma verilen desteklerden dolayı, artık, göç
vermez hâle gelmiştir. Tarımdaki bu kalkınma hamlesiyle 101 milyon TL
Bayburt’umuza yatırım yapılmıştır. Son on bir yılda 10 adet tarımsal işletme
tesisi, Gıda, Tarım ve Hayvancılık Bakanlığının yüzde 50’lik hibe desteğiyle
kurulmuş olup ilimiz ekonomisine ciddi katkılar sağlamıştır. 
Diğer yandan, yapımı tamamlanan
Demirözü Barajı’yla yaklaşık 11.260 hektar tarım arazisi sulanır hâle
gelmiştir. Demirözü Barajı sulama sahasını da içerisine alacak şekilde 16 köyü
kapsayan yaklaşık 20 bin hektarlık alanı arazi toplulaştırması ihalesi
yapılarak toplulaştırma çalışmaları başlamıştır. Aynı zamanda, Masat Sulama
sisteminde de arazi toplulaştırmaları yapılacaktır.
Bayburt, aynı anda hem DOKAP hem de DAP
kapsamına giren iki ilden bir tanesidir. Bunun yanında, ilimizde uygulanmak
üzere 27 milyon dolarlık Bayburt-Gümüşhane-Rize Kırsal Kalkınma Projesi ile 115
milyon TL’lik Çoruh Havzası Rehabilitasyon Projesi gibi projeler
başlatılmıştır.
Çiftçilerimiz faiz yükü altında
ezilmekten kurtarılmış olup Ziraat Bankası ve Tarım Kredi Kooperatifleri
aracılığıyla çiftçilerimize hayvancılık ve sulama yatırımları için yedi yıla
kadar vadeli, sıfır faizle kredi verilmektedir. Son on iki yılda ilimizde
tarımsal kooperatiflerin kullandırdıkları işletme ve tarım yatırım kredileri
tutarı 11 milyon TL’dir. 
Değerli arkadaşlar, bunun faydasını biz
seçimlerde görüyoruz. Bakın, en son, 10 Ağustos Cumhurbaşkanlığı seçimlerinde
Recep Tayyip Erdoğan’a Bayburt yüzde 80 oy vermiştir. (AK PARTİ sıralarından
alkışlar) Bayburt fakir bölgedir, doğudaki bir ilimizdir. 
MEHMET ERDOĞAN (Muğla) – Onun için
İstanbul’a gidiyorlar peşinden,. Bayburt’ta ekmek yiyemiyorlar. 
BÜNYAMİN ÖZBEK (Devamla) – Eğer, AK
PARTİ’ye rızaları olmasaydı Recep Tayyip Erdoğan’a yüzde 80 oy vermezlerdi.
Bayburt, Gezi eylemlerinin olmadığı bir ildir. Bayburt, 2011 seçimlerinde AK
PARTİ’ye yüzde 63 destek... Bakın, sizin il başkanınız bile seçim çalışmalarına
giderken “Recep Tayyip Erdoğan’ı Allah başımızdan eksik etmesin.” derdi,
seçimlerde köylerde. Yani, yüzde 80 oy vermiş bir ilin milletvekili olarak
Türkiye'deki tarımın ne hâle, nereden nereye geldiğini görüyoruz. En başarılı
bakanlıklarımızdan biridir.
Ben başta Bakanımız olmak üzere tüm
Tarım Bakanlığı çalışanlarına teşekkür ediyorum. (AK PARTİ sıralarından
alkışlar) 
BAŞKAN – Milliyetçi Hareket Partisi
Grubu önerisinin lehinde, Bursa Milletvekili Sayın İlhan Demiröz.
Buyurunuz. (CHP ve MHP sıralarından
alkışlar) 
İLHAN DEMİRÖZ (Bursa) – Sayın Başkan,
değerli milletvekilleri; Milliyetçi Hareket Partisinin, ülkemizdeki ziraat
mühendisleri, veteriner hekimlerin sorunları ve çözüm yollarıyla ilgili vermiş
oldukları Meclis araştırması önergesi üzerinde Cumhuriyet Halk Partisi Grubu
adına söz almış bulunuyorum. Bizleri televizyonları başında izleyen
meslektaşlarımızı, yurttaşlarımızı saygı ve sevgiyle selamlıyorum.
Ben ziraat yüksek mühendisiyim.
Mesleğimden, meslektaşlarımdan onur duyuyorum, gurur duyuyorum. (AK PARTİ
sıralarından alkışlar) Her meslek grubunda olduğu gibi ziraat mühendislerinde
de işsizlik oranının, veteriner hekimlerde, gıda mühendislerinde, su
ürünlerinde işsizlik oranının yüksek olduğunu biliyorum ama değerli
milletvekilleri, bu, meslektaşlarımızın sorunu değil, bu sorun Hükûmetin
sorunu. Neden Hükûmetin sorunu? Hemen bir tarımla ilgili çerçeve çizmek
istiyorum, on iki yılda tarımı hangi noktaya getirdiğini hep beraber bir
görelim.
Türkiye, doğrudur, arkadaşlarımın ifade
ettiği gibi tarım ülkesi. Ülkemiz için tarım, sosyal, ekonomik ve politik
bakımdan son derece önemlidir; doyuran ve barından bir sektördür; ulusal gelire
yüzde 8, istihdama yüzde 25 katkı vermektedir. Bu derece önemli olan bu tarım
sektöründe yanlış politikalar nedeniyle çiftçi ve tarımda çalışanlar bitmiş
durumdadır. Çok açık ve net ifade etmek istiyorum ki, Hükûmet eliyle, devlet
eliyle tarım çökertilmiştir. Biz, 2000’li yılların başında tarımla geçimini
sağlayan çiftçi sayısında bugün 2 milyona yakın çiftçinin azaldığını görüyoruz.
Yine biz, istihdamda tarımda 2002’de yüzde 36 olan oranın bugün yüzde 23’lere
geldiğini görüyoruz. Son on bir yıllık dönemde gayrisafi yurt içi hasılada
yıllık yüzde 5 oranında büyürken, tarım sektöründeki büyüme oranı, arkadaşlar,
yüzde 2,3 olmuştur. 3 milyon hektar tarım alanından vazgeçilmiştir; ekilmiyor
ama Gıda, Tarım ve Hayvancılık Bakanı ne hikmetse Sudan’dan arazi kiralıyor.
Burada kimleri çalıştıracak, neler yetiştirecek? Türkiye’de bu oranı sağlayacak
tarım arazileri yok mu? Bunu da özellikle ifade etmek istiyorum. 
Değerli milletvekilleri, son on bir
yılda, tarım ürünleri adında gıda maddeleri dış ticaretinde net ihracatçı,
tarımsal ham madde dış ticaretinde ise net ithalatçı konumdayız. Bu çerçeveyi
çizdikten sonra, tarımın çöküşünü gözler önüne serdikten sonra, tarladan
sofraya kadar tarımın her safhasında görev alan değerli meslektaşlarımızın
olmadığının, işsizlik oranının yüksek olduğunun nedenlerini araştırırsak hep
beraber şunu görürüz ki, bu Hükûmetin bir tarım politikası olmadığını, Gıda,
Tarım ve Hayvancılık Bakanlığının gündelik politikalar üreterek ileriye dönük
herhangi bir politika üretmediğini hep beraber görüyoruz. 
Hayvancılıkta veteriner arkadaşlarımız,
zootekni ziraat mühendisleri; diğer alanlarda, tarım ekonomisinde, tarımsal
yapılarda, sulamada, peyzajda bu arkadaşlarımıza ihtiyaç var ama gelin görün ki
bu arkadaşlarımız bugün bu alanlarda görev yapamamaktadır. Neden görev
yapamamaktadır? Çünkü Gıda, Tarım ve Hayvancılık Bakanlığı bu arkadaşlarımızı
gözden çıkarmıştır. 
Burada şunun da altını özellikle çizmek
isterim: Evet, son zamanlarda ziraat fakülteleri fazlasıyla açılmış, her
fakültede en az on bölümün olduğunu biliyoruz. Ancak bu fakülteleri açan
sizsiniz, bu Hükûmet ve 2014 yılı başı itibarıyla 35 üniversitenin 28’inde
ziraat fakültesi var arkadaşlar. Tabii ki bunun bölümlerini de ortaya
koyduğunuz zaman bu oranın çok fazla yükseldiğini hep beraber görüyoruz.
Değerli arkadaşlar, televizyon
başlarında bizi izleyen ziraat mühendisi arkadaşlarıma, veterinerlere, gıda
mühendislerine, su ürünlerindeki arkadaşlarıma seslenmek istiyorum: Plan ve
Bütçe Komisyonunda çalışmalar yürütürken Maliye Bakanlığına bir soru yönelttim,
dedim ki: “Gıda, Tarım ve Hayvancılık Bakanlığında 20.270 boş kadro olduğunu
ifade ettiler. Doğru mudur bu rakam?” Maliye Bakanı dedi ki: “Doğrudur.” Peki,
Gıda, Tarım ve Hayvancılık Bakanı bu kadroları nasıl koruyacaktır veya
kullanılacaktır? Olur almak suretiyle yani Maliye Bakanlığından olur almak
suretiyle bu kadroları kullanabilir. Bunu bir kenara meslektaşlarımın koymasını
istiyorum, 20.270 boş kadro. Peki, yine aynı Plan Bütçede Sayın Maliye Bakanına
bir şey daha sordum, dedim ki: “2015 yılında 74.500 kadro verileceği ifade
ediliyor Sayın Bakan, bu rakam doğru mudur?” “Doğrudur.” dedi. Peki, bunun
34.500’ü, değerli arkadaşlar, polis, doktor, hemşire yani mezun olan, ihtiyaç
olanların atanmasıyla ilgili. Ne kadar geriye bir rakam kaldı? 40 bin. İşte
buradan Gıda, Tarım ve Hayvancılık Bakanına seslenmek istiyoruz: Bu 40 bin
kadrodan da en az 13.500 kadronun az önce saydığım ziraat mühendislerine,
veterinerlere, gıda mühendislerine, su ürünleri mühendislerine verilmek üzere
lütfen çaba gösterin. 
Bu konuyla ilgili de Cumhuriyet Halk
Partisi olarak bizim vermiş olduğumuz bir kanun teklifi de olduğunu özellikle
söylemek istiyorum. O zaman, şunu söylemek istiyorum: Değerli milletvekilleri,
boş kadromuz var ve 40 bin de bir diğer, kullanabileceğimiz kadro var ama Gıda,
Tarım ve Hayvancılık Bakanı Sayın Mehdi Eker bu tarafa bakmıyor,
meslektaşlarımıza bakmıyor. 
Şunu söylüyorum: Bugün, tarladan
sofraya kadar her safhasında çalışan arkadaşlarımızın gıda güvenliğiyle ilgili
gelinen noktada hangi noktada olduğunu gözler önüne sermek isteriz. Türkiye’de
640 bin işletme var arkadaşlar, altını tekrar çiziyorum, 640 bin. Biz bunu
kiminle kontrol ediyoruz? 5 bin ziraat mühendisi, gıda mühendisiyle kontrol
ediyoruz. Nasıl kontrol edebiliriz? Benim ilim Bursa’da 20.200 işletme var.
Tarım İl Müdürlüğünde bunu kontrol eden arkadaş, ziraat mühendisi sayısı 139. O
zaman, 1 kilogram kıyma alırken veya bir sucuğun hangi derecede ne kadar ucuz
olduğu konusunda bu halkımızı aydınlatma konusunda kimin, nasıl görev
yapacağını ifade etmek isterim. İş sağlığı konusunda, iş güvenliği konusunda bu
derece hassas çalışmalar yapılırken neden gıdayla ilgili, bu konuda çalışmalar
yapılmadığının da altını özellikle çizmek istiyorum. 
Değerli arkadaşlarım, planlı bir
program, kalıcı ve sürdürülebilir bir tarım programı olduğu takdirde bu
arkadaşlarımıza iş olanaklarının bulunmasının önemli olduğunu ve bu konuda çaba
gösterildiği takdirde bunların gereğinin yapılacağını ifade etmek istiyorum. 
Ve buradan televizyonları başında bizi
izleyen değerli arkadaşlarımıza bir kez daha seslenmek istiyorum: Değerli
ziraat mühendisleri, veterinerler, gıda mühendisleri, su ürünleri mühendisi
arkadaşlar; sizin sorunlarınızı masaya yatırmak için Mecliste bir komisyon
kurulması isteniyor, ancak AKP’li arkadaşlar buna “Hayır.” diyor. Siz de 2015
yılında bunlara gereken cevabı lütfen verin.” diyorum. (CHP sıralarından
alkışlar) 
Hepinizi saygıyla, sevgiyle
selamlıyorum. 
BEDRETTİN YILDIRIM (Bursa) –
Devriiktidarınızda kaç mühendis alındı?
BAŞKAN – Teşekkür ederim Sayın Demiröz.

Milliyetçi Hareket Partisi Grubu
önerisinin aleyhinde, Kırıkkale Milletvekili Sayın Ramazan Can.
Evet, Sayın Can, buyurunuz. (AK PARTİ
sıralarından alkışlar) 
RAMAZAN CAN (Kırıkkale) – Evet,
teşekkür ediyorum. 
Sayın Başkan, değerli milletvekilleri;
MHP grup önerisi üzerinde söz almış bulunuyorum, bu vesileyle Genel Kurulu
saygıyla selamlıyorum. 
Türkiye’de tarım sektöründe, önceki
dönemlerle mukayese edildiğinde çok önemli gelişmeler sağlanmıştır. Biz tarım
sektörünü önceden anlaşıldığı gibi sosyal politika alanı olarak değil, kırsal
kesimdeki vatandaşlarımızın maişetlerinin temin edildiği bir sosyal politika
alanı olmaktan ziyade, tarım sektörünü Türkiye’nin kalkınmasında temel bir
stratejik sektör olarak görüyoruz. İlk tarım kanunu bizim dönemimizde
çıkarıldı, tarım sigortası kanunu, tütün ve gıda kanunu, toprak koruma kanunu,
arazi kanunları, organik tarım kanunu, üretici birlikleri kanunu, Biyogüvenlik
Kanunu gibi 14 temel kanun Meclis Genel Kurulunda yasalaştırıldı. Bu
kanunlarla, tarımın temel paradoksları nedir? Hedefler nelerdir? Üretimde
verimlilik nedir? Bugün ne yapacağız? Yarın ne yapmalıyız? Dünya konjonktüründe
tarımın reel durumu nedir? Türkiye’de tarım stratejisinin durumu nedir? Bu
kanunlarla bunu uygulamaya koyduk. 
Burada yanlış tarım politikalarından,
tarımın çöktüğünden bahsedildi. Allah aşkına, on iki yıl önce Türkiye’de 7,5
milyon çiftçi 24 milyon hektar araziyi işlemekteydi ve toplam 23 milyar
dolarlık bir değer kazandırmaktaydı. Tarım hasılamız bu idi. 190 ülke arasında
11’inci sırada idik. Avrupa’da İtalya, Fransa ve İspanya’dan sonra 4’üncü
sırada idik. Netice itibarıyla, AK PARTİ’nin tarım politikalarıyla birlikte,
2011 yılına geldiğimizde ise dünyada 190 ülke arasında 7’nci sıraya, Avrupa’da
da Fransa, İtalya ve İspanya’dan sonra ise 1’inci sıraya yükseldik. Toplam
hasıla payımız ise 62 milyar dolar. 23 milyar dolar nere, 62 milyar dolar nere?
Dolayısıyla, tarım sektöründe “Nereden almışız, nereye getirmişiz?”in ölçüsü
budur. Bu hasılayla -demin de belirttiğim üzere- 11’inci sıradan 7’nci sıraya
yükseldik. Avrupa’nın 1’inci tarım üreticisiyiz. On iki yıl önce tarım
ihracatımız 4 milyar dolar iken şu an 20 milyar doları vurmuş durumdayız. 
Sayın Başkan, değerli milletvekilleri;
ziraat mühendislerinin ve veterinerlerin Tarım Bakanlığında ve sair
bakanlıklarda istihdamına yönelik 2002 ile 2014 yılına geldiğimiz bugün
itibarıyla yapılan mukayeseyi Bayburt Milletvekilimiz Sayın Bünyamin Özbek
kardeşim tafsilatlı bir şekilde açıkladı. Onun açıklamalarına aynen iştirak
ediyorum. Özellikle şunu söylemek istiyorum ki üniversiteden yetişen öğrenciler
kendilerini… Devlette tabii ki ihtiyaç varsa devlet ziraat mühendisi, veteriner
alacaktır, gıda mühendisi alacaktır fakat sadece devleti bir istihdam kapısı
olarak görmek istismardır, popülizmdir. Devlet ihtiyacını alacaktır ancak
üniversitelerimiz öğrencilerini yetiştirirken “Devletten ziyade, özel alanda,
serbest piyasada nasıl iş yapılır, nasıl yatırım yapılır?” bu zihniyeti hem
üniversiteler öğrencilerine verecek hem de öğrenci sadece devleti istihdam
alanı olarak değil, kendisi özel teşebbüs alanında yatırımcı olarak neler
yapabilir, onun arayışı içerisinde olmakla birlikte bu zihniyeti de
öğrencilerimizin belleğine kazımak durumundayız.
Diğer taraftan, ben hukuk fakültesini
bitirdim. Hukuk fakültesi mezunları, biliyorsunuz, hâkim olabilirler, avukat
olabilirler, kamuda da istihdam edilebilirler ama hukuk fakültesi mezunları
aynı zamanda serbest piyasada avukat olarak da çalışırlar. Kamuda çalışan
avukatla serbest piyasada çalışan işine hâkim bir avukattan, hem geleceğini
kazanma anlamında hem kamuya hizmet anlamında, kendisine ve çevresine
kazandırdığı katma değer anlamında tabii ki serbest piyasada çalışan avukat
daha fazla kazanmaktadır. Bütün üniversitelerimize ve öğrencilerimize bu
zihniyeti aşılamamız gerekiyor. Tabii ki ihtiyaç varsa –son söz olarak-
devletin ihtiyacı karşılaması lazım ancak bunun geçmiş yıllarda zararını hep
birlikte çektik, popülizmden kimseye fayda yok, öğrencimize de istihdam edilene
de zararı vardır. Geçmişte bunun uygulamalarını, bunun zararlarını hep birlikte
yaşadık. Bundan sonra inşallah öğrencilerimiz ve üniversitelerimiz bu alanda
daha da dikkat eder diyorum.
Gündem yoğun, gündemin yoğunluğuna
binaen grup önerisinin takdirini Genel Kurula sunuyor, tekrar Genel Kurulu
saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim.
III.- YOKLAMA 
(CHP ve MHP sıralarından bir grup
milletvekili ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan.
BAŞKAN – Yoklama talebi vardır.
Sayın Hamzaçebi, Sayın Öğüt, Sayın
Tanal, Sayın Demiröz, Sayın Atıcı, Sayın Yılmaz, Sayın Serter, Sayın Ören,
Sayın Öz, Sayın Acar, Sayın Özkes, Sayın Küçük, Sayın Gök, Sayın Kaleli, Sayın
Güler, Sayın Loğoğlu, Sayın Tayan, Sayın Korutürk, Sayın Aldan, Sayın Özdemir.
İki dakika süre veriyorum ve başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime beş dakika ara veriyorum.
Kapanma Saati:
16.44
BEŞİNCİ OTURUM
Açılma Saati:
16.51
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Beşinci Oturumunu açıyorum.
III.- YOKLAMA 
BAŞKAN – Milliyetçi Hareket Partisi
Grubu önerisinin oylamasından önce yapılan yoklamada toplantı yeter sayısı
bulunamamıştı. 
Şimdi yeniden elektronik cihazla
yoklama yapacağız.
Yoklama için iki dakika süre veriyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VII.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, 7/5/2013
tarih ve 12518 sayıyla Kütahya Milletvekili Alim Işık ve arkadaşları
tarafından, ziraat ve veteriner fakülteleri mezunlarının yaşadıkları
sorunların; 8/5/2013 tarih ve 12631 sayıyla Adana Milletvekili Ali Halaman ve
arkadaşları tarafından, ziraat mühendislerinin sorunlarının; 23/10/2014 tarih
ve 982 sayıyla Mersin Milletvekili Ali Öz ve arkadaşları tarafından, ziraat
mühendislerinin istihdam sorunlarının araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
Meclis araştırması önergelerinin, Genel Kurulun 19 Kasım 2014 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Öneriyi oylarınıza sunuyorum:
Kabul edenler… Kabul etmeyenler… Kabul edilmemiştir.
Kırk dakika sonra burada olun diyorsam,
kırk dakika sonra burada olun muhteremler. Yani sözümü de yere düşürüp
duruyorsunuz.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup oylarınıza
sunacağım.
3.- CHP Grubunun, Türkiye
Büyük Millet Meclisi gündeminin “Kanun Tasarı ve Teklifleri ile Komisyonlardan
Gelen Diğer İşler” kısmının 8’inci ve 9’uncu sıralarında yer alan 649 ve 650
sıra sayılı Kanun Tasarılarının bu kısmın 5’inci ve 6’ncı sıralarına alınmasına
ve diğer işlerin sırasının buna göre teselsül ettirilmesine; Manisa
Milletvekili Hasan Ören ve 21 milletvekili tarafından, Turgutlu Çal Dağı
bölgesinde sülfürik asit kullanılarak nikel madeni çıkarmak için verilen ÇED
izniyle kesilecek ağaçların ve yok edilecek ormanların Turgutlu ve çevresine
vereceği zararların tespiti amacıyla Türkiye Büyük Millet Meclisi Başkanlığına
verilmiş olan Meclis araştırması önergesinin (10/218), ön görüşmelerinin Genel
Kurulun 19 Kasım 2014 Çarşamba günkü birleşiminde yapılmasına, anılan Meclis
araştırması önergesinin görüşmelerinden sonra 649 ve 650 sıra sayılı Kanun
Tasarılarının görüşmelerinin bitimine kadar Genel Kurulun çalışmalarını
sürdürmesine ilişkin önerisi 
Sayı:1084 19/11/2014
Türkiye Büyük
Millet Meclisi Başkanlığına
Danışma Kurulunun 19/11/2014 Çarşamba
günü (Bugün) yaptığı toplantısında siyasi parti grupları arasında oy birliği
sağlanamadığından, Grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 
 Mehmet
Akif Hamzaçebi
 İstanbul
 Grup
Başkan Vekili
Öneri:
Türkiye Büyük Millet Meclisi gündeminin
“Kanun Tasarı ve Teklifleri ile Komisyonlardan Gelen Diğer İşler” kısmının
8’inci ve 9’uncu sıralarında yer alan 649 ve 650 sıra sayılı Kanun
Tasarılarının bu kısmın 5’inci ve 6’ncı sıralarına alınması ve diğer işlerin
sırasının buna göre teselsül ettirilmesi ile Manisa Milletvekili Hasan Ören ve 21
milletvekilinin Turgutlu Çaldağı bölgesinde sülfürik asit kullanılarak nikel
madeni çıkarmak için verilen ÇED izni ile kesilecek ağaçların ve yok edilecek
ormanların Turgutlu ve çevresine vereceği zararların tespiti amacıyla verilmiş
bulunan Meclis araştırma önergesinin Genel Kurulun 19 Kasım 2014 Çarşamba günkü
(Bugün) birleşimde görüşmelerinin yapılması, anılan Meclis araştırması
önergesinin görüşmelerinden sonra 649 ve 650 sıra sayılı Kanun Tasarılarının görüşmelerinin
bitimine kadar Genel Kurulun çalışmalarını sürdürmesi önerilmiştir.
BAŞKAN – Cumhuriyet Halk Partisi Grubu
önerisinin lehinde Manisa Milletvekili Sayın Hasan Ören. (CHP sıralarından
alkışlar)
Sayın milletvekilleri, bu arada Genel
Kuruldaki uğultuyu kesebilirsek çok sevineceğim.
Buyurunuz Sayın Ören.
HASAN ÖREN (Manisa) – Sayın Başkan,
değerli milletvekilleri; Cumhuriyet Halk Partisinin grup önerisi üzerine söz
almış bulunuyorum. Hepinizi saygıyla selamlıyorum.
Geçmiş günlerde yaşadığımız acı
olaylar, maden kazaları, ILO Sözleşmesi’nin 176’ncı maddesi ve 176’ya dayalı
167’nci maddesiyle ilgili, inşaat çalışanlarıyla, maden ocaklarında
çalışanlarla ilgili Dışişleri Komisyonuna gönderdiğimiz, Türkiye Büyük Millet
Meclisi Başkanlığına gönderdiğimiz ve sizlerin de onayıyla gündeme alınması için
verdiğiniz karar doğrultusunda 4 Kasımdan bu yana Parlamentonun gündemine
sözleşmenin indirilmesi mümkün olmamıştır. Cumhuriyet Halk Partisi olarak biz,
inşaatlarda hayatlarını kaybeden, maden ocaklarında hayatlarını kaybedenlerle
ilgili bu yasanın, ILO Sözleşmesi’nin 176 ve 167’nci maddelerinin Genel Kurul
salonuna acilen indirilip, görüşülüp imzalanmasıyla ilgili talebimizi ısrarla
sürdürmekteyiz ama ne yazık ki sizler hâlâ daha Parlamentonun gündemine
getirmediniz, inşallah önümüzdeki günlerde Parlamentonun gündemine
indirirsiniz. 
Değerli arkadaşlarım, biz buradan
komisyon kurulmasıyla ilgili sizlere neyi getirirsek artık siz bu araştırma
komisyonlarıyla araştırılmasını istediğimiz konuları elinizin tersiyle
itiyorsunuz. 2014 yılında çok acılar yaşadık. Soma maden kazasında 301
evladımızı kaybettik. Arkasından Ermenek geldi, Ermenek’te 18 yurttaşımızı
kaybettik, hâlâ 6 arkadaşımız suyun içerisinde madende. Bunu defalarca
söyledik. Buradan Manisa milletvekilleri olarak 3 milletvekilimiz Soma
kazalarıyla ilgili “Araştırma komisyonu kurulsun.” dediğinde yine başka
şeylerle uğraşıyordunuz ve komisyonun kurulmasına izin vermediniz ama başımıza
böyle bir felaket geldiğinde, bütün dünyanın gözü Soma’ya çevrildiğinde hemen
komisyonun kurulmasıyla ilgili onay verdiniz. Doğru yaptınız, keşke 3
milletvekilinin daha önce verdiği araştırma komisyonuna “Evet.” deseydiniz
belki 301 vatandaşımızın canlarını bu maden ocaklarında teslim etmesine engel
olabilirdik. 
Şimdi, bir önemli konu daha… Soma’da
yaşanan bu facia, arkasından Yırca köyünde binlerce zeytin ağacının kesilerek
yeşile karşı düşmanlığınızı, yeşile karşı olan bu önemsemez tavrınızı anlamak
mümkün değil. Manisa’nın Turgutlu ilçesinde ağaç katliamının adı Çal Dağı oldu.
Manisa’nın Turgutlu ilçesinde “Sülfürik asitle nikel çıkaracağım. Çıkarmak için
elimizden gelen her şeyi yapacağız. Yandaşlarımızı korumak zorundayız.”
anlayışıyla bugüne kadar bu alanda 200 bin ağaç kestiniz, kesilmesine müsaade
ettiniz. Buradaki ağaçlar 35 yaşında, 40 yaşında. Ağaç katliamını devam
ettirebilmek için en son hazırlanan, 29 Ekimde çıkan ÇED’le beraber yine yüz
binlerce ağacın kesilmesine müsaade ediyorsunuz.
Değerli arkadaşlarım, 1970 yılında erozyonlu bölge olduğu
için birinci sınıf toprakların olduğu Gediz havzasında toprakların verimliliğinin,
nikelin 10 kat fazla olduğunu MTA tespit edip 1 milyon 971 bin ağaç dikmiş.
Şimdi o ağaçlar 35, 40, 50 yaşlarında. 200 bin tanesini katlettiniz,
katledilmesine müsaade ettiniz. Şimdi, “Yüz binlerce ağacı keseceğiz.”
diyorsunuz ve ÇED raporunu onaylatıyorsunuz. Şehircilik Bakanlığı, 29 Ekimde
ÇED raporunu onaylamış. Burada kestiğiniz ağaçlar, 35-40 yaşındaki ağaçlar.
Sekiz santim boyundaki ağaçlar, bu 200 binin içerisinde yok, onları
saydığınızda 400 bin, 500 bin ağacı katletmeye müsaade ediyorsunuz. 
Şimdi, geçen dönemde dedim ki:
“Arkadaşlar, ne olursunuz araştırma komisyonunu kuralım, gidelim, bakalım,
Turgutlu’nun Çal Dağı’nda, birinci sınıf toprakların olduğu yerde bu araştırma
komisyonu bir araştırma yapsın. Eğer bu 35-40 yaşındaki, 50 yaşındaki
ağaçlarımızın kesilmesine bu komisyon müsaade edecek ise, komisyon gerçekten birinci
sınıf tarım arazilerinde ‘böylesine cehennem çukurlarının açılmasında bir
mahzur yok.’ diyor ise o zaman el birliğiyle bu nikelin çıkarılmasına birlikte
karar verelim.” Ne yaptınız? Tıpkı, Soma Komisyonunda üç milletvekilinin
verdiği ortak önergeyi reddettiğiniz gibi, bizim verdiğimiz önergeyi de yine
reddettiniz. 
Değerli arkadaşlarım, Soma Komisyonu
dün yedi saat aralıksız, bilfiil çalıştı. Komisyonların kurulmasında bu
Meclisin ödediği bir para yok, harcırahı yok, masrafı yok. Yeri geldiğinde
Türkiye’de AR-GE’den bahsediyorsunuz, sanayiciye diyorsunuz ki “AR-GE kurun,
AR-GE ile daha teknolojik mallar üretin, daha fazla ihracat, daha fazla para
girsin.” Peki, bu Meclisin AR-GE’si nedir, bu Meclisin AR-GE kurma ihtiyacı yok
mudur? İşte bu komisyonlar AR-GE’dir. Yedi saat dün görüştük, konuştuk; yedi
saat sonucunda da madenlerle ilgili belirli bir oranda ortak aklı, ortak noktayı
yakalamaya çalışıyoruz. 
Şimdi, 200 bin ağacın kesileceği, bu
cehennem çukurlarının açılacağı, birinci sınıf topraklarda 18 milyon ton
sülfürik asitin fabrikasının kurulmasında ne hayır, ne yarar görüyorsunuz?
Manisa milletvekilleriyle görüştüğümüzde “Evet, haklısın.” Peki, haklıysak bu
komisyonun kurulmasında bir Manisa milletvekili olarak niçin parmağını
kaldırmıyorsun? Oraya geldi mi, bu salonda işler bitiyor.
Peki, Manisa milletvekilleri böyle de
bakanlar farklı mı? Bundan önceki Orman Bakanı Osman Pepe, televizyona çıkıyor,
diyor ki: “Eğer Turgutlu’daki nikel madeninin insan sağlığına, çevreye saygılı
bir proje olduğunu görseydim, ben bunun altına imza atardım.” Soruyorlar “Peki,
insan sağlığına ve çevreye zararlı mı?” “Zararlı olmasaydı zaten imzayı çoktan
atmıştım.” diyor. “Benim bileğimi bükemediler.” diye bir de meydan okuyor. Bu,
muhalefete meydan okuma değil, size meydan okuma. Daha sonra gelen Veysel
Eroğlu’na soruyoruz, diyoruz ki: “Bu imzayı siz mi attınız?” Eski Bakan kabul
etmiyor, yeni Bakan da kabul etmiyor “Ben atmadım.” diyor. Evet, doğru
söylüyorlar, bu proje onların da içine sinmiyor ama birilerinin içine siniyor.
Kimin içine siniyor? “Bütün maden ruhsatlarını benim haberim olmadan
veremezsiniz.” diyen, dünün Başbakanı bugünün Cumhurbaşkanının içine siniyor. 
Değerli arkadaşlarım, Çevre Komisyonuna
götürdüm. Şu vahşeti görüyor musunuz? Şu an, buradan, 600 milyon dolarlık
sadece kuru üzüm ihracatı yapıyoruz. Böylesine bir vahşet olabilir mi! 
Bu komisyonun kurulmasını niçin
istemiyorsunuz? Bu komisyonu kuralım, gidelim yerinde inceleme yapalım. Bu
incelemeleri yaptıktan sonra eğer sizler bu nikel madeninin Türkiye'nin elinde
olan yüzde 8’lik birinci sınıf tarım topraklarının, Gediz havzasının korumaya
alınmış tarım topraklarının bu nikel madeninin karşılığında yok edilmesine “Evet”
der iseniz veya soruyu tersine çevireyim: “Bu nikel madeninin buraya zararı
yok. der iseniz hiçbir sorun yok. Bu ülkenin madene de ihtiyacı var, bu ülkenin
tarıma da, sanayiye de ihtiyacı var. Ama böylesine vahşi, böylesine duygusuz…”
Hepinizin yüreğinin acıdığını,
yüreğinin sızladığını biliyorum, 50 yaşındaki ağacı nasıl kesebilirsiniz? 50
ağaç, 100 ağaç değil, 200 bin ağacı kesmişsiniz, şimdi yüz binlerce ağacı
kesmek için Şehircilik Bakanlığı ÇED’i onaylamış. Yasal bütün haklarımızı
arayacağız.
(Mikrofon otomatik cihaz tarafından
kapatıldı) 
HASAN ÖREN (Devamla) – Şu sözlerle
bitirmek istiyorum konuşmamı: Bütün ağaçlar kesildiğinde, bütün hayvanlar
öldüğünde, bütün sular kirlendiğinde, hava solunamaz hâle geldiğinde paranın
yenilebilir bir şey olmadığını anlayacaksınız sayın AKP milletvekilleri. (CHP
sıralarından alkışlar)
BAŞKAN – Teşekkür ederim Sayın Ören.
Cumhuriyet Halk Partisi Grubu
önerisinin aleyhinde, Şırnak Milletvekili Sayın Hasip Kaplan.
Buyurunuz. (HDP sıralarından alkışlar) 
HASİP KAPLAN (Şırnak) - Teşekkür ederim
Sayın Başkan.
Halkların Demokratik Partisi olarak
hepinizi saygıyla selamlıyorum. 
Şunu açıkça ifade etmek istiyorum: 2010
yılında Meclisin kurduğu Maden Araştırma Komisyonu içinde ben de üye olarak
bulundum ve Çal Dağı’na, bu nikel madeninin olduğu alana da gidip çalışma
yaptık, yerinde gördük ve yerinde yaptığımız incelemeler sonrası, önergede de
belirtildiği gibi, ÇED raporu da aslında çok net… Açık yığın liçi olarak 15
metre yüksekliğinde, 20 metre genişliğinde, 150 metre uzunluğunda… Böyle,
yığıyorlar, ondan sonra da onun üzerine sülfürik asit, maden arıtma yöntemi
denen şey. 
Orada, hakikaten, o kadar güzel bir
doğa var ki, o yeşillikler, hazine arazileri, köyler de var, yerleşimler de
var. Dedik ki: “Ya, nasıl bu ruhsat alındı?” Evet, Hükûmet burada, ben
soruyorum. İngiliz Kraliyet Ailesi’ne ait bir şirketin çok özel ricaları sonucu
ve çok özel bir zamanda bu ruhsat verildi. 2005, 2006 yılları. Kim var o
zamanlar? Biz bu Parlamentoda yoktuk henüz; MHP de yoktu, HDP, BDP de yoktu. 2
parti olarak AK PARTİ, CHP vardı. Şimdi, hafızanızı yoklayın, bakın, o dönemde
ruhsat tarihine bakın, Türkiye’de tarihî olarak ne oldu? İngiliz Kraliyet
Ailesi bastırdı… İyi hatırlayın arkadaşlar. Kraliçe mi gelmişti buraya?
Kraliyetten birileri mi gelmişti buraya? Özel bir jest mi yapıldı? Onca dönüm
hazine arazisi, onca dönüm ormanlık alan, onca dönüm yer bir imzada… Bu kadar
kıyak olabilir mi, mümkün mü?
Sonra, hakikaten içimiz acıdı. Gediz
Nehri’ne baktık oradan. Çok yakın akıyor, 15 kilometre, Gediz Deltası. Ve Gediz
Deltası öyle bir hüzünlü akıyordu ki, Manisa’nın üzümü, Aydın’ın inciri,
İzmir’in -neyi diyelim- narı diyeceğim. Şu mevsimde en güzel nar olur İzmir’de,
İzmir’in bu mevsimde narı çok güzel olur. Tabii, zeytinlerini, hepsini, şunu,
bunu söyleyeyim ama siz şunu bilin: Türkiye’nin yüzde 10, en verimli deltası
burası tarım açısından ama bu sülfürik asit fabrikasının kurulmasıyla, bu
sülfürik asitle, bu zehirle Gediz Deltası ve nehir sizlere ömür; hepiniz “el
Fatiha” deyin. O bölge olduğu gibi; tarım, ekonomi, bu şehirler, hayat,
canlılar, yeşillik, bitki örtüsü, hepsine yazık olacak. Yazık olacak. 
Demin Orman Bakanlığının bütçesini
görüşüyorduk, oradan geliyoruz. Bakın, ikide bir bizde meşe ormanları
yakılırdı. “Sayın Bakan, bu güvenlik nedeniyle bizde durmadan orman
yakıyorsunuz.” derdim, “Hasip Bey, en sağlam ağaç meşedir; yakılır, yine
kökleri üzerinden çıkar.” derdi. 
Size şunu açık söyleyeyim, o
araştırmada bulunan bir arkadaşınız olarak, bu maden işlediği zaman şu
palamutlar bile yeşermeyecek artık Gediz Deltası’nda ve Ovası’nda. Bakın, en
güçlü ağaç meşe palamududur, en güçlü meşe palamudu bile yeşermeyecek. Siz,
üzüme, nara, incire, ayvasına, zeytinine, havasına, suyuna hasret kalacaksınız.
Sadece bu değil, bunların dışında kuşların yuvalarını yıkacaksınız arkadaşlar, kuşların
yuvalarını. Bir İngiliz şirketi zengin olsun diye, kazacak, 2 milyon ağaç
keseceksiniz -daha önce de kesmişsiniz zaten yeterince ağaç- ondan sonra çevre
örgütleri gelecek, TEMA’sı gelecek, TÜRÇEP’i gelecek, Ege’deki çevre
örgütlenmelerinin bütün platformları gelecek, size anlatacak; anlamayacaksınız.

Hadi, anladık, o zaman, kraliçe mi
geldi, kraliyetten biri mi geldi, kim geldi, ama bugünlerde kim geldi
arkadaşlar, Allah aşkına, söyler misiniz? Bu yeni ilave, yeni 2 milyon ağacın
kesilmesi için alan genişletme, bu, nereden çıktı? 
Bakın, araştırma sonrası Turgutlu
Ticaret Odasının salonuna geldik. Burada, Turgutlu halkının o onurlu direnişine
ve onurlu birliğine saygı duyuyorum ve selamlıyorum hepsini. Bütün partiler o
salondaydı, AK PARTİ İlçe Başkanı da, MHP’nin de ve -benim partim, o zaman
DTP’ydi- benim partimin temsilcileri ve bir de ben milletvekili olarak oradaydık.
Hepsi aynı fikirdeydi. Ya, Allah aşkına söyler misiniz; bütün parti, bütün ilçe
örgütleri, bütün sanayi odaları, bütün sivil toplum, herkes birleşiyor. O zaman
siz niye zehir akıtıp solumak istiyorsunuz? Niye bazı şirketlerin, küresel
sermayenin çıkarına bunu yapıyorsunuz?
Çal Dağı’nı çaldırıyorsunuz, göz göre
göre çaldırıyorsunuz, gündüz çaldırıyorsunuz, tamtamlarla çaldırıyorsunuz, açık
açık çaldırıyorsunuz ve milletin gözünün içine baka baka yaşadığı alanlara
hükmedip yakarak çalıyorsunuz, çaldırıyorsunuz. Çal Dağı’nı bir küresel
şirkete, İngiliz şirketlerinden birine çaldırıyorsunuz. Soruyorum size:
Türkiye’den bir şirket gidip Londra’da Buckingham Sarayı’nın olduğu yerde,
İskoçya’nın o yeşilliklerinin olduğu yerde bir maden ocağında bunu yapabilir
mi? Sizin bir şirketiniz herhangi bir Avrupa memleketinde bunu yapabilir mi?
Yapamaz, yapamaz; size yaptırırlar, size! Çünkü sömürgeciliğin en hassını onlar
biliyor arkadaşlar. 
Bakın, size şunu söyleyeyim: Şef
Seattle, çok şey söylemiş hakikaten ama benim çok hoşuma giden bir cümlesi var,
diyor ki: “Bu toprakların her parçası halkım için kutsaldır. Halkımın
anılarının ve geçirdiği yüzlerce yıllık deneylerinin parçasıdır. Unutmayın,
bugün diğer canlıların başına gelen, yarın insanın başına gelir.” 
Şimdi soruyorum size: Allah aşkına,
İzmir’in 25 kilometre yanı, güzel İzmir’in 25 kilometre yanı. Bakın, koyları,
dört tane lagün ve kuş cenneti Çamaltı Tuzlası yani 40 bin hektar yani Gediz
Deltası’nın sulak ekosistemini zehirleyeceksiniz, Çal Dağı’nın nikel madenini
açıp liç yöntemiyle çalıştıracaksınız, atıklarını da atacaksınız Gediz
Deltası’na. Arkasından da ülkemizde on tarım arazisini perişan edeceksiniz,
ondan sonra dünya standartlarında zeytininden incirine, üzümüne, bütün ürününe
bu nikel asidi girdikten sonra ithalatı, ihracatı da yasaklanacak ve çok
yakında 153 ton kükürt sis buharı ve sülfürik asit bölge sularına karışacak.
Bölge sularına karıştıktan, insanlarımız zehirlendikten, balıklarımız
zehirlendikten, meyvelerimiz kuruduktan sonra yani bu nikel madeni on beş yıl
çalışıp kârını elde ettikten sonra kapanacak, gidecek ülkemden postallarıyla ama
bütün Ege kan ağlayacak, Gediz Deltası kan ağlayacak, kuşlar uçamayacak,
ağaçlarınız yeşeremeyecek, üzümleriniz, zeytinleriniz, incirleriniz, hayatınız
sönecek. Bunun için bu Meclis bir araya gelemeyecekse arkadaşlar, hiçbir şey
için beraber olmaya gerek yok. İnanın, bir ülkeyi müstemleke etmenin,
kolonileştirmenin en kolay yolu budur, bunu uyguluyorlar.
Buna karşı dik duralım, gelin komisyonu
kuralım, doğrusunu yapalım diyorum, saygılar sunuyorum. (HDP ve CHP
sıralarından alkışlar)
BAŞKAN – Teşekkür ederim Sayın Kaplan.
Cumhuriyet Halk Partisi Grubu
önerisinin lehinde Manisa Milletvekili Sayın Erkan Akçay.
Buyurunuz. (MHP sıralarından alkışlar)
ERKAN AKÇAY (Manisa) – Teşekkür ederim.
Sayın Başkan, değerli milletvekilleri;
hepinizi saygıyla selamlıyorum. 
Cumhuriyet Halk Partisinin Manisa
Turgutlu Çal Dağı bölgesinde kurulan nikel madeninin çevresel etkilerinin
araştırılmasına ilişkin verdiği Meclis araştırması önergesinin lehinde söz
aldım. Hepinizi saygıyla selamlıyorum.
Konuşmamın başında ifade etmek isterim
ki, 23’üncü Dönemde 2008 yılında ve bu 24’üncü Dönemde 2013 yılında, 18 Nisan
2013 tarihinde biz de Milliyetçi Hareket Partisi olarak, Turgutlu Çal Dağı’na
kurulan bu nikel madeninin çevresel etkilerinin bir Meclis araştırmasıyla
araştırılması için önerge vermiştik. Fakat bu önergeler, biliyorsunuz, çeşitli
gerekçelerle hep reddediliyor iktidar tarafından ve muhtemelen bunu da
reddedeceksiniz. Fakat, değerli arkadaşlar, bizim bu araştırma önergelerimizin
kabul edilmesi için illa toplu ölümlerin, toplu katliamların mı yaşanması
gerekiyor, o zaman mı… Yani 50, 100, Allah korusun, daha fazla insan hayatını
kaybettiğinde, bir telaş ve panikle, bir suçluluk psikolojisi içerisinde Soma
maden araştırma komisyonunu kurabildik. 
Şu anda Plan ve Bütçe Komisyonunda
Orman ve Su İşleri Bakanlığının bütçesi görüşülüyor. Gayet güzel bir sunum
kitabı var, böyle yemyeşil ormanlar, ağaçlar, güzel bir tabiat ve “Orman, su
varsa hayat var.” diyor. Orman, su varsa, evet, hayat var. Peki, burada ne var
değerli arkadaşlar? Bunu niye koymuyorsunuz? Bu, Turgutlu Çal Dağı nikel
madeninin bir manzarası. Utanç verici, korkunç, cinayet ve katliamdır. Şunu
söylesin Orman ve Su İşleri Bakanı bu kitabında, bir dahaki bütçe kitabında:
Hani çocukların bir şarkısı var ya “Uzun ip belimizde, baltalar elimizde, biz
gideriz ormana…” Bundan böyle, bu Çal Dağı nikel madeninin bu görüntülerini de
bu sunumlarda birer hakikat olarak görmeyi diliyoruz. 
Bazı arkadaşlar gülümsüyorlar, belki
ciddiye almıyorlar ama gerçekten Manisa’nın da, ülkemizin de tabiatı,
ormanları, ağaçları ve suları mahvoluyor, mahvoluyor ve gelecek yüzyıllar
karartılıyor.
Çal Dağı, dünyanın ve ülkemizin en
önemli tarım arazilerinden biridir ve Gediz havzasının da tam ortasında yer
alır. Türkiye'deki tarımsal üretimin ortalama yüzde 10’u bu bölgede
gerçekleşiyor ve bu ovalarda dünyanın en kaliteli üzümleri, zeytinleri, kiraz
ve çilekleri ve diğer ürünleri üretiliyor. Turgutlu’ya 12 kilometre ve 40
milyon ton nikel rezervi olduğu tahmin ediliyor ve bunun piyasa değeri de 6
milyon dolar değerli arkadaşlar. En fazla on yıl bir işletmecilik yapılacak
burada. Belki 2-3 milyar dolar ihracat geliri elde edilecek fakat on yıllık
işletme için yüzyıllar boyunca tabiat, orman ve su katliamı yaşanacak. Bezirgân
yapmaz bu hesabı, gerçekten bezirgân hesabı. Kısa dönem, hemen bugün kârı
yapayım; cebimi doldurayım; on yıl, beş yıl, yirmi yıl sonrası ne olursa olsun
anlayışının bir neticesidir bu. Oysa, uzun vadeli, hatta orta vadeli
baktığımızda ekonomik olarak da, parasal değer olarak da yapılan iş fevkalade
yanlıştır. Varsın, nikel madeni olmasın burada veya daha modern teknikler
varken onlar niye getirilmiyor? 
İşte, en son Çal Dağı’nda açık liç
yöntemiyle nikel çıkartacak olan firma hakkında, 2014 yılının başlarında
hazırlanan ikinci ÇED raporunun 27 Ekim 2014 tarihinde Çevre ve Şehircilik
Bakanlığı tarafından onaylandığını öğreniyoruz. Yani, bu, inadım inattır,
yazıklar olsun! Gerçekten, artık, bu, bir faciadır; bu, pupa yelken
felaketlerin, rantın, gözü dönmüşlüğün bir örneğidir; başka bir izahı da
yoktur. İnsanlara, ülkemize getireceği de bir fayda yoktur.
Daha evvelki konuşmacılar tarafından
dile getirildi. Bu şirketin İngiliz Kraliyet Ailesi’nin bir şirketi
olduğu ifade edildi ve şimdi 3’üncü elini değiştirdi, 3 üniversiteli gencin
üzerinde görünüyor ancak yine şirketin asıl sahibi olmaya devam ettiği
iddiaları son derece inandırıcı bir şekilde devam etmektedir. 
O zaman, zamanın Cumhurbaşkanı Sayın
Gül, İngiliz Kraliyet Ailesi’nden bir nişan almıştı, İngilizlerden bir nişan da
Sayın Erdoğan bekleyecek herhâlde, değil mi Sayın Ören? 
Dünyada çevreye etkisi minimuma indiği
için yüksek basınçla kapalı liç yöntemi artık kullanılmıyor. Çal Dağı’nda
dünyada başka hiçbir yerde kullanılmayan, biraz evvel fotoğrafını
gösterdiğimiz, bu yöntem kullanılıyor. 
Gediz Deltası, Türkiye'nin taraf olduğu
uluslararası sulak alanlar sözleşmesiyle de koruma altına alınan bir deltadır.
Uluslararası koruma altında olan Gediz Deltası içerisinde yer alan Çal Dağı’nda
sülfürik asitle açık liç yöntemiyle nikel çıkartılmasına izin verilmesini
anlamak mümkün değil. Türkiye, niye imzaladı bu sözleşmeyi o zaman? Bu,
sözleşmeye de bir aykırılık teşkil ediyor. 
Orman ve Su İşleri Bakanı Sayın Veysel
Eroğlu da Çal Dağı Nikel Projesi’nin doğuracağı çevre felaketlerinin farkındadır.
Ondan evvelki Sayın Bakan Osman Pepe de farkındaydı. Sayın Veysel Eroğlu -daha
sonradan söylemediğini ifade ettiği- “Aşırı derecede baskıların altında kaldık,
direnemedik.” Bunu Çal Dağı nikel madeni konusunda demişti. Yani bu, gerçekten
üzücü bir durumdur. Hangi baskıların altında kaldığını Orman ve Su İşleri
Bakanı ve Hükûmet açıklamak durumundadır. Biz de Milliyetçi Hareket Partisi
olarak böyle uluslararası, yabancıların baskısı altında kalan bakanları ve
Hükûmeti korumaya da hazırız yani bu baskılardan, her türlü baskılardan da
koruruz. 
3 Nisan 2009 tarihli Orman Tahsis İzni,
Manisa İdare Mahkemesi kararıyla iptal edilmişti. Yine, Manisa İdare
Mahkemesinin Orman Tahsis İzni’ni iptal kararına rağmen, 5 Haziran 2012
tarihinde bölgede ağaç kesimleri başlamış ve hızla devam etmiştir. Şimdilik 250
bin civarında ağaç kesilmiş. Sayısı 2 milyona kadar ulaşabilecek bir ağaçtan
bahsediyoruz. Hani “üç beş zeytin ağacı”, “Atatürk Orman Çiftliği’nde üç beş
ağaç”, “Taksim Gezi Parkı’nda hep üç beş ağaç...” Hep “üç beş ağaç” deniliyor,
hadise küçültülmeye çalışılıyor. Bu, üç beş ağaç değildir; bu, yüz binleri,
milyonları aşan bir ağaçtır. Ayrıca, “Yerine daha fazlasını dikiyoruz.”
diyorlar, bu da kesinlikle doğru değil. Kestiğiniz, yıktığınız, söktüğünüz...
Âdeta şehir merkezindeki yeşillikleri söküyorsunuz.
Nasreddin Hoca’ya sormuşlar: “Gökte kaç
yıldız var Hocam?” “5 milyar.” “Ya, 5 milyar yıldız olur mu?” “İnanmazsan say.”
Şimdi, Hükûmet diyor ki: “2 milyar ağaç diktim.” Nereden bileceğiz, belgesi
nerde? “İnanmazsan say.” diyor Hükûmet. İnanmıyoruz biz bunlara değerli
arkadaşlar. (MHP ve CHP sıralarından alkışlar) 
Tabiatımıza, doğamıza sahip çıkalım.
Hepinize saygılar sunuyorum. (MHP ve CHP sıralarından alkışlar) 
BAŞKAN – Teşekkür ederim Sayın Akçay.
Cumhuriyet Halk Partisi Grubu
önerisinin aleyhinde Manisa Milletvekili Sayın Selçuk Özdağ. (AK PARTİ
sıralarından alkışlar)
Buyurunuz. 
SELÇUK ÖZDAĞ (Manisa) – Sayın Başkan,
değerli milletvekilleri; Cumhuriyet Halk Partisinin grup önerisi aleyhinde söz
almış bulunuyorum. Yüce heyetinizi saygıyla selamlıyorum.
Manisa, bir tarih kenti, Manisa, hem
geçmiş dönemlere ait hem de yakın tarihe ait bir tarih kenti; İncil’de geçen 7
kilisenin 3 tanesi Manisa’da; aynı zamanda, 17 şehzadeyi barındırmış, eğitim
gördürmüş ve 5 büyük sultan çıkartmış olan bir kent. Manisa, aynı zamanda bir
tarım kenti; Manisa, üzümde Türkiye'nin yüzde 85’ini üreten, aynı zamanda
Türkiye'deki 177 milyon zeytin ağacının 20 milyonunu barındıran bir kent.
Manisa, beyaz et üretiminin yüzde 16’sını üretiyor; aynı zamanda, yumurta
üretiminin yüzde 14’ünü, mısır üretiminin yüzde 10’unu üretmektedir. 
Manisa, aynı zamanda bir sanayi kenti.
Beş büyük sanayisiyle Manisa merkezde 50 bin kişi çalışıyor. 6’ncı organize
sanayi hazırlanıyor, kamulaştırması bitmiş vaziyette, Turgutlu’da 2 organize
sanayi, Akhisar’da 1 organize sanayi, Salihli’de 1 organize sanayi de hizmete
açılmış ve yüzde 50 doluluk oranıyla yüzde 100’e doğru adım atmaya ve yürümeye
devam ediyor ve şu an -Allah nasip ederse- Soma’da da bir organize sanayi
kamulaştırma aşamasında, altyapıları yapılmak üzere ve burada da 5 bin kişi
çalışacak, toplamda 50 bin kişi daha çalışarak Manisa’nın tamamında, organize
sanayide, 100 bin kişi çalışacak. Manisa’da Kuzey Ege Çandarlı Limanı bitmek
üzere 2015 yılı içerisinde ve bu liman daha biter bitmez 2015 yılının sonunda
Avrupa’nın 5’inci büyük limanı olacak ve buraya ilk gemi yanaşacak, 25 bin kişi
çalışacak. Hızlı treniyle, İstanbul-Ankara hızlı treni ve İstanbul-Ankara-İzmir
hızlı treni, İstanbul-Manisa-İzmir otobanıyla beraber de sanayi entegrasyonu
sağlanacak, 4 veya 5 milyona yakın insan da Manisa’yla tanışmış olacak.
Üzümün merkezi, kirazın merkezi,
çileğin merkezi, zeytinin ve zeytin yağının merkezi olan bir Manisa kenti
gelecekte de, inşallah, hem Ege’nin hem de Türkiye’nin hakikaten bir Süreyya
yıldızı olacak ve inanıyorum ki 7’nci büyük ihracatçı olan şehir, “4’üncü veya
5’inci büyük” olma unvanına sahip olacak. 
Değerli milletvekilleri, Manisa’da
işsizlik yüzde 5, bu, Türkiye’nin 2023 hedefi ve inşallah, bu yapacaklarımızla
beraber de işsizliği yüzde 3’e düşürmenin hedefi ve gayesi içerisindeyiz. Aynı
zamanda burada nikel madenleri var, Gördes’te, Turgutlu’da nikel madenleri.
Burada aynı zamanda rüzgâr enerjisi var, Türkiye’nin 244 bölgesinden bir tanesi
Turgutlu, Kırkağaç, Akhisar-Bekirler bölgesinde de çok ciddi rüzgâr güllerimiz,
rüzgâr enerjimiz faaliyete geçmiş vaziyette. Türkiye’nin en güzel bölgelerinden
bir tanesi Alaşehir’de jeotermalimiz var. Jeotermal, 282 derece buharla beraber
elektrik üretiyorlar. Aynı zamanda sağlık turizminde kullanılacak, ısıtmada
kullanılıyor. Aynı zamanda Manisa’da uranyum madenleri çıkmış vaziyette. 1
milyar ton civarında kömürümüz var Gördes’te ve de Soma’da olmak üzere. Bir
yandan yeni termik santralleriyle, bir diğer yandan yeni kömür ocaklarıyla
beraber Manisa’da istihdam artırılacak ve bu istihdamla beraber de katma değer
sağlanacak; Manisa’nın ve Türkiye’nin refahına, Türkiye’nin katma değerine de
çok ciddi şekilde katkıda bulunacağız. 
Değerli milletvekilleri, Cumhuriyet
Halk Partililer burada bir grup önerisi verdiler ve dediler ki: “Bir araştırma
komisyonu kurulsun, araştırma istiyoruz.” Şu ana kadar, 24’üncü Dönemde 2.664
araştırma talebinde bulunmuş muhalefet ve iktidar, daha çok da muhalefet
bulunmuş. Bu komisyonlar kurulduğu takdirde bu Meclisin çalışabileceğini
düşünüyor musunuz? Mümkün değil. Daha önce, Cumhuriyet Halk Partisinin
milletvekilleri şöyle söylüyorlardı: “Efendim, eğer bizim Meclis araştırma
önergemiz kabul edilmiş olsaydı Soma’daki maden kazası olmazdı.”
HASAN ÖREN (Manisa) – Olmayabilirdi. 
SELÇUK ÖZDAĞ (Devamla) - Ama, 2010
yılında Türkiye’de bu Meclis, Meclis araştırma önergesi verdi, hem de muhalefet
ve iktidar beraberce. Burada madenlerin araştırması yapıldı. Cumhurbaşkanlığı
Devlet Denetleme Kurulu faaliyete girdi ve yaklaşık bin sayfalık rapor
sonrasında buradan İş Sağlığı ve İş Güvenliği Yasası 2011 yılında çıktı, 2012
yılında faaliyete geçti. Kazaları önleyebildik mi? Bu, bir zihniyet meselesi.
Bu, bir kültür meselesi. Bu, bir eğitim meselesi. Sadece Meclis araştırma
önergesi vererek kazaları önlememiz mümkün değildir. 
HASAN HÜSEYİN TÜRKOĞLU (Osmaniye) –
Madenleri denetlettirmezseniz öyle olur tabii.
Selçuk Bey, araştırma önergesiyle
uygulamanın nasıl olduğunu görmeye gitmek istiyoruz. 
SELÇUK ÖZDAĞ (Devamla) - Değerli
milletvekilleri, nikel madenine gelince, Çal Dağı’ndaki nikel madeni… 
Önce HDP’nin konuşmacısını düzelteyim.
Burası İngilizlere ait bir firma değildir, burası Türklere ait bir firmadır.
Ben, herhangi bir firmanın da sözcüsü değilim. “Acaba nikel madeninde, kömür
ocaklarında, uranyumda veyahut da bir başka enerjide, jeotermalde Türkiye’ye
nasıl katma değer sağlayabiliriz, Türkiye egemen güçlerin hegemonyasından nasıl
kurtulabilir, dışa bağımlılıktan nasıl kurtulabilir?”in ben sözcülüğünü ve
kavgasını veriyorum. Burada dediler ki: “İngilizlere ait.” Burası Türklere ait,
3 Türk çocuğuna ait ve “VTG” denen bir firmayla NATA Holdinge ait bir şirkettir
burası; birincisi bu. 
İkinci olarak, Milliyetçi Hareket
Partisinin sözcüsünü düzelteyim burada, dedi ki: “Burada, bu madenlerde 6
milyon dolar civarında bir gelir elde edilecektir. Burada yatırımı söylüyorum.
Gerek Zorlu’nun Gördes’te yapmış olduğu yatırım, yaklaşık 700 milyon dolarlık
yatırım. CHP’liler hatırlarlar, Çin’de yapılan bir kazan Türkiye’ye Almanya’dan
getirilen bir araçla, 250 tekerle ancak Gördes’e ulaştırılabildi. O zaman, bu
kazan getirilirken kapalı liç usulü yapılıyor, orada bazı milletvekilleri
engellemek istediler. 700 milyon dolarlık bir yatırım ve 1.200 kişi çalışacak.
Biz nikel madenlerinin tamamını dışarıdan alıyoruz; Yunanistan’dan alıyoruz,
Finlandiya’dan alıyoruz, Amerika’dan alıyoruz, İngiltere’den alıyoruz.
İşlemeyelim mi bu madenleri? Kömürü işleme, altını işleme, petrol çıkarma,
doğal gaz çıkarma. Allah aşkına, soruyorum: Cumhuriyet Halk Partisi veya
Milliyetçi Hareket Partisi, gerek İnönü dönemlerinde gerek Karayalçın döneminde
gerek Baykal döneminde gerek Devlet Bahçeli döneminde hiç mi yatırım
yapmadınız? Bu yatırımlarda hiç mi baraj kurmadınız, hiç mi yol getirmediniz,
hiç mi üniversite kampüsü kurmadınız, hiç mi ağaç kesmediniz Allah aşkına,
söyler misiniz bana. Demek ki siz hiç yatırım yapmamışsınız, hiç kalkınmaya
katkıda bulunmamışsınız. Onun için diyorum ki değerli milletvekilleri “Burada
ağaçlar kesiliyor.” deniliyor. O ağaçlar kesildi, önce öğrenin, 168 bin ağaç
kesildi bu süre içerisinde ve kesilen ağaçlarla ilgili olarak da mevcut
kanunlar çerçevesinde bire bir ağaç dikildi. Şu ana kadar bu firma 65 bin ağaç
dikti. Aynı zamanda her yıl için 6 milyon para verdi. Her yıl da, yirmi beş yıl
boyunca 4 milyon kira bedeli ve ağaç bedeli ödeyecek. Bunun karşılığını mutlaka
ki verecek. Bu Meclisin çıkardığı kanunlar çerçevesinde olacak bunlar.
Değerli arkadaşlarım, 200 bin civarında
da aynı şekilde Zorlu grubu nikel madenleri çıkardığı Gördes’te ağaç dikti, bu
paraları ödüyorlar. 1.300 kişi çalıştıracaklar. Burada aynı şekilde nikel
madenlerinde Çal Dağı’nda da 500 kişi çalışacak ve her yıl 250 milyon dolar
gelir elde etmiş olacak. Sayın Erkan Akçay, 250 milyon dolar; bu çok büyük bir
rakam. Yirmi beş yıl çalıştıracaklar burayı. Diğerleri otuz beş yıl
çalıştırılacaklar. Bu uzun bir süreç ve buradan milyar dolarlık bir gelir elde
edeceğiz. Siz şu ana kadar üretmiş olduğunuz… Otomotiv sektöründe, uçak
sanayisinde, tencere sanayisinde, mutfak sanayisinde, hatta çatal bıçak
sanayisinde dahi bu nikellerin tamamını yurt dışından alıyoruz. Biz, burada bir
yandan çevreyi korumalıyız, bir diğer yandan kömürümüzü çıkartmalıyız, enerji
üretmeliyiz, bir diğer yandan rüzgâr enerjisinin, bir diğer yandan
yenilenebilir enerjinin taraftarı olmalıyız. 
Şimdi diyorlar ki: “Rüzgâr enerjisi
olmasın.” Peki, ne olsun? “Efendim, termik santraller de olmasın.” Peki, ne
olsun? “HES’ler de olmasın.” Peki, ne olsun? 
AYTUĞ ATICI (Mersin) – Güneş enerjisi
santrali olsun, güneş enerjisi…
SELÇUK ÖZDAĞ (Devamla) – Diyorlar ki:
“Güneş enerjisine dönelim.” Türkiye’de güneş enerjisi, batıdan doğuya doğru bir
çizgi çekin, ne Antalya’da çok fazla vardır ne Manisa’da vardır. 
AYTUĞ ATICI (Mersin) – Tam 4 katı var, ihtiyacınızın
tam 4 katı var. 
SELÇUK ÖZDAĞ (Devamla) – Manisa’nın
güneşinden daha fazla Erzurum’un güneşi vardır. Türkiye tozlu topraklardır.
Önce bunu öğrenmemiz gerekiyor. Evet, güneş enerjisine geçelim, Almanya’nın
teknolojisine sahip olalım. Bunu yapabilmek için ciddi AR-GE’lere ihtiyacımız
var. Bir yandan rüzgârımızdan faydalanacağız, bir diğer yandan nikelimizden,
bir diğer yandan kömürümüzden, bir diğer yandan HES’imizden faydalanacağız, bir
diğer yandan nükleer santrallerimizi kuracağız. Almanya yaparken bir şey yok,
Finlandiya yaparken bir şey yok, İngiltere yaparken bir şey yok, biz yaparken… 
Değerli milletvekilleri, şimdi şunda
anlaşalım: Eğer burada Çal Dağı’nda veya Gördes’te Zorlu, gerek bu NATA Holding
veya VTG Holding veya Gördes’teki Zorlu Holding, eğer bugünkü modern
teknolojinin dışında bir teknolojiyle çalışıyorsa ona “dur” diyelim, hep
beraber suç duyurusunda bulunalım. 
Çevreyi korumaya gelince, çevre
konusunda duyarlıyım ben. Milletvekili olduğum zaman 30 bin meyve ağacını bir
arkadaşım getirdi, “Her yıl başka şehre veriyorum, bu yıl milletvekili oldun,
sana veriyorum.” dedi. Aldım onu, Gördes’te, Demirci’de veyahut da Selendi’de
vatandaşlara dağıttık. 13 milyon meyve ağacı diktik biz Manisa’ya, 13 milyon.
(AK PARTİ sıralarından alkışlar) Korkunç bir rakam bu değerli milletvekilleri. 
Ben sözlerimi şöyle kapatıyorum: Su
meselesine gelince… 
(Mikrofon otomatik cihaz tarafından
kapatıldı) 
BAŞKAN – Teşekkür ederim Sayın Özdağ. 
SELÇUK ÖZDAĞ (Devamla) – Sayın Başkan,
bir dakika lütfen… 
HASAN ÖREN (Manisa) – ÇED’de yazıyor;
2,5 milyon ton… 
SELÇUK ÖZDAĞ (Devamla) – Su meselesini
söylüyorum: Biz ne Gediz’den su kullandıracağız ne de dağlardan. Onlara
diyeceğiz ki: Turgutlu’nun arıtma tesislerini kur, 7 milyon ton su var, 3 milyon
tonunu kullan, 4 milyon tonuyla da -Turgutlu sıcak bir iklim- ağaçlarımızı
sulayalım, meyvesiz ağaçları, Türkiye’ye katma değer sağlayalım. 
Saygılar sunuyorum.
Teşekkür ederim. (AK PARTİ sıralarından
alkışlar)
BAŞKAN – Teşekkür ederim Sayın Özdağ. 
HASAN ÖREN (Manisa) – Sayın Başkan… 
MEHMET AKİF HAMZAÇEBİ (İstanbul) -
Sayın Başkan… 
BAŞKAN – Şimdi, önce Sayın Hamzaçebi’ye…
Yani sırayla rica edeyim. 
MEHMET AKİF
HAMZAÇEBİ (İstanbul) – Önce Sayın Ören konuşsun da, ben sonra konuşurum. 
BAŞKAN – Ben, aynı
anda ikiniz beraber ayağa kalkınca, tabii, grup başkan vekilisiniz, sizi
dinleme ihtiyacını hissettim.
Buyurunuz.
HASAN ÖREN (Manisa) – İç Tüzük’ün
69’uncu maddesine göre…
BAŞKAN – Yani siz sataşmadan mı?
HASAN ÖREN (Manisa) – Evet.
BAŞKAN – Buyurun.
Şimdi, böyle sağlıklı, selametli
götürmeye gayret ediyoruz. Yangına benzinle gitmeyiniz.
Buyurunuz.
VIII.- SATAŞMALARA İLİŞKİN
KONUŞMALAR
1.- Manisa Milletvekili Hasan
Ören’in, Manisa Milletvekili Selçuk Özdağ’ın CHP grup önerisi üzerinde yaptığı
konuşması sırasında şahsına sataşması nedeniyle konuşması
HASAN ÖREN (Manisa) – Değerli
milletvekilleri, bu Manisa milletvekillerini anlamakta güçlük çekiyorum. 
YUSUF BAŞER (Yozgat) - Sen de Manisa milletvekilisin.
HASAN ÖREN (Devamla) – Yani bu AKP’nin
milletvekilleri, biri gidiyor taşocaklarında Soma’da kefil oluyor, biri gidiyor
üzümle ilgili “3 bin liranın altında olursa gelin ben alayım.” diyor, sayın
milletvekilimiz de Turgutlu’daki Çal Dağı’na çıkıyor “O rakamdan yüksekten bu
madenin kefili benim.” diyor. Peki, siz bu madene nasıl kefilsiniz? Bu maden
200 bin ağaç kesti. ÇED’i okumamışsınız, hâlâ yeni ÇED’den haberiniz yok. ÇED’de
diyor ki: Gediz Nehri’nden yılda 2,5 milyon ton su çekeceğiz. ÇED’de diyor ki:
200 bin ağacı kestik, yetmez, 100 hektarlık alanda en az 30 bin ağacı daha
keseceğiz. ÇED’de diyor ki -yalan söylüyor ÇED’de, Turgutlu Belediyesinin
arıtmasından su alacağız. Yalandır, Turgutlu Belediyesi ve Büyükşehir şirketle
hiçbir ilişkisinin olmadığını açıklamıştır.
Ya arkadaşlar, bu kadar facia yaşadık,
bu kadar yeşile düşmanlığınızı anlıyorum ama diğer yeşile karşı hassasiyetinizi
de anlıyorum. (CHP sıralarından “Bravo” sesleri, alkışlar) O yeşile karşı olan
hassasiyetinizi Çal Dağı’ndaki 200 bin ağaca… Çal Dağı’nda kurulacak olan
alanda 1 milyon 800 bin ton sülfürik asidin bu ovayı yok etmesine niye mâni
olmuyorsunuz? Ne söylüyorsunuz? Diyorsunuz ki: “Bu grup önerilerini, araştırma
önergelerini şu kadar verdiniz.” Kurun, milletvekilini verilmez duruma getirin.
Yedi saat sizinle beraber Soma Komisyonunda değil miydik? Soma Komisyonunun
kurulması yararlı olmadı mı? Keşke biz Soma Komisyonunu, altı aydır çalışan
Soma Komisyonunu 301 insanımız ölmeden önce kursaydık faydalı olamaz mıydık?
Sizin söylediğiniz gibi komisyonlar bir işe yaramıyor değil, komisyonlar bu
Meclisin AR-GE’sidir. 
(Mikrofon otomatik cihaz tarafından
kapatıldı) 
HASAN ÖREN (Devamla) - Bu komisyonları
kurmadığınız süre içerisinde de başınıza bu kazalar gelecektir. (CHP
sıralarından alkışlar) 
BAŞKAN – Teşekkür ederim.
MEHMET AKİF HAMZAÇEBİ (İstanbul) –Sayın
Başkan…
ERKAN AKÇAY (Manisa) – Sayın Başkan… 
BAŞKAN – Sayın Akçay… 
ERKAN AKÇAY (Manisa) – Ben de
sataşmadan dolayı söz istiyorum Sayın Başkan, 2 defa…
BAŞKAN – Buyurunuz. (MHP sıralarından
alkışlar) 
2.- Manisa Milletvekili Erkan
Akçay’ın, Manisa Milletvekili Selçuk Özdağ’ın CHP grup önerisi üzerinde yaptığı
konuşması sırasında şahsına sataşması nedeniyle konuşması
ERKAN AKÇAY (Manisa) – Teşekkür ederim
Sayın Başkan. 
Gerçekten çok büyük üzüntü duyuyorum,
Adalet ve Kalkınma Partisinin Manisa milletvekili arkadaşlarımızdaki bu maden
sevdasını, muhipliğini yadırgadığımı ifade ediyorum. Üstelik bu maden
işletmeleri ya insan katlediyor ya tabiatı, ormanı, suyu katlediyor. Bunu
savunmaktan vazgeçsin iktidar ve Hükûmetiniz bunların hesabını versin. Yarın,
hep birlikte töhmet altında kalacaksınız. Bunlar ayan beyan ortada. 
Yatırımlardan bahsediyorsunuz, hangi
yatırımlardan bahsediyorsunuz Allah aşkına siz? Yapılan, yıllarca Türkiye
Cumhuriyeti’nin yaptığı büyük, devasa işletmeleri satmaktan başka bir doğru
dürüst faaliyetiniz yok. 
57’nci Hükûmette de yatırımlar,
hizmetler yapıldı ama doğa katliamı yapılmadı. Bunu böyle bilelim. 
Değerli arkadaşlar, şimdi, İngiliz
şirketi olmadığı ifade edildi. Üçüncü kez el değiştirmiştir, ortada bir muvazaa
vardır. Bu İngiliz şirketi tarafından hâlâ idare edilmektedir. O zaman, şu anda
adı “Sardes” olan bu firmanın Teknik Müdürü Simon Purkiss, hâlâ bu Çal Dağı
nikel madenini niye gezer, arzıendam eder? E, bunun da izahını yapmanız lazım.
Yani bu firmanın faaliyetleri devam etmektedir ve bu sevdadan, bu nikel madeni için
tabiatı katletmekten, artık insan hayatına ehemmiyet vermeyen anlayıştan
iktidarın bir an evvel vazgeçmesini diliyorum. 
Hepinize saygılar sunuyorum. (MHP
sıralarından alkışlar) 
MEHMET AKİF HAMZAÇEBİ (İstanbul) –
Sayın Başkan… 
HASİP KAPLAN (Şırnak) – Sayın Başkan… 
BAŞKAN – Sayın Kaplan… 
MEHMET AKİF HAMZAÇEBİ (İstanbul) – Ben
en son, tamam efendim. 
BAŞKAN – Sırayla, bir önce kalkanları…
MEHMET AKİF HAMZAÇEBİ (İstanbul) –
Tabii, tabii efendim. 
HASİP KAPLAN (Şırnak) – Sayın
Hamzaçebi’ye söz sıramı verebilirim, en son da konuşabilirim. 
BAŞKAN – Tamam, hayhay. 
MEHMET AKİF HAMZAÇEBİ (İstanbul) – Önce
gruplar konuştu, ben en son alıyorum. 
BAŞKAN – Tamam. 
HASİP KAPLAN (Şırnak) – Lütfen lütfen Sayın
Hamzaçebi. 
BAŞKAN – Nezaketiniz beni çok memnun
etti. 
Buyurun Sayın Hamzaçebi. 
MEHMET AKİF HAMZAÇEBİ (İstanbul) –
Efendim, Adalet ve Kalkınma Partisi Grubu adına konuşan sayın konuşmacının bir
cümlesiyle Cumhuriyet Halk Partisi Grubuna bir sataşma olmuştur. Sataşma
cümlesi de şuydu: “Cumhuriyet Halk Partili milletvekilleri önerge vererek iş
kazalarının, Soma faciasının önleneceğini söylüyorlar.” gibi bir ifadede
bulundu. Bizim böyle bir ifademiz yok. Tam tersine, söylediklerimizi bir başka
şekilde, çarpıtarak ifade etmiştir efendim. Söz istiyorum. 
BAŞKAN – Buyurunuz.
3.- İstanbul Milletvekili
Mehmet Akif Hamzaçebi’nin, Manisa Milletvekili Selçuk Özdağ’ın CHP grup önerisi
üzerinde yaptığı konuşması sırasında CHP Grubuna sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Adalet ve Kalkınma Partisi Grubu adına
konuşan sayın milletvekili şöyle bir cümle de kullandı: “Yani Cumhuriyet Halk
Partili milletvekilleri diyor ki: ‘Meclis araştırma önergesi vermekle iş
kazaları önlenecek.’ Yok böyle bir şey.” diyor. Yani “Meclis araştırma önergesi
vermekle iş kazaları, iş cinayetleri, facialar önlenemez.” dedi.
Bu cümlenin daha önce benzer konularda
söylenmiş şu cümlelerden hiçbir farkı yok: Yıl 2010, Karadon maden faciası, 30
işçimiz öldü, Sayın Recep Tayyip Erdoğan dedi ki: “Ölüm bu mesleğin kaderinde
var.” Zamanın Çalışma Bakanı da dedi ki: “Güzel öldüler.” 2014, Soma faciası,
301 kardeşimiz hayatını kaybetti, Sayın Erdoğan yine “Ölüm bu işin fıtratında
var.” dedi. Sayın Özdağ aynı anlayışı devam ettiriyor. “Meclise araştırma
önergesi vermekle iş kazaları önlenmez.” Yani “Bu işin kaderinde, fıtratında
ölüm vardır.” demek istiyor. Çok yazık, üzüntülerimi bildiriyorum. 
Soma faciası 13 Mayıs 2014 tarihinde
yaşandı. Biz buraya 29 Nisan tarihinde, “Soma maden ocaklarında her an bir
facia yaşanabilir, gelin bunu araştıralım, önlem alalım.” diye bir önerge
getirdik. Manisa milletvekillerimiz ve 54 milletvekilimizin imzasını taşıyan
bir önergeyi getirdik, burada reddettiniz. Diyorsunuz ki: “Bu önergeyi kabul
etseydik bu facia yine olacaktı, yine yaşanacaktı.” 
Sevgili arkadaşlar, ondan sonra torba
yasa çıkarıldı, bütün kazalar artık önlenecek imajı verdiniz. Ermenek’te 18
işçimiz toprak altında kaldı, hâlâ cesetleri çıkarılamadı. Şu “Ölüm bu işin
kaderinde vardır.” anlayışını bir kenara bırakın da şu işçilere bir kulak
verin.
Teşekkür ederim, saygılar sunuyorum.
(CHP sıralarından alkışlar)
SELÇUK ÖZDAĞ (Manisa) – Sayın Başkan…
MEHMET AKİF HAMZAÇEBİ (İstanbul) –
Sayın Kaplan, size teşekkür etmeyi unuttum. Teşekkür ederim. 
HASİP KAPLAN (Şırnak) – Sayın Başkan,
demin konuşmamda ifade edilenlerin hepsinin külliyen yalan olduğunu, İngiliz
şirketi olmadığını söyledi.
BAŞKAN – Buyurunuz.
4.- Şırnak Milletvekili Hasip
Kaplan’ın, Manisa Milletvekili Selçuk Özdağ’ın CHP grup önerisi üzerinde
yaptığı konuşması sırasında şahsına sataşması nedeniyle konuşması
HASİP KAPLAN (Şırnak) – Bakın,
arkadaşlar, o Komisyona bir tek ben kaldım ikinci kez seçilen, bir de Halil,
Antep Milletvekili; hiçbiri seçilmedi. Ama ben konuştum mu, benim konuşmalarıma
dikkat edeceksiniz üstüne konuşurken.
Bir: European Nickel, İngiliz şirketi,
kraliyetin değil mi? Çıkın burada -Hükûmetsiniz- konuşun. Londra borsasında
işlem görüyor mu, görmüyor mu? Sonra adını çevirdi bu İngiliz şirketi:
Bosphorus. Sonra, Sardes. Sardes’i bilirsiniz, ilk altın paranın basıldığı yer.
Olmadı, bir yerli Ankaralı şirket de geldi ortak oldu: VTG. Olmadı, son altı
ayda durmadan hisse değiştiriyor. Burada iş birlikçi bir kesim var 2 milyon
ağacı kestirip sonradan ruhsatı genişleten. Şimdi yüzde yüz Türk olsa ne yazar?
İnsanlara zehir akıtan, Gediz Deltası’nı yakan, her tarafı yakıp yıkan küresel
sermayeye iş birlikçi olanları savunmak hangi hukukta vardır?
Bize diyorsunuz ki: “Karşı çıkıyorlar.”
Evet karşı çıkıyorum ben. Hasankeyf’i 2014’te sular altında bırakacaksınız.
Demin Orman Bakanına ben Hasankeyf’in resmini hediye ettim. Tarih sizi en büyük
kültür, tarih katliamını yaparak Hasankeyf’i sular altında bırakanlar olarak
yazacak. HES’ler öyle, termik santraller öyle. 
Bakın, sizin en son yaptığınız şeyi
söyleyeyim mi size, kaç tane santral satıyorsunuz? En son satmaya kalktığınız
santral sayısı, evet, 46; 70 milyar… Madem kâr getiriyordu, niye satıyorsunuz?
Karadeniz’in derelerini, ondan sonra Munzur’u, Hasankeyf’i, Dicle’yi, İonia’yı,
Gediz’i, İda Dağı’nı, her tarafı tarumar ettiniz. Bu tarumarlığınıza nasıl evet
deriz? Bu, hainliktir. Bu, ülkeyi soymaktır. Bu, zulümdür. Bu, vahşettir
arkadaşlar. Konuşurken dikkatli konuşun burada. 
(Mikrofon otomatik cihaz tarafından
kapatıldı)
İHSAN ŞENER (Ordu) – Sakin, sakin… 
BAŞKAN – Evet, teşekkür ederim. 
HASİP KAPLAN (Devamla) – Sayın Başkan,
Hükûmeti davet ediyorum, bütün bu şirketleri çıkarsınlar, kaç tanesi yüzde yüz
Türkoğlu Türk’tür görelim. Türkoğlu Türk kaç tane şirket var? 
İHSAN ŞENER (Ordu) – Irkçılık yapma!
Irkçılık yapma Hasip!
HASİP KAPLAN (Devamla) – Şu Avrupa
firması mı Türkoğlu Türk, şu VTG’mi, şu Sardes mi, hangisi? Çıksın konuşsun.
(HDP sıralarından alkışlar)
MEHMET METİNER (Adıyaman) – Irkçılık
yapma, ırkçılık. Yabancı düşmanlığı yapma. 
BAŞKAN – Sayın Kaplan, çok teşekkür
ediyorum. 
SELÇUK ÖZDAĞ (Manisa) – Sayın Başkan…
BAŞKAN - Evet, şimdi kayıtlara geçsin
diye bir cümle sarf ediyorsunuz, sonra ben çağırıyorum sizi; usulümüz böyle. 
Niçin söz istiyorsunuz? 
SELÇUK ÖZDAĞ (Manisa) – Efendim, ben
bire bir söz isteyecektim ama üçüne beraber söz istiyorum, üç gruba beraber söz
istiyorum ayrı ayrı. Hasip Kaplan… 
İDRİS BALUKEN (Bingöl) – Üç gruba
beraber söz istenir mi? 
BAŞKAN – Ayrı ayrı olmaz şimdi. Hayır,
hayır, hangi maddeye göre dedik. Sataşmadan söz veriyorum size, buyurunuz.
HASİP KAPLAN (Şırnak) – Senin Bakanın
çıksın, ticaret sicilini getirsin, bunlar İngiliz mi, Türkoğlu Türk mü görelim
kardeşim. Yani niye bilmediğin konularda…
BAŞKAN – Şimdi, ben işler hızlı gitsin
diye takip ettim. 
HASİP KAPLAN (Şırnak) – Sayın Başkan,
Kabinede Bakan var burada, bir getirsinler ticaret sicillerini şirketlerin. Bir
görelim bunları, ticaret sicillerini. Bunlar İngiliz mi, Türkoğlu Türk mü bir
görelim bakalım. 
BAŞKAN – İç Tüzük’e göre –tabii, siz
hukukçusunuz- benim öyle bir hakkım ve de hukukum yok. 
ERKAN AKÇAY (Manisa) – Bizim var sayın
Başkan, biz davet ediyoruz.
HASİP KAPLAN (Şırnak) – Ha ruhsatı da Hükûmet
veriyor.
BAŞKAN – Siz ediyorsunuz da ben davet
edemiyorum muhteremler, niye beni suç işlemeye yöneltiyorsunuz? 
Sayın Özdağ, buyurunuz. 
5.- Manisa Milletvekili
Selçuk Özdağ’ın, Manisa Milletvekili Erkan Akçay’ın, İstanbul Milletvekili
Mehmet Akif Hamzaçebi’nin ve Şırnak Milletvekili Hasip Kaplan’ın sataşma
nedeniyle yaptıkları konuşmaları sırasında şahsına ve Adalet ve Kalkınma
Partisine sataşması nedeniyle konuşması
SELÇUK ÖZDAĞ (Manisa) – Sayın Başkan,
değerli milletvekilleri; burada Cumhuriyet Halk Partisi Grup Başkan Vekili
biraz önce sözlerimi çarpıtarak gündeme getirdi. Ben burada Meclis araştırma
önergesi verilmesin demiyorum. “2.664 Meclis araştırma önergesi vermiş
milletvekilleri ve gruplar ve bunların tamamını görüşmeye kalktığımız zaman bu
Meclis başka bir iş yapmaz.” dedim ve meselenin sadece Meclis araştırma
önergesi vermek değil, zihniyet meselesi olduğunu söyledim, eğitim meselesini
söyledim. Bu meselede kanunlarımızın eksikliğini gündeme getirdim. O nedenle bu
konuyu doğru anlamamız icap ediyor. 
ERKAN AKÇAY (Manisa) – Madene karşı
mısın değil misin Selçuk Bey? Madene karşı mısın değil misin, onu söyle!
SELÇUK ÖZDAĞ (Devamla) – Diğer bir
konuya gelince, Hasip Kaplan diyor ki burada: “Şurayı tarumar ettiniz, burayı
tarumar ettiniz.” Bizim yapmak istediklerimizi yıkanları biz biliyoruz.
Kimlerin gelip de orada bombaladıklarını, askerleri öldürdüklerini, oradaki
HES’leri yaptırtmamak için faaliyet içinde olduklarını biz biliyoruz. (AK PARTİ
sıralarından alkışlar)
İDRİS BALUKEN (Bingöl) – Ne alakası
var? Ne biçim konuşuyorsun?
HASİP KAPLAN (Şırnak) – Hadi lan, hadi
oradan! Ne alaka lan? Sömürü ile neyi karıştırıyorsun?
SELÇUK ÖZDAĞ (Devamla) – Biz orada
havaalanları yaptırtmayanları biliyoruz, baraj yaptırtmayanları biliyoruz. 
HASİP KAPLAN (Şırnak) – Seni Manisa’da
kahraman yaparım ama öyle bir başka kahraman olursun ki Manisa Tarzanı bile
olursun. Allah Allah!
SELÇUK ÖZDAĞ (Devamla) – Hiçbir yeri
talan etmiyoruz. Her yeri düzgün bir şekilde, bir yandan çevreyi koruyarak, bir
diğer yandan da katma değer sağlayarak, madenlerimizi, enerjimizi kullanarak
Türkiye’ye hizmet ediyoruz. Bunun böyle bilinmesinde fayda var. 
Saygılar sunuyorum. (AK PARTİ
sıralarından alkışlar)
HASİP KAPLAN (Şırnak) – Sayın Başkan…
VII.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi gündeminin “Kanun Tasarı ve Teklifleri ile Komisyonlardan
Gelen Diğer İşler” kısmının 8’inci ve 9’uncu sıralarında yer alan 649 ve 650
sıra sayılı Kanun Tasarılarının bu kısmın 5’inci ve 6’ncı sıralarına alınmasına
ve diğer işlerin sırasının buna göre teselsül ettirilmesine; Manisa
Milletvekili Hasan Ören ve 21 milletvekili tarafından, Turgutlu Çal Dağı
bölgesinde sülfürik asit kullanılarak nikel madeni çıkarmak için verilen ÇED
izniyle kesilecek ağaçların ve yok edilecek ormanların Turgutlu ve çevresine
vereceği zararların tespiti amacıyla Türkiye Büyük Millet Meclisi Başkanlığına
verilmiş olan Meclis araştırması önergesinin (10/218), ön görüşmelerinin Genel
Kurulun 19 Kasım 2014 Çarşamba günkü birleşiminde yapılmasına, anılan Meclis
araştırması önergesinin görüşmelerinden sonra 649 ve 650 sıra sayılı Kanun
Tasarılarının görüşmelerinin bitimine kadar Genel Kurulun çalışmalarını
sürdürmesine ilişkin önerisi (Devam)
BAŞKAN – Cumhuriyet Halk Partisi Grubu
önerisini…
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
HASİP KAPLAN (Şırnak) – Sayın Başkan…
İDRİS BALUKEN (Bingöl) – Sayın Başkan…
BAŞKAN – Şu yoklamayı yapayım da…
HASİP KAPLAN (Şırnak) – Sayın Başkan,
sömürü, şirketle ilgili bir konuda…
BAŞKAN – Söyledim ya, şimdi söyledim,
yoklama var.
HASİP KAPLAN (Şırnak) – Sayın konuşmacı,
şirketle ilgili bir konuda kalkıp bizim şirketle, doğayla ilgili bir
konuşmamızı çarpıtıp “Bilmem nereyi bombalayan, bilmem ne eden…” diye
konuşuyor. 
BAŞKAN – Yok, kaldırdım insanları.
Sayın Kaplan, söz vereceğim. 
HASİP KAPLAN (Şırnak) – Sakin cevap
vereceğim. 
BAŞKAN – Hayır, hayır, söz vermekle
ilgili sorunum yok ama şimdi…
HASİP KAPLAN (Şırnak) – Hayır, ama
direkt sataşma…
BAŞKAN – Sizin deminki nezaketiniz
işlerse sevineceğim.
HASİP KAPLAN (Şırnak) – Ama Başkanım,
direkt bize çok ağır bir itham oldu.
BAŞKAN – Ben size söz vermeyeceğim
demiyorum ki, rica ediyorum, arkadaşlar ayağa kalktı.
HAYDAR AKAR (Kocaeli) – Ayaktayız,
lütfen… Siz bu nezaketi gösterirsiniz.
BAŞKAN – Ben aptala döndüm aranızda ya,
vallahi billahi.
HASİP KAPLAN (Şırnak) – Yoklayın hadi,
peki.
BAŞKAN – Sayın Hamzaçebi, Sayın Yılmaz,
Sayın Gök, Sayın Ören, Sayın Atıcı, Sayın Serter, Sayın Serindağ, Sayın Akar,
Sayın Acar, Sayın Kaleli, Sayın Küçük, Sayın Dibek, Sayın Toprak, Sayın
Eyidoğan, Sayın Tayan, Sayın Susam, Sayın Köktürk, Sayın Loğoğlu, Sayın
Danışoğlu, Sayın Özgündüz.
Yoklama için iki dakika süre veriyorum
ve yoklama işlemini başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati.
17.54
ALTINCI OTURUM
Açılma Saati:
18.05
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Altıncı Oturumunu açıyorum.
III.- YOKLAMA
BAŞKAN – Cumhuriyet Halk Partisi Grubu
önerisinin oylamasından önce yapılan yoklamada toplantı yeter sayısı bulunamamıştı.

Şimdi yeniden elektronik cihazla
yoklama yapacağız.
Yoklama için iki dakika süre veriyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri
(Devam)
3.- CHP Grubunun, Türkiye
Büyük Millet Meclisi gündeminin “Kanun Tasarı ve Teklifleri ile Komisyonlardan
Gelen Diğer İşler” kısmının 8’inci ve 9’uncu sıralarında yer alan 649 ve 650
sıra sayılı Kanun Tasarılarının bu kısmın 5’inci ve 6’ncı sıralarına alınmasına
ve diğer işlerin sırasının buna göre teselsül ettirilmesine; Manisa
Milletvekili Hasan Ören ve 21 milletvekili tarafından, Turgutlu Çal Dağı
bölgesinde sülfürik asit kullanılarak nikel madeni çıkarmak için verilen ÇED
izniyle kesilecek ağaçların ve yok edilecek ormanların Turgutlu ve çevresine
vereceği zararların tespiti amacıyla Türkiye Büyük Millet Meclisi Başkanlığına
verilmiş olan Meclis araştırması önergesinin (10/218), ön görüşmelerinin Genel
Kurulun 19 Kasım 2014 Çarşamba günkü birleşiminde yapılmasına, anılan Meclis
araştırması önergesinin görüşmelerinden sonra 649 ve 650 sıra sayılı Kanun
Tasarılarının görüşmelerinin bitimine kadar Genel Kurulun çalışmalarını
sürdürmesine ilişkin önerisi (Devam)
BAŞKAN – Cumhuriyet Halk Partisi Grubu
önerisini oylarınıza sunuyorum: Kabul edenler... Kabul etmeyenler... Kabul
edilmemiştir. 
Şimdi, Sayın Kaplan, ara verdiğimiz
için, size ben yerinizden söz vereceğim mikrofonu açarak. Yani, şey için
söylüyorum, sataşmadan istiyorsunuz...
HASİP KAPLAN (Şırnak) – Sataşmadan dolayı
çünkü çok ağır bir itham oldu.
BAŞKAN – Yerinizden söz vereceğim, ha
orada konuşmuşsunuz ha orada; mikrofon açık konuşacaksınız. 
Yani, hukuk konusunda süper bir adam
olduğunuza göre, beni zora sokmayın.
HASİP KAPLAN (Şırnak) – Aslında, 69’a
göre…
BAŞKAN - Hayır, hayır… Aynı süreyi
vereceğim yani kaybınız yok. Ne güzel, oturduğunuz yerden konuşacaksınız. 
Sayın Kaplan, buyurun.
V.- AÇIKLAMALAR (Devam)
12.- Şırnak Milletvekili
Hasip Kaplan’ın, Manisa Milletvekili Selçuk Özdağ’ın sataşma nedeniyle yaptığı
konuşmasındaki bazı ifadelerine ilişkin açıklaması
HASİP KAPLAN (Şırnak) – Sayın Başkan
teşekkür ediyorum. 
Manisa deyince, Türkiye’nin ilk
çevrecisi -1897- Ahmettin Carlak olarak geçer. Şu resme bütün Manisalıların çok
iyi bakmasını istiyorum, şu resme iyi bakın: Manisa Tarzanı, Türkiye’de,
Osmanlı Dönemi’nin ilk çevrecisidir arkadaşlar. Manisa’da, daha Soma’da
acılarımız tazeyken, 301 insanımız maden ocağında can verirken, Turgutlu’da
nikel madenini savunmak, yeşile, hayata, tarihe düşman madenci ve çevreci
anlayışları savunmak, bunları özelleştirmek, Manisa’ya büyük bir haksızlıktır;
Manisa’ya değil Gediz Deltası’nda yaşayan herkese; Manisa’ya, Gediz Deltası’na
değil Aydın’a, İzmir’e, bütün ülkemize büyük bir haksızlıktır. Buna karşı,
çevreyi, hayatı, tarihi, kültürü savunanlara karşı çıkıp vatansever pozlarında
dolaşanlara da Manisa Tarzanı’nın bir tokadı yeter. Manisa Tarzanı ki
hırsızlara, doğayı savuranlara karşı çıkmıştır. Bugün, Manisa’da, madenleri
savunanların, madenlerde sömürüyü savunanların, çevreyi kirletenlerin hiç
yaşama ve siyaset yapma hakkı yoktur. Manisa halkı bu seçimde bunun hesabını
verecektir. 
Teşekkür ediyorum. (HDP ve CHP
sıralarından alkışlar)
BAŞKAN – Adalet ve Kalkınma Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
oylarınıza sunacağım. 
VII.- ÖNERİLER (Devam)
A) Siyasi Parti Grubu
Önerileri (Devam)
4.- AK PARTİ Grubunun, Genel
Kurulun çalışma gün ve saatleri ile gündemdeki sıralamanın yeniden
düzenlenmesine; 25 Kasım 2014 Salı, 2 Aralık 2014 Salı ve 3 Aralık 2014
Çarşamba günkü birleşimlerinde sözlü soruların görüşülmemesine; 655 sıra sayılı
Kanun Teklifi’nin İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi 
Türkiye Büyük
Millet Meclisi Başkanlığına
Danışma Kurulu'nun 19/11/2014 Çarşamba
günü (bugün) yaptığı toplantıda siyasi parti grupları arasında oy birliği
sağlanamadığından, İç Tüzük’ün 19’uncu maddesi gereğince grubumuzun aşağıdaki
önerisinin Genel Kurulun onayına sunulmasını arz ederim. 
 Mustafa
Elitaş
 Kayseri
 AK
PARTİ Grup Başkan Vekili

Öneri:
Bastırılarak dağıtılan 655 sıra sayılı
Kanun Teklifi’nin 48 saat geçmeden Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının 5’inci sırasına, yine bu
kısımda bulunan 73, 638, 432, 610, 612 ve 471 sıra sayılı Kanun tasarılarının
ise bu kısmın 7, 12, 13, 14, 15 ve 16’ncı sıralarına alınması ve diğer işlerin
sırasının buna göre teselsül ettirilmesi,
Genel Kurulun;
Haftalık çalışma günlerinin dışında 21,
28, 29 ve 30 Kasım 2014 Cuma, Cumartesi ve Pazar günleri saat 14.00'te
toplanması ve bu birleşimlerde "Kanun Tasarı ve Teklifleri ile
Komisyonlardan Gelen Diğer İşler" kısmında yer alan işlerin görüşülmesi,
19  Kasım 2014 Çarşamba günkü (bugün)
birleşiminde 638 sıra sayılı Tasarısı’na kadar olan işlerin görüşmelerinin
tamamlanmasına kadar;
20  Kasım 2014 Perşembe günkü
birleşiminde 432 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
21 Kasım 2014 Cuma günkü birleşiminde
610 sıra sayılı Kanun Tasarısı’na kadar olan işlerin görüşmelerinin
tamamlanmasına kadar;
25  Kasım 2014 Salı günkü birleşiminde
sözlü soruların görüşülmeyerek bu birleşiminde 612 sıra sayılı Kanun
Tasarısı’na kadar olan işlerin görüşmelerinin tamamlanmasına kadar;
26  Kasım 2014 Çarşamba günkü
birleşiminde 471 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
27  Kasım 2014 Perşembe günkü
birleşiminde 455 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
28  Kasım 2014 Cuma günkü birleşiminde
646 sıra sayılı Kanun Tasarısı’na kadar olan işlerin görüşmelerinin
tamamlanmasına kadar;
29  Kasım 2014 Cumartesi günkü
birleşiminde 31 sıra sayılı Kanun Tasarısı’na kadar olan işlerin görüşmelerinin
tamamlanmasına kadar;
30  Kasım 2014 Pazar günkü birleşiminde
51 sıra sayılı Kanun Tasarısı’na kadar olan işlerin görüşmelerinin
tamamlanmasına kadar;
2  Aralık 2014 Salı günkü birleşiminde
sözlü sorularla diğer denetim konularının görüşülmeyerek gündemin "Kanun
Tasarı ve Teklifleri ile Komisyonlardan Gelen Diğer İşler" kısmında yer
alan işlerin görüşülmesi,
3  Aralık 2014 Çarşamba günkü
birleşiminde sözlü soruların görüşülmemesi,
2  Aralık 2014 Salı günkü
birleşiminde 15.00-23.00 saatleri arasında;
3  ve 04 Aralık 2014 Çarşamba ve
Perşembe günkü birleşimlerinde 14.00-23.00 saatleri arasında; yukarıda
belirtilen birleşimlerde gece 24.00'te, günlük programların tamamlanamaması hâlinde
günlük programların tamamlanmasına kadar çalışmalarına devam etmesi;
655 sıra sayılı Kanun Teklifi’nin İç
Tüzük’ün 91’inci maddesine göre temel kanun olarak görüşülmesi ve bölümlerinin
ekteki cetveldeki şekliyle olması önerilmiştir.




655 Sıra Sayılı Hakimler ve Savcılar
  Kanunu ile Bazı Kanun ve Kanun Hükmünde Kararnamelerde Değişiklik Yapılmasına
  Dair Kanun
Teklifi
  (2/2397)




Bölümler


Bölüm Maddeleri


Bölümdeki Madde Sayısı




1. Bölüm


1 ila 26’ncı
  maddeler arası


26




2. Bölüm


27 ila 52’nci
  maddeler arası


26




Toplam Madde Sayısı


52



BAŞKAN – Adalet ve Kalkınma Partisi
Grubu önerisinin lehinde, İstanbul Milletvekili Sayın Mehmet Doğan Kubat. (AK
PARTİ sıralarından alkışlar)
Buyurunuz.
MEHMET DOĞAN KUBAT (İstanbul) – Sayın
Başkanım, çok değerli arkadaşlarım; grup önerimizin lehinde görüşlerimi ifade
etmek üzere söz almış bulunuyorum. Bu vesileyle yüce heyetinizi saygılarımla
selamlarım. 
Değerli arkadaşlar, grup önerimizde,
Türkiye Büyük Millet Meclisi Genel Kurulunun 4 Aralık tarihine kadar yani iki
haftalık çalışma takvimi önerilmektedir. Bu çerçevede, Genel Kurulun çalışma
gün ve saatleri yeniden düzenlenmekte, gündemdeki bir kısım kanun teklif ve
tasarıları ön sıralara alınmaktadır. 
Bu çerçevede, Genel Kurulun bugünkü
yapacağı görüşmelerde, sağlık kanununun oylaması vardı, biliyorsunuz, geçen
haftadan kalmıştı ve akabinde, tahkim merkezi kanununun görüşmelerine,
inşallah, bugün başlamayı planlıyoruz. Akabinde, 655 sıra sayılı hâkim ve
savcılarla ilgili kanun ki bu da oldukça önemli bir kanun. Hâkim ve
savcılarımızın özlük haklarında önemli iyileştirmeler yapılmakta, bir kısım
disiplin cezalarının affına ilişkin Yine, Yargıtay ve Danıştay da, iş yükünü
hafifletmek amacıyla, bir kısım dairelerin kurulması önerilmektedir bu kanunda.
Bu kanunun da ön sıralara alınması önerilmektedir. 
Bu hafta, Genel Kurulun normal çalışma
günlerinin dışında cuma günü de çalışma yapması, önümüzdeki hafta da yine
eldeki işlerin tamamlanmasına kadar cuma, cumartesi ve pazar günleri çalışması
önerilmekte. Genel Kurulun normal günlerde 24.00’e kadar çalışması, eldeki işin
tamamlanmaması hâlinde de işin bitimine kadar yine çalışması önerilmektedir. 
Ben önerimize desteklerinizi bekler,
yüce heyetinizi saygılarımla selamlarım. (AK PARTİ sıralarından alkışlar)
BAŞKAN – Teşekkür ederim Sayın Kubat.
Adalet ve Kalkınma Partisi Grubu
önerisinin aleyhinde Ardahan Milletvekili Sayın Ensar Öğüt.
Buyurunuz. (CHP sıralarından alkışlar)
ENSAR ÖĞÜT (Ardahan) – Sayın Başkan,
değerli arkadaşlar; Adalet ve Kalkınma Partisinin önerisi üzerine söz almış
bulunuyorum, hepinizi saygılarımla selamlarım.
Değerli arkadaşlar, Adalet ve Kalkınma
Partisi 655 sıra sayılı kanun teklifini vermiş. Türkiye’yle, ile gündemle,
Türkiye'nin temel sorunlarıyla hiç alakası olmayan bir tasarı; ben, onun için,
bunun üzerinde değil, Türkiye'nin gerçek, temel sorunları üzerinde duracağım. 
Değerli arkadaşlar, Adalet ve Kalkınma
Partisi ülkemizi on iki yıldır yönetiyor. On iki yıldan bu yana da, köylüyü
bitirdiği gibi, esnafı ve sanayiciyi de, bütün esnaf kesimini, bütün toplumu
sıkıntıya soktu. Neden? Hemen rakamlarını vereceğim. 
Şimdi, biraz önce farklı konuşmalar
oldu. Değerli arkadaşlar, öncelikle şunu söyleyeyim: Türkiye'de, Güneydoğuda 4
bine yakın köy boşaltıldı, 1,5 milyon insan göçe zorlandı, büyükşehirlere
geldi, insanlar perişan oldu, doğu ve güneydoğuda üretim azaldı. Ondan sonra,
Adalet ve Kalkınma Partisinin döneminde de 2 milyon insan göç etti, yine
büyükşehirlere geldi, büyükşehirlerde hakikaten perişanlık içerisinde,
çocukları işsiz ve çoğunun da çocukları cezaevinde çünkü iş yok güç yok,
hırsızlık yapıyor, suç işliyor.
Üçüncüsü: Bu göç eden insanların
arazileri yaklaşık 3 milyon hektar arkadaşlar, 3 milyon hektar tarım arazisi
ekilmedi, biçilmedi. Adalet ve Kalkınma Partisi Türkiye'yi samana muhtaç etti
ve saman ithal ettik. Evet, ilk defa Cumhuriyet Dönemi’nde, bu kadar geniş
arazisi olan, bu kadar geniş tarım ürünleri olan ülkede saman ithal ettik. O
ilk samanın dışında, bir de ilk kurbanlık ithal ettik. Allah göstermesin, bizim
iktidarımızda kurbanlığı getirmiş olsaydık diyeceklerdi ki “Ya bu hayvanlar
nasıl beslendi?” Şimdi, ben buradan söylüyorum: Dışarıdan gelen bütün hayvanlar,
domuz sakatatından yapılan yemle beslenerek geliyor. Niye domuz sakatatı, domuz
yağıyla besleniyor, yem yapılıyor? Çünkü hayvan onu yediği zaman kilo alıyor,
şişiyor; kilo alıp şiştiği zaman da tüccarın işine gelir. Onu da getiriyorlar,
bize satıyorlar, bize yediyorlar. Yani, burada, Müslüman mahallesinde salyangoz
satılıyor, kimse sesini çıkartmıyor, ben buna da hayret ediyorum. Biz Müslüman
ülkeyiz; niye, kardeşim, domuz etinden, domuz yağından, domuz sakatatından
yapılan yemi yiyen hayvanı bana yediyorsun? Kendi üretimimizi niye
vermiyorsunuz?
Değerli arkadaşlar, şimdi, AK PARTİ
döneminde, ithal hayvana ve tarım ürünlerine 100 milyar dolara yakın para
ödendi. Bakın, sıkı durun, 100 milyar dolara yakın para ödendi on iki yılda.
Yani, bu korkunç bir para arkadaşlar, 220 katrilyon yapıyor. 
MUHARREM VARLI (Adana) – Paramız çok,
çok, ondan!
ENSAR ÖĞÜT (Devamla) – Paramız çok,
evet çok, çok. Onun için de saraylar yapıyoruz, hiç merak etmeyin! 
Şimdi, değerli arkadaşlar, şunu
söyleyeyim: Ziraat Odaları Birliğinin açıklamasına göre, ilk dokuz ayda -ocak
ayı ile eylül ayı içerisinde- 22 bin ton kırmızı et açığımız var. Tavuk
artıyor, et düzeliyor. Şimdi enteresan bir şey söyleyeceğim. Hani, diyorlar ya
omega 3, yüksek besin değeri olan, kafayı çalıştıran, insanın beynini açan et
var ya, kırmızı et, bu mera etidir. Yani özgür, merada dolaşan hayvanın etinde
omega 3 besin değeri yüksektir ve bu besin değerini, bu eti Türkiye yiyemiyor.
Hep, dışarıdan getirilen, domuz yağıyla beslenen, domuzun yağıyla, sakatatıyla
yapılan yemi yiyen hayvanı yiyoruz.
Bakın, Avustralya’da yılda bir kişi 142
kilo et yiyor, Amerika’da yılda bir kişi 125 kilo et yiyor, Almanya’da bir kişi
82 kilo et yiyor. Türkiye’de kaç? 12 kilo. Yani arkadaşlar, neyle
övünüyorsunuz? 
MUHARREM VARLI (Adana) – Ya
kolesterolümüz var ya, kolesterolümüz, ondan!
ENSAR ÖĞÜT (Devamla) - On iki yılda ne
yaptınız arkadaş? Türkiye’de, düşünebiliyor musunuz, insanlar et yiyemiyor
yahu! Siz ne yiyorsunuz?
MUHARREM VARLI (Adana) – Sağlık Bakanı
orada, bak. Kolesterolümüz fazla ya, ondan siyah eti…
ENSAR ÖĞÜT (Devamla) – Merada dolaşan
hayvanın etinde kolesterol yok.
Şimdi, değerli arkadaşlarım, bakın,
burada Adalet ve Kalkınma Partisi Hükûmeti bir karar aldı, 15 bin ton et
getiriyor Bosna-Hersek’ten, 13/5/2014 tarihinde bir kararname çıkarttı, 15 bin
ton ithal et getiriyor. Ama bu etler, benim duyumuma göre –Sayın Bakan cevap
versin- Bosna-Hersek’in hayvanı değil, Bosna-Hersek’e dışarıdan, Hristiyan
ülkelerinden gelen hayvanları getiriyorlar diye duyuyorum. Bu doğru mu, doğru
değil mi? Bunu lütfen araştırın.
Bakın, yakınlarda bir kararname daha
çıkarttılar arkadaşlar, 16 Eylül 2014’te yani iki ay önce. Bu da ne biliyor
musunuz? Köylüyü batıran, çiftçiyi batıran yani nüfusun yüzde 30’a yakınını
temsil eden köylüyü batıran bir karar; burada diyor ki: “İşletme sahibi
işletmesindeki mevcut yerli orijinli besi materyali sayısının yüzde 40’ı kadar
ithal edebilir.” Eylül ayında bir karar çıkıyor. Bu ne demek? Zenginler, büyük
işletmeciler ithalat yapacak, köylüler yapamayacak, zengin getirdiği zaman
köylü batacak kardeşim. 
Demin bir arkadaş dedi ki burada,
Adalet ve Kalkınma Partisinden Bünyamin Bey söyledi: “Ya, biz iki yıl ödemesiz,
beş yıl sıfır faizle hayvan verdik.” Doğru ama nasıl verdiler? “Ben, iki yıl
ödemesiz, beş yıl sıfır faizli, sana kredi veriyorum ama benim dediğim adamdan
gidip hayvan alacaksın.” dedi. 6-7 milyara hayvan aldılar, arkadaşlar.
Arkasından ne oldu, çok akıllı Tarım Bakanı ne yaptı? İthalatı bir serbest
bıraktı, köylü, bütün o kredi alanlar battı, 6-7 milyar liralık hayvan 2,5
milyara düştü, evet 2,5 milyara düştü. Bu doğru mu, doğru değil mi? Yahu, yazık
değil mi peki? Sen kendi çiftçini, kendi köylünü batırıyorsun; Amerika’daki,
Macaristan’daki, bilmem neredeki çiftçiyi kalkındırmak için ithal hayvan
getiriyorsun, tarım ve hayvancılıkla ilgili de 100 milyar dolara yakın para
ödüyorsun. Kardeşim, bu kul hakkıdır ya, bunu Allah affetmez, böyle bir şey de
olmaz. 
MUHARREM VARLI (Adana) – Bir şey olmaz
ya, bir şey olmaz!
ENSAR ÖĞÜT (Devamla) – Değerli
arkadaşlar, şu resmi tanıyor musunuz? Tanıyorsunuz değil mi? 
ÜNAL KACIR (İstanbul) – Nereden
görelim!
ENSAR ÖĞÜT (Devamla) – Gözlerin seçiyor
senin. Senin eski arkadaşın Sayın Kacır.
ÜNAL KACIR (İstanbul) – Nereden görelim
onu ya!
ENSAR ÖĞÜT (Devamla) – “Kaçak etin
altından dünür çıktı.” diyor. “Mersin’den kaçak et geldi. 1.044 ton kaçak et
geldi, 28 milyon değerinde. Sayın eski Bakanımız Kemal Unakıtan’ın dünürü
çıktı.” diye iddia var. 
ÜNAL KACIR (İstanbul) – Kim yakaladı,
kim?
ENSAR ÖĞÜT (Devamla) – Kim yakaladı?
Biz ihbar ettik, devletin memurları da yakaladı, onları da “paralel yapı” diye
içeri aldınız. Şimdi, dur şimdi. Onu, Sayın Kacır, konuşacağız.
Şimdi, arkadaşlar, burada suç işleyen
memuru polis yakalıyor, diyorlar ki: “Sen paralel yapıdansın.” Küt, içeri
giriyor. Ya, böyle bir zulüm olmaz. 
Şimdi, Gümrük ve Ticaret Bakanı
açıkladı, Sayın Canikli dedi ki: “Bu etler, tamam, gelmiş ama nasıl kesildiğine
dair şüphemiz var.” Şimdi, bakın…
AHMET YENİ (Samsun) – Oradan oraya
geçme, dünürü söyle, dünür kim?
ENSAR ÖĞÜT (Devamla) – Ahmetciğim, bak,
dinle! “Nasıl kesildiğinden şüphemiz var.” diyor.
MUHARREM VARLI (Adana) – Yahu, o
anlamaz, anlamaz!
ENSAR ÖĞÜT (Devamla) – Şimdi, o şüphen
varsa kardeşim, bu etleri niye imha etmiyor, geri göndermiyor ve bu adamları
cezalandırmıyorsun?
AHMET YENİ (Samsun) – O dünürü bir
öğrenelim, oradan oraya sıçrama!
ENSAR ÖĞÜT (Devamla) – Şimdi, değerli
arkadaşlar, dışarıda nasıl kesildiği… İslami kurallara göre kesilmeyen hayvanın
etini getiriyorsun, Müslümanlara yediriyorsun. Bunu ne Allah kabul eder ne de
kulu kabul eder. 
Değerli arkadaşlar, sonuç olarak şunu
söyleyeyim: Tarım Bakanlığı 9 milyar bütçe ayırdı, çiftçinin 32 milyar
bankalara borcu var. Bu, bankalara çiftçilerin borcu silinsin, çiftçiye düzgün
kredi verilsin, üretim yapılsın, ithalat gelmesin, köylümüz kalkınsın,
insanlarımız sağlıklı et yesin, huzurlu olalım diyorum. 
Hepinize saygılar sunarım. (CHP, MHP ve
HDP sıralarından alkışlar)
BAŞKAN – Teşekkür ederim Sayın Öğüt. 
Adalet ve Kalkınma Partisi Grubu
önerisinin lehinde İstanbul Milletvekili Osman Aşkın Bak. 
Buyurunuz. (AK PARTİ sıralarından
alkışlar) 
OSMAN AŞKIN BAK (İstanbul) – Teşekkür
ederim Sayın Başkan.
Sayın Başkan, değerli milletvekilleri;
grubumuzun önerisi lehinde söz aldım. Yüce heyetinizi saygıyla selamlıyorum. 
Grup önerimizde, Meclis gündeminin iki
haftalık programının düzenlenmesi önerilmektedir. 655 sıra sayılı HSYK
Kanunu’nda değişiklik öneren Kanun Teklifi’nin gündemin 5’inci sırasına, 73
sıra sayılı Uluslararası Sözleşme’nin -ki bu, Dünya Posta Birliği Kuruluş
Yasası’na Ek Yedinci Protokol’ü içeriyor- gündemin 7’nci sırasına alınmasını,
638, 432, 610, 612 ve 471 sıra sayılı kanun tasarılarının da sırayla 12’nci,
13’üncü, 14’üncü, 15’inci ve 16’ncı sıralara alınması önerilmektedir. 
Haftalık çalışma günlerinin dışında, 21
Kasım Cuma günü ve 28 Kasım, 29 Kasım, 30 Kasım Cuma, Cumartesi, Pazar günleri
saat 14.00’te toplanılarak çalışılması önerilmektedir. 
Birazdan 640 sayılı İstanbul Tahkim
Merkezi Kanun Tasarısı görüşülecektir. 
Meclis gündeminin yoğunluğu nedeniyle,
gündeme bir an önce geçmek için, sözlerime son verirken grubumuz önerisine
desteklerinizi bekliyor, yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim Sayın Bak. 
Adalet ve Kalkınma Partisi Grubu
önerisinin aleyhinde Kayseri Milletvekili Sayın Yusuf Halaçoğlu.
Buyurunuz. (MHP sıralarından alkışlar) 
YUSUF HALAÇOĞLU (Kayseri) – Sayın
Başkan, değerli milletvekilleri; sözlerime başlarken hepinizi saygıyla
selamlıyorum. 
Evet, daha ötekinin, hemen bundan önce
getirilen bir teklifin mürekkebi kurumadan yeni bir değişiklik. Aslında,
Türkiye Büyük Millet Meclisi ne yaptığını bilmeyen bir Meclis hâline gelmiş
durumda. Çünkü, daha bir hafta önce getirilen öneriyle Meclis çalışma saatleri
belirlenmişken onları uygulamadan, yeni bir önerge buraya geldi. Tabii, bütün
mesele, önümüzdeki hafta getirilmesi planlanan 655 sayılı HSYK Kanunu. Bu
kaçıncısı yargı paketi olarak Türkiye’de? Bu, bir yıl içinde dördüncüsü. Bir
iki ay önce yaptığınızı bir iki ay sonra değiştiren bir anlayış içerisinde
hareket ediyorsunuz. Gerçekten, hayret edilecek bir şey.
Şimdi, bu anlayış içerisinde, bizim
yapmamız gereken şey, sizin bu yasayı çıkarmanızı engellemektir, açık ve net
olarak söylüyorum. Her türlü uygulamayı deneyerek sizin bu yasayı bu şekliyle
çıkarmanızın ve hukuk üzerindeki, yargı üzerindeki bu oyunlarınızın önüne
geçmek mecburiyeti bizde hasıl oluyor, bunu veriyorsunuz, bunu söylüyorsunuz.
Ama, gerçekten, buna bir çözüm yolu önermiş olsaydınız, bir defa HSYK’nın
siyaset üstü bir konumda olduğunu kabul etmeniz gerekirdi ve üzerinde
oynamamanız gerekirdi. Bir devleti ayakta tutmanın en önemli özelliği hukuk
devletine sahip olmaktır ama siz hukuk devletine değil, yürütmenin hukuka hâkim
olacağı bir devlet sistemi istiyorsunuz. Bu, Türkiye’nin geleceği açısından hiç
de parlak bir tutum değildir.
Değerli milletvekilleri, daha bundan…
Hakikaten, ekim ayının sonunda hâkimlerin maaşını artırmadık mı arkadaşlar?
Artırdık. Peki, şimdi nereden çıkıyor tekrar, hangi sebeple bunu çıkarmaya
çalışıyorsunuz, “özlük hakları” diyorsunuz? Niye o zaman çıkardınız? Çünkü,
HSYK seçimleri öncesinde âdeta hâkimlerin, savcıların, oy kullanacak insanların
oyunu kazanmaya yönelik bir tutum içerisindeydiniz. Şimdi, peki neden
değiştiriyorsunuz? Çünkü, burada da artık, Yargıtay da dâhil olmak üzere,
hepsinin üstüne HSYK’yı oturtuyorsunuz. Eğer siz Yargıtayı… Hani, bundan önce
çıkardığınız bir yasa vardır ya, istinaf mahkemeleri diye, istinaf
mahkemelerini neden çıkarmıştınız arkadaşlar? Burada, çıktınız, kendiniz
konuştunuz. Dediniz ki: “Yargıtayın iş gücü, iş hacmi çok yüksek olduğu için
istinaf mahkemelerini –yani ara mahkeme- kuruyoruz, sadece burayı usul yönünden
değerlendirecek bir mahkeme hâline getiriyoruz.” Ama ondan önce de yine
Yargıtaya buradaki iş gücü dolayısıyla birtakım daireler eklemiştiniz, bunun
çözüm olmadığını o zaman görmüştünüz. “Onun için istinaf mahkemelerini
kuruyoruz.” dediniz ancak istinaf mahkemelerinin de sizin için çözüm olmadığı
görülüyor. Çünkü istinaf mahkemelerinin geçmiş dönemde başarılı bir çalışma
sergileyemediğini herkes biliyor yani Osmanlı Dönemi’nde kurulan bu
mahkemelerin -bidayet mahkemeleriyle ve ardından istinaf mahkemeleriyle- çözüm
olmadığı görülüyor. 
Şimdi, siz istinaf mahkemelerini kurmuş
olmanıza rağmen bu yeni yasada Yargıtaya yeni daireler ekliyor musunuz
eklemiyor musunuz? Neden ekliyorsunuz, bana söyler misiniz, hangi sebeple
ekliyorsunuz? Yargıtayı istinaf mahkemelerinin yüklendiği görevi daha
fazlasıyla yüklenecek hâle getiriyorsunuz. Hani istinaf mahkemeleri bunun
önündeki engel olacaktı ve Yargıtay daha rahat çalışma imkânı bulacaktı? Ama
siz onu şunun için yapıyorsunuz: Daireler ekliyorsunuz çünkü HSYK seçimlerinde
Yargıtayın sizin arzu ettiğiniz kişileri seçmemesi sebebiyle yeni daireler
ekleyerek yeni hâkimler atayacaksınız ve oraya da siyaseti sokacaksınız, bunu
yapıyorsunuz, bunun için yapıyorsunuz. Ya, ayıptır, günahtır bunlar. Bunlar
tutanaklara geçiyor, siz bu yaptıklarınızla yarın hesap vereceksiniz
arkadaşlar. Yani bu hesabı sadece hukuk alanına değil, millete vereceksiniz çünkü
bu yol yol değildir arkadaşlar. Dolayısıyla, cumartesi ve pazara çalışma kararı
getiriyorsunuz ama bakın, perşembeden sonra siz cuma günü bu Meclisi kapamaya
çalışırsanız buna müsaade etmeyeceğimizi de özellikle belirtmek istiyorum yani
görüşülmekte olan Tahkim Yasası’nı sonuna kadar devam ettireceğiz, uzatacağız
ve cuma günü de bunu devam ettireceğiz. Eğer bunu istiyorsanız bunu yapacağız.
Niye o zaman getiriyorsunuz iptal edecekseniz? Bize geliyorsunuz, diyorsunuz
ki: “Tahkim Yasası’nı gel anlaşalım, çözelim.” Peki, niye önceden gelip bunları
söylemiyorsunuz da cumaya çalışma saati koyuyorsunuz? Gelin, önceden anlaşalım.
Niye getirmiyorsunuz? Buraya getirip oldu bittiye getirmeyin. Dolayısıyla,
AKP’nin bu önergesi, aslında tamamen Meclisin belli bir düzen içerisinde
çalışmasını kabul etmeyen ve “İstediğimiz şekilde, biz istediğimizi yaparız.”
anlayışını dikte ettiren bir anlayışın ürünü olarak görülmektedir. 
Şunu da söyleyeyim: Burada çıkan
yasalar, maalesef uluslararası hukuk kurallarına, teamüllere uyan bir nitelikte
ele alınmıyor. Yani şöyle düşünün: Bir yasa çıkarıyorsunuz, Türkiye Büyük
Millet Meclisi bir yasa çıkarıyor ve çıkardığı yasayı, bırakın bir gün sonrayı,
üç saat sonra değiştirmeye kalkışıyor. Böyle bir hukuk sistemi olur mu, böyle
bir yasama organı olur mu kardeşim be? Ayıptır. Yani devlet dediğiniz tedbirli,
planlı, nasıl yönetileceğini bilen, ayakları yere basan bir devlet olmak
zorundadır. Aksi takdirde yazboz tahtası gibi sürekli olarak Meclisin çalışma
düzenini sağlayan, bilmem ne yapan bir hüviyet taşıyor. Aslında, gerçekten İç
Tüzük’ün bu konuları da dikkate alarak değiştirilmesi gerekiyor ve Meclisin ne
zaman, hangi şekilde çalışacağının da çok iyi bilinmesi gerekiyor. 
Yani bir yasayı, mesela İhale Yasası’nı
kaçıncı kere değiştirdiniz iktidar olduktan sonra? 28 kere değiştirdiniz
-maddelerinden söz etmiyorum- 28 kere İhale Kanunu’nu değiştirdiniz. Sonunda,
çok büyük bir bölümünü de ihale dışı tutmak suretiyle, aslında İhale Kanunu’na
da gerek kalmayacak bir vaziyete getirdiniz ve istediğiniz gibi “Ben yaparım,
oldu.” hesabıyla devlet yönetmeye kalkışıyorsunuz.
Ben tekrar ediyorum: Bu öneriye
karşıyız, bu şekliyle sürekli olarak Meclisin yıpratılmasını ve biçim
değiştirmesini de kabul etmiyoruz.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ederim.
Adalet ve Kalkınma Partisi Grubu
önerisini oylarınıza sunuyorum: Kabul edenler… 
KAMER GENÇ (Tunceli) – Karar yeter
sayısı yok.
BAŞKAN – Ama istenmedi.
Kabul etmeyenler… Kabul edilmiştir.
Alınan karar gereğince sözlü soru
önergelerini görüşmüyor ve gündemin “Kanun Tasarı ve Teklifleri İle
Komisyonlardan Gelen Diğer İşler” kısmına geçiyoruz.
MEHMET DOĞAN KUBAT (İstanbul) –
Oylaması yapılacak işler var.
BAŞKAN – Şimdi, ben, önümde, bana
verilmiş yazıyı okuyorum yani her kafadan bir ses çıkmasın.
Alınan karar gereğince sözlü soru
önergelerini görüşmüyoruz ve gündemin “Kanun Tasarı ve Teklifleri İle
Komisyonlardan Gelen Diğer İşler” kısmına geçiyoruz.
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok. 
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok. 
Ertelenmiştir.
3’üncü sırada yer alan, Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile, Çalışma
ve Sosyal İşler Komisyonu Raporu’nun görüşmelerine kaldığımız yerden devam
edeceğiz.
3.- Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu (1/937, 2/2229) (S. Sayısı: 615) (x)
BAŞKAN – Komisyon ve Hükûmet? Burada.
İç Tüzük’ün 91’inci maddesine göre
temel kanun olarak görüşülen tasarının, 13/11/2014 tarihli 14’üncü Birleşimde
görüşmeleri tamamlanmıştı. 
Sayın milletvekilleri, Komisyonun,
tasarının 24’üncü maddesiyle ilgili olarak, İç Tüzük’ün 85’inci maddesine göre
düzeltme talebi vardır. 
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKAN VEKİLİ TÜRKAN DAĞOĞLU (İstanbul) – Söz istiyorum Sayın Başkan.
BAŞKAN – Sayın Komisyon Başkanı,
buyurunuz.
SAĞLIK, AİLE, ÇALIŞMA VE SOSYAL İŞLER
KOMİSYONU BAŞKAN VEKİLİ TÜRKAN DAĞOĞLU (İstanbul) – 615 sıra sayılı Kanun
Tasarısı’nın çerçeve 24’üncü maddesiyle Millî Eğitim Temel Kanunu’nun 43’üncü
maddesinde değişiklik öngörülmektedir.
Ancak, Millî Eğitim Temel Kanunu’nun
43’üncü maddesinde, 10 Eylül 2014 tarihinde kabul edilen 6552 sayılı İş Kanunu
ile Bazı Kanun ve Kanun Hükmünde Kararnamelerde Değişiklik Yapılmasına ve Bazı
Kamu Alacaklarının Yeniden Yapılandırılmasına Dair Kanun’un 95’inci maddesiyle
değişiklik yapılmıştır. Kanunun meri mevzuattaki metnine işlenmiş bulunan bu
değişiklik karşısında tasarının 43’üncü maddesindeki düzenlemenin bir bölümü
yersiz kalmıştır. 
Somut olarak belirtmek gerekirse, Millî
Eğitim Temel Kanunu’nun 43’üncü maddesinin beşinci fıkrasında yer alan
“Bakanlıkça ve Ölçme, Seçme ve Yerleştirme Merkezi” ibaresinin “Bakanlıkça
ve/veya Ölçme, Seçme ve Yerleştirme Merkezi” şeklinde değiştirilmesine ilişkin
kısım yersiz kalmıştır. Çünkü, bu değişiklik 6552 sayılı Kanun’la zaten
gerçekleşmiş bulunmaktadır. Bu nedenle, 24’üncü madde çerçevesinde beşinci
fıkradaki ibare değişikliğinin çıkarılması gerekmektedir.
Yine, tasarının 24’üncü maddesinin
çerçevesinde Millî Eğitim Temel Kanunu’nun 43’üncü maddesinin altıncı
fıkrasında yer alan “yazılı ve sözlü sınava” ibaresinin “yazılı veya yazılı ve
sözlü sınava” şeklinde değişiklik öneren kısımda değiştirilmesi önerilen ibare
meri kanunda bulunmamaktadır. 6552 sayılı Kanun’la “yazılı ve sözlü sınava”
ibaresi değiştirilerek “yazılı ve/veya sözlü sınava” şekline getirilmiştir. Bu
nedenle, tasarının 24’üncü maddesinde altıncı fıkrada değiştirilmesi öngörülen
ibarenin “yazılı ve/veya sözlü sınava” şeklinde düzeltilmesi gerekmektedir.
Yürürlüğe girmiş ve ilgili kanun
metnine işlenmiş bulunan değişiklikler nedeniyle meydana gelen bu 2 maddi
hatanın düzeltilmesiyle düzenlemedeki iradeye dokunulmaksızın kanun
tekniğindeki sorun giderilmiş olacaktır. 
Başkanlığın ve Genel Kurulun
takdirlerine arz olunur.
Sayın Başkan, teşekkür ediyorum. 
KAMER GENÇ (Tunceli) – Sayın Başkan,
efendim, Komisyonun yaptığı düzeltmeler redaksiyon değil. Bu, tamamen İç
Tüzük’e aykırı. Bunun geri alınması lazım, tekriri müzakere edilmesi lazım.
Yoksa ki böyle çıkmış bir kanunda böyle düzeltmeler yapmak mümkün değil Sayın
Başkan. İç Tüzük’e tamamen aykırı. 
YUSUF HALAÇOĞLU (Kayseri) – Tekriri
müzakereyle yapılması lazım. 
KAMER GENÇ (Tunceli) – Tekriri
müzakereyi getirmesi lazım. Yoksa ki böyle bir “Şöyle hata ettik…” Bakın, o
kadar sahte kanun çıkarıyorlar ki yürürlükten kalkmış bir kanunu, daha doğrusu
başka bir şekilde değiştirilmiş bir kanunu getiriyor, burada değiştiriyor.
Şimdi diyor ki “Efendim, o değişti.” Sen uyuyor muydun o zaman?
BAŞKAN – Evet, şimdi…
KAMER GENÇ (Tunceli) – Yani, böyle bir
düzeltme yapamaz efendim. 
BAŞKAN – Bir saniye, bir saniye. 
Sayın Halaçoğlu’nun da anladığım
kadarıyla itirazları var. Ben grup başkan vekillerini -birleşime ara vereceğim-
bir çay içmeye davet edebilir miyim? 
Birleşime on dakika ara veriyorum. 
Kapanma
Saati:18.41
YEDİNCİ OTURUM
Açılma Saati:
19.02
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Yedinci Oturumunu açıyorum.
615 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet burada.
Hükûmet bu düzeltmelere katılıyor mu?
SAĞLIK BAKANI MEHMET MÜEZZİNOĞLU
(Edirne) – Katılıyoruz Sayın Başkan.
BAŞKAN – Komisyonun talep ettiği ve
Hükûmetin katıldığı düzeltmeleri oylarınıza sunuyorum: Kabul edenler… Kabul
etmeyenler… Kabul edilmiştir.
Tasarının tümü açık oylamaya tabidir. 
Açık oylamanın şekli hakkında Genel
Kurulun kararını arayacağım.
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama için üç dakika süre vereceğim.
Bu süre içinde sisteme giremeyen üyelerin salonda hazır bulunan teknik
personelden yardım istemelerini, buna rağmen sisteme giremeyen üyelerin ise oylama
pusulalarını teknik personel aracılığıyla üç dakikalık süre içerisinde
Başkanlığa ulaştırmalarını rica ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN – 615 sıra sayılı Kanun
Tasarısı’nın açık oylama sonucu: 




“Kullanılan
  oy sayısı


:


202








Kabul


:


198








Ret


:


4 


(x)







Kâtip Üye
İsmail KAŞDEMİR
Çanakkale


Kâtip Üye
Fehmi KÜPÇÜ 
Bolu”



Tasarı kabul edilmiş ve kanunlaşmıştır,
hayırlı olsun.
Sayın Bakan, bir teşekkür konuşması mı
yapacaksınız?
SAĞLIK BAKANI MEHMET MÜEZZİNOĞLU
(Edirne) – Evet Sayın Başkan.
BAŞKAN – Buyurun. (AK PARTİ
sıralarından alkışlar) 
SAĞLIK BAKANI MEHMET MÜEZZİNOĞLU
(Edirne) – Sayın Başkan, değerli milletvekili arkadaşlarım; öncelikle, emeği
geçen tüm arkadaşlara ve Türkiye Büyük Millet Meclisine teşekkür ediyorum. 
Gerçekten, özellikle, Türkiye Sağlık
Enstitüleri Başkanlığının inanıyorum ki tarihî gelecekte Türkiye’nin sağlık
alanındaki dinamiklerine çok önemli katkıları olacaktır. Bu nedenle, gerek Komisyon
sürecinde, alt komisyonda ve Komisyon sürecindeki tartışmalarda gerekse Genel
Kurul düzeyindeki çalışmalarda gerek sizlere gerekse bürokrat arkadaşlarımıza
ayrı ayrı teşekkür etmek istiyorum. İnanıyorum ki iktidarıyla muhalefetiyle
herkes samimiyetle, iyi niyetle katkı koymaya çalıştı ve bu katkılar sonucu
bugün yüce Meclisin takdirleriyle tasarımız kanunlaştı. Ben hepinize teşekkür
ediyorum. 
Tabii, burada, bir hekim olarak, bir
birey olarak, bu mesleğin içinden biri olarak arzu ederdim ki Türkiye sağlık
bilimleri üniversitesi de bu anlamda birlikte, ortak bakış açısıyla
başarılabilseydi. Bu anlamda, kendim, özellikle muhalefete bu alanı daha iyi
anlatabileceğimize ve birlikte, bu alanda da Türkiye’nin ihtiyacı olan o
vizyonu koyabileceğimize inanıyorum. Bundan sonraki süreçte, inşallah,
birlikte, yine orada da reel ihtiyacın ne olduğunu analiz edelim ve o ihtiyacı
da… İnanıyorum ki bu Türkiye Büyük Millet Meclisi doğru olduğuna inandığı,
arkasında güçlü bir şekilde durabileceğine inandığı bir tasarıyı da en kısa
zamanda getirmeyi başarır diye düşünüyor, bu duygu ve düşüncelerle yüce Meclisi
saygıyla selamlıyor, hepinize teşekkür ediyorum. (AK PARTİ ve MHP sıralarından
alkışlar)
BAŞKAN – Teşekkür ederim.
4’üncü sırada yer alan, İstanbul Tahkim
Merkezi Kanunu Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ile Adalet Komisyonu Raporlarının görüşmelerine
başlayacağız.
4.- İstanbul Tahkim Merkezi
Kanunu Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ile Adalet Komisyonu Raporları (1/758) (S. Sayısı: 640) (X)
BAŞKAN – Komisyon ve Hükûmet burada. 
Komisyon Raporu 640 sıra sayısıyla
bastırılıp dağıtılmıştır.
İç Tüzük’ün 91’inci maddesine göre
temel olarak görüşülen tasarının 6/11/2014 tarihli 11’inci Birleşimde
maddelerine geçilmesi kabul edilmişti.
Şimdi, birinci bölümün görüşmelerine
başlıyoruz.
Birinci bölüm 1 ila 9’uncu maddeleri
kapsamaktadır. 
Birinci bölüm üzerinde, Halkların
Demokratik Partisi Grubu adına, Şırnak Milletvekili Sayın Hasip Kaplan. (HDP
sıralarından alkışlar)
Buyurunuz.
HDP GRUBU ADINA HASİP KAPLAN (Şırnak) –
Teşekkür ederim.
Sayın Başkan, değerli milletvekilleri;
Halkların Demokratik Partisi Grubu adına söz aldım. Hepinizi saygıyla
selamlıyorum.
Tabii, küresel sermaye çok kıymetlidir,
parası da kıymetlidir; bir yere gittiği zaman korunması gerekir. İstanbul’da
finans merkezi kurulacak, o paralar da çok kıymetlidir, hatta canlarından da
kıymetlidir, onun için korunması lazım. Nasıl koruyacaklar? Onun için özel bir
mahkeme lazım, özel bir tahkim lazım arkadaşlar. Yani bu yasanın kısaca adı bu.

Soma’da 301 yurttaşımız korkunç bir
kazada can verirken, Ermenek’te bugün cenazeler kaldırılırken bu küresel
sermaye şirketlerinin kârları uğruna, bu taşeron, bu özelleştirme zulmünün
altında bu tehlikeli iş kolları için var mı özel bir yargılama arkadaşlar? Yok.
İşçiler için var mı? Yok. Emekçiler için var mı? Yok. Halk için var mı? Yok,
parası olanlar için var. Parası olanlar niye böyle mahkemeler kurar? Bunun da
sebebi çok açık arkadaşlar: Türkiye’de adalet olmadığı için, mahkemelere
güvenmedikleri için, mahkemeler bağımsız ve tarafsız olmadığı için, burada
hukuk olmadığı için, adalet de olmadığı için güvenmiyorlar; bu kadar basit.
“İstersen keyfin bilir, finans merkezi kuruyorsun, ben de paramı, sermayemi
getiririm ama böyle bir tahkim kurarsan, orada ayrı ayrı böyle kendi bildiğim
yasalarla kendimi korursam, sen de Meclisinden bu kararı çıkarırsan olur.”
diyor.
Peki, Allah aşkına 6 bin zeytin ağacını
kestikleri zaman o zeytinlerin dili olsa da, bunları yargılayacak bir merci yakalasa
da, bu geciken adaletin de hesabını sorabilse ne olurdu biliyor musunuz? 
Bugün Ermenek’te cenazeler kaldırıldı.
Ya, dünyanın hangi maden ocağında su baskını sonrası hayat kaybı vardır? Bana
bunu kim izah edebilir? Şimdi, bu sermayenin, bu tür madenciliğin, bu tür
işletmeciliğin, bu tür doğa tahribinin, bu tür çevre felaketlerinin özel bir
yargılaması yok. 
Demin, ilginç bir tartışmaya tanık
olduk arkadaşlar. Bu tartışma Manisa’daki nikel ocağıyla ilgiliydi. Gediz Deltası’nı
zehirleyecek bu ocak; bu madende, bu nikel madeninde, 2 milyon ağaç
kesilecekti. Siz şu resme iyi bakın, lütfen Google’ı bir tıklayın ve Google’da
“Manisa Tarzanı”nı tıklayın; Ahmet Bedevi, Osmanlı Dönemi’nde savaştan sonra
-bu Kerkük, Samarra’dan bir Türkmen- Manisa’da kalıyor ve Türkiye Cumhuriyeti’nin
değil Osmanlının ilk çevrecisidir, Spil Dağı’nı ağaçlandıran kişidir. Şimdi,
Manisa Tarzanı olarak, ilk çevreci olarak Orman Bakanlığı bunun heykelini
dikecek değil ya, kimin heykelini diker biliyor musun? Turgutlu Çal Dağı’nda 2
milyon ağacı kesenin, Soma’da 6 bin zeytin ağacını kesenin heykelini diker.
Niye? Vahşi kapitalizm var ya, para, para, para; adamın gözünü kör eder,
beynini, dimağını dağıtır biliyor musunuz ve insanın vicdanını paramparça eder.
İşte bu vicdan muhasebesi için de Hükûmet yeni kanunlar çıkarıyor.
Bu son kanunları biliyorsunuz değil mi?
“Güvenlik paketi” falan dediler; hayır, Hükûmeti koruma kanunu arkadaşlar. Bu
son, Adalet Komisyonundan geçti ya, Hükûmeti koruma kanununu çıkardılar. Bu,
yani TOMA’lar, siparişler, yeni gaz, yeni şeyler… Bütün bunların dışında, yok
“güvenlik bakanlığı” tartışmaları derken ilginç bir şekilde -Hükûmete dikkat
edin- Hükûmeti eleştirmek el koyma nedeni malına mülküne. Vatandaş “Bu Hükûmet
yamuktur, bu Hükûmet yolsuzluk yapıyor, bu Hükûmet terstir.” dediği zaman “Vay
sen misin Hükûmeti eleştiren!” deyip yakasına yapışacaklar, sadece içeri
almayacaklar, malına mülküne de el koyacaklar. Ya, böyle bir adalet var mı?
Küresel sermayenin önüne kalkan olacaksın, kendi vatandaşını da hem içeri
atacaksın hem malına mülküne el koyacaksın. Niye? “Hükûmete karşı gelmek.” Yahu
muhalefetiz biz, Hükûmete karşı gelmek bizim fıtratımızda var, doğamız gereği
Hükûmeti eleştireceğiz. “E, o zaman makul şüphelisiniz. Hadi polisler,
peşlerine takılın.”
Şimdi, bakın,
özel güvenlik, özel Hükûmeti koruma kanununda “taşınmazlara, hak ve alacaklara
el koyma kararı” diyor. Yalnız taşınmaz değil, eviniz, maaşınız, bankada üç
kuruş paranız veya bir başka yerden gelecekse... E, o zaman siyasi partiler,
sendikalar, dernekler, çevreciler, herkes susacak, Türkiye’de yalnızca iktidar
konuşacak arkadaşlar; bu güvenlik de onun için, mahkemeler de onun için.
Şimdi, bu makul
şüphe olayı var ya, bu makul şüphe olayı… Arkadaşlar, Türkiye ikiye bölündü;
makul şüpheliler ve makul olanlar diye ikiye ayrılacak ilginç bir şekilde.
İktidar tarafı makul olacak ama muhalefet makul şüpheli olacak. Şimdi polise,
inzibata, jandarmaya, herkese “A, bu muhalefettir takip edin.” diyecek, “Gidin
bakayım fasulye yiyorlar mı, fasulyenin içinde et var mı yoksa Kayseri
pastırması mı koymuşlar, koymamışlar mı? Bunun kaynağı nereden geliyor, takip
edin.” diyecekler; kendileri de küresel sermayeyle İstanbul finans merkezinde
dünyaları götürecekler, gemileri de istedikleri gibi onların mallarını taşıyacak,
ceplerine istedikleri gibi para koyacaklar. “E, sizinle ilgili bir işlem
yapalım mı?” “Dur kardeş, tahkim merkezi var.” Ya bu tahkim merkezini siz
kendinize kurdunuz anladık da, bu Hükûmetin bu ülkeye biraz da adalet getirme
gibi bir borcu yok mu? 
Şimdi bakın, gözaltı, arama, dinleme ve
el koyma tedbirleri uygulayabilecekler kanun geçerse. Bak, yakında gelecek
arkadaşlar, şöyle antrenman yapın, kendinizi alıştırın. Makul şüpheli olma
pozisyonunu edinmek için iki yol var: Ya korunacaksın ya da makul şüpheli gibi
ezecekler, sürecekler, mallara da el koyacaklar, böyle bir Türkiye istiyorlar,
güvenlik devletinde susturma. Savunmayı da kısıtlıyorlar, avukata da gerek yok.
Ne güzel mahkeme değil mi, avukatsız mahkeme. Ee, yolsuzluklar… Bakın, dikkat
edin, evrakları avukat inceleyemez, sınırlanıyor ama suçları saymışlar.
Yolsuzluk dosyalarında sınırlama yok arkadaşlar. Garip bir şey değil mi, dikkat
edin. Yolsuzluk dosyasında avukat istediği yere erişebilir. Sınırsız gizli
dinleme getiriliyor. Ya, zaten dinlenmeyen kimse yoktu ki Türkiye’de. Ya,
herkesin dinlendiği bir yerde dinlemenin sınırını artırsan ne yazar? 
Şimdi burada, Cumhurbaşkanına –yürütme-
Başbakana, bakana, Hükûmete iki laf ettiğiniz zaman ne olacak? Bu sefer yine
özel yargılama devreye girecek; hem tahkimde özel mahkeme hem burada özel
mahkeme. 
Şimdi soruyorum size… Allah’tan korkun
ya! Hukuk size de lazım olur, adalet size de lazım olur. Bir gün siz de
çıkarsınız, size birisi sorar; “Ananın adı nedir? Babanın adı nedir? Sen filan
günü şu kadar parayı şuradan şuraya getirdin, şunları şurada yedin. Sen şu
ülkeye gittin, bununla iş birliği yaptın. Şundan para kaptın, şuraya götürdün.
Allah’tan kork.” der. Elbette, bu dünyada “Niye vergini vermedin?” diye soracak
bir siyasi otorite çıkar, çıkar, çıkar muhakkak. Ama öbür dünyada da “Niye
zekâtını vermedin?” diye zebaniler Sırat Köprüsü’nden sonra yapışacak yakanıza.
Niye zekât da vermiyordunuz? Hem zekât yok hem vergi yok hem adalet yok. Bu
kadarı da fazla, fazla arkadaşlar.
Böyle şeylere iş vermiyoruz, “Ret”
diyoruz. (HDP ve CHP sıralarından alkışlar) 
BAŞKAN – Teşekkür ederim Sayın Kaplan. 
Cumhuriyet Halk Partisi Grubu adına
Kırklareli Milletvekili Sayın Turgut Dibek. (CHP sıralarından alkışlar) 
Buyurunuz. 
CHP GRUBU ADINA TURGUT DİBEK
(Kırklareli) – Teşekkür ederim Sayın Başkanım. 
Değerli arkadaşlar, İstanbul Tahkim
Merkezi Kanun Tasarısı’nın birinci bölümü üzerinde Cumhuriyet Halk Partisinin
görüşlerini açıklamak üzere kürsüdeyim. Öncelikle sizleri saygılarımla
selamlıyorum. 
Şimdi, ben de Hasip Bey’i dikkatle
dinlemeye çalıştım kanunla ilgili olarak ne anlatacak diye ama o biraz karışık
anlattı. 
Değerli arkadaşlar, aslında, teknik
yanları biraz ağır bir kanun yani daha fazla teknik düzenlemeleri içeriyor. O
nedenle de belki, kanun ne getiriyor, bu kanunla ne düzenleniyor diye düşünen
arkadaşlarımızın veya bizi izleyen vatandaşlarımızın anlamakta güçlük çektiği
bir tasarı olduğunu görüyorum çünkü ben de aynı sıkıntıyı yaşıyorum. Bunu
bilerek bu tasarıyla ilgili düşüncelerimi sizlerle paylaşacağım biraz daha
anlaşılabilir hâle gelsin diye. 
Şimdi bu Tahkim Merkezi Tasarısı
aslında Türkiye’de yeni değil yani bunun bir geçmişi var. Bununla ilgili çalışmalar
bayağı bir önceden başlatılmış, hatta 2014’ün başlarında da bu kanun
tasarısının Meclise gelmesi planlanmış. Bakın, artık, dünya küçüldü diyoruz,
yani ulaşımda öyle, teknolojide öyle, ciddi anlamda gelişti. Yani bugün
Türkiye’den kalktığımızda dört saatte Avrupa’ya da, en uzak köşeye de, Asya’ya
da, Orta Doğu’ya da ulaşılabiliyor; aynı şekilde onlar da ulaşabiliyor.
Dünyanın her yerinde, bu gelişen teknoloji ve ulaşımın da gelişmesi ticareti de
çok geliştirdiği için uluslararası ticaret alanında bu gelişmeler beraberinde
ihtilafları da doğurmuş, sorunları da doğurmuş, “Bu ihtilaflar nasıl çözülür?”
diye arayışa girmişler. İşte, bunu çözmenin bir yolu da “Daha kısa olsun, hızlı
olsun; işte, efendim, ulusal mahkemeler, o ülkelerdeki mahkemeler bu
ihtilafları daha tarafsız çözemez.” kaygısıyla tahkim merkezlerinin kurulması
amaçlanmış dünyada. Dünyada çok sayıda tahkim merkezi var. Yani biz de Türkiye
olarak bunların bir kısmını örnek almışız ve bir tasarı hazırlamışız. İşte,
akademisyenler çalışmış, hukukçular çalışmış ve karşınıza bu tasarı gelmiş.
Komisyonda da bizler bunu görüştük.
Bakın, bir tahkim merkezi nasıl olmalı
diye baktığımızda yani özellikleri ne olmalı, nasıl faaliyet göstermeli veya
kullanıcılar ona niye gitmeli dediğimizde birtakım özellikleri barındırması
gerekiyor. Yani o tahkim merkezinin alıcı olması lazım. Tahkim merkezi
kurulduğunda orada, derler ya, işte “doğuşta daha ölüyse” bunun bir anlamı yok.
Bir defa tarafsız olması lazım, bağımsız olması lazım. Öyle bir yapının
kurulması gerekiyor bu tahkim merkezi içerisinde. İşin uzmanları olacak, hızlı
bir yargılama yapacak, gizli bir yargılama olacak ve buna ait düzenlemeleri
içerecek. Böyle bir düzenlemeyi ülkeler yapmışlar. Bunu kanunla yapan ülke
zaten çok az değerli arkadaşlar çünkü kanunla yapmaya kalktığınızda işin
içerisine devlet giriyor, kurumlar giriyor ve o bahsetmiş olduğum tarafsızlığın,
bağımsızlığın, devletin kurumlarının bu tahkim merkezine etki yapması, sirayet
etmesiyle güven duygusunun oluşması söz konusu olmuyor. Ne yapmışlar? Dernekler
kurmuşlar, üniversiteler kurmuşlar, ticaret ve sanayi odaları, enstitüler de bu
tür tahkim merkezlerini kurmuş ve dünyanın her yerinde tahkim merkezleri ciddi
anlamda rağbet görüyor.
Şimdi, ben, kanun tasarısına baktığımda
arkadaşlar, “Biz nasıl kuruyoruz, peki öyle mi? Yani bunu kurduğumuzda
Türkiye’de bunun bir işlevi olacak mı, bir faydası olacak mı? Devlet ne kadar
bu işin içerisinde? Adalet ve Kalkınma Partisi o kendine demokrat yanını buraya
nasıl yansıtmış?” diye baktığımda gerçekten üzüldüğümü de belirtmek istiyorum.
Çünkü bu tahkim merkezi yapısı böyle geçerse değerli arkadaşlar, buradan kimse
gelip herhangi bir hizmet almaz, alıcı bulmaz, gelip birileri “Biz burada
hakemler vasıtasıyla sorunlarımızı çözelim, uluslararası ihtilaflarda gelelim,
çözelim.” diye başvuruda bulunmaz. Çünkü yapı, bir anlamda devletin, iktidarın,
Bakanlığın, kurumların elinde tutmaya çalıştığı ve devlet organlarının bu tahkim
merkezini kontrol edeceği bir şekilde oluşmuş. 
Bakın, bir genel kurulu var, önemli.
Tahkim merkezi bir genel kurul vasıtasıyla yönetim kurulunu ve denetçileri
seçiyor. Yönetim kurulu da daha sonra genel sekreteri ve genel sekreter
yardımcılarını seçiyor. Şimdi, bu genel kurul yapısı esas 25 kişiden oluşuyor.
Ben bu genel kurul yapısıyla ilgili olarak biraz konuşmak istiyorum, bu biraz
ilginç. 
Bakın, Barolar Birliğiyle ilgili bir
düzenleme var, ona ayrıca değinmek istiyorum. Aslında, o, sizin yüzünüzü tüm
açıklığıyla ortaya çıkarıyor. Yani Barolar Birliğiyle ilgili yapmış olduğunuz
buradaki düzenleme gerçekten ne demokrasiyle ne iradeyle ne sizin o
söylemlerinizle örtüşüyor; bunu açıklayacağım.
Şimdi, genel kurulda 6 tane TOBB’dan
yani ticaret ve sanayi odalarından temsilci seçilecek, bunları TOBB Yönetim
Kurulu seçecek, ticaret ve sanayi odalarından gelecek; barolar 4 kişiyi seçecek,
YÖK 3 kişiyi seçecek; bakın, devletle ilgili olan, Adalet Bakanlığının 1’inci
sınıf idari hâkimlerinden 1’i orada görev yapacak, Türkiye Bankalar Birliğinin
seçeceği 1 üye olacak, Türkiye Katılım Bankaları Birliğinin seçeceği 1 üye
olacak, Sermaye Piyasası Kurulundan 1 kişi gelecek, Bankacılık Düzenleme ve
Denetleme Kurumundan 1 kişi gelecek, Sermaye Piyasaları Birliğinden 1 kişi
gelecek. Yani, aslında işin içerisine devlet tam girmiş. Devletin kurumları
genel kurula temsilciler gönderiyorlar. 
Şimdi, dünyada niye kurulmuş diye az
önce söyledim: Tarafsız olacak, bağımsız olacak, uzmanlar görev yapacak, devlet
bu işin içerisine girmeyecek. Zaten değerli arkadaşlar, tahkimde iki taraf
anlaşıyorlar, diyorlar ki: “Biz aramızdaki ihtilafı o ülkenin ulusal yargısına
götürmeyelim -tabii ki bu da yasanın izin verdiği ölçüde oluyor yani her konuda
anlaşarak işte ‘Bir hakeme gidelim.’ deme şansları yok ama- gidelim, bir tahkim
merkezinde anlaşarak oradaki hakemler vasıtasıyla bu sorunu görelim.” Yani işin
özü bu ama şimdi bu kişiler devletin kurumlarından gelerek nasıl böyle bir
yapıyı oluşturacaklar değerli arkadaşlar? Buradan şunu çıkarıyoruz, Hasip
Bey’in dediği doğru: Kendinize bir tahkim merkezi kurmaya çalışıyorsunuz yani “Türkiye'de
bir tahkim merkezi olsun, bu ihtilafları çözmek üzere bir tahkim merkezi
kuralım ama yine bu işi biz takip edelim, biz kontrol edelim, bizim
denetimimizde olsun.” anlayışı var. Bunu, Barolar Birliğinden, daha doğrusu
barolardan gelecek olan 4 kişiyle ilgili olarak, arkadaşlar çok net görüyoruz. 
Bakın, 6’ncı maddede şu hüküm var, diyor
ki: Bu temsilcilerin her birini bu kurumların yönetim kurulları seçecek.
Yönetim kurulları belirtiğimiz o 6 kişiyi, 4 kişiyi, 1’er kişi seçecek ama
barolara geldiği zaman “Hayır.” deniyor. Barolar Birliğine “Siz seçemezsiniz
kardeşim. Siz sadece –kanun maddesi burada çok açık- seçimin gününü ve yerini
belirlersiniz ama Türkiye'deki 81 baro başkanı gelecek ve Türkiye'den, o Barolar
Birliğinden aday olan avukatlar içerisinden baro başkanları, sadece baro
başkanları o 4 kişiyi tahkim merkezinin genel kuruluna seçecek.” Deniliyor. Ya
böyle bir şey olabilir mi? Sayın Bakan bilmiyorum, biraz beni dinlerse bu konu
önemli bir konu, bu bence en önemli unsurlarından bir tanesi.
Bakın “demokrasi” deniyor. Değerli
arkadaşlar, TOBB…
İDRİS ŞAHİN (Çankırı) – Turgut Bey,
Anayasa Mahkemesine de öyle seçiliyor.
TURGUT DİBEK (Devamla) – Bir dakika,
bir dakika.
Şöyle: TOBB’un kendi Yönetim Kurulu
seçiyor, YÖK Genel Kurulu seçiyor, tüm kurumların, az önce saymış olduğum
kurumların tümü yönetim kurulları vasıtasıyla seçiyor ama Barolar Birliğine geldiğinde
şunu diyorsunuz Barolar Birliğine: “Hayır, siz seçmeyeceksiniz.”
HİLMİ BİLGİN (Sivas) – Çoğulcu olsun
diye.
TURGUT DİBEK (Devamla) – Ya bırakın, ne
çoğulculuğu arkadaşlar? O zaman şunu yapın: Yani TOBB’un 6 kişiyi seçeceği
burada yasada hüküm altına alınmış. O zaman, illerdeki ticaret ve sanayi
odalarının başkanları var; ticaret odası var, sanayi odası var, deniz ticaret
odası var. O başkanları toplayın TOBB’a -burada çok güzel merkezleri var- o
başkanlar seçsin -çoğulculuk- onlar seçsin. Türkiye’de kaç üniversite var?
200’e yakın üniversite var. Onların rektörleri gelsin, YÖK’ün seçeceği şu 3
kişiyi çoğulcu olarak onlar seçsin. Onların yönetim kurulları seçiyor. Ama,
bakın, Sayın Bakan, lütfen -biz bu işi, biraz sonra önergelere, maddelere
geçtiğimizde- “Kör gözüm parmağına.” Bu olmaz, yakışık değil. 
Barolar Birliği
meselesi için oraya ayrı bir düzenleme getiremezsiniz. Arkadaşlar, Barolar
Birliği nasıl seçilmiş, seçim yapmışlar mı?
İDRİS ŞAHİN
(Çankırı) – İnsan Hakları Kurumunun seçimlerinin usulleri de aynı, Anayasa
Mahkemesinin seçim usulleri de aynı
TURGUT DİBEK
(Devamla) – Yani, Barolar Birliğinin bugünkü yönetimi atamayla mı gelmiş oraya,
vesayetle mi gelmiş arkadaşlar? Seçimse seçim. Barolar seçimlerini yapmışlar,
Barolar Birliği de orada aday olan ekipler arasından seçilmiş. Bu düzenlemenin
mutlaka oradan çıkması lazım. Yani, diğer o 25 kişi belirlenirken nasıl ki
yönetim kurulları seçecekse o genel kurula gelecek olan kişileri, 4 hukukçuyu,
avukatı da Barolar Birliği Yönetim Kurulunun seçmesi gerekir değerli
arkadaşlar.
Onun dışında,
yasayla ilgili çok sayıda sakınca var. Ama, biz, bakın, temel olarak buradaki
sakıncaları gidermediğiniz takdirde zaten burada bu yasaya “evet” dememiz
mümkün değil. Ama, işin özünde, yapıcı baktığımızda -dünyanın gelişen bu süre
içinde- Türkiye’de bir tahkim merkezinin olması zaten kaçınılmazdır. İstanbul Türkiye
bir masa tenisinde topun sekmesi gibi seken noktadır artık. Yani, top oradan
vurulduğu zaman İstanbul’dan sekiyor Asya’ya gidiyor, İstanbul’dan sekiyor…
(Mikrofon
otomatik cihaz tarafından kapatıldı)
TURGUT DİBEK
(Devamla) – Orta Doğu’ya gidiyor, işte, efendim, Afrika’ya gidiyor.
Dolayısıyla, bu tahkim merkezi kurulacaktır da bu sakıncaları burada gidermek
zorundayız. Eğer kayıtsız kalırsanız Cumhuriyet Halk Partisi olarak biz
yanlışları düzeltmek üzere her maddede önerge vereceğiz, konuşmalarımızı
yapacağız ama sonuçta bu yasa bu şekilde geçerse desteklemeyeceğiz.
Teşekkür
ediyorum. (CHP sıralarından alkışlar)
BAŞKAN –
Teşekkür ederim Sayın Dibek.
Milliyetçi
Hareket Partisi Grubu adına, Konya Milletvekili Sayın Faruk Bal.
Sayın Faruk Bal
şahıslar adına da söz aldığı için kendisine on beş dakika birleştirerek
veriyorum sözü.
Buyurunuz. (MHP
sıralarından alkışlar)
MHP GRUBU ADINA
FARUK BAL (Konya) – Sayın Başkan, değerli milletvekilleri; hepinizi saygıyla
selamlıyorum. 
21’inci yüzyılda dünya küçülmüştür.
Bilim çağında -bilim toplumu- teknolojik gelişmelerle birlikte sermaye dünya
çapında dolaşır hâle gelmiş ve dolayısıyla ortaya çıkabilecek ihtilaflarda
birtakım geleneksel yöntemlerin dışında hızlı, güvenli ve bağımsız ve
tarafsızlığına inanılır kuruluşlar oluşmuştur. İşte hukuki ve ticari davalar da
ihtilaflarda hızlı, güvenilir, bağımsız ve tarafsız tahkim kurulları da bu
ihtiyaçtan kaynaklanmıştır. Bu ihtiyaç nedeniyle 2001 yılında 57’nci Hükûmet
döneminde Milletlerarası Tahkim Kanunu çıkarılmak suretiyle, Türkiye'nin,
sermaye piyasalarının güvenebileceği, dış yatırımların hukuki güvenliğe sahip
olan bir ülkeye gelmekte tereddüt etmesini engelleyecek imkânlar yaratılmıştı.
Dolayısıyla, böyle imkânların yaratılmış olduğu bir süreçte tahkimle ilgili
İstanbul Tahkim Merkezinin kurulmasını -biraz gecikmiş de olsa- hayırlı bir
hizmet olarak görmekteyiz. Elbette ki tasarıya olan eleştirilerimiz saklıdır.
Eleştirilere girmeden önce uluslararası tahkimin niçin gerekli ve hangi
özelliklere sahip olması gerektiği hususunda kısa bilgi arz etmek istiyorum. 
Değerli arkadaşlarım, sermaye asla,
kata ihtilaf çıkmasını istemez çünkü sermaye açısından zaman kıymetlidir,
yatırımın gecikmemesi için; sermaye açısından zaman kıymetlidir, faiz ve kredi
masraflarının karşılanması için. İhtilaf çıktığında da sermaye, elbette ki
hızlı işleyen, önceden ne olabileceğini, hangi kuralların uygulanacağını
bildiği, güvenilir bir hukuk düzeni içerisinde ihtilafların çözülmesini ister
ve nihayetinde de bu sermaye, o kuralları uygulayacak olan kişilerin bağımsız
ve tarafsız olmasını ister. Biz böyle bir bakış açısıyla İstanbul Tahkim
Merkezine bakıyoruz ancak önümüze getirilen tasarıda bununla örtüşmeyen çok
ciddi hükümler bulunmaktadır. Bu hükümlerin en önemlisi, tasarının ana maddesi
olarak nitelendirdiğimiz genel kuruldur. Genel kurul, tasarıya göre 25 kişiden
oluşuyor; bunlar, Türkiye Odalar ve Borsalar Birliğinden 6, Barolar Birliğinden
4 -ne alakası varsa- Yükseköğretim Kurulundan 3, İhracatçılar Birliğinden 2,
Adalet Bakanlığından 1, Türkiye Bankalar Birliğinden 1, Katılım Bankaları
Birliğinden 1, Sermaye Piyasası Kurulunun seçeceği 1, Borsa İstanbul’un
seçeceği 1, Esnaf ve Sanatkârlar Konfederasyonunun seçeceği 1 olmak üzere
toplam 25 kişi. Bu genel kurul yönetim kurulunu seçiyor, denetçileri, seçiyor,
İstanbul Uluslararası Tahkim Divanını seçiyor ve İstanbul Millî Tahkim Divanını
seçiyor, yani genel kurul kendi aralarında parsayı paylaşıyor. Bunun adı nasıl
genel kurul oluyor kardeşim? Bunun adı, oraya geldikten sonra belirli
koltuklara belirli kişileri oturtma ameliyesidir. 
Peki, buraya gelirken ne olacak? Buraya
gelirken doğrudan, hiçbir şüpheye gerek kalmadan -Barolar Birliği de dâhil
olmak üzere- seçilecek herkesin siyasi iktidarın etkisi ve rengi altında
olacağı belli. Siyasi iktidarın etkisi ve rengi altında seçilecek olan genel
kurul, uluslararası sermayenin güveneceği bağımsız ve tarafsız bir tahkim
olmayacaktır. Bunun doğuracağı iki tane temel sonuç olacaktır. Bunlardan bir
tanesi, kötü niyetli veya iyi niyetle başlamış olmakla birlikte sonunda kötü
niyetli olan uluslararası güçler, hukuki ihtilaf yaratarak, yarın, Türkiye’yi
idare ettiğini düşündükleri Recep Tayyip Erdoğan’ın kapısına varırlar ve
dayatırlar: “Şu Rıfat’a bir ‘Alo.’ de de bizim tahkim işini halletsin.” veya
Tahkim Kurulu Başkanı -hangi alo olacaksa- ona bir ‘Alo.’ de, bizim işi
halletsin.” Bunun örneğini görmedik mi? Gördük Sayın Bakanım. Citibank’ın 2,5
milyar dolarlık vergi borcu uzlaşmayla nasıl sıfıra indirildi bu ülkede? 2,5
milyar dolar, eğer hakikaten tahakkuk etmiş bir belge varsa, bu, tüyü bitmedik
yetimin hakkı olan bir vergiydi. Sayın Unakıtan zamanında, küresel dayatmayla,
sizin Hükûmetinizin icraatıyla bu 2,5 milyar dolardan vazgeçmiştir Türkiye.
Şimdi, buna benzer bir şekilde, uluslararası şirketler imtiyaz şartlaşma ve
sözleşmelerinde veya yerli şirketler sizin havuzunuzda yer alan Danıştay
kararlarının uygulanmaması için kanunlar çıkardığınız şirketler -devletin
bütçesinden ödenen- idareyle girmiş olduğu tahkim şartını içeren sözleşmelerde,
böyle bir tahkim kurulu oluştuğunda, yarın Sayın Cumhurbaşkanına gidip “Havuza
110 milyon dolar koydum, nereden çıkaracağım bunu? Karayollarıyla böyle bir
ihtilafım var, Demiryollarıyla böyle bir ihtilafım var –veya- Özelleştirme
İdaresiyle böyle bir ihtilafım var, tahkimde iş. Şu işi bir ‘Alo.’ de de,
hallet.” diyecektir.
Dolayısıyla, bu, çok ciddi bir
sorundur. Bu ciddi sorunu siz de kanunun gerekçesinde ikrar ediyorsunuz Sayın
Bakanım. Diyorsunuz ki: Bağımsız ve tarafsız olabilmesi için sivil inisiyatif
tarafından kurulması lazım bu kanunun -elhak doğru- ama sivil inisiyatif
başaramadı, onun için biz kuruyoruz. Siz kurunca da tabii ki AKP mantığına göre
şekillendirilmiş bir kanun oluyor bu. Bunu düzeltmek için teklifimiz var, onu
ayrıca izah edeceğim. Ama sizin bakış açınızla Türkiye'nin geldiği duruma
birkaç cümleyle temas etmek istiyorum.
2007 yılında Sayın Bakan “Artık istinaf
mahkemeleri kuruluyor, Yargıtayın iş yükü hafifleyecek, 250 olan üye sayısını
150’ye indireceğiz.” diye Bakanlar Kurulundan kanun tasarısı Türkiye Büyük
Millet Meclisine gönderildi, 2007 tarih. 2011 yılına geldiğimizde bambaşka bir
kanun tasarısı geldi, denildi ki: “Yargıtayın iş yükü çok fazla, daireleri
artıralım, üye sayısını da toplam 387’ye çıkaralım.” Çıkardınız, Anayasa
değişikliği kapsamı içerisinde birlikte mütalaa ettiğimizde 387 üyeli, dünyanın
en obez Yargıtayını yarattınız ve dünyanın en obez bu Yargıtayına siyasi hormon
enjekte ettiniz. Bunun sizin başınıza bela olacağını bu kürsüden ben söyledim,
Milliyetçi Hareket Partisinin milletvekilleri söyledi. Jurassic Park canavarını
örnek vererek söyledik, “Bu yanlıştır. Gelin yargının bağımsızlığı,
tarafsızlığı ilkesiyle oynamayın.” Ancak, dinlemediniz. 
Şimdi tekrar bir kanun tasarısı var,
işte, önümüzdeki hafta gelecek, bu defa 387 de kesmedi sizi, Yargıtay üyesini
516’ya çıkaracaksınız. Değerli arkadaşlarım, bu, siyasi açıdan trajik bir
durumdur, hukuki açıdan da komik bir durumdur. Hiç 516 üyeli Yargıtay olur mu?
Daha önce çıkardığınız yasalara bakarsak, Yargıtay Genel Kurulu hâkimler ve
savcılarla ilgili tazminat davalarında temyiz mercisidir yani 516 üyeli bir
mahkeme düşünün, bunun trajik ve komik yönlerinin takdirini size bırakıyorum.
Değerli arkadaşlarım; bu, Türkiye’yi
yargının köklü ve temel sorunlarına ilaveten yeni bir noktaya taşımıştır, o da
siyasi hormonlu yargı. Bu, Türkiye'nin gerçeğidir. Bu, yargının sorunu
değildir; bu, parlamenter demokrasinin sorunu hâline gelmiştir çünkü
siyasallaştırılmış yargı parlamenter demokraside yasama organını Anayasa’ya
göre denetler, idareyi bütün hukuki iş ve işlemlerinde hukuka göre denetler ve
bağımsız ve tarafsız yargı vatandaşın temel hak ve hürriyetlerini garanti eder.
Böyle hormonlu siyasallaşmış bir yargı hangi temel hak ve hürriyetleri
koruyabilecek? 
Bugün ben size söylerken üzülüyorum ve
utanıyorum. Hâkimi tehdit etmek üzere gruplaştıkları ve adliyelerde
birbirleriyle konuşamadıkları, selamlaşamadıkları bir ortamdan geçiyoruz. “Son
HSYK seçiminde de etnik, inanç, mezhep temeline dayalı olarak hâkimler ayrıştı
ve HSYK’da bu temellere dayalı üyeler oluştu.” şeklinde çok ciddi bir algı
vardır ve bu çok ciddi algı etnik, siyasi düşünce ve mezhep çatışmasını
HSYK’nın içine kadar sokacaktır. Bu çatışmanın altını biz adliyelerde
görmekteyiz. 
Yargının içerisinde bulunduğu durum
budur değerli arkadaşlar ve bunun işaretini sanki köprü bağlantısı gibi bu
kanunda da görüyoruz. O işaret de şu: Aynen 2010 Anayasa değişikliğinde olduğu
gibi Barolar Birliği Genel Kurulunu baypas etmek için ucube bir teklif
getirildi: “Baro başkanlarının seçimiyle temsilci ortaya çıkacak.” Değerli
arkadaşlarım, hak var, hukuk var, matematik var. Yani aklımız hakkaniyete
çalışmayacak kadar etkilenmiş durumdaysa matematik var. Bayburt’ta baronun
avukat sayısı 10’u geçmez, bunun 1 oy hakkı var; İstanbul’da 50-60 bin tane
avukat var, oranın Baro Başkanının da 1 oyu var. Böyle bir şey olur mu? Bunun,
yani demokrasiyi filan bıraktık, adaleti, hukuku, hakkaniyeti bıraktık da
matematikte yeri yok. Dolayısıyla bu hüküm burada da aynen var. 
Şimdi Sayın Bakanım, biz bunun
değiştirilmesi için -diğer gerekçelerimiz de var- düzenlenmesi için 4 siyasi
partinin 4’ünün de Anayasa Uzlaşma Komisyonunda kabul ettiği noktadan hareket
ederek tam bağımsızlığı ve tarafsızlığı yaratacak bir önerge sunuyoruz. Bu
önergeye göre, kamu organlarından gelecek üyeler çıkarılıyor, örneğin; Adalet
Bakanlığından, Sermaye Piyasası Kurumundan gelecek temsilciler çıkarılıyor.
Barolar Birliğinden, Türkiye Odalar ve Borsalar Birliğinden veya sivil
inisiyatif olarak kabul edilebilecek diğer kamu kuruluşlarından gelecek
temsilciler, her bir temsilci için bir tek oy kullanılmak kaydıyla yapılacak
oylamada 1 temsilciye karşılık 4 tane aday adayını belirleyecek genel
kurulları. Bu 4 tane aday adayı, 4’er tane aday adayı Türkiye Büyük Millet
Meclisi Adalet Komisyonunda açık bir şekilde değerlendirilecek, dinlenecek.
Komisyonun raporu Genel Kurula gelecek ve üçte 2 çoğunluk ile -sağlanabilirse-
her bir temsilci seçilmiş olacaktır. Bunun, üçte 2 rakamının konulmasının
anlamı şudur: Seçilen kişinin tarafsızlığı konusunda millî iradenin bir
mutabakatı var. Dolayısıyla, bu kadar önemli bir mutabakattan sonra oraya
seçilen kişinin tarafsızlığı ve doğru dürüst hizmet edeceği konusunda bir
endişe olmaz. Şayet üçte 2 çoğunluk iki oylamada da sağlanamaz ise, bu takdirde
4 aday adayı arasından Mecliste kura çekilecektir. Çekilecek kura neticesinde
ismi çıkan kişi temsilci olacaktır. İşte böylece, siyasetin etkisi, kurulacak
olan Milletlerarası Tahkim Divanından, Millî Tahkim Divanından ve İstanbul
Tahkim Merkezinden uzaklaştırılmış olur. 
Değerli arkadaşlarım, bu önerinin
değerlendirilmesini ümit ediyoruz. Bu ve yargıyla ilgili diğer önerilerde
Adalet ve Kalkınma Partisi “Evet.” dedi ancak sadece başkanlık sistemi
gerekçesiyle karşı çıkmıştı. Bu kapsam içerisinde değerlendirirseniz biz de
kanun metninin görüşmeleri sırasında pozitif katkıda bulunmaya devam edeceğiz.
Yok, “Hayır.” derseniz göğsümüzü siper edeceğiz, AKP yargısına karşı çıktığımız
gibi, bir AKP İstanbul Tahkim Merkezinin ortaya çıkmasına da karşı çıkacağız.
Hepinizi saygıyla selamlıyorum. (MHP ve
CHP sıralarından alkışlar) 
BAŞKAN – Teşekkür ederim Sayın Bal.
Şahıslar adına son söz Tunceli
Milletvekili Sayın Kamer Genç’te.
Buyurunuz. (CHP sıralarından alkışlar)
KAMER GENÇ (Tunceli) – Sayın Başkan,
değerli milletvekilleri; İstanbul Tahkim Merkezi Kanun Tasarısı’nın birinci
bölümü üzerinde söz almış bulunuyorum. Hepinize saygılar sunuyorum.
Şimdi, değerli arkadaşlar, yıllarca
kanun uygulaması yapan bir kişiyim. Şimdi, bir tahkim merkezi sistemi
getiriyoruz ama bu tahkim sisteminde tahkim konusu olacak uyuşmazlıklar nedir,
burada belirtilmemiş. Yani ne diyor? “Merkezin görevleri:
1) Tahkim ve
alternatif uyuşmazlık çözüm yöntemlerine ilişkin kuralları belirlemek...”
Hangi ihtilaflar tahkim konusu olacak?
Evvela onu bilelim. Sonra, bu alternatif usul yöntemlerini belirlemek… Yani,
işte, bu tahkim kurulu nasıl çalışacak, kaç kişiyle karar verecek, ne konuda
karar verecek, bunların olması lazım. Bunları belirleyecek kişi de yasada
belirtilir, Yasada belirtilmeden, böyle, bir tahkim kuruluna bu konuda kural
koyma yetkisini tanımak kanun çıkarma ilkesine tamamen aykırı. Şimdi, tabii,
burada ne gibi şeyler çözümlenecek? 
Şimdi, değerli arkadaşlar, yargı
maalesef Adalet Bakanı Bekir Bozdağ’ın… Eskiden de –gelmesiyle- zaten dumura
uğramıştı, rayından çıkmıştı, geldikten sonra da çıkmıştı. Biliyorsunuz ben,
bununla ilgili bu kanunun tümü görüşülürken bir konuşma yaptım, burada şunu
dedim: İşte, Adalet Bakanı Bekir Bozdağ, İzmir Cumhuriyet Başsavcısı Hüseyin
Baş tarafından yürütülen çıkar amaçlı suç örgütü kurmak, yönetmek, örgüte üye
olmak, rüşvet, ihaleye fesat karıştırmak, irtikap, nitelikli dolandırıcılık
suçlarından yürütülen 2011/12445 sayılı dosyayla ilgili olarak İzmir Cumhuriyet
Başsavcısına telefon ettiğini… Evvela müsteşarı ediyor, Kenan İpek ediyor -yani
burada teferruatı var da zamanım yetmediği için söylemiyorum- Hüseyin Baş’a
hitaben “Bu saatte git, Cumhuriyet Savcısını değiştir, tüm kararları iptal et,
bu soruşturmayı durdur, bunu yapamazsan sonuçlarına katlanırsınız.” diyor. Bunu
kim söylüyor? Adalet Bakanlığı Müsteşarı Kenan İpek. Arkasından, Bekir Bozdağ
alıyor telefonu, yine burada yazıyor: "07/01/2014 tarihinde İzmir
Cumhuriyet Başsavcısı Hüseyin Baş'ın makam odasında çalıştığı sırada, Sayın
Adalet Bakanı Bekir Bozdağ’ın aradığının -ve sekreteri şey ettikten sonra yine
o suçlardan, şeyden dolayı- bildirildiği…” diyor. İşte, Bekir Bey kendisine
kısaca hâl hatır sorduktan sonra dedi ki: Yani işte “…kısaca kendilerinin
bilgilendirildiğini, insanların lekelenmemesini, soruşturmada dikkatli
davranılmasını, gözaltı yerine çağrılsa bu kişilerin gelebileceğini,
soruşturmayla ilgili Cumhuriyet Savcısından alınarak soruşturmanın bizzat
Cumhuriyet Başsavcısı tarafından yürütülmesi hususunu…” emrediyor kendisine.
Şimdi, ayrıca, Adana’da yapılan bir
soruşturmada diyor ki: Telefonu Bekir Bozdağ aldı, “Sayın Bakanımız da özetle ihbara
konu olan tırın MİT’e ait olduğunu, MİT kanununda özel düzenleme nedeniyle MİT
görevlileri hakkındaki soruşturmanın Başbakanlık iznine tabi olduğunu, bu
nedenle görevli savcının bu tırda arama yapamayacağını, yanında İçişleri Bakanı
ile MİT Başkanının bulunduğunu ve kendilerinin Adalet Bakanının Müsteşarının
tırın içinde silah bulunmadığını söylediklerini, bunların yalan söyleyip de
ihbarcının mı doğru söylediğini söylediği, ayrıca ısrarla hukuka sahip çıkmamı,
yetkimi kullanarak derhâl görevli savcıyı görevden aldığıma dair yazıyı
emniyete, jandarmaya, ilgili yerlere göndererek aramaya engel olmamamı istediği
hususları tutanağa geçirilerek tutanak tarafımdan imzalanmıştır.” Bunları, bu
tutanakları düzenleyen 2 başsavcı.
Şimdi, düşünebiliyor musunuz? Adalet
Bakanlığı makamında oturan Bekir Bozdağ yargıya bu kadar etki ediyor, “Bu
davaları yapma.” diyor. 
Ben burada derken, bana, çıktı burada
dedi ki: “Benim bu lafları söylediğimi ispat etmeyen namussuz ve şerefsizdir.”
İşte sen bu telefonları ettin mi etmedin mi? Kim o zaman şimdi namussuz ve
şerefsiz oluyor, onun bir orta yolunu bulalım.
Adalet Bakanının bir başsavcıya önce
müsteşarın, sonra kendisinin telefon etmesi... Arkadaşlar, böyle bir memlekette
yargı olur mu? Tayyip Erdoğan getiriyor, kendi avukatının ağabeyini Hâkimler ve
Savcılar Yüksek Kurulu üyeliğine atıyor. Gidiyorum, geliyor benim karşımda
-tazminat davasını açmışız- hâkim, yüzde yüz haklı olduğumuz davada ret kararı
veriyor. Arkadaşlar, ülkede yargı diye bir şey var mı?
(Mikrofon otomatik cihaz tarafından
kapatıldı) 
KAMER GENÇ (Devamla) – Nasıl olacak,
biz nasıl dava kazanacağız? Kimin yanında hakkımızı savunacağız? Türkiye'yi,
işte Bekir Bozdağ ve onun Hükûmeti, maalesef adaleti bu kadar yok etti, etkisiz
hâle getirdi. Böyle bir adaletle Türkiye'de yaşamak da çok zor.
Teşekkür ederim. (CHP sıralarından
alkışlar)
BAŞKAN – Teşekkür ederim.
Soru-cevap işlemine geçiyorum.
Sayın Tanal...
MAHMUT TANAL (İstanbul) – Teşekkür
ederim Sayın Başkan.
Şu anda, Sayın Bakanım, Türkiye'de kaç
tane tahkim komisyonu var? Ve aynı zamanda, yargının işini azaltmak için ne
kadar dosya geldi? Ve bu dosyaların gelme sayısı her komisyona, her tahkimin
bulunduğu yere... Genellikle ihtilaflar nedir, burada doğan herhangi bir sorun
var mı? Yani, yargının yükünü hafifletme oranı ne kadardır?
Teşekkür ediyorum.
BAŞKAN – Sayın Işık...
ALİM IŞIK (Kütahya) – Teşekkür ediyorum
Sayın Başkan.
Sayın Bakan, bu son dönemde Cizre ve
Silopi’de yaşanan olaylar karşısında PKK’nın gençlik örgütü tarafından yapılan
özerklik ilanlarına karşı Hükûmetinizce nasıl bir işlem yapıldı? Bu konuda
yargıya intikal etmiş herhangi bir işlem var mı, dosya var mı? Şu anda gelinen
durum nedir? Bu özerklik ilanı Hükûmetinizce nasıl değerlendiriliyor?
Teşekkür ederim.
BAŞKAN – Sayın Acar...
GÜRKUT ACAR (Antalya) – Teşekkür ederim
Sayın Başkan.
Sayın Bakan, bu hakemlerin nasıl
seçileceği, hakemler ile kararlara itirazların nasıl yapılacağı konusunda bu
tasarıda hiçbir şey yok. Şimdi, burada şunu sormak istiyorum: Bu kuralları
oradaki tahkim kurulu kendisi mi koyacaktır? Koyacaksa bunlar kanun yapmış olmuyor
mu? Kendi usulünü kendisi belirleyen böyle bir tahkime kim itimat edebilir?
Dünyada böyle bir merkezi kabul edecek bir ticari veya işletme sahibi olabilir
mi? Bu nasıl bir kurul olacak? Kurulları yargılama usulü olmayan bir tahkim
kurulu nasıl çalışacak? 
Teşekkür ederim. 
BAŞKAN – Sayın Bulut…
AHMET DURAN BULUT (Balıkesir) – Sayın
Bakanım, iki yıla kadar mahkûmiyet gerektiren suçlardan dolayı tutuklama var
mı? Türkiye’de terör olaylarında herkesin gözü önünde dürüst vatandaşlar mağdur
ediliyor, araçları yakılıyor, dövülüyor, dükkânları darbediliyor ve bunlarla
ilgili tutulan, yakalanan kimse yok. Darb edilen yerlerin parasını devlet
ödüyor. Bu darbı yapan kişilere bunların ödetilmesi için bir çalışma yapmayı
düşünüyor musunuz? 
Cezaevlerinde kaç mahkûm var ve her
mahkûma bir yatak düşüyor mu? 
Teşekkür ederim. 
BAŞKAN – Sayın Tanal…
MAHMUT TANAL (İstanbul) – Teşekkür
ederim Sayın Başkan. 
Sayın Bakan, bu 17 Aralık operasyonuyla
ilgili “tape”lerde herhangi bir eklemenin, sahteciliğin olmadığı Adli Tıptan
gelen raporla sabit oldu. Siz yıllarca avukatlık yaptınız, ben de yıllarca
avukatlık yaptım ve dosyayı bilirkişiye savcılık gönderdiği zaman, bilirkişiden
o dosya gelmeden hiçbir cumhuriyet savcılığı takipsizlik kararını veremez,
vermemiştir. Şu anda, Türk hukuk tarihinde, bilirkişiye dosyasını gönderdiği
hâlde bilirkişi raporu gelmeden takipsizlik kararını veren 17 Aralık olayıyla
ilgili, siz Bakanlık olarak, yargının itibarsızlaştırılmaması için yazılı emir
yoluyla size müracaat gelirse nasıl bir tavır takınacaksınız? 
Teşekkür ederim. 
BAŞKAN – Sayın Işık…
ALİM IŞIK (Kütahya) – Teşekkür ediyorum
Sayın Başkan. 
Sayın Bakan, birkaç gün önce medyaya
yansıyan bir demeciniz oldu, “-sözde- çözüm süreci sonuçlandığında bugüne kadar
şehit olmuş tüm şehitler Allah’a dua edeceklerdir.” diye. Anlamak istiyorum
yani çözüm sürecini AKP bitirdi, PKK’yla pazarlıkla sona erdi diye şehit nasıl
dua edecek? Bu demeciniz gerçekten inanarak verdiğiniz bir demeç mi yoksa bir
algı operasyonunun parçası olarak size verilmiş bir yazı mıydı? Nasıl böyle bir
cümleyi kullanabildiniz, bunu merak ediyorum, açıklarsanız sevinirim. 
BAŞKAN – Sayın
Tanal…
MAHMUT TANAL
(İstanbul)- Teşekkür ediyorum Sayın Başkan. 
Sayın Bakan, bu
tasarıda, tabii, seçilecek olanların çoğu, aşağı yukarı, iktidar tarafından
seçilebiliyor, çoğunluk o şekilde görülüyor. Bu, idari ve merkezi özerklik
açısından onu yani tarafsızlık ve bağımsızlık ilkesini zedelemiyor mu? 
Teşekkür ederim.

BAŞKAN – Sayın
Bakan, buyurunuz. 
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; düzenlemeyle, bu
tasarıyla sadece yapısal yönden tahkim merkezi oluşturulmakta, tahkime ilişkin
maddi kurallar getirilmemektedir. Aslolan, tahkimde uygulanacak kuralları
tarafların kendisinin belirlemesidir. Ayrıca maddi kurallar hem 4686 sayılı
Milletlerarası Tahkim Kanunu’nda hem de 6100 sayılı Hukuk Muhakemeleri
Kanunu’nda ayrıntılı şekilde düzenlenmiştir. 6100 sayılı Kanun’da hakem
kararlarının mahkemece incelenebilmesine ilişkin hükümler düzenlenmiştir.
Merkez, kurulduğunda ICC ve UNCITRAL gibi yerleşmiş tahkim uygulamalarına
ilişkin modeller esas alınarak kurallarını belirleyecektir. Söz konusu
düzenlemelerle tahkim yoluna başvurulması daha etkin ve cazip hâle
getirilmiştir. Tahkim kurumunu teşvik amacıyla hakem kararlarının verildiği
anda icra edilebilmesi esası benimsenmiştir. Bu şekilde, tahkimin süratli bir
şekilde getirilmesi imkânı sağlanmıştır. 
Şimdi, tabii bu
resmî bir yazı gibi oldu ama ben şöyle, işin doğrusu kendi bilgim çerçevesinde
söylemek isterim: Bu kanunda esasında tahkimle ilgili bir teşkilat kurulmakta,
bu bir teşkilat kanunu. Tahkimin hangi usullerde çalışacağına ilişkin
düzenlemeler Milletlerarası Tahkim Kanunu’nda var, eğer milletlerarası bir
tahkimse onunla ilgili olacak. Eğer millî tahkimse ona ilişkin de tabii HMK’da
hüküm var, o çerçevede uygulanacaktır. Yani, bu kanun, usule ilişkin
düzenlemeleri içermemektedir, sadece teşkilata ilişkin düzenlemeleri
içermektedir, onu özellikle ifade etmek isterim.
Tabii, Silopi’de, Cizre’de yaşanan
olaylar karşısında, Sayın Işık’ın iki sorusu var, onları birleştirerek söylemek
isterim, özerklikle ilgili ifadelerden bahsetti. Bu ifadeler sadece
söyleyenlerin belki kendileri açısından bir anlam ifade edebilir, onlar
kendilerini tatmin etmek için kullanabilir ama Türkiye Cumhuriyeti devleti
bakımından bunlar yok hükmünde olan şeylerdir. Bunlara hiç kimsenin itibar
etmediğini hepimiz biliyoruz. Suç olan konular varsa bunlarla ilgili zaten
cumhuriyet savcılıkları resen soruşturma açmakla yetkili ve görevlidir. Şu anda
bu konuyla ilgili bir soruşturma var mı yok mu, işin doğrusu, hemen soru
sorulur sorulmaz bir cevap alma imkânım olmadı ama öğrenip onu da sizinle
paylaşmak isterim.
Tabii, ben geçenlerde Antalya’da
söyledim, çözüm süreciyle ilgili konuşma yaparken çözüm sürecinin başarıya
ulaşmasının şehitlerimizin ruhunu muazzep etmeyeceğini söyledim. Zira yapılan
eleştirilerde “Çözüm süreci şehitlerimizin ruhunu muazzep etmez mi?” şeklinde
eleştiriler var. Ben onlara cevap verdim ve şunu ifade ettim: Bizim inancımıza
göre şehitler diridir, onlara “ölü” denmez. Mana âleminde Rabb’im kendi ilmi
dâhilinde onlara ikramda bulunur, biz öyle inanırız. Şehitlerimizin hepsi
“Terör bitsin.” diye, “En son şehit ben olayım, başka şehit olmasın. Gözyaşı
dursun, kan dursun. Esasında, bu sorun Türkiye’nin gündeminden çıksın.” diye
şehit olmuşlardır. Yoksa herhangi bir şehidimiz “Ben şehit oldum, başkası da
şehit olsun. Benim anam ağladı, başkasının da anası ağlasın. Terör ben mücadele
ederken bitmedi, hiç bitmesin.” düşüncesiyle şehadet mücadelesini vermediğine
biz inanıyoruz. Onların bütün mücadelesi, terörün bittiği, artık kanın durduğu,
gözyaşının dindiği, başkaca Mehmetlerin şehit olmadığı, başkaca anaların
ağlamadığı bir Türkiye’dir. “Eğer çözüm süreci başarılı olursa –kurduğum cümle
aynen budur- terör sona ererse, silahlar tamamen bırakılırsa, Türkiye’de barış
iklimi geçici değil, kalıcı bir iklime dönüşürse bundan şehitlerimiz rahatsız
olmaz, onların ruhu muazzep olmaz, incinmez, aksine memnun olurlar çünkü bizim
mücadelemizi bizim kardeşlerimiz, bizim evlatlarımız başarıya ulaştırdılar diye
memnun olurlar.” dedim. 
FARUK BAL
(Konya) – BDP’liler de varken anlatsaydın bunları Sayın Bakan, BDP’liler yok
burada. 
ADALET BAKANI
BEKİR BOZDAĞ (Yozgat) – Ben aynı inançtayım. Hiçbir şehit “Çatışmalar devam
etsin, bundan sonra başka şehitler olsun diye.” şehit olmaz, onun şeyi eğer
terörle mücadele kapsamındaysa hedef terörü sona erdirmektir. Çözüm sürecinin
ana hedefi de tabii, terörü sona erdirmektir. Bunu özellikle ifade etmek
isterim. 
GÜRKUT ACAR (Antalya) – Karşılığında ne
veriyorsunuz?
ADALET BAKANI BEKİR BOZDAĞ (Yozgat) –
Mahkûm sayısını bir sayın milletvekilimiz sordu. Şu anda cezaevlerinde bugün
itibarıyla 155.869 kişi var. Bunlardan 22.609’u tutuklu, 133.254’ü de hükümlü
durumdadır. Her tutuklu ve hükümlüye yatak var, o noktada herhangi bir sıkıntı
yok yani özellikle bunu ifade etmek isterim. 
LÜTFÜ TÜRKKAN (Kocaeli) – Sayın Bakan,
emin misiniz? Geçenlerde İzmit Cezaevinde isyan çıktı bu yüzden. 
ADALET BAKANI BEKİR BOZDAĞ (Yozgat) –
Tabii, şimdi, İzmit’te o cezaevi, biz kapattık orayı biliyorsunuz, kapattık. 
LÜTFÜ TÜRKKAN (Kocaeli) – Biliyorum da
“120 kişi 70 yatakta yatıyor.” diyorlar.
ADALET BAKANI BEKİR BOZDAĞ (Yozgat) –
Bakın, şu anda orada bir sorun yok, tamam mı? Oradakileri de nakil yaptık,
herhangi bir sıkıntımız yok. Yani, o noktada bir sorun olmadığını bir kez daha
ifade etmek isterim. 
Tabii, ülkemizde tahkim ve alternatif
uyuşmazlık çözüm yoluna başvurma oranı sınırlı olup, bu yöntemlerin
uygulamadaki kullanımını uyuşmazlık sayısıyla karşılaştırdığımızda son derece
az olduğu görülmektedir. Türkiye’de görülen yıllık tahkim sayısının 150-200
arasında olduğu tahmin edilmektedir, bunların çoğunluğunda yabancılık unsuru
bulunmaktadır. New York’ta Amerikan Tahkim Derneği’nin yaptığı tahkim sayısı 50
binin üzerindedir. Yani, şu anda Türkiye’deki rakam o kadar yüksek bir rakam
değil ama umarız ki bu tahkim yasasından sonra bunlar daha da artabilir.
Sayın Acar’ın hakemlerin nasıl
seçileceğine ilişkin sorusu: Şu anda şeye göre taraflar seçecek bunu, taraflar
seçebilir ve taraflar eğer anlaşamazsa o zaman mahkemeye gidiyor konu. Tek
rakamlı olması gerekiyor, sayısında taraflar anlaşıyor, eğer sayısında taraflar
anlaşmazsa 3 tane olması gerekiyor. Bu 3’ün 1’ini taraflardan biri, 1’ini
diğeri seçiyor, eğer öbüründe anlaşamazlarsa o seçtiği 2 hakem 3’üncüsünü
seçiyor. Bununla ilgili kanunumuzun 7’nci maddesinde düzenleniyor,
Milletlerarası Tahkim Kanunu’nun 7’nci maddesinde bu açık bir şekilde
düzenlenmektedir. Yargılama usulü de yani bu tahkimle ilgili konu da eğer
milletlerarası tahkimse Milletlerarası Tahkim Kanunu’na göre, eğer millî
tahkimse dediğimiz gibi HMK çerçevesinde usul yapılacaktır, bunu özellikle
ifade…
KAMER GENÇ (Tunceli) – Burada düzenle,
niye milletlerarası tahkime giriyorsun?
ADALET BAKANI BEKİR BOZDAĞ (Yozgat) –
İki yıla kadar mahkûmiyetlerde tutuklama yasağı var mı? Doğrudur, şu anda
CMK’nın 100’üncü maddesinde iki yıl hapis cezasını gerektiren suçlarda
tutuklama yasağı var. Tabii, Çocuk Koruma Kanunu’nda ise o, üç yıldır,
tutuklama yasağı. Yani, kamu düzenini bozan, özellikle bu darp fiilleriyle
ilgili, basit darp ile nitelikli darp arasında ceza farkı var. Nitelikli darp
esasında tutuklama kapsamına giriyor ancak basit darp tutuklama yasağı
kapsamına giriyor, cezanın azlığı nedeniyle oraya giriyor. Burada bir düzenleme
yapma ihtiyacı var mı? İşin doğrusu, bir düzenleme yapma ihtiyacı olduğuna ben
de inanıyorum, çünkü burada insanların rahatsız olduğu ve darba maruz kaldığı
bir noktada, bir kapıdan girip öbür kapıdan çıkması fevkalade yanlış bir durum.
Bununla ilgili Bakanlık olarak biz de bir hazırlık içindeyiz, onu özellikle
ifade etmek isterim, burada cezayı değerlendiren bir çalışmayı yaptığımızı da
bilmenizi isterim. 
Tabii, bu vurma, kırma, yakmayla ilgili
konularda güvenlik paketi içerisinde yeni düzenlemeler var, muhtemeldir ki
önümüzdeki günlerde Türkiye Büyük Millet Meclisine gelecek.
Tazmin konusu; genel hükümlere göre bir
tazminat zaten mümkün, ama onun dışında, bu güvenlik paketi içerisinde de bu
konuya ilişkin ilave düzenlemeler olduğunu biliyorum, geldiğinde zaten, onu
Parlamento değerlendirecektir.
Takipsizlik kararıyla ilgili, bu adli
tıpla ilgili, Sayın Tanal sormuştu. Tabii, adli tıbbın raporuyla savcılığa
giden, savcılık rapor gelmeden mi karar verdi, geldikten sonra mı karar verdi,
işin doğrusu, benim bildiğim…
(Mikrofon otomatik cihaz tarafından
kapatıldı) 
BAŞKAN – İki dakika ekliyorum. 
ENGİN ÖZKOÇ (Sakarya) – Türkiye
Cumhuriyeti’nin hiçbir bakanı, Türkiye'de şehit olan insanlarımızla ilgili, niyetlerini
okuyup da “Onlar, burada bir başkası ölmesin diye şehit oldular.” deyip, onlar
adına konuşamaz. Türkiye'de şehit olan askerlerimiz…
BAŞKAN – Evet, şimdi, tamam, tamam…
ENGİN ÖZKOÇ (Sakarya) – Türkiye
Cumhuriyeti toprakları bölünmesin diye şehit olmuşlardır.
ADALET BAKANI BEKİR BOZDAĞ (Yozgat) –
Sayın vekilim, benim söylediklerimi lütfen çarpıtmayın. 
ENGİN ÖZKOÇ (Sakarya) – Türkiye'de
şehit olanlar, bu vatan bölünmesin diye şehit olmuşlardır…
ADALET BAKANI BEKİR BOZDAĞ (Yozgat) –
Bakın, benim söylediklerimi…
ENGİN ÖZKOÇ (Sakarya) – Bir bakan
şehitler adına “Onlar bunun için ölmüşlerdir.” diye konuşamaz.
MUSTAFA ELİTAŞ (Kayseri) – Sayın
Başkanım, böyle bir şey olabilir mi? Olmaz ki böyle, susturun.
BAŞKAN – Nasıl susturayım? Ara
vereceğim, gideceğiz, tamam… 
MUSTAFA ELİTAŞ (Kayseri) – Sayın
Başkan, susturun.
BAŞKAN – Sayın Elitaş, ne yapayım?
Nasıl susturayım? Söylüyorum. Hep beraber kavga ediyoruz şu anda.
ADALET BAKANI BEKİR BOZDAĞ (Yozgat) –
Sayın Başkanım, ben çok net söyledim…
ENGİN ÖZKOÇ (Sakarya) – Türkiye
Cumhuriyeti’nin hiçbir bakanı, “Onlar, burada bir başkası ölmesin diye şehit
oldular.” diye, şehitler adına konuşamaz. Bu yanlıştır, doğru değildir. Türkiye
Cumhuriyeti’nin askerleri Türkiye Cumhuriyeti’nin birliği ve beraberliği için
şehit düşmüşlerdir.
BAŞKAN – Lütfen… Anladık da yani usul
böyle değil sayın milletvekili… Usulümüz böyle değil…
MUSTAFA ELİTAŞ (Kayseri) – Sayın Bakan,
siz devam edin konuşmaya.
BAŞKAN – Evet, buyurunuz.
ADALET BAKANI BEKİR BOZDAĞ (Yozgat) –
Sayın Başkanım, tabii, ben teşekkür ediyorum, ama sayın vekilim benim
söylediklerimi lütfen bir daha okusun. Ben söylediğim sözü izah ettim.
Şehitlerimiz elbette ay yıldızlı al bayrağımızın dalgalanması, ülkemizin birlik
bütünlüğü ve bu ülkede kanın, terörün durması, son bulması için şehit
olmuşlardır. Yoksa, şimdi benim, “Yok, bu ülkenin toprakları için, bayrağı için
mücadele etmiyorlar.” dediğim gibi bir anlam çıkardıysanız o sizin
değerlendirmenizdir ama ben çok net bir şekilde söylüyorum: Şehitlerimizin
hepsi bizim inancımıza göre diridir, onların değerlendirmesini yapmak bizim
haddimize değildir. Allah onların şefaatine bizi nail etsin. Biz öyle inanırız,
öyle biliriz ama şehitlerimiz bu ülkenin bölünmez bütünlüğü, ay yıldızlı al
bayrağımız ve hakeza bundan sonra başkaca kişilerin terörle mücadele kapsamında
en azından şehit olmaması, terörün son bulması için mücadele ederken şehit
olmuşlardır. Hiçbir şehidimizin “Benim anam ağladı, başkasının da anası
ağlasın.” diye şehit olduğunu ben düşünmüyorum, eğer siz öyle düşünüyorsanız o
sizin bileceğiniz iş.
Teşekkür ediyorum Sayın Başkanım.
BAŞKAN – Tamam, bitti mi. 
Evet, birleşime kırk beş dakika ara
veriyorum.
Kapanma Saati:
20.11
SEKİZİNCİ OTURUM
Açılma Saati:
21.00
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Sekizinci Oturumunu açıyorum.
640 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet burada.
Birinci bölüm üzerindeki görüşmeler
tamamlanmıştır.
Şimdi, birinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
Madde 1’de üç adet önerge vardır,
sırasıyla okutup işleme alacağım.
Türkiye Büyük
Millet Meclisi Başkanlığına
Görüşülmekte Kanun Tasarısının 1.
Maddesinde bulunan "amacı" kelimesinden sonra gelmek üzere;
"4686 Sayılı Milletlerarası Tahkim Kanunu kapsamında;" ibaresinin
eklenmesini arz ve teklif ederiz.
 Faruk Bal Emin
Çınar Lütfü Türkkan
 Konya Kastamonu Kocaeli

 Ahmet Duran Bulut Yusuf
Halaçoğlu D. Ali Torlak
 Balıkesir Kayseri İstanbul
Türkiye Büyük
Millet Meclisi Başkanlığına
Görüşülmekte
olan 640 sıra sayılı İstanbul Tahkim Merkezi kanunu tasarısının 1. Maddesine
aşağıdaki fıkranın eklenmesini arz ve teklif ederiz.
 Dilek Akagün Yılmaz Ali
İhsan Köktürk Ömer Süha Aldan
 Uşak Zonguldak Muğla
 Ali Rıza Öztürk Gürkut
Acar Turgut Dibek
 Mersin Antalya Kırklareli
 Atilla Kart  İsa
Gök
 Konya 
Mersin
"(2) Bu kanun
Türkiye'de bulunan taşınmaz mallar üzerindeki ayni haklara ilişkin
uyuşmazlıklar ile iki tarafın iradelerine tabi olmayan uyuşmazlıklarda
uygulanmaz"
Türkiye Büyük
Millet Meclisi Başkanlığına
Görüşülmekte
olan 640 sıra sayılı kanun tasarısının 1 inci maddesinin tasarı metninden
çıkarılmasını arz ve teklif ederiz. 
 Pervin Buldan Hasip
Kaplan  İdris Baluken
 Iğdır  Şırnak Bingöl
 Adil Zozani Erol
Dora
 Hakkâri  Mardin
BAŞKAN – Komisyon katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz.
BAŞKAN – Hükûmet? 
KALKINMA BAKANI CEVDET YILMAZ (Bingöl) –
Katılmıyoruz Sayın Başkan. 
BAŞKAN – Gerekçeyi okuyun lütfen. 
Gerekçe: 
Söz konusu yasal düzenlemenin özü;
mevcut yargılamalarda yaşanan sorunlar, yargıya güvenin kırılmış olması, objektif
kararların verilmiyor oluşu, iş yükü ve donanım eksikliği nedeniyle
yargılamaların uzun sürmesi gibi gerekçelerden ötürü, küresel şirketlerin kendi
yargı sistemlerini oluşturmalarına katkı sağlamaktır. Ulusal yargı
mekanizmasını işlevsel kılarak bu sorunların çözülmesini mümkün kılmak yerine,
bu türden mekanizmalarla ikili bir yargı sistemi yaratmak sakıncalıdır. Yapılan
değişiklik ile işbu maddede hangi koşullarda tahkime başvurulacağına, tahkim
mekanizmasının hangi işleri kapsayacağına net bir biçimde yer verilmemiş
olmasının yaratacağı sakıncaların önlenmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi kanunu tasarısının 1. Maddesine aşağıdaki fıkranın
eklenmesini arz ve teklif ederiz.
"(2) Bu kanun Türkiye'de bulunan
taşınmaz mallar üzerindeki ayni haklara ilişkin uyuşmazlıklar ile iki tarafın
iradelerine tabi olmayan uyuşmazlıklarda uygulanmaz"
Dilek Akagün
Yılmaz (Uşak) ve arkadaşları
BAŞKAN – Komisyon, katılıyor musunuz? 
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan. 
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Sayın Köktürk, buyurunuz. (CHP
sıralarından alkışlar) 
ALİ İHSAN KÖKTÜRK (Zonguldak) – Sayın
Başkan, değerli milletvekilleri; tasarının “Amaç ve kapsam” başlıklı tahkim
merkezinin kurulmasıyla kurumsal yapı ve faaliyetlerini düzenleyen, usul ve
esaslarını belirleyen 1’inci maddesi üzerine söz almış bulunuyorum. Yüce
Meclisi saygıyla selamlıyorum. 
Değerli milletvekilleri, bilindiği
üzere, tahkim ve ara buluculuk gibi alternatif uyuşmazlık çözüm yöntemlerinin
durumu ulusal yargı karşısında lehte ve aleyhte pek çok eleştiriyi beraberinde
getirmiştir. Uyuşmazlıkların çözümünde taraf iradesinin katkısı nedeniyle
toplumsal barışın korunması, uyuşmazlığın daha kısa sürede etkin ve göreceli
olarak daha az masrafla çözülmesi, mahkemelerin iş yükünün azaltılması, gizli
olması, kararlarının icrasının kolaylığı ve yaygınlığı gibi pek çok
gerekçelerle tahkim veya diğer alternatif uyuşmazlık çözüm yöntemlerinin tercih
edilmesi gerektiği ifade edilmektedir ancak işin gerçeğine bakıldığında bu
gerekçelerden daha çok tahkim ve alternatif diğer uyuşmazlık çözüm
yöntemlerinin gündeme gelmesi dünyadaki ekonomik ve siyasal gelişmelere
paraleldir, dünyadaki ekonomik ve siyasal gelişmelerin sonucudur. 
Sayın Halil Yılmaz’ın “Uluslararası
tahkim örgütlenmeleri” makalesinde açıkça belirttiği üzere, gelişen ve biçim
değiştiren uluslararası ilişkilere bağlı olarak çok uluslu sermaye de yayılma
eğilimi içerisine girmiş ve sınır ötesi bölgelerde yerleşmenin yollarını
aramıştır. Diğer yandan ekonomik ve sosyal düzeyi düşük ülkelerde yaşadıkları
işsizlik, dış borç yükü, diğer geri kalmışlık sebepleri karşısında işsizliği
önlemek, ekonomik olarak güçlenmek ve yaşadığı diğer iş sorunlarını aşmak
amacıyla yabancı sermayenin yaptığı yatırımları kendi ülke topraklarına
çekmenin olanaklarını hazırlamışlardır. Bu bağlamda, çok uluslu yabancı sermaye
ekonomik varlığını ve kârlılığını güvence altına almayı istemekte, bu anlamda
da yatırım yaptığı ülkenin ulusal yargısını bir engel olarak görmekte ve ulusal
yargının karşısına alternatif bir çözüm yolu olarak tahkimi koşul olarak ileri
sürmektedir. 
Değerli
milletvekilleri, nitekim ülkemizdeki tahkimin gelişmesine baktığımızda bu tablo
açık ve net olarak görülmektedir. Cumhuriyet öncesi dönemde tahkimin ilk
adımları olarak, tasarıda da belirtildiği gibi, 1856 yılındaki düzenlemeler
karşımıza çıkmaktadır. Anılan tarih Osmanlı Devleti’nin çöküntü içerisine
girdiği dönemdir ve Batı baskısının en yoğun hissedildiği dönemdir. Osmanlı
Devleti ilk dış borcunu bu dönemde, 1854 yılında İngiltere’den almış ve 1854
yıllarıyla 1874 yılları arasında tam 15 kez dış borçlanma gerçekleştirmiş, bu
borçlanmaların baskısıyla, dayatmalarla da yabancılara toprak satış yasası ve
bahsi geçen bu düzenlemeler başta olmak üzere pek çok düzenleme yürürlüğe
girmiştir. Ancak değerli milletvekilleri, hepimizin bildiği gibi bu tür
düzenlemeler Osmanlının gerilemesi ve çöküşünün önlenmesi için yeterli
olmamıştır. Osmanlının vergi gelirlerine Batı devletlerince el konulmuş,
Osmanlı hazinesinin iflası açıkça ilan edilmiştir. 
Değerli
milletvekilleri, bu tasarının genel gerekçesinde de yabancı sermayeyi ülkeye
çekme arzusunun yattığının ve İstanbul finans merkezinin hukuki yapısının
güçlendirilmesi için İstanbul Tahkim Merkezi Kanunu Tasarısı’nın hazırlandığının
ifade edilmesi tarihsel süreç ve tahkimin çıkış nedenlerine paralellik arz
etmektedir. İstanbul bir finans merkezi hâline gelecek ve yabancı sermayenin
güvencesi olarak da İstanbul’da bir tahkim merkezi kurulacaktır. 
Değerli milletvekilleri, işte bu genel
değerlendirmelerin ışığında “dünya düzenini geldiği nokta ve küreselleşmenin
kaçınılmazlığı” savıyla tahkim yargılaması ve alternatif uyuşmazlık
yöntemlerini eleştirenler “tutuculuk, gericilik, gelişmeye engel olma” gibi
savlarla eleştirilse de devletin temel işlevi, organları asla unutulmamalıdır.
Devletin temel işlevi, hepimizin bildiği gibi, yasama, yürütme ve yargıdır. Bu
üç işlev devletin olmazsa olmaz yapısını oluşturur ve bu işlevlerin genel
olarak devri asla söz konusu değildir. 
Bu anlamda bakıldığında, sonuç olarak:
Tahkim, istisnai bir yargı yoludur; aslolan, ulusal yargı sisteminin
güçlendirilmesi, etkinleştirilmesi ve güvenilir hâle getirilmesidir. Ancak,
AKP’nin geride bıraktığımız sürecinde yargıyı getirdiği nokta maalesef içler
acısıdır. Bugün, yargı “iktidar yargısı ve cemaat yargısı” olarak bölünmüştür.
(Mikrofon otomatik cihaz tarafından
kapatıldı) 
ALİ İHSAN KÖKTÜRK (Devamla) – Adaleti
gerçekleştirme hedefinden vazgeçmiştir, âdeta yolsuzlukları aklama
mekanizmasına dönüşmüştür. Ancak, bizler, “bağımsız yargı” idealimizden,
hedefimizden ve mücadelemizden asla vazgeçmeyeceğiz. 
Bu duygu ve düşüncelerle yüce Meclisi
saygıyla selamlıyorum. (CHP sıralarından alkışlar) 
BAŞKAN – Teşekkür ederim. 
ÖZGÜR ÖZEL (Manisa) – Karar yeter
sayısı…
BAŞKAN – Önergeyi oylarınıza sunuyorum,
karar yeter sayısını arayacağım: Kabul edenler… Kabul etmeyenler… Karar yeter
sayısı yoktur. 
Birleşime beş dakika ara veriyorum. 
Kapanma Saati:
21.09
DOKUZUNCU OTURUM
Açılma Saati:
21.14
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin Dokuzuncu Oturumunu açıyorum.
640 sıra sayılı Kanun Tasarısı’nın
1’inci maddesi üzerinde Zonguldak Milletvekili Sayın Ali İhsan Köktürk ve
arkadaşlarının önergesinin oylamasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler…
Elektronik cihazla oylama yapacağım.
İki dakika süre veriyorum. 
(Elektronik cihazla oylama yapıldı)
BAŞKAN – Karar yeter sayısı yoktur.
Birleşime on dakika ara veriyorum;
133’le kaldınız, toplayınız, geliniz, bekliyoruz.
Kapanma Saati:
21.18
ONUNCU OTURUM
Açılma Saati: 21.28
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale)
-----0-----
BAŞKAN – Sayın milletvekilleri, Türkiye Büyük Millet Meclisinin 16’ncı
Birleşiminin Onuncu Oturumunu açıyorum.
640 sıra sayılı Kanun Tasarısı’nın 1’inci maddesi üzerinde Zonguldak
Milletvekili Sayın Ali İhsan Köktürk ve arkadaşlarının önergesinin ikinci
oylamasında da karar yeter sayısı bulunamamıştı. 
Şimdi önergeyi tekrar oylarınıza sunacağım ve karar yeter sayısı
arayacağım.
Kabul edenler… Kabul etmeyenler… Kabul edilmemiştir, karar yeter sayısı
vardır.
Kanun tasarısının görüşmelerine kaldığımız yerden devam edeceğiz.
Komisyon ve Hükûmet burada.
1’inci madde üzerinde diğer önergeyi okutuyorum:
Türkiye Büyük Millet Meclisi Başkanlığına
Görüşülmekte Kanun Tasarısının 1. Maddesinde bulunan "amacı"
kelimesinden sonra gelmek üzere; "4686 Sayılı Milletlerarası Tahkim Kanunu
kapsamında;" ibaresinin eklenmesini arz ve teklif ederiz.
Faruk Bal (Konya) ve arkadaşları
BAŞKAN – Komisyon katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan.
BAŞKAN – Hükûmet? 
KALKINMA BAKANI CEVDET YILMAZ (Bingöl) –
Katılmıyoruz. 
BAŞKAN – Bir saniye Sayın Bal…
Sayın milletvekilleri, çok fazla
uzaklaşmayın, beş dakikada bir oylama yapıyoruz ama gürültü de olmasın, rica
ediyorum çünkü sayın kâtip üyenin okuduğunu vallahi ben duymadım, sohbetler
kısık sesle lütfen.
Sayın Bal, buyurunuz. (MHP sıralarından
alkışlar)
FARUK BAL (Konya) – Sayın Başkan,
değerli milletvekilleri; birinci bölüm üzerinde yaptığım konuşmada, bu
tasarıyla “İstanbul Tahkim Merkezi” adı altında kurulan kuruluşun 6’ncı maddesi
gereğince, AKP’nin siyasi iradesine göre oluşacağını açıklamıştık. AKP’nin
siyasi iradesine göre oluşacak olan bu kanun, bu İstanbul Tahkim Merkezi, doğabilecek
hukuki ihtilaflarda, gerek uluslararası tahkim açısından ve gerekse millî
tahkim açısından kamu kaynaklarının sömürülmesine veya siyasi iradenin, tahkim
merkezi üzerinde baskı unsuru olarak kullanılması noktasına işaret etmiştik. Bu
işaretle ilgili olmak üzere de 6’ncı maddede gerçekten bağımsız, gerçekten
tarafsız bir seçim usulünü ve genel merkez yapısını önermiştik, bu öneriyi
Sayın Bakana da sunduk. Böyle bağımsız ve tarafsız bir organ oluşturulabilirse,
Milliyetçi Hareket Partisi, buna destek olacak ve maddelerin pozitif olarak
iyileştirilmesine, olgunlaştırılmasına katkıda bulunacak demiştik. Şu ana kadar
önerimize herhangi bir cevap gelmedi. 
Şimdi, 1’inci maddeyle ilgili olmak
üzere de bir değişiklik önergesi verdik. 1’inci madde, kanunun amacını ve
kapsamını belirlemektedir. Kanunun amacı ve kapsamı, Milletlerarası Tahkim
Kanunu’na ve Millî Tahkim Kanunu’muza uygun faaliyette bulunulmasını ortaya
koyacak şekilde bir önergeyle düzeltilmesini talep ediyoruz. Bu da 4686 sayılı
Milletlerarası Tahkim Kanunu kapsamında faaliyet göstermesine ilişkin bir
düzenleme olacaktır. Bu olmadığı millî tahkimle ilgili mevzuat da uygulanmadığı
takdirde, İstanbul Tahkim Merkezi, kendisini bunlarla sınırsız, bunlarla
sınırlandırılmamış olarak faaliyet alanını düzenleyecektir. Tasarının 12’nci
maddesinde de Milletlerarası Tahkim Divanı kurulduğuna, Millî Tahkim Divanı
kurulduğuna göre, yine 12’nci madde de bu tahkim divanlarına itirazlar
düzenlendiğine göre, itirazlara ilişkin kararların tebliğ tarihleri düzenlendiğine
göre ve divanların vereceği karar kesin olduğuna göre burada bir yargılama
faaliyeti yapılacaktır. Bu yargılama faaliyeti, örnek, Türkiye’de bulunan
gayrimenkullerle ilgili yabancı unsurlu bir sözleşmeden doğan tahkim kararı
çıktığı takdirde bunun uygulanmasını, 4686 sayılı Kanun, bunun tenfizini mümkün
kılmıyorsa ne yapacağız? Veya, Türkiye’nin kamu düzenine ilişkin ya da
tarafların iradesi dışında doğmuş olan uyuşmazlıklar tahkimin mevzusu
dışındadır. Buralarda kendisini yetkili hissederek karar verirse ne olacaktır?
Bu, kaostur. Bu kaosun anlamı: Hukuki güvenilirliği olmayan bir tasarıyla karşı
karşıyayız. Hukuki güvenilirlik ilkesiyse tahkimin ihdas edilme nedenidir yani
güvenli bir hukuk olacak ki, güvenilir bir sistem olacak ki oraya yabancı sermaye
de, yerli sermaye de, sözleşmeyle kendilerini tahkim şartına bağlayan insanlar
da rahatlıkla müracaat edebilsin, rahatlıkla bu şartın gereğini yerine
getirebilsin. 
Şimdi, bu öneri,
o sakıncaları bertaraf edebilecek nitelikte ilk önerimizdir. 6’ncı maddeye
kadar olumlu bir şekilde tasarının olgunlaştırılmasına katkı vermeye devam
edeceğiz ama 6’ncı maddede eğer aynen kabul edilirse, İç Tüzük’ün tüm
yetkilerini kullanarak bir AKP yargısı gibi, siyasallaşmış, hormonlu, obez AKP
yargısı gibi İstanbul Tahkim Merkezinin de hormonlu ve obez bir yargı alanı
hâline dönüşmesine karşı tüm imkanlarımızı kullanacağız diyor, hepinize
saygılar sunuyorum. (MHP ve CHP sıralarından alkışlar) 
BAŞKAN –
Teşekkür ederim. 
Önergeyi
oylarınıza sunuyorum…
YUSUF HALAÇOĞLU
(Kayseri) – Karar yeter sayısı… 
BAŞKAN – Karar
yeter sayısı arayacağım. 
Önergeyi
oylarınıza sunuyorum: Kabul edenler… Kabul etmeyenler…
Elektronik
cihazla yapıyorum. 
İki dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
önerge reddedilmiştir.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Madde 2’de üç önerge vardır, sırasıyla
okutup işleme alıyorum.
Türkiye Büyük
Millet Meclisi Başkanlığına
Görüşülmekte olan 640 sıra sayılı İstanbul
Tahkim Merkezi Kanunu Tasarısı’nın 2. maddesindeki “kendisine” ibaresinin
metinden çıkarılmasını arz ve teklif ederiz.
 Dilek Akagün Yılmaz  Ömer
Süha Aldan  Turgut Dibek
 Uşak  Muğla
 Kırklareli
 Ali İhsan Köktürk  Ali
Rıza Öztürk  İsa Gök
 Zonguldak  Mersin
 Mersin
 Gürkut Acar  Atilla
Kart
 Antalya  Konya
Türkiye Büyük
Millet Meclisi Başkanlığına
Görüşülmekte olan Kanun Tasarısı’nın 2.
maddesinde bulunan “ve kanunla kendisine verilen görevleri yerine getirmek”
ibaresinin madde metninden çıkarılmasını arz ve teklif ederiz.
 Faruk Bal  Lütfü
Türkkan  Emin Çınar
 Konya  Kocaeli
 Kastamonu
 Ahmet Duran Bulut  Yusuf
Halaçoğlu  D. Ali Torlak
 Balıkesir  Kayseri
 İstanbul
Türkiye Büyük
Millet Meclisi Başkanlığına
Görüşülmekte olan 640 sıra sayılı Kanun
Tasarısı’nın 2 nci maddesinin tasarı metninden çıkarılmasını arz ve teklif
ederiz.
 Pervin Buldan  Hasip
Kaplan  İdris Baluken
 Iğdır  Şırnak
 Bingöl
 Adil Zozani  Erol
Dora
 Hakkâri  Mardin
BAŞKAN – Komisyon, katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan.
BAŞKAN – Hükûmet, katılıyor musunuz?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Gerekçeyi okuyun lütfen.
Gerekçe: Yapılan değişiklik ile işbu
maddede hangi koşullarda tahkime başvurulacağına yer verilmemiş olmasının ve
kurulacak olan İstanbul Tahkim Merkezinin yargı mekanizmasında yaratacağı
sakıncaların önlenmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan Kanun Tasarısı’nın 2.
maddesinde bulunan “ve kanunla kendisine verilen görevleri yerine getirmek”
ibaresinin madde metninden çıkarılmasını arz ve teklif ederiz.
Faruk Bal (Konya) ve arkadaşları
BAŞKAN – Komisyon, katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan.
BAŞKAN – Hükûmet, katılıyor musunuz?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Sayın Bal, buyurunuz. (MHP
sıralarından alkışlar) 
FARUK BAL (Konya) – Sayın Başkan,
değerli milletvekilleri; muhtemelen oylamadan sonra bizim önerimiz yine
reddedilmiş olacaktır ama ben, kanunla birlikte değişiklik önergemizi
değerlendirmenize imkân vermek üzere okumak istiyorum. Eğer akıl varsa, mantık
varsa, izan varsa, vicdan varsa bunu değerlendirirsiniz diye düşünüyorum.
2’nci madde şu: “Bu Kanunun
uygulanmasını sağlamak ve Kanunla kendisine verilen görevleri yerine getirmek
üzere tüzel kişiliği haiz, özel hukuk hükümlerine tabi İstanbul Tahkim Merkezi
kurulmuştur.” Zaten niçin kuruluyor bu tahkim merkezi? Kanunla kendisine
verilen görevi yerine getirmek üzere. Malumu ilamın bir anlamı var mı? Yok.
Kanunla bir görev veriliyor ki bu merkez kuruluyor. 
Dolayısıyla maddeden ve “Kanunla
kendisine verilen görevleri yerine getirmek üzere” ibaresinin metinden
çıkarılmasını sağlamak üzere önergeyi vermiş bulunuyoruz. Büyük bir ihtimalle
–niyet okumuyorum, hep “Niyet okuyor.” diye ifade ediyorsunuz ama- önerge
reddedilecektir çünkü bu kanunun ne getireceğini, ne götüreceğini ciddi bir
şekilde incelemediğinizi düşünüyorum. Verilmiş olan talimatların, alınmış olan
kararların gereği olarak parmaklar kalkacak, inecek ama neticede, Türkiye,
tahkim konusunda çok ciddi sorunlar yaratacak bir düzenlemeyle karşı karşıya
kalacaktır.
Bunun ceremesini Türkiye çok çekmiştir;
AKP’nin talimatla, biatle, emirle milletvekillerini kontrol ederek çıkarmış
olduğu yasalarda ne kadar çamların devrildiğini, ne kadar yanlışlıklar
yapıldığını çok acı tecrübelerle ödemiştir. Burada da o acı tecrübeleri hep
birlikte yaşayacağız ama ders almanız için ifade ediyorum. 2010 Anayasa
değişikliğinde yapılmış olan yanlışlıklar bu kanunun içerisinde aynen var. 2010
tarihinde yüksek yargıya yapılacak seçimlerde baroların genel kurul kararı
yerine, ucube bir yöntemle, baro başkanlarının oylarıyla seçilecek kişiler
yüksek yargıya taşındı. Taşınan o kişilerin daha sonra bizzat AKP tarafından
istiklal mücadelesi verilecek kadar vahamette bir sorun yarattığını hepiniz ikrar
ediyorsunuz ve o mücadelenin içerisinde Türkiye’yi bir türbülansa
sürüklüyorsunuz. Bu kanunun içerisinde de aynı madde bulunmaktadır. Geçmişten
ders almazsanız gelecekte hata yapmak mukadderdir. 
Dolayısıyla, biz ilk maddelerde bu
önerilerimizi, bu eleştirilerimizi tekrar ederek aklın, vicdanın, izanın
harekete geçmesini ve doğruyu, Türkiye’ye yakışan bir kanunu, bir tek
Türkiye’ye değil, dünyada Türkiye'nin itibarını sağlayabilecek, New York gibi,
Londra gibi, Paris gibi uluslararası tahkim merkezi hâline gelmesi için bir ön
adım olarak bu tahkim kanununun faaliyete geçmesini, bu hedefe hizmet etmek
üzere olgunlaştırılmasını öneriyoruz. Eğer siz dediğim dedik, çaldığım düdük
derseniz bu alanda da yargının genel olarak Türkiye’de yarattığı sorunlarla karşı
karşıya kalmaya mahkûm olacaksınız ve hem Türk hukukunda hem de uluslararası
hukukta bambaşka sıkıntılar doğabilecek şekilde bir yanlışlığa imza atacaksınız
diyor, hepinizi saygıyla selamlıyorum. (MHP sıralarından alkışlar) 
BAŞKAN – Teşekkür ederim.
YUSUF HALAÇOĞLU (Kayseri) – Karar yeter
sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı vardır, reddedilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu Tasarısı’nın 2. maddesindeki “kendisine”
ibaresinin metinden çıkarılmasını arz ve teklif ederiz.
Dilek Akagün Yılmaz (Uşak) ve
arkadaşları
BAŞKAN – Komisyon, katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Sayın Erdoğdu, buyurunuz. (CHP
sıralarından alkışlar) 
AYKUT ERDOĞDU (İstanbul) – Sayın Başkan,
değerli milletvekilleri; 640 sayılı İstanbul Tahkim Merkezi Yasası, aslında,
İstanbul finans merkezi stratejisinin bir parçası olarak önümüze getirilmiş bir
yasa tasarısıdır. 
Şimdi, düşünüyoruz, acaba İstanbul,
Hong Kong, New York veya Londra gibi bir finans piyasası olabilir mi,
kapitalizmin kalesi olan bu finans piyasalarından birisi olabilir mi? Olması
mümkün görünmüyor, çünkü finans piyasalarının temel özelliği şeffaflık,
rekabet, hukuka uygunluk, hukuk devleti gibi temel kavramlara ihtiyaç duyuyor olmasıdır.
Oysa Hükûmetin kurmak istediği, AKP’nin kurmak istediği İstanbul finans merkezi
bu standartlara uyuyor mu? Baktığınızda, özü itibarıyla, aslında, İstanbul’un
Anadolu yakasındaki emlak projelerinin finans merkezi olarak kamuoyuna
yutturulması çabasını görüyoruz ve bu İstanbul finans merkezinin alt
ilişkilerindeki yolsuzluk ve dolandırıcılık ağını İstanbul Finanspark inşaatı
üzerinden anlatacağım, size bunun üzerinden hatırlatacağım. Hatırlattığım her
şeyi de Toplu Konut İdaresinin Sayıştay Raporu üzerinden yapacağım değerli
arkadaşlar. 
İstanbul Finanspark inşaatını Yeni Sarp
İnşaat diye bir inşaat şirketi yapıyor. Bu Yeni Sarp İnşaat Şirketini nereden
tanıyoruz? Toplu Konut İdaresinin 2004 ve 2005 yılları işlemlerinde KC Group
diye bir firma var. Hasılat paylaşımı modelli inşaatlar yapıyor. Hasılat
paylaşımı ne demek? Arsa devlete ait, üzerine konut yapıp bölüşüyorlar ve 450
milyon liraya yakın bir ihale KC Group’a veriliyor. Buradaki konutlar devlete
ait, bir kısmı devlete ait ve Toplu Konut İdaresi anlaşılmaz biçimde, batmak
üzere olan bir firmaya vekâlet veriyor ve bu şirketin ortakları, Doğancan ve
Demer diye 2 tane şirket kuruyor ve bu şirketin üzerine bu konutları aktarıyor.
Doğancan ve Demer şirketleri de Denizbanka gidiyor ve 150 milyon liralık bir
kredi alıyor. Kredi ödenemiyor ve Denizbank da Pupa Şirketi diye bir
gayrimenkul şirketi kuruyor ve dolambaçlı işlemlerden sonra gelip devlete ait
konutlara el konuluyor ve bunlar icrayla satışa çıkarılıyor ve devletin
elindeki konutlar gidiyor.
Bu işlemler sonucunda Toplu Konut
İdaresinin 65 milyon lira zararı çıkıyor ve burada bir soruşturma başlatılıyor,
çünkü bu vekâletlerin verilmesi, yani satış vekâletlerinin verilmesi suç teşkil
ediyor ve bu suçun bedelini dönemin idarecilerine ödetecekleri için de
anlaşılmaz başka bir işlem yapılıyor. Bu KC Group’un ortakları ve ortaklarıyla
ilgili kişiler yeni bir şirket kuruyorlar. Bu şirketin adı Yeni Sarp Şirketi ve
devleti dolandırmış bu şirketler topluluğu, Yeni Sarp Şirketi üzerinden 450
milyon liralık yeni ihale alıyor. Yapılacak bu işlerden kazanılacak paradan
devleti dolandırmanın parası ödenecek ve olay kapatılacak sanılıyor. Bu Yeni
Sarp İnşaat Şirketi neyi yapıyor? İşte bu yasanın önümüze getirdiği İstanbul
Finanskent Projesi’ni, aslında başında söylediğim, bir emlak projesi olan ve
dolandırıcılık ve yolsuzluk ağına bulaşmış İstanbul Finans Park inşaatını
yapıyor. Peki bununla kalıyor mu? 
Asıl yürek yakan nokta şu arkadaşlar:
Bu şirket, aynı zamanda Samsun’da dere yatağına, Samsun Canik’teki konutları
yapan şirket. Dere yatağına inşaat yapıldıktan sonra ne oluyor? Sel basıyor, 11
can bodrum katlarında, TOKİ inşaatlarının bodrum katlarında can veriyor. Şimdi,
bu dolandırıcılık ağının sonucunda sadece devletimiz, sadece halkımız para
kaybetmiyor, insanlar bir şekilde bu projelerin sonunda can veriyor. 
Şimdi, biz geliyoruz, “İstanbul’u
finans merkezi yapacağız.” diyoruz. Başında dediğimiz gibi, İstanbul, New York
gibi, Hong Kong gibi, Londra gibi bir finans merkezi olabilir mi? Olamaz
arkadaşlar çünkü bu ülkede hukukun üstünlüğü yoktur, bu ülkede rekabet yoktur.
Bu ülkenin kamu projelerinin temel amacı belirli çevrelere, Hükûmete yakın
şirketlere kaynak aktarmaktır. Sizler bunu yaparak bir finans merkezi
yapamazsınız, sizler bunu yaparak sadece İstanbul’da emlak rantı üzerinden,
arazi rantı üzerinden İstanbul’un kent sorunlarını çok artırırsınız ve sizden
sonrakilere çok ağır problemler bırakırsınız.
Hepinizi saygıyla selamlıyorum. (CHP ve
MHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
YUSUF HALAÇOĞLU (Kayseri) – Karar yeter
sayısı…
BAŞKAN – Maddeyi oylarınıza sunuyorum…
YUSUF HALAÇOĞLU (Kayseri) – Sayın
Başkan…
BAŞKAN – Geçti.
Kabul edenler… Kabul etmeyenler…
YUSUF HALAÇOĞLU (Kayseri) – Geçmemişti.
BAŞKAN – Peki, tamam.
Karar yeter sayısı arayacağım.
Elektronik yapıyorum, iki dakika süre
veriyorum.
(Elektronik cihazla oylama yapıldı)
BAŞKAN - Madde kabul edilmiştir. Karar
yeter sayısı vardır.
Madde 3’te üç adet önerge vardır,
sırasıyla okutup işleme alıyorum:
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu Tasarısının 3. maddesindeki “kanunun
uygulanmasında” ibaresinin metinden çıkarılmasını “kanunda” ibaresinin
eklenmesini arz ve teklif ederiz.
Dilek Akagün Yılmaz Ömer
Süha Aldan Turgut Dibek
 Uşak Muğla 
Kırklareli
Ali İhsan Köktürk Ali
Rıza Öztürk İsa Gök
 Zonguldak Mersin Mersin
 Gürkut Acar Atilla
Kart
  Antalya Konya
Türkiye Büyük
Millet Meclisi Başkanlığına
Görüşülmekte olan Kanun Tasarısı’nın 3.
maddesinin 1. fıkrasına c) bendinin eklenmesini arz ve teklif ederiz.
“c) Başkan: Yönetim Kurulu Başkanını”
Faruk Bal Lütfü
Türkkan Yusuf Halaçoğlu
 Konya 
Kocaeli  Kayseri
Emin Çınar Ahmet Duran
Bulut D. Ali Torlak
Kastamonu 
Balıkesir  İstanbul

Türkiye Büyük
Millet Meclisi Başkanlığına
Görüşülmekte olan 640 sıra sayılı Kanun
Tasarısı’nın 3 üncü maddesinin tasarı metninden çıkarılmasını arz ve teklif
ederiz.
Pervin Buldan  İdris
Baluken Erol Dora
 Iğdır 
Bingöl  Mardin
 Hasip Kaplan Adil
Zozani
 Şırnak 
Hakkâri
BAŞKAN – Komisyon, katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan.
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz.
BAŞKAN – Gerekçeyi okuyun.
Gerekçe: 
Yapılan değişiklik ile işbu maddede
hangi koşullarda tahkime başvurulacağına yer verilmemiş olmasının ve kurulacak
olan İstanbul Tahkim Merkezi’nin yargı mekanizmasında yaratacağı sakıncaların
önlenmesi amaçlanmıştır.
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan.
BAŞKAN – Yoklama talebi vardır.
Sayın Hamzaçebi, Sayın Özel, Sayın
Yılmaz, Sayın Dibek, Sayın Köktürk, Sayın Erdoğdu, Sayın Kart, Sayın Acar,
Sayın Öz, Sayın Demiröz, Sayın Küçük, Sayın Özkoç, Sayın Tanal, Sayın Aygün,
Sayın Özgündüz, Sayın Serindağ, Sayın Haberal, Sayın Güven, Sayın Kuşoğlu,
Sayın Dinçer.
Yoklamayı başlatıyorum, iki dakika süre
veriyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati:
21.57
ON BİRİNCİ
OTURUM
Açılma Saati:
22.05
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin On Birinci Oturumunu açıyorum.
III.- YOKLAMA
BAŞKAN - 640 sıra sayılı Kanun
Tasarısı’nın 3’üncü maddesi üzerinde Iğdır Milletvekili Sayın Pervin Buldan ve
arkadaşlarının önergesinin oylamasından önce yapılan yoklamada toplantı yeter
sayısı bulunamamıştı. Şimdi yeniden elektronik cihazla yoklama yapacağız.
Yoklama için iki dakika süre veriyorum.
Yoklama işlemini başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır. 
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İstanbul Tahkim Merkezi
Kanunu Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ile Adalet Komisyonu Raporları (1/758) (S. Sayısı: 640) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Tasarının görüşmelerine kaldığımız
yerden devam edeceğiz.
Komisyon burada.
Hükûmet burada.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan Kanun Tasarısının 3.
maddesinin 1. fıkrasına c) bendinin eklenmesini arz ve teklif ederiz.
“c) Başkan: Yönetim Kurulu Başkanını”
Faruk Bal
(Konya) ve arkadaşları 
BAŞKAN – Komisyon katılıyor mu?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan. 
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Sayın Bal, buyurunuz. 
FARUK BAL (Konya) – Sayın Başkan,
değerli milletvekilleri; bu maddede verdiğimiz önergeyle yönetim kurulu
başkanına dikkatinizi çekmek istedik. İnce ince hesaplarla genel kurul
oluşturulurken yönetim kurulunun da kim olacağı önceden belli ki onun sıfatları
tanımlanmış, hukukçu bir kişi olacağı belirlenmiş, yönetim kurulunun genel
sekreter seçeceği belirlenmiş ve netice itibarıyla oy nisapları da buna göre
hesaplanmış durumda. Yönetim kurulu başkanı sadece yönetmekle meşgul değil,
seçmiş olduğu genel sekreterle birlikte aynı zamanda Milletlerarası Tahkim
Divanının tabii üyesi ve aynı zamanda Millî Tahkim Divanının tabii üyesi.
Böylelikle, tasarının 7’nci maddesi hükmüne göre, yargısal nitelikteki
itirazları karara bağlayacak ve bu kararları kesin hükme bağlanan yönetim
kurulu siyasi iradenin ortaya koymuş olduğu şekle göre belirlenmiş olacaktır.
Değerli arkadaşlarım, bunun adı, hukuk
güvenliğiyle ilgisi olmayan, bağımsızlık ve tarafsızlıkla ilgisi olmayan,
siyasi iradenin hukuki ve ticari ihtilaflarda uyuşmazlığın sonuçlandırılmasına
karar verebilecek bir organ oluşturmaktır. Böyle bir organa hangi uluslararası
sermaye, hangi uluslararası yatırımcı, hangi uluslararası finans çevrelerinden
Türkiye’ye yatırım için gelmiş olan kişiler güvenecek de tahkim şartına
müracaat edecek? Böyle durum olduğu takdirde bunların gideceği yer İstanbul tahkim
merkezindeki tahkim kurulları olmayacaktır. Onun yerine, AKP’nin Genel
Merkezine, Adalet Bakanlığına, Başbakanlığa ve Cumhurbaşkanlığına giderek
“Sizin seçtirdiğiniz adamlar bizim ihtilafa bakacaklar. Nasıl olsa sizin alo
hatlarınız açık; ‘Alo Fatih’, ‘Alo tahkim’, ‘Alo divan’, ‘Alo İstanbul Tahkim
Merkezi’ gibi hatlardan harekete geçin, şu bizim işi halledin.”
Değerli arkadaşlarım, işte bizim endişe
ettiğimiz, bizim kaygıyla izlediğimiz en önemli durum budur. Çok iyi niyetle,
İstanbul tahkim merkezinin kurulması için çaba gösteriyoruz, olumlu destek
vermeye çalışıyoruz ancak buralarda, tüyü bitmedik yetim hakkının ihlal
edilmesine, haram sofralarına kurulmuş olan koltuklarda oturup, tahkim
merkezinden halkın tüyü bitmedik yetim hakkını koparmaya, kotarmaya çalışanlara
karşı da direnç içerisindeyiz. 
İşte, bu kanun, tahkim merkezlerinde
oluşturulacak olan gerek milletlerarası gerek millî tahkim divanları
marifetiyle, kamu kaynaklarına tebelleş olan, haram sofrasında bekleyen
sermayedarlara hizmet edebilecek bir organ hâline getirilmektedir.
Bu kanun tasarısında, bu kadar siyasal
rengi ortaya koyan bir yapılanmanın varlığı, bize önceden belli birtakım
ihtilafları halletmek için, modern tabiriyle, sizin kullandığınız tabirle
“kumpas düzeni” kuruluyor. Bu kumpas düzeni, yargıyla, adaletle hiç alakası
olmaması gereken bir alanda faaliyet gösteriyor, ama daha önce hep beraber
örneğini gördük ki kumpas düzenleri AKP iktidarında yargı marifetiyle
kurulmakta. Yargının kumpaslarıyla Türk Silahlı Kuvvetlerinin
değersizleştirilmesi, itibarsızlaştırılması, moral ve motivasyonunun bozulması
gerçekleştirilmiştir, şimdi, sıra, sermaye transferi yapıldıktan sonra, yeni
transfer edilmiş sermayenin yandaş olan kişilere, hukuk yoluyla, kamu
kaynaklarının peşkeş çekilmesi amacı güdülmektedir. 
Bu amacın gerçekleştirilmesini
engelleyecek önergemize destek vereceğinizi ümit ediyor, hepinizi saygıyla
selamlıyorum. (MHP ve CHP sıralarından alkışlar)
BAŞKAN – Teşekkür ederim Sayın Bal.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu Tasarısının 3. Maddesindeki “kanunun
uygulanmasında” ibaresinin metinden çıkarılmasını “kanunda” ibaresinin
eklenmesini arz ve teklif ederiz.
Dilek Akagün
Yılmaz (Uşak) ve arkadaşları
BAŞKAN – Komisyon katılıyor mu?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkanım.
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Sayın Erdoğdu, buyurunuz. (CHP
sıralarından alkışlar)
AYKUT ERDOĞDU
(İstanbul) – Sayın Başkan, değerli milletvekilleri; güya, hukuk sistemimizi
güçlendirmek üzere bir tahkim merkezi kurmak istiyoruz ama yine hukuk
sistemimizi bir olay üzerinden tartışıp sonuçta bu tahkim merkezinin faydalı
olup olmayacağını anlatmak istiyorum.
Değerli
arkadaşlar, sene 1998, halkın bankası, kamuya ait Halk Bankası bir kredi
kullandırıyor MEKSAN Anonim Şirketine, 5 milyon 900 bin dolarlık bir kredi
kullandırıyor. Firma zora giriyor, 21/6/2000 tarihinde yapılandırma yapılıyor
ve 6 milyon lirayla takibe başlanıyor. Bundan yaklaşık on beş yıl önce Halk Bankasının
6 milyon liralık bir alacağı var, bu alacağın karşısında da İstanbul’un en
büyük arsası, Pendik Ballıca köyünde 5 milyon metrekarelik bir arsa var, paha
biçilmez bir arsa var. Ve aynı zamanda bu kredinin bir de kefili var, SİNPAŞ
Anonim Şirketinin Yönetim Kurulu Başkanı Avni Çelik.
Şimdi, bu
olaylara bir bakalım. Sonra MEKSAN Şirketi 14/7/2009 tarihinde iflas ediyor ve
Halk Bankası bu MEKSAN Anonim Şirketine bugünkü parayla 137 trilyon lira bir
ödeme emri gönderiyor. Ondan sonra anlaşılmaz bir şekilde ikinci bir ödeme emri
gidiyor, 137 trilyon liralık borç 51 trilyona indiriliyor. Ve sonra Halkbank
İstanbul’un en güzel yerinde 5 milyon metrekare teminatı olan ve çok saygın ve
güçlü bir iş adamının kefili olduğu bu krediyi, hiçbir ihale yapmadan, kimseye
sormadan 15 milyon dolara yani o günkü parayla 22-23 milyon liraya Akabe Şirketine
devrediyor. Bu Akabe Şirketinin ortakları çok enteresan. Topbaş soy isimli iş
adamı var, Abdullah Tivnikli var, Yönetim Kurulu içerisinde, eski siyasetçilere
yakın bir kardeşi var, üst düzey siyasetçilerden birine ve bu Akabe Şirketi,
hiçbir rekabet olmadan, Halk Bankasının ilk ödeme emri olan 137 trilyonluk
alacağını 22 trilyon liraya devralıyor.
Peki daha sonra
ne oluyor? Asıl bundan sonra iş başlıyor. İstanbul’un en kıymetli arsası bu
kredinin teminatıydı ya, bu teminatlı arsa satışa çıkarılıyor. Yalnız, satışa
çıkarılırken, açık ihale usulüyle satışa çıkarılması gereken bu arsa pazarlık
usulü satışa çıkarılıyor ve bu satışa sadece bir firma teklif veriyor. Firmanın
adı Güven Enerji. Güven Enerjinin ilginçliği nereden geliyor? 5 bin lira
sermayeli bir şirket, 40 milyon liralık teminatı yine bu şahıslara ait olan
finans kurumundan alıyor ve Güven Enerji ile Akabe Şirketi aynı adreste
faaliyet gösteriyor. Güven Enerjinin ortakları, Akabe Şirketinin ortaklarının
çalışanları ve Güven Enerji Şirketi 120 milyon liralık bu arsayı -ki bunun
değerinin minimum 500-600 trilyon olduğuna yönelik düzenlenmiş raporlar da var-
120 milyon 2 bin liraya alıyor değerli arkadaşlar. Ve işlemlerin tamamına
baktığınızda ne oluyor? Halk Bankası ilk ödeme emriyle 137 milyon lira alacağım
var dediği arsayı ve karşısında çok güçlü teminatlar olan arsayı yok fiyatına,
22 trilyon liraya bu şirkete devrediyor ve bu şirket, İstanbul’un en güzel
arsasını, rekabetçi olmayan yöntemlerle 120 milyon liraya ele geçiriyor. 
Sonuçta baktığınızda, Halk Bankası 110
milyon lira bu işlemden zarar ederken işlemi düzenleyenler bu işten hem
İstanbul’un en kupon arsasını en ucuz fiyata kapatıyorlar hem de Halk Bankasını
110 milyon lira zarara sokuyorlar. 
Şimdi, bunu niye anlattım biliyor
musunuz? Burada kullandığım delillerin hepsi burada, istediğinizde teslim
edebilirim. Kullandığım delillerde en ufak bir “tape” yok, polis dinlemesi yok.
Ben bunu bu Mecliste bir yıl önce anlattım. Bu, 17 ve 25 Aralıkta soruşturma
konusu edilmiş bir yolsuzluk iddiası değerli arkadaşlar. Ama ne oldu? İstanbul
Cumhuriyet Başsavcılığı… Mahkemeye dahi götürmeden, 17 ve 25 Aralık dosyaları
İstanbul Cumhuriyet Başsavcılığında kapatıldı. 
Şimdi, hiç hâkim görmeden, bu kadar
delilli ve ciddi iddialar varken, Türkiye Cumhuriyeti tarihinin, hatta dünya
tarihinin en büyük yolsuzluk iddiası kapatılıyorsa sizin getirdiğiniz tahkim
yasası sadece aldatmacadır. Bu hukuk sistemini tahkimle düzeltemezsiniz.
Sizlere tavsiyem şudur: Bu dosya kapanmayacak, gerçekten kapanmayacak. Şimdiden
bunu bağımsız yargıya götürün. Size darbe mi yapılmış, bunu bilmiyoruz ama
bildiğimiz şey var, bu iddialar çok ciddi ve bu iddiaların yargılanması
gerekiyor. 
Hepinizi saygıyla selamlıyorum. (CHP ve
MHP sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 4 üzerinde üç önerge vardır. 
Sayın milletvekilleri, 640 sıra sayılı
Kanun Tasarısı’nın 4’üncü maddesindeki önerge işlemlerinin kapalı oturumda
görüşülmesine dair İç Tüzük’ün 70’inci maddesine göre verilmiş bir önerge
vardır.
Kapalı oturum istemine dair önergeyi
okutuyorum: 
Türkiye Büyük
Millet Meclisi Başkanlığına
640 sıra sayılı Kanun’un 4 üncü maddesinin
önerge işlemlerinin kapalı oturumda yapılmasını arz ederim. 
 Yusuf
Halaçoğlu 
 MHP
Grup Başkan Vekili 
BAŞKAN - Kapalı oturumda Genel Kurul salonunda
bulunabilecek sayın üyeler dışındaki dinleyicilerin ve görevlilerin dışarıya
çıkmaları gerekmektedir. Sayın idare amirlerinden salonun boşaltılmasını temin
etmelerini rica ediyorum. 
Yeminli stenografların ve diğer yeminli
görevlilerin salonda kalmalarını oylarınıza sunuyorum: Kabul edenler… Kabul
etmeyenler… Kabul edilmiştir.
Kapalı oturuma geçiyoruz.
Kapanma Saati:
22.22
X.- KAPALI OTURUMLAR
 On İkinci
Oturum
 (Kapalıdır)
ON ÜÇÜNCÜ OTURUM
Açılma Saati:
22.37
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin kapalı oturumdan sonraki On Üçüncü
Oturumunu açıyorum.
640 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet burada. 
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İstanbul Tahkim Merkezi
Kanunu Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ile Adalet Komisyonu Raporları (1/758) (S. Sayısı: 640)
(Devam)
BAŞKAN – 4’üncü maddede üç adet önerge
vardır, sırasıyla okutup işleme alıyorum.
Türkiye Büyük
Millet Meclisi Başkanlığına
Görüşülmekte olan Kanun Tasarısının 4.
maddesinin 1. fıkrasının b) bendinin aşağıdaki şekilde değiştirilmesini arz ve
teklif ederiz. 
“Hukuki uyuşmazlıkların tahkim ve
alternatif diğer yollardan çözüm yöntemleriyle ilgili araştırma, tanıtım ve
yayın yapmak, bilimsel çalışmaları desteklemek, yurt içi ve yurt dışındaki
ilgili kişi ve kuruluşlarla işbirliği yapmak. 
 Faruk Bal Emin
Çınar Lütfü Türkkan
 Konya Kastamonu Kocaeli

 Ahmet Duran Bulut Yusuf
Halaçoğlu D. Ali Torlak
 Balıkesir Kayseri İstanbul
Türkiye Büyük Millet Meclisi Başkanlığı’na
Görüşülmekte
olan 640 sıra sayılı İstanbul Tahkim Merkezi Kanunu tasarısının 4. Maddesinin
1. fıkrasının (a) bendinin metinden çıkarılmasını arz ve teklif ederiz.
 Dilek Akagün Yılmaz Ömer
Süha Aldan Turgut Dibek
 Uşak Muğla Kırklareli

 Ali İhsan Köktürk Ali
Rıza Öztürk İsa Gök
 Zonguldak Mersin Mersin

 Gürkut Acar Atilla
Kart
 Antalya Konya
Türkiye Büyük Millet Meclisi Başkanlığına
Görüşülmekte
olan 640 sıra sayılı kanun tasarısının 4 üncü maddesinin tasarı metninden
çıkarılmasını arz ve teklif ederiz.
 Pervin Buldan Hasip
Kaplan İdris Baluken
 Iğdır Şırnak Bingöl

 Adil Zozani Erol
Dora
 Hakkâri Mardin
BAŞKAN –
Komisyon katılıyor musunuz?
ADALET KOMİSYONU
SÖZCÜSÜ YILMAZ TUNÇ (Bartın)- Katılmıyoruz Sayın Başkan.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN –
Gerekçeyi lütfen…
Gerekçe: 
Yapılan
değişiklik ile işbu maddede tahkim anlaşmasının yazılı şekilde olması koşuluna
yer verilmemiş olmasının ve kurulacak olan İstanbul Tahkim Merkezinin yargı
mekanizmasında yaratacağı sakıncaların önlenmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığı’na
Görüşülmekte
olan 640 sıra sayılı İstanbul Tahkim Merkezi Kanunu tasarısının 4. Maddesinin
1. fıkrasının (a) bendinin metinden çıkarılmasını arz ve teklif ederiz.
Dilek Akagün Yılmaz (Uşak) ve arkadaşları
BAŞKAN –
Komisyon katılıyor musunuz?
ADALET KOMİSYONU
SÖZCÜSÜ YILMAZ TUNÇ (Bartın)- Katılmıyoruz Sayın Başkan.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkanım.
BAŞKAN – Sayın
Yılmaz, buyurunuz. 
DİLEK AKAGÜN
YILMAZ (Uşak) – Teşekkür ederim Sayın Başkanım.
Sayın
milletvekilleri, burada, 4’üncü maddede bizim verdiğimiz önergemizin ciddiye
alınması gerekiyor. 4’üncü maddenin (a) fıkrasının yürürlükten kaldırılmasını
istiyoruz. 
Nedir 4’üncü maddenin (a) fıkrası?
Tahkim ve alternatif uyuşmazlık çözüm yöntemlerine ilişkin kuralları belirlemek
ve hizmetlerin yürütülmesini sağlamayı merkezlerin görevleri içine alıyoruz ama
burada, benim bütünü üzerinde yaptığım konuşmada da belirttiğim gibi, bütün
bakanlıkların, neredeyse bütün üniversitelerin ve aslında bütün sermaye
piyasası kuruluşları da dâhil olmak üzere, hepsinin söylediği şuydu: “Bu
şekilde, kuralsız ve kurallarının ne olduğu belli olmayan bir merkezin
oluşturulması, bu merkezle ilgili kesinlikle bir güven bunalımına yol
açacaktır.” Bu türden eleştiriler bakanlıklardan da gelmesine rağmen, bütün
kurumlardan, üniversitelerden de gelmesine rağmen ne yazık ki biz bunu
Komisyonda düzelttiremedik. Şimdi, bir merkez kuruyorsunuz, diyorsunuz ki: “Bu
merkeze finans çevreleri tarafından güvenilsin. Uluslararası çapta ticari
uyuşmazlıklarda gelinsin, bu merkezde bu çözümsüzlükler sona erdirilsin ve
işte, ulusal yargıya da başvurmadan bu konuda kendi belirleyeceği kurallarla
burası işler hâle gelsin.” 
Şimdi, ticari işlerde elbette her
ticaret erbabının basiretli bir iş adamı gibi davranması lazım, sözleşme
serbestisi çerçevesinde kendi kurallarını kendileri koyabilirler, buna belki
tasarının kendi mantığı içerisinde bir şey diyemeyebiliriz. Ancak, hangi
uyuşmazlıklar bu kurula getirilecek? Bu uyuşmazlıkların çözümü sırasında hangi
kurallar uygulanacak? Hakemlerin seçimi nasıl olacak? Hakemlerin reddi nasıl
olacak ve bu konuda eğer herhangi bir şekilde bir itirazı olan varsa bu nasıl
çözümlenecek? Ulusal yargıya başvuru söz konusu olacak mı, olmayacak mı? Ne
yazık ki bu konuda herhangi bir kuralın konmasını biz sağlayamadık. Bu şekilde
olduğu takdirde, örneğin ne olabilecek? Uyuşmazlık geldi; uluslararası firmalar
burayı güvenilir buldular ve İstanbul tahkim merkezine geldiler ama bu
uyuşmazlık geldiği zaman, diyelim ki kurallara karar verecek olan işte, yönetim
kurulu öneriyor, genel kurul bu konuda karar veriyor, kurallar değiştirildi.
Şimdi, bir daha siz, bu tahkim merkezine uyuşmazlıkların gelmesini sağlayabilir
misiniz? Böyle bir şey söz konusu olabilir mi? Gelmesini sağlayamazsınız. 
Bakın, bizim örnek aldığımız Çek
Cumhuriyeti’ndeki tahkim merkeziyle ilgili bütün bu düzenlemelerde, özellikle
tahkim merkezine gelindiğinde hangi kurallar geçerli olacaktır, uyuşmazlıkların
çözümü nasıl başlayacaktır, nasıl itiraz edilecektir, hakemlere nasıl itiraz
edilecektir, bunlar tek tek sayılmış. Bizim Milletlerarası Tahkim Kanunu’nda ve
aynı zamanda tahkimi, ulusal tahkimi düzenleyen Hukuk Muhakemeleri Kanunu’nda
da bunlar tek tek sayılmış durumda ama siz, burada saymazsanız ve nasıl
çözümleyeceğinizi hiçbir şekilde dile getirmez ve sadece bu kurula bırakırsanız
-yönetim kurulu dolayısıyla da genel kurula bırakırsanız- her an için değişme
ihtimali olan bu kurallar nedeniyle bu tahkim merkezine güvenilmez. Aynı zamanda,
böylesine kuralları eğer bu kurullar yaparsa, bir bakanlığın uyarısında olduğu
gibi Anayasa Mahkemesine de gittiği takdirde –ki biz bunu götüreceğiz Anayasa
Mahkemesine- o zaman bu kanun iptal edilebilir. Biz buradan uyarımızı
yapıyoruz. 
Burada, hep beraber, bunun çözüm
kurallarını, uyuşmazlığın nasıl çözümleneceğini beraberce koyabiliriz. Yani, bu
konu da zaten hem New York Sözleşmesi’nde –bizim onayladığımız uluslararası
anlaşmada, New York Sözleşmesi’nde- hem Hukuk Muhakemeleri Kanunu’nda hem de
Milletlerarası Tahkim Kanunu’nda çok açık belirtiliyor. 
Hangi uyuşmazlıklar için
başvurulabilir? Bir kere tarafların kendi iradesine bağlı olan uyuşmazlıklar
için başvurulabilir. Aynı zamanda, taşınmaz hukukuna ilişkin uyuşmazlıklarda
başvurulamaz. Yine, kamu düzeniyle ilgili uyuşmazlıklar ise bunlar, burada
başvurulamaz. Bunları açıklıkla söyleyip hakemlerin seçiminden tutup da
hakemlerin kararına itirazın nasıl olacağına kadar bunu burada belirlersek
ancak bu yasa gerçek anlamda yasalaşabilir ve gerçek anlamda uygulanabilirliği
olur. Aksi takdirde, bu yasa çıkartılacak, hiçbir şekilde uluslararası firmaların
istediği şekilde, küresel sermayenin de istediği şekilde, ulusal yargıyı
bertaraf edecek böylesine bir düzenleme çıkartılmasına rağmen bu sorun
çözümlenemeyecek ve İstanbul tahkim merkezi uluslararası merkezler ya da ticaret
firmaları tarafından asla kabul edilmeyecektir, güvenilir bulunmayacaktır. Eğer
bu kanunun amacına uygun çalışmasını istiyorsanız bu merkezin bu kuralları koymak
zorundasınız. 
(Mikrofon otomatik cihaz tarafından
kapatıldı)
DİLEK AKAGÜN YILMAZ (Devamla) - Aksi
takdirde, aynen TOBB’da olduğu gibi, hiçbir şekilde bu merkez güvenilir
bulunmayacaktır ve bu merkez tercih edilmeyecektir; sadece Avrupa Birliğine el
sallamak anlamında çıkartılmış bir yasa olacaktır hiçbir işlevi olmayacaktır burada
da boşuna uğraşmış olacağız.
Hepinize teşekkür ediyorum. (CHP
sıralarından alkışlar)
BAŞKAN – Teşekkür ederim Sayın Yılmaz.
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama talebi vardır.
Sayın Celal Dinçer, Sayın Hamzaçebi,
Sayın Dibek, Sayın Köktürk, Sayın Yılmaz, Sayın Özel, Sayın Erdoğdu, Sayın Kart,
Sayın Serindağ, Sayın Güven, Sayın Öz, Sayın Tunay, Sayın Haberal, Sayın Öğüt,
Sayın Tanal, Sayın Özkoç, Sayın Küçük, Sayın Demiröz, Sayın Acar, Sayın Özgündüz,
Sayın Atıcı.
İki dakika süre
veriyorum ve yoklamıyı başlatıyorum.
(Elektronik
cihazla yoklama yapıldı) 
BAŞKAN – Pusulaları okuyorum: 
Sayın Faruk Çelik? Burada.
Sayın Ülker Can? Burada
Sayın Hüseyin Üzülmez? Burada. 
Sayın Semiha Öyüş? Burada. 
Sayın Özel çok mutlu!
Şey çıktı, sadece pusulalar ile
elektronik oylamayı karşılaştırıyoruz, yani toplantı yeter sayısı var ama
orayla da karşılaştırıyoruz ve sonuç olarak ilan edeceğim. 
Evet, toplantı yeter sayısı vardır. 
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İstanbul Tahkim Merkezi
Kanunu Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ile Adalet Komisyonu Raporları (1/758) (S. Sayısı: 640)
(Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Kanun Tasarısının 4. Maddesinin 1. fıkrasının b) bendinin aşağıdaki
şekilde değiştirilmesini arz ve teklif ederiz. 
“Hukuki
uyuşmazlıkların, tahkim ve alternatif diğer yollardan çözüm yöntemleriyle
ilgili araştırma, tanıtım ve yayın yapmak, bilimsel çalışmaları desteklemek,
yurt içi ve yurt dışındaki ilgili kişi ve kuruluşlarla işbirliği yapmak. 
Faruk Bal (Konya) ve arkadaşları
BAŞKAN –
Komisyon, katılıyor musunuz? 
ADALET KOMİSYONU
SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Sayın
Bal, buyurunuz. 
FARUK BAL
(Konya) – Sayın Başkan, değerli milletvekilleri; tekrar huzurunuzdayım. Yüce
heyeti saygıyla selamlıyorum.
4’üncü madde,
İstanbul’da kurulacak olan tahkim merkezinin görevlerini düzenlemektedir. Buna
ilişkin değişiklik önergemiz vardır ancak ben sizlerle 4’üncü maddede
düzenlenen görevle ilgili düşüncelerimi de paylaşmak istiyorum. 
Değerli
arkadaşlarım, tahkim merkezi niye kuruluyor? Güvenilir bir hukuki sonuca hızlı
ve etkin bir şekilde ulaşabilmek amacıyla. Çünkü, yerel mahkemelerde ve millî
mahkemelerde hantal yapı ve siyasi iktidarın etkisinden korkulduğu için tahkim
şartını kabul edenler, önceden belirli olan, hukuki güvenilirliğe sahip olan
bir alternatif çözüm yolundan yararlanmak istiyorlar.
4’üncü maddenin
(1)’inci fıkrasında ne yazıyor? Merkezin görevi şunlarmış: “Tahkim ve
alternatif uyuşmazlık çözüm yöntemlerine ilişkin kuralları belirlemek ve
hizmetlerin yürütülmesini sağlamak.” Değerli arkadaşlarım, demek ki tahkim
merkezine ilişkin kuralları bu İstanbul tahkim merkezi belirleyecek yani
belirli olmayan kuralları belirleyecek. O zaman güvenilir bir hukuki düzenin
varlığından bahsedebilir miyiz? Belirlediği kuralları değiştirme yetkisi de
olan İstanbul tahkim merkezi, astığı astık kestiği kestik bir merkez hâline
gelecek demektir. Böyle bir merkeze hangi uluslararası finans çevresi, hangi
yatırımcı, hangi sözleşmede tahkim şartını kabul etmiş olan kişi, gider de
bilmediği kurallara göre varlığının, sermayesinin yargılanmasını ister? Böyle
bir durum söz konusu olamaz. Burası, sadece dernek hüvviyetinde bir tahkim
merkezi değil. Daha önce de açıkladığım gibi, burası, aynı zamanda 7’nci madde
çerçevesi içerisinde kurulan Milletlerarası ve Millî Tahkim Divanlarıyla yargı
işlevini yapacak bir merkez. Yargı işlevi yapacak olan bir merkezin kurallarını
İstanbul tahkim merkezi belirleyeceğine, bu merkezin ve divanın çalışmalarıyla
ilgili karar alabileceğine göre, bu, belirsiz bir düzene sevk etmek demektir.
Belirsiz bir düzene sevk etmenin yanı sıra, ikinci olumsuz bir durum daha
ortaya çıkmaktadır; o da 6’ncı maddesiyle gerek genel kurulun gerek yönetim
kurulunun gerekse Millî ve Milletlerarası Tahkim Divanlarının teşkiline ilişkin
siyasi etkidir. 
Değerli arkadaşlarım, başından beri vurgulamaya
çalıştığım sebepleri bir kez daha tekrar etmek istiyorum. Bu, bu şekilde
kurulduğuna göre, önceden var olan, haram sofrasından nemalanmış, tüyü bitmedik
yetim hakkına tecavüz etmiş kişilere, kuruluşlara, şirketlere peşkeş çekmek
için hukuki bir yol aranıyor. Eğer, bu yok ise ki “Yok.” diyor Sayın Bakan,
Adalet Bakanı -Sayın Bakan değil, Adalet Bakanı- “Öyle bir şey yok.” Diyor. O
zaman niye tahkim divanını kuruyorsunuz? Niye Millî Tahkim ve Milletlerarası
Tahkim Divanlarını kurup bunların kararlarını, taraflara kararların tebliğini
itiraz üzerine düzenliyorsunuz. Eğer, bu yoksa bu maddeyi çıkarın ve adı da
“tahkimseverler” gibi bir dernek olsun. Demek ki “kanaryaseverler derneği” gibi
bir “tahkimseverler derneği” değil, bu bir yargılama makamıdır, yargılama
makamı olarak da aynen ve kelimenin tam anlamıyla transfer edilmiş olan
sermayeye tüyü bitmedik yetim hakkına sofra kurdurma muamelesidir diyor,
hepinizi saygıyla selamlıyorum. (MHP CHP sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Madde 5’te iki adet önerge vardır,
sırasıyla okutup işleme alıyorum.
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 5. Maddesindeki " Denetçi
" ibaresinin "Denetçiler" olarak değiştirilmesini arz ve teklif
ederiz.
 Dilek Akagün Yılmaz Turgut
Dibek  Ali İhsan Köktürk
 Uşak Kırklareli Zonguldak
 Ali Rıza Öztürk İsa
Gök Gürkut Acar
 Mersin Mersin
 Antalya
 Atilla Kart Mahmut
Tanal
 Konya İstanbul
Türkiye Büyük
Millet Meclisi Başkanlığına
Görüşülmekte Kanun Tasarısının 5.
Maddesine aşağıdaki 2. fıkrasının eklenmesini arz ve teklif ederiz.
“Merkez’in şubesi yoktur.” 
 Faruk Bal Lütfü
Türkkan Yusuf Halaçoğlu
 Konya Kocaeli Kayseri
 Emin Çınar Ahmet
Duran Bulut D. Ali Torlak
 Kastamonu Balıkesir İstanbul
BAŞKAN – Komisyon, katılıyor musunuz?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkanım.
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Sayın Bal, buyurunuz. (MHP ve
CHP sıralarından alkışlar) 
FARUK BAL (Konya) – Sayın Başkan,
değerli milletvekilleri; kaldığımız yerden devam edelim. 
Eğer bu İstanbul tahkim merkezi,
“kanaryaseverler derneği” gibi bir “tahkimseverler derneği” değil ise eğer bu
İstanbul tahkim merkezi sermaye transferi yapılmış olan iktidarın yanlısı,
yandaşı ve haram sofrasına oturmuş olan kişilere hukuki bir yol açma amacıyla
düzenlenmemiş ise o takdirde buranın hukuken güvenilebilir, gerçekten bağımsız,
gerçekten tarafsız, insanların güvenle gidebileceği bir merkez hâline
getirilmesi gerekir. Bizim de bütün çabamız, bütün niyetimiz budur ancak inatla
ve ısrarla, bu yöndeki çabalarımız iktidar kanadında ve Adalet ve Kalkınma
Partisi Grubu karşısında herhangi bir karşılık bulmuyor. O zaman, bizim
şüphelerimiz yoğunlaşarak artıyor demektir. Biraz önce konuşan Cumhuriyet Halk
Partisinin sayın hatiplerinin ifade ettiği gibi, kumpaslarla ortaya çıkmış olan
milyon dolarlık ihale yolsuzlukları, milyon dolarlık kamu kaynaklarının yandaş
sermayelere, yandaş kişilere, yandaş şirketlere transfer edilmesiyle ilgili
önceden doğmuş olan ihtilaflara yeni bir çözüm yolu olarak bu düzenlenmektedir.

Değerli arkadaşlarım, buraya atanacak
olan kişiler önceden bellidir, bu kanun tasarısı tarif ediyor. Bu kanun
tasarıyla, iktidar partisinin, bakanlarının, Başbakanlığın ve Sayın
Cumhurbaşkanının işaret edeceği kişiler seçilecektir, bundan adımız gibi
eminiz. Nasıl? Geçmişte örneklerini gördüğümüz gibi. Geçmişte AKP için yoğun
faaliyetlerde bulunan ve bu nedenle de AKP il başkanı tarafından takdir
belgesiyle ödüllendirilen Kayseri Baro Başkanı nasıl yüksek yargı kuruluna üye
olarak atanmış ise yine AKP’ye önemli katkılarda bulunmuş kişiler -maddi,
manevi veya siyasi- bu kurullarda kurulacak koltuklara oturtulacaktır. 
Değerli arkadaşlarım, AKP’nin “uzun
adam” diye Genel Başkanına açıkça iltifatlar yağdıran ve onun yandaşı olduğunu
Facebook’unda, Twitter’ında ilan eden hâkimlerin, şimdi devlet mahkemeleri
gibi, özel yetkili mahkemeler gibi bir kuruluş hâline getirilen sulh ceza
hâkimliklerine atandığı gibi. Onlar, orada ne iş yapmaktadır? Onlar, orada,
kulaklarına üflenenin aynısını yapmaktadır. İşte bu ihdas edilmiş olan sulh
ceza hâkimlikleri, 17-25 Aralık asrın siyasi yolsuzluk operasyonunda yargı
önüne dahi götürülmeden takipsizlik kararı vermişlerdir.
Değerli arkadaşlarım, bavulların
içerisindeki milyon dolarları büyük Türk milleti gördü, bakan çocuklarının
yatak odalarındaki kasaları ve içindeki milyon dolarları büyük Türk milleti
gördü, taksi bagajlarında bakanlara taşınan milyon dolarlarla ilgili çantaları
gördü, havaalanlarında kontrol edilen sırt çantalarındaki milyon dolarları
gördü. Millet gördü de bu takipsizlik kararını veren savcı görmedi mi? Gördü,
görmez olur mu ama etki altında kalan savcı, siyasi talimata uyan savcı,
siyasallaştırılan yargının bu unsuru o millet vicdanını kanatan takipsizlik
kararını vermekten çekinmedi. Bu, Türkiye'nin bir yargı meselesi değil,
demokrasi sorunu hâline gelmiştir; parlamenter demokrasinin en ciddi handikabı
hâline gelmiştir.
Şimdi, aynı handikabı genel kurul,
yönetim kurulu ve millî ve milletlerarası tahkim kuruluna atayacağınız “alo” hatları
açık kişiler marifetiyle tekrarlayacaksınız diyor, hepinize saygılar sunuyorum.
(MHP ve CHP sıralarından alkışlar)
BAŞKAN – Teşekkür ederim Sayın Bal.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 5. Maddesindeki "Denetçi"
ibaresinin "Denetçiler" olarak değiştirilmesini arz ve teklif ederiz.
Atilla Kart
(Konya) ve arkadaşları
BAŞKAN – Komisyon, katılıyor musunuz?
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz.
BAŞKAN – Sayın Tanal, buyurunuz. (CHP
sıralarından alkışlar)
MAHMUT TANAL (İstanbul) – Değerli
Başkan, değerli milletvekilleri; tabii, İstanbul tahkim merkezini konuşuyoruz.
Yalnız tahkim için, bir ülkede alternatif uyuşmazlıkların çözümü için o ülkede
istikrarın ve adaletin olması lazım. Adaletin olmadığı bir ülkede istikrarın gelmesi
imkânsız.
Bu girişi bu şekilde yapmamın nedeni
şu: Biraz önce hatip Türkiye’deki yolsuzlukları, rüşveti, 17 Aralığı söyledi
ama toplumumuzda şöyle bir yanlış algı var: 17 Aralık tarihi niçin belirlendi,
nasıl belirlendi? 17 Aralığa nasıl geldik?
Değerli arkadaşlar, 17 Aralık
soruşturması, o dönem gerek MASAK tarafından gerek başka kişiler tarafından,
Rıza Sarraf’la ilgili, Mart 2012 tarihinde gelen ihbar üzerine soruşturma
başlatılır. Soruşturmayı başlatan, tabii, İstanbul Cumhuriyet Başsavcılığı, yetkiyi
o dönem emniyete verir, emniyet soruşturmayı başlatınca izleme ve dinleme
kararını hâkim verir, izleme ve dinleme kararlarının sonucunda 7’nci aydan
sonra bu izleme ve dinleme kararlarına bakanların çocukları takılır yani 7’nci
aydan sonra bakanların çocukları bu izleme ve dinlemeye takılır. Bu izleme ve
dinlemeye takıldıkları zaman bakan çocukları bakan olmadıkları için onlar
hakkında da yine aynı şekilde izleme ve dinleme kararları alınır. Ve bu izleme,
dinleme kararları devam ederken o dönemin İçişleri Bakanı gayet rahat, çocuğu
kendisinden şüphelenir -“Baba, benim telefonum dinleniyor, ben izleniyorum.
Böyle bir olay var.” diyor- ve tabii ki kendisinden şüphelenen çocuk babasını
arar, babası da İstanbul Emniyet Müdürünü, daha doğrusu Valisini arar; Vali de
der ki: “İstanbul’da bulunan İstihbarat Şube, Mali Şube, Organize Şubedeki ben
dosyaların…” Hangi konularda soruşturmalar var, bunları ister. İstanbul
Valiliği o dönemin İstanbul Emniyet Müdürü Hüseyin Çapkın’ı arar, Hüseyin
Çapkın o dönemin şube müdürleriyle görüşür, maalesef… “Yoktur soruşturma,”
denir eksik bilgiler verilir. O dönemin Bakanı güvenilir bir vaziyette,
ilerlemek istediği yollarda devam ederler yollarına, çalışırlar. Ve netice
itibarıyla o dönemde TÜRGEV’in Başkanı der ki: “Bizim her şeyimizi yapabilecek
olan…” Bir aday gösterirler, İstihbarat Şube Müdürlüğüne güvendikleri kişiyi
getirirler. Çünkü “tape”lerde bunların hepsi gayet rahat var. Onlar devam
ederken bu arada, tabii, Mali Şube ile Organize Şube çalışmalarına devam eder.
Hani oğlu babasını aramıştı ya, şüpheleniyordu ya, Hüseyin Çapkın’a baskın
yapılır. “Efendim, Mali Şube ve Organize Şube Müdürünü görevden alın.” denir.
Hüseyin Çapkın çok dürüst ve düzgünce görevini ifa eder, o iki şube müdürünü
görevden almaz,çünkü il içerisindeki şube müdürlerini görevden almak, yer
değişikliğini yapmak o il emniyet müdürlüğünün görevleri arasındadır. Ancak,
bakıyorlar, Hüseyin Çapkın yer değişikliğini yapmayınca bu şube müdürlerinin
görevden alınması gerekir. Ne yapıyorlar? Hüseyin Çapkın almıyor, görevinin
başında. Bu arada bu görüşmeleri emniyet müdürleri cumhuriyet savcısıyla
paylaşır, cumhuriyet savcısına der ki: “Bizim bu soruşturma gizli. Biz bu
soruşturmayı operasyona dönüştürmeyelim, çünkü önümüzde mahallî seçimler var 30
Martta, ondan sonra Cumhurbaşkanlığı seçimleri var. Seçimlerde manipülasyon olmasın.
Mümkünse bu olay seçimlerden sonra düşünülür.” 
Ancak şüphelenen kişinin kendi babasını
araması, babasının emniyet müdürlerinin üzerinde baskı kurması neticesinde
Emniyet Müdürü görevlerinden almayınca, netice itibarıyla savcı bu
soruşturmanın tehlikeye düşeceği düşüncesiyle emniyete talimatı verir.
Operasyonun 17 Aralıkta başlamasının esas nedeni… Bakan çocuğunun kendisinden
şüphelenmesi, o dönemin Bakanının baskı ve etki yapması nedeniyle 17 Aralıkta
soruşturmanın düğmesine basılır. 17 Aralık aslında Hükûmete bir darbe değil,
Hükûmetin yargıya, halka yaptığı bir darbedir. 
Hepinize teşekkür ediyorum, iyi
akşamlar diliyorum. (CHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 6’da dört adet önerge vardır,
sırasıyla okutup işleme alacağım. 
Türkiye Büyük
Millet Meclisi Başkanlığına
Görüşülmekte olan 640 sıra sayılı
“İstanbul Tahkim Merkezi Kanunu Tasarısı”nın 6 ncı maddesinin birinci
fıkrasının (a) bendinin aşağıdaki şekilde değiştirilmesini arz ve teklif
ederiz.
 Mustafa Elitaş Mihrimah
Belma Satır Mehmet Doğan Kubat
 Kayseri İstanbul İstanbul
 Hilmi Bilgin Metin
Külünk
 Sivas İstanbul
“a) Türkiye
Odalar ve Borsalar Birliğinin, ticaret ve sanayi odalarından iki, ticaret
odalarından bir, deniz ticaret odalarından bir, sanayi odalarından bir ve
ticaret borsalarından bir olmak üzere seçeceği toplam altı,”
Türkiye Büyük Millet Meclisi Başkanlığına
Görüşülmekte
olan 640 sıra sayılı İstanbul Tahkim Merkezi Kanunu tasarısının 6. Maddesinin,
1. fıkrasının d) bendinin metinden çıkarılmasını, j) bendindeki “Baro
Başkanları” ibaresiyle başlayan metnin bent sonuna kadar metinden
çıkarılmasını, b) bendinin ve 2. fıkranın aşağıdaki gibi değiştirilmesini arz
ve teklif ederiz.
 Atilla Kart Dilek
Akagün Yılmaz Turgut Dibek
 Konya Uşak Kırklareli
 Ali İhsan Köktürk Ali
Rıza Öztürk Gürkut Acar
 Zonguldak Mersin Antalya
 İsa Gök
 Mersin
“b)Türkiye
Barolar Birliğinin baroya kayıtlı, tahkim konusunda tecrübeli avukatlar
arasından seçeceği dört,
(2) genel Kurul
üyeleri dört yıl için seçilir. Süresi dolan üye en fazla bir kez daha
seçilebilir. Üyeliğin herhangi bir nedenle sona ermesi halinde bu üyenin kalan
süresini tamamlamak üzere aynı kontenjandan seçim yapılır.”
Türkiye Büyük
Millet Meclisi Başkanlığına
Görüşülmekte Kanun Tasarısının 6.
maddesinin 1. Fıkrasının;
1-  a) bendinde
bulunan “deniz ticaret odalarının göstereceği adaylar arasından bir, sanayi
odalarının göstereceği adaylar arasından bir” ibaresinin “deniz ticaret
odalarının göstereceği adaylar arasından iki, sanayi odalarının göstereceği
adaylar arasından iki” şekilde değiştirilmesini,
2-  b) bendinin
“Barolar Birliği Genel Kurulunun göstereceği baroya kayıtlı adaylar arasından
onaltı” şekilde değiştirilmesini,
3-  c), d), g),
ı) bentlerinin metinden çıkarılmasını,
4-  j) bendinin
"En fazla üyeye sahip ilk 4 işçi ve işveren sendikaları
konfederasyonlarında birer” şekilde değiştirilmesini,
5-  j) bendinin
devamında bulunan “temsilci” kelimesi ile başlayan cümlenin “temsilci olmak
üzere 41 üyeden oluşur. Her bir temsilcilik için aday adayı olanlar arasından
4'er kişi yukarıda sayılan kuruluşların genel kurulları tarafından her aday adayına
bir oy kullanılmak suretiyle aday olarak seçilir. Bu adaylar TBMM Adalet
Komisyonunda mülakata alınır. Komisyon raporu Genel Kurula sunulur. Her bir
aday için yapılan oylamada üye tam sayısının 2/3 oranında oy alan aday seçilmiş
sayılır. Birden fazla aday yeterli oyu alırsa aralarında kura çekilir. Adaylar
yeterli oyu alamaz ise oylama aynı usul ile 2 defa tekrar edilir. Oy oranına
ulaşılamadığı takdirde, 4 aday arasında çekilecek kura ile temsilci seçilmiş
sayılır." şeklinde değiştirilmesini,
6 - 6. Maddenin
1. Fıkrasının son cümlesinin metinden çıkarılmasını,
7 - 6. Maddeye
aşağıdaki fıkranın eklenmesini arz ve teklif ederiz.
"(3) Bir
kişilik temsilcilerin görev süresi iki yıldır. Birden fazla temsilciler
arasında kura çekilir. Kurada isimleri çıkan temsilcilerin görev süresi iki
yıldır. Diğerlerinin görev süresi dört yıldır. İki yıl görev yapacak üyelerin
yerine (1) ve (2) Fıkralarda belirtilen hükümler uygulanır.”
 Faruk Bal Lütfü
Türkkan Emin Çınar
 Konya Kocaeli Kastamonu
 Yusuf Halaçoğlu Ahmet
Duran Bulut D. Ali Torlak
 Kayseri Balıkesir İstanbul
Türkiye Büyük
Millet Meclisi Başkanlığına
Görüşülmekte olan 640 sıra sayılı kanun
tasarısının 6 ıncı maddesinin tasarı metninden çıkarılmasını arz ve teklif
ederiz.
 Pervin Buldan İdris
Baluken Erol Dora
 Iğdır Bingöl Mardin
 Hasip Kaplan Adil
Zozani
 Şırnak Hakkâri
BAŞKAN – Komisyon, katılıyor musunuz?
ADALET KOMİSYONU SÖZCÜSÜ ŞUAY ALPAY
(Elâzığ) - Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Gerekçeyi okuyun lütfen.
Gerekçe:
Yapılan değişiklik ile kurulacak olan
İstanbul Tahkim Merkezi'nin yargı mekanizmasında yaratacağı sakıncaların
önlenmesi amaçlanmıştır. Üstelik bu hükümde tahkim merkezi genel kurulunda
işveren ve finans kuruluşlarına geniş yetki verilirken işçi sendikasının
sembolik temsiliyeti önemli bir eksikliktir. Yine genel kurulda Adalet Bakanı
tarafından seçilecek bir yargıcın yer alması hususu da yürütmenin yargıya yönelik
bir müdahalesi olarak değerlendirilmelidir. Sözde bağımsız bir tahkim merkezi
oluşturma saikinden söz edilirken dahi Adalet Bakanının denetimi altında bağlı
bir kuruluş oluşturulması son derece manidardır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:

Türkiye Büyük
Millet Meclisi Başkanlığına
Görüşülmekte Kanun Tasarısının 6.
maddesinin 1. Fıkrasının;
1- a) bendinde
bulunan "deniz ticaret odalarının göstereceği adaylar arasından bir,
sanayi odalarının göstereceği adaylar arasından bir" ibaresinin
"deniz ticaret odalarının göstereceği adaylar arasından iki, sanayi
odalarının göstereceği adaylar arasından iki" şekilde değiştirilmesini,
2- b) bendinin
"Barolar Birliği Genel Kurulunun göstereceği baroya kayıtlı adaylar
arasından onaltı" şekilde değiştirilmesini,
3- c), d), g), ı)
bentlerinin metinden çıkarılmasını,
4 - j) bendinin
"En fazla üyeye sahip ilk 4 işçi ve işveren sendikaları
konfederasyonlarında birer” şekilde değiştirilmesini,
5 - j) bendinin
devamında bulunan "temsilci" kelimesi ile başlayan cümlenin
"temsilci olmak üzere 41 üyeden oluşur. Her bir temsilcilik için aday
adayı olanlar arasından 4'er kişi yukarıda sayılan kuruluşların genel kurulları
tarafından her aday adayına bir oy kullanılmak suretiyle aday olarak seçilir.
Bu adaylar TBMM Adalet Komisyonunda mülakata alınır. Komisyon raporu Genel
Kurula sunulur. Her bir aday için yapılan oylamada üye tam sayısının 2/3
oranında oy alan aday seçilmiş sayılır. Birden fazla aday yeterli oyu alırsa
aralarında kura çekilir. Adaylar yeterli oyu alamaz ise oylama aynı usul ile 2
defa tekrar edilir. Oy oranına ulaşılamadığı takdirde, 4 aday arasında
çekilecek kura ile temsilci seçilmiş sayılır." şeklinde değiştirilmesini,
6- 6. Maddenin 1. Fıkrasının son
cümlesinin metinden çıkarılmasını,
7- 6. Maddeye aşağıdaki fıkranın
eklenmesini arz ve teklif ederiz.
"(3) Bir kişilik temsilcilerin
görev süresi iki yıldır. Birden fazla temsilciler arasında kura çekilir. Kurada
isimleri çıkan temsilcilerin görev süresi iki yıldır. Diğerlerinin görev süresi
dört yıldır. İki yıl görev yapacak üyelerin yerine (1) ve (2) Fıkralarda
belirtilen hükümler uygulanır.”
Faruk Bal
(Konya) ve arkadaşları
BAŞKAN – Komisyon katılıyor mu?
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Sayın Bal, buyurunuz. (MHP
sıralarından alkışlar)
FARUK BAL (Konya) – Sayın Başkan,
değerli milletvekilleri; tasarının en önemli maddesi bu madde. Bu maddeye göre
25 genel kurul üyesi, siyasi iktidarın etkin olduğu kamu görevlileri arasından
veya siyasi iktidarın etkili olduğu kamu kurumu niteliğindeki, kuruluşu
niteliğindeki teşekküllerden seçilecektir ve bu 25 kişi kendi aralarında
oluşturacakları yönetim kurulu, milletlerarası tahkim divanı, millî tahkim
divanı, denetçiler şeklinde koltukları paylaşacaklardır. Dar bir kast sistemi
oluşturulmaktadır. Bunlar da bağımsız ve tarafsız, güvenilir hukuk hizmeti
sunacaklardır. 
Değerli arkadaşlarım, özellikle
telefonla meşgul olan AKP milletvekillerine hitap ediyorum: Bizim kültürümüz,
ihtilafı çözen, hak konusunda karar veren makamı, peygamber koltuğunda oturan
kişi olarak tarif ediyor. Ve Türk milletinin kültür ve medeniyeti, hakka karar
veren hâkimi “müstakim kişi” olarak tanımlıyor, “emin kişi” olarak tanımlıyor,
“fehim kişi” olarak tanımlıyor, “mekin kişi” olarak tanımlıyor ve metin kişi
olarak tanımlıyor. Bunun anlamı, hiç kimseden korkmayan, hiç kimseden
çekinmeyen, hiçbir etki altında kalmadan ve her şeyi bilen, bildiğini dosdoğru
icra eden kişi yani hâkim. 
Değerli arkadaşlarım, işte bu tasarı,
bu kültür ve inanç değerlerini ortadan kaldıran, siyasi iktidarın talimatına
göre ortaya çıkacak olan hukuki ve ticari ihtilaflarda karar veren bir mecra
hâline geliyor. Bunun...
HAKAN ÇAVUŞOĞLU (Bursa) – Sizin
Hükûmetiniz döneminde getirildi. Şimdi karşı çıkıyorsun, yapma ya!
FARUK BAL (Devamla) – Bırak şimdi bizim
Hükûmetimiz dönemini. Bizim Hükûmetimiz dönemi böyle hakim, fehim, metin,
mekin, müstakim hâkim istiyor; sizin gibi kumandalı, “Uzun yaşa uzun adam.”
deyip 17-25 Aralık operasyonunda takipsizlik kararı veren kumandalı hâkim
istemiyor. İşte bizim Hükûmetimiz bunu getirdi, bunu getirdi bizim Hükûmetimiz.

HAKAN ÇAVUŞOĞLU (Bursa) – Tahkim
uzlaşmadır.
FARUK BAL (Devamla) – Değerli
arkadaşlarım, gelin, yol yakınken dönelim.
YILMAZ TUNÇ (Bartın) – Bizim
inancımızda tahkim vardır.
FARUK BAL (Devamla) – Yılmaz, bilmiyorsan
öğren kardeşim, ben bunun kitabını -İslam- Londra Üniversitesinde tanınmasını,
tenfizini, tahkim kurullarını tahsil edip geldim. Kime öğretiyorsun sen?
Aferin, iki dakikayı yedin.
Değerli arkadaşlarım, işte böyle bir
kurulun gerçekten güvenilebilir, gerçekten tarafsız olabilmesi için size bir
öneride bulunuyorum.
BAŞKAN – Şimdi ben sizden susmanızı
rica ediyorum yalnız.
FARUK BAL (Devamla) – Bu dünyayı milyon
dolarlarla geçirebilirsiniz, öbür tarafta cayır cayır yanmamanız için, kul
hakkına ilişmemeniz için, tüyü bitmedik yetim hakkına ilişmekten suale
çekilmemeniz için, kul hakkında suale çekilmemeniz için bir öneri getiriyoruz,
diyoruz ki: Bunun sayısı 41’e çıksı; seçilecek olan kişilerin hakikaten
bağımsız ve tarafsız olabilmesi için seçim sistemi ortaya çıksın, genel
kurulları seçsin. Talimatla değil, doğrudan bakanların talimatıyla hareket
edecek kamu organlarının temsilcileri ortadan çıksın ve bunlar da gelsin
Türkiye Büyük Millet Meclisine. “Demokratik meşruiyet” diyordunuz ya, o
demokratik meşruiyeti gerçekleştirelim, Türkiye Büyük Millet Meclisinde yapalım
bu işi. Niye? Çünkü, Türk milleti adına yargı yetkisini kullanacak bu insanlar.
Türk milletinin iradesi Türkiye Büyük Millet Meclisinde tecelli ettiğine göre
yetkiyi buradan devredelim, buradan seçelim ve burada da herkesin
inanabileceği, güvenebileceği, gelmişiyle, geçmişiyle kul hakkı yemeyeceğine
inandığı kişileri hep beraber seçelim; önergenin özü bu.
Ama, demokrasiyi yok eden canavarların
parmaklardaki akıl noksanlığından kaynaklandığını Sayın İyimaya ifade etmişti. Bir
kere daha onun bu güzel vecizesini sizlere hatırlatıyor, her ne kadar, eminim
ki ret oyu vereceksiniz, sizi vicdanınızla baş başa bırakıyorum. 
BAŞKAN – Teşekkür ederim Sayın Bal. 
YUSUF HALAÇOĞLU (Kayseri) – Karar yeter
sayısı istiyorum. 
BAŞKAN – Karar yeter sayısı…
YUSUF HALAÇOĞLU (Kayseri) – 80 kişi
var, ona göre, saydım. (AK PARTİ sıralarından alkışlar) 
BAŞKAN – Tabii, tabii, itirazım yok. 
Sayın Halaçoğlu, kalkmaya gerek yok,
şöyle yaptığınız zaman tamamdır. 
YUSUF HALAÇOĞLU (Kayseri) – Hayır,
kalkmamı istediler başka zamanlarda da onun için kalkıyorum, “Görmüyoruz.”
diyorlar. 
BAŞKAN – Yok, ben görüyorum, önemli
olan o. 
Karar yeter sayısı arayacağım. 
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı yoktur. 
Birleşime on dakika ara veriyorum.
Kapanma Saati:
23.19
ON DÖRDÜNCÜ
OTURUM
Açılma Saati:
23.31
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin On Dördüncü Oturumunu açıyorum. 
640 sıra sayılı Kanun Tasarısı’nın
6’ncı maddesi üzerinde Konya Milletvekili Sayın Faruk Bal ve arkadaşlarının
önergesinin oylamnasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Karar yeter sayısı vardır, kabul edilmemiştir. 
Kanun tasarısının görüşmelerine
kaldığımız yerden devam edeceğiz. 
Komisyon ve Hükûmet burada. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 640 sıra sayılı İstanbul Tahkim Merkezi Kanunu tasarısının 6. Maddesinin,
1. fıkrasının d) bendinin metinden çıkarılmasını, j) bendindeki “Baro
Başkanları” ibaresiyle başlayan metnin bent sonuna kadar metinden
çıkarılmasını, b) bendinin ve 2. fıkranın aşağıdaki gibi değiştirilmesini arz
ve teklif ederiz.
“b)Türkiye
Barolar Birliğinin baroya kayıtlı, tahkim konusunda tecrübeli avukatlar
arasından seçeceği dört,
(2)
Genel Kurul üyeleri dört yıl için seçilir. Süresi dolan üye en fazla bir kez
daha seçilebilir. Üyeliğin herhangi bir nedenle sona ermesi halinde bu üyenin
kalan süresini tamamlamak üzere aynı kontenjandan seçim yapılır.”
Atilla Kart
(Konya) ve arkadaşları
BAŞKAN – Komisyon
katılıyor mu? 
ADALET KOMİSYONU
SÖZCÜSÜ ŞUAY ALPAY (Elâzığ) – Katılmıyoruz Sayın Başkan. 
BAŞKAN –
Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Sayın Dibek, buyurunuz. 
TURGUT
DİBEK (Kırklareli) – Teşekkür ediyorum Sayın Başkanım. 
6’ncı
maddeyle ilgili olarak verdiğimiz önerge üzerinde söz aldım. Öncelikle
saygılarımla selamlıyorum sizleri.
Değerli arkadaşlar, şimdi bu tasarıyı
burada görüşüyoruz ama Sayın Bakan yukarıda, Plan Bütçe Komisyonunda. Öyle bir
çakışma var. Yani az önce de konuştuk; şimdi biz yukarıya gidemiyoruz, Adalet
Bakanlığı bütçesi görüşülüyor Plan Bütçede ve Sayın Bakan burada yok. Yani bunu
yarın görüşsek ne olurdu? Yani böyle de bir gayriciddi görüşme ortamı
içerisindeyiz. Tamam, orada bir bakan var ama Adalet Bakanının burada olması
lazım veya bizlerin Adalet Komisyonu üyeleri olarak Adalet Bakanlığı bütçesi
görüşülürken yukarıda olma hakkının olması gerekir diye düşünüyorum, öncelikle
bunu belirteyim.
Değerli arkadaşlar, bu madde, Sayın
Bal’ın da belirttiği gibi gerçekten tasarının en önemli maddesi. Şimdi, ben
bölüm üzerinde konuşurken de söylemeye çalıştım. Gerekçeniz var, açın okuyun.
Yani şu sıra sayısının içerisindeki gerekçeye baktığınızda, bizzat sizler,
tasarıyı hazırlayan Bakanlar Kurulu, Hükûmet diyor ki: “Özerk, bağımsız bir
tahkim merkezi kuracağız.” Onun da koşullarını yazmışsınız buraya, nasıl özerk
olacak, nasıl bağımsız olacak.
Değerli arkadaşlar, bu yapıyla… Çünkü
genel kurul, bu teşkilatın, tahkim teşkilatının ana kademesi, oradan aşağıya
doğru geliyor; genel kurul yönetim kurulunu seçecek, denetçileri seçecek, işte
yönetim kurulu da daha sonra bu millî tahkim, uluslararası tahkim divanlarını
seçecek, artı, genel sekreteri, genel sekreter yardımcılarını seçecek ama işin
özü bu.
Şimdi bakıyorum, nasıl özerk olacak,
nasıl bağımsız olacak? Bunu görünce o zaman aklıma şu geliyor değerli
arkadaşlar: Sizin niyetiniz Türkiye’de bir tahkim merkezi kurulması mı? Bu
tahkim merkezini, gerçekten dünyadaki diğer örnekleriyle eş değer bir hâlde bir
çekim merkezi olarak yabancı unsurların da Türkiye’de, işte, sorunları çözmek
adına buraya gelip alıcı olmalarını sağlamak mı ya da “Hayır kardeşim, bizim
yabancılarla işimiz yok, biz Türkiye’deki, bizim yurt içindeki kendi
şirketlerimizin –yani Türk şirketlerinin- kamuyla ya da burada sayılan kurumlarla
ihtilaflarında bir ayrı seçenek kuralım.” mı diye düşünüyorsunuz? 
Bunu şöyle açayım: Şimdi, HSYK
yapısında biz bu mantığı gördük. Bakın, 2010’dan bu yana HSYK’yı ne hâle
getirdiniz, sizler dahi içinden çıkamıyorsunuz. Haftaya yeni bir paket gelecek,
orada da görüşeceğiz. Danıştay ve Yargıtay, aynı anlayış, aynı mantık.
Arkadaşlar, bugün Yargıtay 500 kişiyi geçti, 500 kişi. 515 olacak bu son
tekliften sonra, onları oturtacak Yargıtayda nerede yer bulacaksınız merak
ediyorum. Danıştay, dünyanın neresinde 200 kişilik Danıştay olur? 200 kişi
oluyor Danıştay, 195 ya da 196 kişi oluyor. Oradaki mantığı buraya
getiriyorsunuz, diyorsunuz ki: “Her şeyi biz kontrol edelim.” Burada da bir
yargılama kurumu var, yargılama makamı oluşacak çünkü bir ihtilaf çözüm merkezi
olacak, alternatif olacak ama “Burayı da biz oluşturalım, burayı da biz kontrol
edelim.” Genel Kurula öyle katılımcılar belirlemişsiniz ki en az yarısı, ne
yarısı, ben Türkiye Odalar ve Borsalar Birliğinden gelecek 6 kişinin de kim
olacağını üç aşağı beş yukarı görüyorum, bakıyorum ama onun dışındaki
kurumlardan, kuruluşlardan gelecek olanlar da doğrudan sizin düşündüğünüz,
istediğiniz, arzu ettiğiniz kişiler olacak. Burada bir tek tehlike olarak
Barolar Birliğini görmüşsünüz. Orada da en hafif deyimiyle yaptığınız ayıptır,
saygısızlıktır. Bakın, ağzınızdan düşmeyen, en çok kullandığınız söz
“demokrasi, irade” sözüdür. Türkiye’de on binlerce avukat var, her ilde var.
Onlar kendi baro başkanlarını, baro yönetimlerini seçiyorlar, onlar daha sonra
kalkıyorlar Barolar Birliği yönetimini seçiyorlar ve seçimle geliyorlar
arkadaşlar. Darbeyle falan geldikleri yok, işte vesayetle geldikleri yok,
seçimle geliyorlar ama siz “Hayır kardeşim, biz, sizi tanımıyoruz -bunu açık
açık söylüyorsunuz- sizin yönetim kurulu olarak bu tahkim merkezine, genel
kurula isim vermenizi biz kabul etmiyoruz, buna izin vermeyeceğiz.” diyorsunuz
ve bunu Anayasa’ya da açıkça aykırı bir şekilde yapıyorsunuz, biliyor musunuz?
Bizim Anayasa’mızın 10’uncu maddesi var, eşitlik kuralı. 
Şu 6’ncı
maddenin -süre bitiyor da- son cümlesini okuyayım, orada 10 civarı kurum,
kuruluş var, onlar genel kurulu oluşturacak ve kişileri seçecekler, diyorsunuz
ki: “Bu temsilciler, yukarıda sayılan kurumların yönetim organları tarafından
seçilir.” Seçildi ama geliyorsunuz aşağıya, Barolar Birliğine “Ey Barolar
Birliği, sen ancak 4 tane seçilecek olan avukatla ilgili baro başkanlarının
yapacağı seçimin yerini ve gününü belirleyebilirsin, senin yetkin bu kadar.”
diyorsunuz.
Arkadaşlar, ayıptır, yakışmıyor. 
(Mikrofon otomatik cihaz tarafından
kapatıldı) 
TURGUT DİBEK (Devamla) – Şimdi, bu
Anayasa’ya da aykırı az önce söylediğim gibi, Anayasa Mahkemesine gidildiğinde
de eşitlikle ilgili bir handikapla karşılaşılacak.
Ben, bunu az önce arkadaşlara da
sordum, “Ya, daha sonra değiştirilir…” Benzer olayı adli yıl açılışında,
arkadaşlar, o törenlerle ilgili maddeyi kaldırarak yaptınız Komisyonda,
bilmiyorum burada ne olacak?
BAŞKAN – Teşekkür ederim Sayın Dibek.
TURGUT DİBEK (Devamla) – Yani orada
Barolar Birliği Başkanı gelip konuşmasın diye, kanun maddesi değiştirmeyi dahi,
değerli arkadaşlar, göze aldınız veya buna niyetlendiniz.
Teşekkür ederim. (CHP sıralarından
alkışlar)
BAŞKAN – Teşekkür ederim Sayın Dibek.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 640 sıra sayılı “İstanbul
Tahkim Merkezi Kanunu Tasarısı”nın 6’ ncı maddesinin birinci fıkrasının (a)
bendinin aşağıdaki şekilde değiştirilmesini arz ve teklif ederiz.
“a) Türkiye
Odalar ve Borsalar Birliğinin, ticaret ve sanayi odalarından iki, ticaret
odalarından bir, deniz ticaret odalarından bir, sanayi odalarından bir ve
ticaret borsalarından bir olmak üzere seçeceği toplam altı,”
Mustafa Elitaş
(Kayseri) ve arkadaşları
BAŞKAN – Komisyon, katılıyor musunuz?
ADALET KOMİSYONU SÖZCÜSÜ ŞUAY ALPAY
(Elâzığ) – Takdire bırakıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılıyoruz Sayın Başkan.
MUSTAFA ELİTAŞ (Kayseri) – Gerekçe…
BAŞKAN – Gerekçeyi okuyun lütfen.
Gerekçe:
Türkiye Odalar ve Borsalar Birliği
(TOBB) Yönetim Kurulu, on beş üyeden oluşmakta ve bu üyelerin dördü ticaret ve
sanayi odalarından, dördü ticaret odalarından, dördü ticaret borsalarından,
ikisi sanayi odalarından ve biri deniz ticaret odasından gelen temsilcilerden
oluşmaktadır. Yönetim Kurulunda tüm oda ve borsaların temsilcileri
bulunmaktadır.
TOBB'a bağlı oda sayısı dikkate
alındığında fiziki olarak tüm odaları bir araya getirip seçim yapmak birçok
zorluğu ve zaman kaybını beraberinde getirecektir. İstanbul Tahkim Merkezi
Genel Kuruluna gönderilecek temsilciyi seçme yetkisi doğrudan TOBB Yönetim
Kuruluna verilmek suretiyle hızlı ve efektif bir seçim yapılabilmesi
amaçlanmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
7’nci maddede üç adet önerge vardır,
sırasıyla okutuyorum:
Türkiye Büyük
Millet Meclisi Başkanlığına
Görüşülmekte olan Kanun Tasarısının 7.
Maddesinin:
1- (2) Fıkrasının 1. Cümlesinin aşağıdaki
şekilde değiştirilmesini,
"Genel Kurul yılda iki defa Ekim
ve Nisan aylarında toplanır, toplantılardan biri yönetim, diğeri c) bendindeki
faaliyetlere ayrılır."
(3) Fıkrasının sonuna "Bu fıkranın c)
bendine ilişkin kararlarda üye tam sayısının 2/3 çoğunluğu aranır.” cümlesinin
eklenmesini arz ve teklif ederiz.
 Faruk Bal Lütfü
Türkkan Emin Çınar
 Konya Kocaeli Kastamonu
 Ahmet Duran Bulut  Yusuf
Halaçoğlu D. Ali Torlak
 Balıkesir Kayseri İstanbul
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 7. Maddesinin, 1. fıkrasının c)
bendinin metinden çıkarılmasını arz ve teklif ederiz.
 Dilek Akagün Yılmaz  Turgut
Dibek Ali İhsan Köktürk
 Uşak  Kırklareli Zonguldak
 Ali Rıza Öztürk  İsa
Gök  Atilla Kart
 Mersin  Mersin Konya
 Gürkut Acar
 Antalya 
Türkiye Büyük
Millet Meclisi Başkanlığına
Görüşülmekte olan 640 sıra sayılı
kanun tasarısının 7 inci maddesinin tasarı metninden çıkarılmasını arz ve
teklif ederiz.
 Pervin Buldan  İdris
Baluken  Erol Dora
 Iğdır  Bingöl
 Mardin
 Hasip Kaplan  Adil
Zozani 
 Şırnak  Hakkâri
BAŞKAN
–Komisyon katılıyor mu? 
ADALET
KOMİSYONU SÖZCÜSÜ ŞUAY ALPAY (Elâzığ) – Katılmıyoruz Sayın Başkan. 
BAŞKAN
– Hükûmet?
KALKINMA BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Yapılan değişiklik ile kurulacak olan
İstanbul Tahkim Merkezi'nin yargı mekanizmasında yaratacağı sakıncaların önlenmesi
amaçlanmıştır. Ayrıca, iş bu madde hükmünde, madde metninde belirtilen
hakemlerin; seçimi, reddi, görevin sonlanması gibi hususlara yer verilmemiş
olması da önemli bir eksikliktir.
BAŞKAN – Önergeyi oylarınıza
sunuyorum: Kabul edenler… Kabul etmeyenler… Kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 7. Maddesinin, 1. fıkrasının c)
bendinin metinden çıkarılmasını arz ve teklif ederiz.
Ali İhsan
Köktürk (Zonguldak) ve arkadaşları
BAŞKAN
–Komisyon, katılıyor musunuz? 
ADALET
KOMİSYONU SÖZCÜSÜ ŞUAY ALPAY (Elâzığ) – Katılmıyoruz Sayın Başkan. 
BAŞKAN
– Hükûmet?
KALKINMA BAKANI CEVDET YILMAZ (Bingöl) – Katılmıyoruz Başkanım.
BAŞKAN – Sayın Kart, buyurunuz. (CHP
sıralarından alkışlar) 
ATİLLA KART (Konya) – Sayın Başkan,
sayın milletvekilleri; görüşülmekte olan tasarının 7’nci maddesiyle ilgili
önerge üzerinde söz almış bulunmaktayım. Genel Kurulu saygıyla selamlıyorum. 
Değerli milletvekilleri, on iki yıllık Adalet ve Kalkınma
Partisi iktidarı idari ve adli personel yapılanmamızda onarılmaz tahribatlara
yol açmıştır. On iki yılın sonunda anayasal kurumlarımız işlevini kaybetmiştir
ya da askıya alınmıştır. Mevzuatımız talan edilmiştir, mevzuatımız uygulanma
kabiliyetini kaybetmiştir. Türkiye’de artık hukuk güvenliği ya da hukuk
istikrarı söz konusu değildir. Böyle bir tablo içinde bağımsız yargı, adil
yargılanma, adalete erişim, makul sürede yargılanma, yargının aleniyeti gibi
temel kavramların ve kurumların varlığından söz edilemez. Böyle bir
tabloda aslında yapılması gereken şudur: Öncelikle bu temel kurumları ve
kavramları inşa etmeyi amaçlamalıyız. 
Bakın “Kopenhag Kriterleri, Ankara
kriterleri olacak.” diyenler on iki yılın sonunda Roboskileri yarattılar, Soma
ve Ermenek facialarını yarattılar, 17 ve 25 Aralığın faili konumuna geldiler.
Yaratılan ve yönetilemez hâle gelen bu kaos ortamında İstanbul tahkim merkezi
ya da benzeri yapılanmalar siyasi iktidar tarafından bir umut ya da reform olarak
sunulmaya çalışılıyor. İşte böyle bir tasarıyı şu anda tartışıyoruz değerli
milletvekilleri. Büyük fotoğrafı ve onarılamaz tahribatı göz önüne almadan bu
tasarının şeklî ya da hukuki teknik değerlendirmesini yapmanın anlamsızlığı
ortadadır. 
Şundan emin olunmalıdır: On iki yılın
artık kronik hâle gelen örneklerine dayanarak ifade ediyoruz, işbu tasarıyla
getirilen bu yapılanmanın da İnsan Hakları Kurumu, Kamu Denetçiliği ya da
Başbakanlık Bilgi Edinme Değerlendirme Kurulundan hiçbir farkı yoktur. Bu kurum
da içi boş olmaktan öteye gitmeyen bir kurum olacaktır. Üst kurul ya da benzeri
nitelikte olan bu kurumlar, doğrudan Hükûmet ajanları eliyle yönetilen ve bu
anlamda parti devletinin şeklî ve kurumsal altyapısını oluşturan birimler
olmaktan öteye gitmeyecektir, gidemeyecektir. 
Tasarının gerekçesi ile tasarının metni
arasında bile çok bariz çelişkilerin olduğunu görüyoruz. Bu aşamada şunu ifade
etmek isterim: İstanbul Barosunun bu tasarıya yönelik olarak yaptığı çok ciddi
bir çalışma var; o çalışmadan bazı alıntıları sizlerle paylaşmak isterim
değerli arkadaşlarım.
Bakın, Türkiye’de yargıdaki temel
sorunlardan biri adalete erişimin giderek güçleşmesidir. Giderek vatandaş, o
temel haklarını, dava hakkını, hak arama özgürlüğünü kullanamaz hâle geliyor.
Bakıyorsunuz burada 2012 yılında yapılan değişiklikle, bir ticaret
mahkemesindeki dava harcını binde 58’den binde 69’a çıkarıyoruz. Bunun bir
açıklaması olabilir mi? Adalete erişimi giderek güçleştirmenin elbette bir
açıklaması olabilir çünkü vatandaşın temel hak ve özgürlüklerini kullanmasını
engelleyen bir anlayış Türkiye’yi yönetiyor. Bunu daha yargılama aşamasında,
hak arama aşamasında görüyorsunuz. 
Bir diğer husus: Bakın, tahkim sonucu,
tahkimde yapılan yargılama sonucu verilen kararlar aleniyetten yoksun, aleniyet
ilkesinden yoksun. Bunun yaratacağı sakınca nedir? O da şu: Özellikle bazı
sektörlerde faaliyette bulunan kurumların, sadece kendi taraf oldukları
davalarda değil, sektörün herhangi bir aktörünün taraf olduğu davalarda bile
aleyhlerine emsal yargı kararı oluşturmamak için toplantılar düzenledikleri, iş
birliği ve bilgi alışverişi yaptıkları ve birlikte tavır alacakları konuları ve
kişileri belirledikleri bilinmektedir yani tahkim üzerinden yargılamaların
yönlendirilmesi, etkilenmesi söz konusu olacaktır değerli milletvekilleri.
Buradan adalet çıkmaz, buradan
toplumsal barış çıkmaz değerli milletvekilleri. 
Genel Kurulu saygıyla selamlıyorum.
(CHP sıralarından alkışlar) 
BAŞKAN – Teşekkür ederim Sayın Kart. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan Kanun Tasarısının 7.
Maddesinin:
1- (2) Fıkrasının 1. Cümlesinin aşağıdaki
şekilde değiştirilmesini,
"Genel Kurul yılda iki defa Ekim
ve Nisan aylarında toplanır, toplantılardan biri yönetim diğeri c) bendindeki
faaliyetlere ayrılır."
(3) fıkrasının sonuna "Bu fıkranın c)
bendine ilişkin kararlarda üye tam sayısının 2/3 çoğunluğu aranır.” cümlesinin
eklenmesini arz ve teklif ederiz.
D. Ali Torlak
(İstanbul) ve arkadaşları 
BAŞKAN – Komisyon, katılıyor musunuz?
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Başkanım.
BAŞKAN – Sayın Bal, buyurunuz. 
FARUK BAL (Konya) – Sayın Başkan,
değerli milletvekilleri; bu maddeyle genel kurulun görevleri ve çalışma usulü
düzenlenmektedir. Genel kurulun 2 tane görevi vardır; bir yönetim işleri, bir
de İstanbul tahkim merkezinin yönetim kurulu tarafından hazırlanmış olan
alternatif uyuşmazlık ve tahkim yöntemlerine ilişkin kuralların belirlenmesi
vesaire. 
“Bu görevleri yerine getirirken genel
kurul kanunla yılda 1 defa toplanır.” deniliyor. Genel kurul zaten 25 kişi. Bu
25 kişinin bir bölümü yönetim kurulu üyesi, bir bölümü Milletlerarası Tahkim
Divanı, bir bölümü Millî Tahkim Divanı, bir bölümü denetçiler, yani sen ben
bizim oğlan, koltuklar paylaşılmış. Zaten tahkim merkezinde bulunan bu 25
kişiyi niye yılda 1 defa topluyoruz? Bizim önergemiz yılda 2 defa toplansın.
Birincisinde yönetim işlerini yapsın, ikincisi yargıyı ilgilendirdiği için
ayrıca tahkim usulleriyle ilgili geniş müzakereler olacaktır -eğer olursa-
“Alo”lar harekete geçmez, birtakım talimatlar verilmezse bir müzakere süreci
olacaktır. Dolayısıyla, salim bir mücadele olsun, seçim işleriyle
ilgilenilmesin o toplantıda, tahkimin usulü, yöntemleri ve alternatif çözüm
yolları üzerinde genel kurul ciddi bir müzakere yapabilsin. Bunu öneriyoruz.
Bundan daha masum, bundan daha tabii, bundan daha makul bir öneri olabilir mi? 
İkinci fıkrasında ise, önergenin ikinci
fıkrasında ise tahkim usulleriyle ilgili belirlenecek kurallarda genel kurul
üçte 2 oy çoğunluğuyla kabul edilsin, yani salt çoğunluk yerine üçte 2 çoğunluk
olsun ki herkesin güvenebileceği usul kurallarına ulaşılabilsin. 
Bu kadar masum bir önergenin
reddedileceğinden eminim. Eminim, çünkü şimdiye kadar yaptığımız görüşmelerde
anlaşıldı ki bizim şüphelerimiz doğrudur, bizim şüphelerimiz haklıdır. Bu
İstanbul tahkim merkezi, gerçekten tahkim hukukuna hizmet için değil, önceden
ortaya çıkmış, özellikle Türkiye Cumhuriyeti devletinin kamu kaynaklarına
musallat olmuş yandaş şirketlerin sorunlarını halledebilmek için getiriliyor. 
Değerli arkadaşlarım, bu kul hakkıdır,
bu tüyü bitmedik yetim hakkıdır; hakka, hukuka ilişenlerin iki cihanda da iki
yakası bir araya gelmez diyor, hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ederim Sayın Bal. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 8’de dört adet önerge vardır,
sırasıyla okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 640 sıra sayılı
"İstanbul Tahkim Merkezi Kanunu Tasarısı”nın 8 inci maddesinin birinci
fıkrasında yer alan "seçilen üç" ibaresinin "seçtiği beş",
"iki" ibaresinin "dört", "En az bir asıl ve bir
yedek" ibaresinin "En az üç asıl ve iki yedek" şeklinde; ikinci
ve üçüncü fıkralarının ise aşağıdaki şekilde değiştirilmesini arz ve teklif
ederiz.

Mihrimah Belma Satır  Mustafa
Elitaş  Mehmet Doğan Kubat
  İstanbul  Kayseri
 İstanbul 

Metin Külünk  Hacı
Bayram Türkoğlu  İdris Şahin
 İstanbul  Hatay
 Çankırı

İsmail Aydın
 Bursa
"(2) Yönetim Kurulu en az üç
üyenin katılımıyla toplanır ve üye tamsayısının salt çoğunluğu ile karar alır.
Yönetim Kurulu toplantılarını elektronik ortamda da yapabilir.
(3) Yönetim Kurulu üyeliğinin herhangi
bir sebeple sona ermesi hâlinde, birinci fıkra nazara alınarak seçimle
belirlenen sıraya göre yedek üye kalan süreyi tamamlar."
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 8. Maddesinin, 1. Ve 2. fıkralarının
aşağıdaki gibi değiştirilmesini arz ve teklif ederiz.
Dilek Akagün Yılmaz  Turgut
Dibek  Ali İhsan Köktürk
 Uşak  Kırklareli
 Zonguldak

Ali Rıza Öztürk  İsa
Gök  Atilla Kart
 Mersin  Mersin
 Konya

 Gürkut Acar  
 Antalya  
"(1) Yönetim
kurulu Genel Kurulun kendi üyeleri arasından dört yıl için seçeceği tahkim
konusunda tecrübeli beş asıl ve iki yedek üyeden oluşur. Süresi dolan yönetim
kurulu üyeleri en fazla bir kez daha seçilebilir. En az bir asıl ve bir yedek
üyenin hukuk fakültesi mezunu olması zorunludur. Yönetim kurulu hukuk fakültesi
mezunu üyeleri arasından bir başkan seçer.
(2) Yönetim kurulu en az üç üyenin
katılımıyla toplanır. Kararlar çoğunlukla alınır. Yönetim Kurulu toplantılarını
elektronik ortamda da yapabilir.
Türkiye Büyük
Millet Meclisi Başkanlığına
Görüşülmekte Kanun Tasarısının 8.
Maddesinin;
1- (1) Fıkrasının 1. Cümlesinin
"Genel Kurul kendi üyeleri arasından Hukuk Fakültesi mezunu birisini
Yönetim Kurulu Başkanı olarak seçer. Yönetim kurulu üyelikleri için yapılan
oylamada en çok oyu alan ilk 4 kişi asil üye ve takip eden 4 kişi de yedek üye
olarak seçilir. Bu oylamada, en çok oyu alan yönetim kurulu üyesi Başkan vekili
olarak görev yapar."
şeklinde değiştirilmesini,
2- (1) Fıkrasının son
cümlesinin metinden çıkarılmasını,
3- (2)  Fıkrasının 1. Cümlesinde
bulunan "iki" rakamlarının "üç" olarak değiştirilmesini, 
4- (2) Fıkrasının son cümlesinin
metinden çıkarılmasını,
5- (3) fıkrasının tasarı metninden
çıkarılmasını,
Arz ve teklif ederiz.

 Faruk Bal Lütfü
Türkkan Yusuf Halaçoğlu
 Konya Kocaeli Kayseri

 Emin Çınar Ahmet
Duran Bulut D. Ali Torlak
 Kastamonu Balıkesir İstanbul

 Alim Işık
 Kütahya
Türkiye Büyük
Millet Meclisi Başkanlığına
Görüşülmekte olan 640 sıra sayılı kanun
tasarısının 8 inci maddesinin tasarı metninden çıkarılmasını arz ve teklif
ederiz. 

 Pervin Buldan İdris
Baluken Erol Dora
 Iğdır Bingöl Mardin

 Hasip Kaplan Adil
Zozani
 Şırnak Hakkâri

BAŞKAN – Komisyon, katılıyor musunuz?
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz.
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Gerekçe lütfen…
Gerekçe:
Yapılan değişiklik ile kurulacak olan
İstanbul Tahkim Merkezi'nin yargı mekanizmasında yaratacağı sakıncaların
önlenmesi amaçlanmıştır. Ayrıca, merkezi yönetim kurulunun sınırlı sayıda
belirlenmiş olması da karar alma sürecinde olumsuzluklar yaşanmasına etki
edecek bir düzenlemedir.
III.- YOKLAMA
(CHP sıralarından bir grup milletvekili
ayağa kalktı) 
MEHMET AKİF HAMZAÇEBİ (İstanbul) –
Yoklama istiyoruz. 
BAŞKAN – Yoklama talebi vardır.
Sayın Hamzaçebi, Sayın Gök, Sayın
Dibek, Sayın Köktürk, Sayın Özel, Sayın Erdoğdu, Sayın Yılmaz, Sayın Serindağ,
Sayın Kart, Sayın Demiröz, Sayın Acar, Sayın Küçük, Sayın Öz, Sayın Özgündüz,
Sayın Dinçer, Sayın Öner, Sayın Tanal, Sayın Haberal, Sayın Tunay, Sayın
Öztürk.
Yoklama için iki dakika süre veriyorum
ve de yoklama işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati:
23.57
ON BEŞİNCİ
OTURUM
Açılma Saati:
00.06
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin On Beşinci Oturumunu açıyorum. 
III.- YOKLAMA
BAŞKAN – 640 sıra sayılı Kanun
Tasarısı’nın 8’inci maddesi üzerinde Iğdır Milletvekili Sayın Pervin Buldan ve
arkadaşlarının önergesinin oylamasından önce yapılan yoklamada toplantı yeter
sayısı bulunamamıştı. 
Şimdi yeniden elektronik cihazla
yoklama yapacağız.
Yoklama için iki dakika süre veriyorum
ve başlatıyorum.
(Elektronik cihazla yoklama yapıldı)
BAŞKAN – Şimdi, burada 180, 4’ünü de
okuyorum arkadaşlar. 
Semiha Öyüş? Burada. 
Sayın Hasan Karal? Burada.
Faruk Çelik? Burada
Gürsoy Erol? Burada. 
Evet, toplantı yeter sayısı vardır. (AK
PARTİ sıralarından alkışlar)
Kendi kendinizi alkışlıyorsunuz!
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İstanbul Tahkim Merkezi
Kanunu Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ile Adalet Komisyonu Raporları (1/758) (S. Sayısı: 640)
(Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmedi.
Tasarının görüşmelerine kaldığımız yerden
devam edeceğiz.
Komisyon burada, Hükûmet burada.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte Kanun Tasarısının 8.
Maddesinin;
1- (1) Fıkrasının 1. Cümlesinin
"Genel Kurul kendi üyeleri arasından Hukuk Fakültesi mezunu birisini
Yönetim Kurulu Başkanı olarak seçer. Yönetim kurulu üyelikleri için yapılan
oylamada en çok oyu alan ilk 4 kişi asil üye ve takip eden 4 kişi de yedek üye
olarak seçilir. Bu oylamada, en çok oyu alan yönetim kurulu üyesi Başkan vekili
olarak görev yapar."
şeklinde değiştirilmesini,
2- (1) Fıkrasının son
cümlesinin metinden çıkarılmasını,
3- (2)  Fıkrasının 1. Cümlesinde
bulunan "iki" rakamlarının "üç" olarak değiştirilmesini, 
4- (2) Fıkrasının son cümlesinin
metinden çıkarılmasını,
5- (3) fıkrasının tasarı metninden
çıkarılmasını,
Arz ve teklif ederiz.
Faruk Bal (Konya) ve arkadaşları
BAŞKAN – Komisyon, katılıyor musunuz? 
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz Sayın Başkan. 
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Sayın Işık, buyurunuz. 
ALİM IŞIK (Kütahya) – Sayın Başkan,
değerli milletvekilleri; görüşülmekte olan 640 sıra sayılı İstanbul Tahkim
Merkezi Kanun Tasarısı’nın 8’inci maddesi üzerinde vermiş olduğumuz önerge
hakkında söz aldım. Gecenin bu vaktinde hepinizi saygıyla selamlıyorum. 
Tasarının 8’inci maddesi tahkim
merkezinin yönetim kurulunun nasıl oluşturulacağını ve nasıl çalışacağını
düzenleyen bir madde. Mevcut hâliyle 3 kişilik asil, 2 kişilik de yedek üyeden
oluşan bir yönetim kurulu yapısı öngörülmektedir. Bu 3 kişinin 2 kişisiyle
yönetim kurulunun asgari düzeyde toplanması ve her ikisinin ortak kararıyla
karar alınması öngörülüyor. Yine, yönetim kurulunun, isterse toplantılarını
elektronik ortamda yapabileceğini öngörüyor. Ayrıca, “Yönetim kurulu üyeliğinin
herhangi bir sebeple sona ermesi hâlinde seçimle belirlenen sıraya göre yedek
üye, yönetim kurulunda hukuk fakültesi mezunu tek üye bulunması durumunda da bu
yedek üye kalan süreyi tamamlar.” diyor ve diğer birkaç çalışma usulünü
belirleyen fıkra var. 
Önergemiz geleneklere uygun ve 5
kişilik bir yönetim kurulunu öngörmekte. Bunun 1’isi yönetim kurulu başkanı,
diğeri de genel kurulda en çok oyu alan ilk 4 kişinin asil, diğer 4 kişinin de
yedek olmasını öneriyor ve ayrıca, toplantıların da 2 kişiyle değil, 3 kişiyle
yapılmasını ve kararların buna göre alınmasını öngörüyor. Diğer düzenlemelerin
de çıkartılması yönünde önerilerimiz var. 
Değerli arkadaşlar, buradan da
görülüyor ki, bu kanun tasarısı usulen, yargının hantallaşan yükünün bir
kısmının alınması amacıyla ama bazı konularda da iktidarın istediği gibi
kararların çıkartılması amacıyla getirilmiş. Eğer, siz 3 kişilik bir yönetim
kurulu öneriyor ve bunun da 2 kişiyle toplanıp karar almasını öngörüyorsanız bu
daha baştan çalışmayacak bir merkez olduğunu göstermektedir. 2 kişi diyelim ki
anlaşamadı, 2’si de aynı konuda birleşemedi, nasıl karar alacak? Alması mümkün
değil. Belki uzun süre bir araya bile gelemeyecek bir yapıyı hantallıktan
kurtaralım... Normal şartlarda bu ülkenin birçok kurulunda olduğu gibi genel
ilkelere uygun bir yönetim kurulu yapısı öngörüyoruz. 
Ayrıca, elektronik ortamda toplantı
yapıp karar alınması gibi son derece gerçek dışı ve Türkiye gerçekleriyle
uyuşmayan bir düzenlemenin de madde metninden çıkartılmasını öngörmekteyiz. 
Bu önergenin kabul edilmesini temenni
ediyor, hepinize hayırlı akşamlar diliyorum. (MHP ve CHP sıralarından alkışlar)

BAŞKAN – Teşekkür ederim Sayın Işık. 
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 8. Maddesinin, 1. ve 2. fıkralarının
aşağıdaki gibi değiştirilmesini arz ve teklif ederiz.
Turgut Dibek
(Kırklareli) ve arkadaşları
"(1) Yönetim kurulu Genel Kurulun
kendi üyeleri arasından dört yıl için seçeceği tahkim konusunda tecrübeli beş
asıl ve iki yedek üyeden oluşur. Süresi dolan yönetim kurulu üyeleri en fazla
bir kez daha seçilebilir. En az bir asıl ve bir yedek üyenin hukuk fakültesi
mezunu olması zorunludur. Yönetim kurulu hukuk fakültesi mezunu üyeleri
arasından bir başkan seçer.
(2) Yönetim kurulu en az üç üyenin
katılımıyla toplanır. Kararlar çoğunlukla alınır. Yönetim Kurulu toplantılarını
elektronik ortamda da yapabilir.
BAŞKAN – Komisyon katılıyor mu?
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Sayın Kart, buyurunuz. (CHP
sıralarından alkışlar)
ATİLLA KART (Konya) – Görüşülmekte olan
tasarının 8’inci maddesiyle ilgili önerge üzerinde söz almış bulunmaktayım,
Genel Kurulu saygıyla selamlıyorum.
Değerli arkadaşlarım, getirilen bu
tasarının Türkiye'nin yargıdaki sorunlarına çözüm getirmesi, katkı sağlaması,
sorunları çözmek anlamında mümkün değil. Gelin, ne yapalım? Yargıdaki temel
sorunlarla yüzleşme cesaretini ve sorumluluğunu gösterelim. Nereden başlayalım?
Türkiye'de bakın, seçimlerin meşruiyetini tartışma noktasındayız değerli
milletvekilleri. Neyi tartışalım seçimlerin meşruiyetiyle beraber? 17 Aralıkla
bağlantılı olarak ortaya çıkan “tape”lerle ilgili adli tıp raporunu konuşalım.
Neyi konuşalım? Yine bu “tape”lerle bağlantılı olarak TÜBİTAK’ın daha evvel
verdiği, ilgili bakanın, Bilim Bakanının hissiyatla “Montajdır.” dediği o
raporu tartışalım, bunları konuşalım. Nasıl oluyor da TÜBİTAK gibi bir bilimsel
kurum böylesine bir rapor düzenleyebiliyor, bunları konuşalım, bunlarla
yüzleşelim. Neyi konuşalım? Türkiye'de Bilgi Edinme Değerlendirme Kurulu ile
Basın Yayın Genel Müdürlüğü ilişkilerini konuşalım. 
En başta nereden başlayalım? Seçimlerin
meşruiyetinden başlayalım. Bakın, Türkiye'de seçimler 12 Eylül 2010 Anayasa
referandumundan itibaren sıhhat anlamında, güven anlamında tartışılır
noktadadır. Hatırlayınız, 12 Eylül 2010 Anayasa referandumunda okyanus
ötesinden birileri çok yakın ilişki içinde olduğunuz birileri zamanında ne
diyordu? O referandum öncesinde ne diyordu. “Ölülere bile oy
kullandıracaksınız.” diyordu. Dönemin Adalet Bakanı Sayın Sadullah Ergin ne
diyordu? “Efendim, bu seçim, bu referandum o kadar önemli ki beş, on genel
seçime bedel.” diyordu. Mesaj verildi, orada talimat verildi iş birliği içinde.
Ne için verildi mesaj? Seçimlere müdahale edilmesi için mesaj verildi, talimat
verildi. Bakın, bunun devamında ne oldu? Mayıs 2012 ve devamında Temmuz 2012’de
bir gece yarısı, 298 sayılı seçim mevzuatıyla ilgili 28-29 maddelik o suç
listesini düzenleyen o seçim suçlarına ilişkin olarak zaman aşımı süresini iki
yıldan altı aya düşürdük. Bunun anlamı neydi değerli milletvekilleri? Bunun
anlamı şu: 12 Eylül 2010 Anayasa referandumuyla 12 Haziran 2011 genel
seçimlerinde kanunsuz emir ve talimat yoluyla seçim sandıklarına müdahale eden
ve büyük bölümü Adalet ve Kalkınma Partisinin üyesi olan, -bir bölümü de kamu
görevlisi olan- kamu görevlilerinin, bunlarla ilgili soruşturmaların,
yargılamaların, o dosyaların düşürülmesi anlamına geliyor; örtülü af
düzenlemesi anlamına geliyor. 
Bakın, bunları Sayın Adalet Bakanına
soruyoruz. Tabii keşke burada olsa da kendisi doğrudan cevap verebilse. Israrla
soruyoruz, cevap vermiyor. Sonuçta Adalet Bakanı vermiş olduğu önerge cevabında
2.586 soruşturma dosyasının varlığını kabul etti. Ne kadar ciddi bir rakamdır
bu. 2.586 soruşturma dosyasından söz ediyorum ama orada da yine bir bilgi
kirliliğinin, bir karartmanın yapıldığını, yapılmaya devam ettiğini
görüyorsunuz. Orada soruyoruz, bunların kaçı AKP’li diyoruz, kaçı kamu
görevlisi diyoruz. Diyor ki: “Efendim, bu bilgilere ulaşmamız mümkün değil.”
Oysaki o bilgilere çok rahatlıkla ulaşmanın mümkün olduğu, bunun kişisel
verilere ihlal teşkil edecek bir yönünün olmadığı açık. Siz, UYAP kayıtlarından
ya da kimlik kayıtlarından çok rahatlıkla o bilgilere ulaşabilirsiniz ama o
tablonun ortaya çıkmasını istemiyorsunuz.
Bakın, nasıl bir tablo bu? İktidar
olarak, iktidar gücüyle, iktidar nüfuzuyla birilerine diyorsunuz ki: “Sen suç
işleyebilirsin, merak etme, ben seni affederim.” Onlar suç işliyor ve sonuçta
da verdiğiniz sözü tutuyorsunuz, affediyorsunuz. Suç işleyenleri Anayasa’nın
137’nci maddesine rağmen, iş birliği içinde affediyorsunuz. 
(Mikrofon otomatik cihaz tarafından
kapatıldı) 
BAŞKAN – Teşekkür ederim Sayın Kart.
ATİLLA KART (Devamla) - Yani birlikte
seçimin güvenliğini ihlal ediyorsunuz değerli milletvekilleri. Bunu biraz
vicdanınızda tartın.
Kafanızı sallamanızdan pek de
umursamadığınızı anlıyorum ama biraz…
BÜNYAMİN ÖZBEK (Bayburt) – Aynen öyle…
ATİLLA KART (Devamla) – E tabii, “Aynen
öyle.” diyorsanız hakikaten o zaman toplumsal barışımız adına, demokrasi adına
nasıl bir saldırının karşısında olduğumuzu bir kez daha kaygıyla görüyoruz
değerli milletvekilleri.
Hepinizi saygıyla selamlıyorum ve
sizleri, bir kez daha, sorumluluğa, sağduyuya davet ediyorum değerli
arkadaşlarım. (CHP sıralarından alkışlar)
BAŞKAN – Teşekkür ederim Sayın Kart.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 640 sıra sayılı
"İstanbul Tahkim Merkezi Kanunu Tasarısı’nın 8 inci maddesinin birinci
fıkrasında yer alan "seçilen üç" ibaresinin "seçtiği beş",
"iki" ibaresinin "dört", "En az bir asıl ve bir yedek"
ibaresinin "En az üç asıl ve iki yedek" şeklinde; ikinci ve üçüncü
fıkralarının ise aşağıdaki şekilde değiştirilmesini arz ve teklif ederiz.
"(2) Yönetim Kurulu en az üç
üyenin katılımıyla toplanır ve üye tamsayısının salt çoğunluğu ile karar alır.
Yönetim Kurulu toplantılarını elektronik ortamda da yapabilir.
(3) Yönetim Kurulu üyeliğinin herhangi
bir sebeple sona ermesi hâlinde, birinci fıkra nazara alınarak seçimle
belirlenen sıraya göre yedek üye kalan süreyi tamamlar."
Mihrimah Belma
Satır (İstanbul) ve arkadaşları
BAŞKAN – Komisyon katılıyor mu?
ADALET KOMİSYONU SÖZCÜSÜ ŞUAY ALPAY
(Elâzığ) – Takdire bırakıyoruz Sayın Başkan.
BAŞKAN – Hükûmet?
MALİYE BAKANI MEHMET ŞİMŞEK (Batman) –
Katılıyoruz Sayın Başkan.
BAŞKAN – Gerekçeyi lütfen…
Gerekçe:
Geniş katılımlı bir genel kurul
oluşturulurken üç kişilik bir yönetim kurulunun, merkezin ihtiyaçlarını
karşılar sayıda olamayacağı düşünülerek ve elektronik ortamda da yönetim kurulu
toplantılarının yapılabileceği öngörüldüğünden sayı, beşe çıkarılmıştır.
Ayrıca, uluslararası tahkim merkezlerinin yönetim kurulları da çoğunlukla
benzer sayılardan ve hatta daha çok sayıdan oluşmaktadır. Nitekim Alman Tahkim
Merkezi (DIS) yönetim kurulu on dokuz, Kahire Bölgesel Tahkim Merkezi yirmi
bir, Stockholm Tahkim Merkezi yönetim kurulu on altı, Singapur ve Viyana Tahkim
Merkezleri yönetim kurulları on bir ve Dubai Uluslararası Tahkim Merkezi
yönetim kurulu yirmi ve icra komitesi ise beş üyeden oluşmaktadır.
MAHMUT TANAL (İstanbul) – Karar yeter
sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı vardır, kabul edilmiştir.
Kabul edilen önerge çerçevesi içinde
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde 9’da iki adet önerge vardır,
sırasıyla okutuyorum:
Türkiye Büyük
Millet Meclisi Başkanlığına
Görüşülmekte olan Kanun Tasarısının 9.
maddesinin 2. Fıkrasının 2. Cümlesinin aşağıdaki şekilde değiştirilmesini arz
ve teklif ederiz.
“Başkanın yokluğunda Başkan vekili
başkanlık görevini yürütür.”
 Faruk Bal Emin
Çınar Lütfü Türkkan
 Konya Kastamonu Kocaeli
 Ahmet Duran Bulut Yusuf
Halaçoğlu D. Ali Torlak
 Balıkesir Kayseri İstanbul
Türkiye Büyük
Millet Meclisi Başkanlığına
Görüşülmekte olan 640 sıra sayılı
İstanbul Tahkim Merkezi Kanunu tasarısının 9. Maddesinin I. Fıkrasının a)
bendinin metinden çıkarılmasını arz ve teklif ederiz.
 Atilla Kart Dilek
Akagün Yılmaz Ömer Süha Aldan
 Konya Uşak Muğla
 Turgut Dibek Ali
İhsan Köktürk Ali Rıza Öztürk
 Kırklareli Zonguldak Mersin
 İsa Gök Gürkut
Acar Mahmut Tanal
 Mersin Antalya İstanbul
BAŞKAN – Komisyon katılıyor mu?
ADALET KOMİSYONU SÖZCÜSÜ ŞUAY ALPAY
(Elâzığ) – Katılmıyoruz Sayın Başkanım.
BAŞKAN – Hükûmet?
MALİYE BAKANI MEHMET ŞİMŞEK (Batman) –
Katılamıyoruz Sayın Başkanım.
BAŞKAN – Sayın Tanal, buyurunuz. (CHP
sıralarından alkışlar) 
MAHMUT TANAL (İstanbul) – Teşekkür
ederim Değerli Başkan.
Değerli milletvekilleri, hepinizi
saygıyla selamlıyorum. 
5’inci maddede nerede kalmıştık? 17
Aralık operasyonundaki olayda kaldık. 17 Aralıkta operasyona başlandı,
İstanbul’daki organize ve mali şube müdürleri -Ankara’da Genel Müdürlükte-
görevden alındı ve olay böyle devam ederken, o dönemde, hatırlarsanız, bir
yönetmelik değiştirildi, denildi ki: “Efendim, illerde eğer soruşturma
başlatılıyorsa mutlak suretle mülki idare amirine ve cumhuriyet savcısı da
bulunduğu başsavcıya bilgi vermek zorundadır.” Onun üzerine Başbakan ve
bakanlara direkt uzanan 25 Aralık operasyonunda savcı o yönetmelik çıkar çıkmaz,
mevcut olan, onlara yönelik soruşturma da ifşa edileceğinden dolayı 25 Aralıkta
operasyonu başlatmak için düğmeye bastı ve maalesef, Emniyet o operasyonu
yapmadı, yapamadı, operasyon yarıda kaldı ve 26’sından itibaren devam eden
süreçte cumhuriyet savcıları görevden alındı, emniyet müdürleri görevden alındı
ve kimisi de açığa alındı. Bir süre geçtikten sonra Emniyet mensupları hakkında
soruşturma başlatıldı ve gelinen aşamada, burada, aslında ne iktidara bir
darbe, burada ne de Hükûmete bir darbe söz konusu. Aslında bu düpedüz
yolsuzluğun, iltimasın ta kendisi. 
Deniliyor ki: “Efendim, 3 tane
soruşturma niçin var?” İçimizde değerli hukukçu arkadaşlarımız var; takdir
edersiniz, memur suçlarıyla ilgili ayrı bir büro bakar, organize suçlarla
ilgili ayrı bir büro bakar, mali işlerle ilgili ayrı bir büro bakar. Peki,
memurlarla ilgili ne vardır? Memurlarla ilgili -Sayın Aykut Bey bu konuyu çok
iyi bilir- TOKİ ayağı vardı. Çünkü orada TOKİ ayağı nasıl devreye giriyor?
Hatırlarsanız 644 sayılı Kanun Hükmünde Kararname ile yapılacak olan
planlamaların bir kısmı Çevre ve Şehircilik Bakanlığına verilmişti. Çevre ve
Şehircilik Bakanlığına o kat yükseklikleri vesairesi şu şekillerde geçiyor:
Bir, ya direktmen Bakanlık kendisi düzenlemeyi yapıyor, bir uygulama alanı
hâline getiriyor veyahut büyükşehir belediyesine götürülen planı reddediyor,
direktmen Bakanlık devreye giriyor veyahut da büyükşehir belediyesi, ilgili
belediye planlama yapmıyor, üç aylık süre geçtikten sonra otomatik olarak
Bakanlık devreye giriyor.
Şimdi, bakın, bunun üzerine TOKİ… Yani
memur suçlarıyla ilgili TOKİ’nin de devreye girişi bu şekilde. Burada biz
yolsuzluğa karşı ceza hukuku sözleşmelerinin onaylanmasını 14 Ocak 2004
tarihinde kabul etmişiz. Bu sözleşmeye göre “Yolsuzluk; hukukun üstünlüğü,
demokrasi ve insan hakları için bir tehdit oluşturmakta, iyi yönetim,
hakkaniyet ve sosyal adalet ilkelerini temelden yıkmakta, rekabeti bozmakta,
iktisadi gelişmeyi kösteklemekte ve demokratik kurumların istikrarını ve
toplumun ahlaki temellerini tehlikeye atmaktadır.” diyor. 
Şimdi, biz bu sözleşmeyi imzaladığımız
hâlde, maalesef 17 Aralıktaki operasyonla ilgili, imzalamış olduğumuz bu
sözleşmenin tam aksine işlemler yapıldı. Şimdi, bakın, bu dosyayla ilgili 40’a
yakın, sulh ceza mahkemesinde karar var, 40’a yakın. O dönemin yani 17 Aralık
operasyonunun şüphelilerini oy birliğiyle tutuklama kararına sevk eden
cumhuriyet savcısına, hangi hikmet, hangi güç, hangi ilahi kudret bunlara bir
şey gönderdi de, ne zaman ki emniyet mensupları cezaevine alındı, haklarında
soruşturma başlatıldı, o oy birliğiyle karar veren cumhuriyet savcıları 360 derece
dönüş yapıp takipsizlik kararını verdiler.
İki: Şu anda bizim elimizde o
takipsizlik kararını veren cumhuriyet savcılarının başka suçlarla ilgili
düzenlemiş olduğu iddianameler var. Eften püften sebeplerle iddianame
düzenleyen o cumhuriyet savcılarının bu kadar kuvvetli deliller olmasına rağmen
takipsizlik kararını vermeleri tam bir skandaldır.
Hepinize teşekkür ediyorum, iyi
akşamlar diliyorum tekrar.
BAŞKAN – Teşekkür ederim Sayın Tanal.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan Kanun Tasarısının 9.
maddesinin 2. Fıkrasının 2. Cümlesinin aşağıdaki şekilde değiştirilmesini arz
ve teklif ederiz.
“Başkanın yokluğunda Başkan vekili
başkanlık görevini yürütür.”
Faruk Bal (Konya) ve arkadaşları
BAŞKAN -
Komisyon katılıyor mu?
ADALET KOMİSYONU SÖZCÜSÜ ŞUAY ALPAY
(Elâzığ) - Katılamıyoruz Sayın Başkan.
BAŞKAN – Hükûmet?
MALİYE BAKANI MEHMET ŞİMŞEK (Batman) –
Katılamıyoruz Sayın Başkan.
BAŞKAN – Sayın Bal, buyurunuz.
FARUK BAL (Konya) – Sayın Başkanım,
değerli milletvekilleri; gecenin bu saatinde bir kez daha huzurunuzdayım. Yüce
heyeti saygıyla selamlıyorum. 
Bu önerge, yönetim kurulu başkanı
bulunmadığı takdirde ona vekâlet edecek olan kişinin kurumsal kimliğe uygun
olarak belirlenmesi amacıyla verilmiştir. Tasarıda nasıldı? Tasarıda başkan
yoksa zaten iki tane olacak yönetim kurulu üyelerinden en sadakatli olanı,
“Alo.” denildiğinde “Hayır.” demeyecek olanı, en mutemetini görevlendirme işidir.
Bu, kişisel bir tercihe imkân veren düzenlemedir, yanlıştır. Böyle bir
düzenleme tahkim kurulunda olması gereken güvenilirlik ilkesini ihlal eder ama
sizin aradığınız hukuka güvenilirlik ilkesi değil, emre itimat ilkesidir, emre
itaat ilkesidir. Dolayısıyla, siz 2010 tarihinde yapılan Anayasa değişikliğiyle
ortaya koymuş olduğunuz büyük yanlışın aynısını bu tasarıda tekrarlıyorsunuz.
Kişiye hizmet edecek bir yargı organını tahkim çerçevesi içerisinde inşa
ediyorsunuz.
Değerli arkadaşlarım, nasıl 2010’da
inşa ettiğiniz yargı düzenine karşı istiklal mücadelesi verecek kadar bir
tahribat yapmışsanız gelecekte de bu tahkim kuruluna istiklal mücadelesi
verecek kadar mücadele azmi içerisinde olan insanlar üreteceksiniz. Şimdi, o
istiklal mücadelesinden söz açılmışken birkaç cümle de ona temas etmek
istiyorum. Türkiye Cumhuriyeti devleti bir istiklal mücadelesi vermiştir ve
Kuvayımilliye ruhuyla vermiştir. Irzını, namusunu, vatanının, milletinin
bağımsızlığını korumak için istiklal mücadelesi verilmiştir. Yolsuzluk
olaylarının kapatılması için istiklal mücadelesi verilmez. Verecekseniz
istiklal mücadelesi var, verecekseniz bir paralel yapı da var. Paralel yapı,
uluslararası hukukta bir anlam da ihtiva eder. Bilmeyenleriniz öğrensin “state
of parallel” adı altında uluslararası hukuka girmiş ve devletin yanında yargı
gücünü kullanan; PKK kullanıyor, Başbakanınız itiraf etti, İçişleri Bakanınız
itiraf etti. Devletin yanında silah gücü kullanılan; PKK, devletin yanında
silah gücünü kullanıyor, AKP’nin başına da doğrultuyor “Bunları yapacaksın.”
diyor. Yapmazsan işte Kobani olayları nedeniyle Türkiye’nin altını üstüne
getiriyor. Yetmiyor, devletin asker toplama gücü gibi PKK’ya militan topluyor.
Üç, PKK vergi topluyor. Dört, PKK asayiş kontrol ediyor. Vatandaşın, Türkiye
Cumhuriyeti devletinin can ve mal güvenliğini koruması gereken insanlarımızın,
hâkim olduğu ilçelerde, beldelerde ve illerde can ve mal güvenliğini koruyor,
kimlik soruyor. Hâkimden kimlik soruyor, savcıdan kimlik soruyor, polisten
kimlik soruyor, askerden kimlik soruyor. İşte paralel devlet bu, buna karşı
verin istiklal mücadelesini. “Hattı müdafaa yoktur; sathı müdafaa vardır. Bu
satıh bütün vatandır.” diyen Kuvayımilliye’nin kurmuş olduğu Türkiye
Cumhuriyeti devletinin içinde silahlı PKK örgütü bunu yapıyor, siz bununla
mücadele etmiyorsunuz; istiklal mücadelesi gibi mübarek bir kavramı,
yılsızlığın, yolsuzluğun, rüşvetin, kara para aklamanın, altın kaçakçılığının,
petrol kaçakçılığının delillerini bulmuş insanlarla, delillerini bulmuş olan
yargı organlarıyla mücadele ediyorsunuz.
Değerli arkadaşlarım, bu yol, yol
değil. Bu yolla giderek bu dünyada birtakım rahata ulaşabilirsiniz ama ya öbür
dünyada? Sizi, öbür dünyada haşrolacağınız şekilde vicdanınızla baş başa
bırakıyorum. (MHP sıralarından alkışlar)
BAŞKAN – Teşekkür ederim Sayın Bal.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… 
Kabul
edilmiştir.
Birinci bölümde yer alan maddelerin
oylamaları tamamlanmıştır.
Şimdi ikinci bölümün görüşmelerine
başlıyoruz.
İkinci bölüm, geçici madde 1 dâhil, 10
ila 18’inci maddeleri kapsamaktadır. 
İkinci bölüm üzerinde söz isteyen,
Cumhuriyet Halk Partisi Grubu adına Uşak Milletvekili Sayın Dilek Akagün
Yılmaz, buyurunuz. (CHP sıralarından alkışlar)
CHP GRUBU ADINA DİLEK AKAGÜN YILMAZ
(Uşak) – Sayın Başkan, sayın milletvekilleri; gecenin bu saatinde, zorlayarak
da olsa bu yasa tasarısını çıkarmaya çalışıyoruz. Görüyoruz ki herkes yorgun.
Bizim, ikinci bölümle ilgili konuşmayı yapacak olan arkadaşımız Ömer Süha Aldan
da rahatsızlandı, gitti. Grup başkan vekillerine “Yarın görüşelim, ikinci
bölüme yarın başlayalım.” diye rica etmemize rağmen kabul etmediler. O nedenle,
Ömer Bey’in de aslında alt komisyonda yaptığı o büyük emeğin sonucunu ben
burada sizlerle paylaşmak durumunda kalıyorum. Yani, böylesi bir ricamızı kırk
yılda bir kabul edeceğinizi zannediyordum ben ama ne yazık ki bu rica kabul
edilmedi.
Sayın Başkan, sayın milletvekilleri;
biz, bu tasarı görüşülürken de, komisyonda görüşülürken de, burada Genel
Kurulda görüşülürken de hep şunu söyledik: Ulusal yargıya alternatif olarak
böylesi bir düzenleme çıkartılıyor. Bu düzenleme çıkartılırken, ara buluculuk
ve tahkim gibi konular gündeme getirilirken ne deniyor; öncelikle ulusal
yargılamada yaşanan sorunlar, tarafsızlık endişesi ve uzun yargılama süreleri
olarak gösteriliyor. Bu nedenle de, özel yargılama sistemleri diyebileceğimiz
ara buluculuk ve tahkim gibi konular gündeme getiriliyor. Özellikle de
uluslararası sermaye ulusal yargıya güvenmediği için, kendi sermaye
çıkarlarının hiçbir şekilde korunmayabileceğini düşündüğü için de özellikle
tahkimi bize dayatıyor. Bizim gibi ülkelerde tahkimin bu kadar dayatılmasının
gerekçesi budur diye düşünüyoruz. Aslında Anayasa’ya aykırılık söz konusu olan
bir düzenlemedir bu çünkü yüzyıllar boyunca bütün süzgeçlerden süzülmüş gelmiş,
tarafsız, objektif ve güçsüzün güçlüden tarafa korunmasının sonucunu getirecek
olan ulusal yargımızın işlevsizleştirilmesi ve geçersiz kılınması gibi
sonuçları olabileceği için Anayasa’ya aykırı bir düzenlemedir bu diyoruz ama
tabii, siz bunu hiçbir zaman ne Komisyonda dikkate aldınız ne de burada dikkate
alıyorsunuz. Sadece tutanaklara geçmesi amacıyla ben bunu burada söyleme
gereğini duyuyorum. 
Şimdi, yine şunu söylemiştik biz:
Özellikle bu tahkim merkezinde belirlenecek kuralların bu yasada geçirilmemesi
nedeniyle, bütün kurumların itirazlarına rağmen geçirilmemesi nedeniyle, bu
yönüyle de sorun olacak, güvenilir bir merkez olmayacaktır burası demiştik.
Yine, Komisyon çalışmaları sırasında, aslında Odalar ve Borsalar Birliğinin
avukatı şunu söyledi, dedi ki: “Bizim tahkim merkezimize yeterince insanlar
gelmiyor, avukat arkadaşlar da yönlendirmiyorlar.” Elbette yönlendirilmez çünkü
bu tahkim merkezindeki bu türden sorunlar, özellikle güvenilirlik sorunu,
kuralların belirsiz olması sorunu ve yeterince bu konuda tanıtım yapılmamış
olmasının yanında, güçsüzün güçlünün karşısında korunmaması nedeniyle avukat
arkadaşlar buralara yönlendirme yapmıyorlar. Şimdi, bu tahkim merkezine niye
yönlendirme yapsınlar? Türkiye Odalar ve Borsalar Birliğininkine yönlendirme
yapmayan avukat arkadaşlarımız buraya niye yönlendirme yapsınlar? Yine, burası
işlevsiz olarak kalacaktır diye bunu burada söyleme gereğini hissediyorum. 
Şimdi, ben şu konuda AKP Grubuna
teşekkür etmek istiyorum: Yönetim kurulunun 3’le sınırlandırılması ve 2 kişinin
oy birliği olması konusundaki eleştirilerimizi dikkate almışlar ve 8’inci
maddede yönetim kurulunun 5 kişiden oluşması ve 3 kişiyle karar verilmesi, 3
kişiyle toplanması konusunda önerge getirdiler. Bizim şimdiye kadar yaptığımız
eleştirilerden en azından bir tanesini dikkate almışlar ve önergeyle onu
düzelttiler. Ama ne yazık ki diğer eleştirilerimizi hiç dikkate almadılar. Biz
görüyoruz ki yaklaşık üç beş ay sonra aslında bu yasanın işlevsizliğini
gördükleri için, eleştirileri gördükleri için, güvenilmezliğini gördükleri için
diğer yasalarda olduğu gibi, bu konuda yeniden bir düzenleme gelecek diye
düşünüyoruz çünkü hiçbir uyarımızı dikkate almadınız, onu söyleyeyim. 
Şimdi, 10’uncu
maddede de aynı şekilde bir sorun var. 10’uncu maddede özellikle denetçi konusu
gündeme getiriliyor. Uluslararası nitelikte olacağı düşünülen İstanbul tahkim
merkezinde 1 denetçiyle bu işlemlerin yapılabileceği söyleniyor. Ve yasanın
yazım şekli de o kadar ilginç ki 3’le sınırlandırılıyor “1 denetçi de
seçilebilir.” diyor. Şimdi, böylesine önemli işlevi olan ve girdisi, çıktısı,
bağışı, işte, geliri, gideri çok fazla olabilecek böylesi bir tahkim merkezinin
tek denetçiyle olabilmesinin, tek denetçiyle yürütülebilmesinin mümkün
olmayacağını düşünüyoruz. O nedenle de denetçinin en az 3 kişi olması gerektiği
konusunda önergemiz olacak. Umarım yönetim kurulu konusunda olduğu gibi, bu
konuyu da dikkate alırsınız diye düşünüyoruz. 
Bu tasarının en
önemli maddelerinden bir tanesi de 12’nci maddesi. Bu maddeyle oluşturulan
Millî Tahkim Divanının ve Milletlerarası Tahkim Divanının görev ve yetkileri
konusunda bir cümle dahi bulunmamaktadır tasarıda. Ancak (3)’üncü fıkrada,
karar nisabı ve karara itiraz süresinin düzenlenmesi nedeniyle hakem
kararlarına karşı itirazın divana yapılacağı izlenimi doğmaktadır. Bu durumda,
divana yönetim kurulu tarafından seçilecek hukukçu üyelerin dahi tahkim ve ara
buluculuk konularında uzmanlıklarının aranmaması ciddi bir sorundur. Üstelik
yönetim kurulu başkanı ve genel sekreterin doğal üyesi olduğu 5 kişilik divanın
kararlarının kesin olması da hak kayıplarına yol açabilir. 
Tasarı bu
hâliyle yönetim kurulu üyelerinin tam hâkimiyeti sonucunu doğuracaktır çünkü
yönetim kurulu, genel sekreterini, divan üyelerini ve uyuşmazlık yöntemlerini
belirlemektedir. Yönetim kurulunun belirlediği ve doğrudan etkili olduğu
divanın yapılan itirazlar üzerine verdiği kararların kesin olması adilane bir
yaklaşım değildir. Bu nedenle, en azından itirazların genel kurula yapılabilmesi
hakkaniyete daha uygun olacaktır diyoruz. 
Şimdi, burada gerçekten ciddi bir
sorunla karşı karşıyayız. Divanı yönetim kurulu belirliyor. Bu divana yapılan
itirazlar konusunda da divanın kararı kesin. Şimdi, itiraz ne için yapılacak,
neye karşı itiraz yapılacak, neden dolayı yapılacak, bu konuda tasarıda en ufak
bir şey yok.
Biz anlıyoruz ki bunun yazılış
biçiminden, hakem kararlarına karşı itirazlar divana olabilecek. Şimdi,
hakemleri siz oluşturuyorsunuz, hakemleri yönetim kurulu seçiyor, divanı
yönetim kurulu seçiyor, ondan sonra da divanın verdiği kararlar kesin oluyor.
Bu, kesinlikle olmayacak bir şey. Yani neredeyse karar merci konumunda olanlara
yeniden itiraz yaptırıyorsunuz ve kesinleştiriyorsunuz. Bu konuda en azından
teknik olarak yapılabilecek şey, itiraz konusunun, itiraz hususunun genel
kurula yapılması konusunda vereceğimiz önergemizi kabul etmenizi istiyoruz
teknik sorunu çözümleyebilmek açısından.
Yine tasarının 15’inci maddesinde, bu
merkezin gelirleri açısından bağışın da kabul edilmesi söz konusu. Bağış da
gelirler safında görünüyor ama bu bağışı şimdi siz kabul ederseniz eğer, bu
merkeze anlaşmazlığını getirecek olan şirketlerin yan şirketleri ya da o
şirketlerle bağlantılı olanlar eğer bu merkeze bağışlarını yaparlar ve aynı
şekilde anlaşmazlıklarını getirirlerse bu kararlar, bu merkezin kararları asla
güvenilir olmaz. Doğmadan ölmüş olur bu merkez. Bu bağış konusunun kesinlikle
bu metinden çıkarılması gerektiğini düşünüyoruz.
Bunun dışında, merkezin gelirlerinin
giderleri karşılamaması durumunda merkezin bileşenlerine salma salınıyor.
Deniliyor ki: “Şu kadar, işte merkezin giderlerine yetecek kadar masraflara siz
de katkı koyacaksınız.” Böylesi bir durumda eğer bu merkez kendi kendini idare
edemeyecekse sevgili arkadaşlar, yani buralardaki üyeleri neredeyse üye tayin
etmek istemeyecektir bu bileşenler. O nedenle, merkezi kendi kendine idare
edebilecek bir duruma getirmek lazımdır. Gelirleri merkezin sorunludur. Gerçekten
bu konuda doğmadan ölmüş bir merkezle karşı karşıya kalacağımızı düşünüyoruz.
Bunun yanında, tasarının 16’ncı
maddesinde, bu tasarıda herhangi bir boşluk olduğu takdirde Medeni Kanun ve
Dernekler Kanunu’na atıf yapılmaktadır. Şimdi, biz hep şunu söyledik: Bu
tasarıda kurallar belli değil. Milletlerarası Tahkim Kanunu’na ve Hukuk
Muhakemeleri Kanunu’na atıf yapılmamaktadır, boşluk vardır. Bu konuda eğer bir
sorun olduğu takdirde, hakem kararlarına itirazlar ve iptal davası söz konusu
olduğu takdirde mutlaka bu Milletlerarası Tahkim Kanunu’na ve Hukuk
Muhakemeleri Kanunu’na atıf yapılmalıdır dedik. Bize denildi ki: “Zaten işin
doğası gereği bu atıfları yapmasak da bunlar uygulanacak.” Peki, madem işin
doğası gereği uygulanacak da Medeni Kanun’a ve Dernekler Kanunu’na neden atıf
yapılıyor? Bunun cevabını bize hiç kimse veremedi. Ne yazık ki Sayın Adalet
Bakanı da burada olmadığı için bundan sonraki soracağımız sorulara da yine
cevap verilmeyeceğini biz aynı şekilde görüyoruz.
(Mikrofon otomatik cihaz tarafından
kapatıldı)
DİLEK AKAGÜN YILMAZ (Devamla) – Sayın
milletvekilleri, bu tasarı gerçek anlamda hem istenilen sonuca ulaşamayacaktır
hem de ulusal yargı sistemimize bir darbe niteliğinde olduğu için, Anayasa’ya
aykırı olduğu için bu tasarının düzeltilmesi ya da kabul edilmemesi gerektiği
konusunda görüşümüz vardır.
Hepinize çok teşekkür ediyorum. (CHP
sıralarından alkışlar)
BAŞKAN – Teşekkür ederim Sayın Yılmaz.
Milliyetçi Hareket Partisi Grubu adına
Konya Milletvekili Sayın Faruk Bal. (MHP sıralarından alkışlar)
Buyurunuz. 
MHP GRUBU ADINA FARUK BAL (Konya) –
Sayın Başkan, değerli milletvekilleri; gecenin bu saatinde ikinci bölümle
ilgili Milliyetçi Hareket Partisinin görüşlerini arz etmek üzere
huzurunuzdayım. Yüce heyeti saygıyla selamlıyorum. 
Birinci bölümle ilgili olmak üzere
gayet iyi niyetle bir çaba gösterdik. Verdiğimiz önergelerle İstanbul tahkim
merkezinin gerçekten hızlı, gerçekten bağımsız, gerçekten tarafsız ve güvenilir
bir tahkim merkezi hâline getirilmesine çaba gösterdik. Ancak bunun karşılığı
iktidar partisi grubunda ve Sayın Bakanlıkta olmadı. 
Değerli arkadaşlarım, ben o zaman sizi
biraz daha farklı bir boyuta getirebilmek için on iki yıllık AKP iktidarlarının
ortaya koymuş olduğu icraatı özetleyerek bir perspektif çizmeye çalışacağım. On
iki yıl içerisinde devletin üç tane erki olan yasama, yürütme ve yargıyla
ilgili olmak üzere AKP “Dediğim dedik, çaldığım düdük.” noktasının dışına zerre
miktarda çıkmadı. Yasama organı yani Türkiye Büyük Millet Meclisini gerek kendi
parti içi disiplin ve denge unsurlarını sıfırlayarak gerekse milletvekillerini
talimatla parmak kaldıran bir konuma sürükleyerek tek adamın iradesine
bağlamıştır. Dolayısıyla, şimdi Sayın Cumhurbaşkanı olan, o zamanın Başbakanı
ne demişse Adalet ve Kalkınma Partisi o yönde irade beyan etmiştir. Yani,
yasama organı kendi iç denge ve denetim araçlarını kullanamamıştır. 
Böyle tek adam iradesi aynen yürütme
organına da sâri olmuş, Sayın Cumhurbaşkanı, o dönemin Başbakanı ne derse
bürokratik teamüller, tecrübeler, devletin hafızası, o konuyla ilgili daha önce
yapılmış olan iş ve işlemler hiç dikkate alınmadan, hepsi bir kalemde çizilerek
tek adam iradesi oraya da hâkim olmuştur.
Geride bir tek yargı kalıyordu,
yargıyla da cebelleşe cebelleşe 2010, 2007, 2011 düzenlemeleriyle yargı hallaç
pamuğu gibi atıldı. Önümüzdeki hafta gelecek olan HSYK’yla da dünyanın en
garip, dünyanın en obez ve dünyanın en siyasi hormonlu Yargıtayı, Danıştayı,
HSYK’sı oluşturulacak. Burada hedef, sadece Yargıtayın bir Başkanıyla
uğraşmıyorlar, sadece Yargıtayın daire başkanlarıyla uğraşmıyor, sadece
dairedeki üyelerle uğraşmıyor; ta tetkik hâkimlerine, savcılara varana kadar
“Hepsi benim yandaşım olsun, hepsi benim talimatımla hareket etsin.” mantığıyla
bir düzenleme yapılıyor. Bu amaçla da değerli arkadaşlar, Yargıtayın ve
Danıştayın, ikisi birlikte, bütün yönetim organı olan başkanlık divanları
değiştiriliyor, dairelerin bakacağı işler değiştiriliyor, dairelere atanacak ya
da dairelerde görev yapacak hâkimlerin, üyelerin yerleri değiştiriliyor yani
zülfüyâre dokunan işlerde, davalarda emre uyacak olan kişiler oraya
getiriliyor. Bu amaçla da Yargıtay üyesi 516’ya çıkarılıyor, 120 yeni toplu üye
seçilecek. Bu bir vahşettir, bu bir hukuk katliamıdır ama AKP bunu yapıyor.
Bütün bunları yaparken bir de özel hukuk alanında yani özel hukukun tahkim
alanında da emre uyacak, “Alo” denildiğinde “Hayır.” demeyecek insanlar buraya
getirilecek. Dolayısıyla, AKP, bu kapsam içerisinde, “TÜGEV” midir, “TÜRGEV”
midir adını tam çıkaramıyorum, öyle bir vakıf var, o vakfa 99 milyon doları
bağışlayan hamiyetperver olduğu bu vesileyle anlaşılan ya da AKP’ye o derecede
yakınlık hissedebilmek için, yakınlığını bu derece ispatlayabilmek için 99
milyon dolar hibe etmiş olan vatandaş çıksa dese ki “Kurulmuş olan İstanbul tahkim
kurulunda benim şöyle bir davam var, bu bağışın gereğini yerine getir bakalım
Sayın Cumhurbaşkanı.” Ya da Ali Ağaoğlu kıymetli arsasını “TÜGEV”e bağışlarken
“Herhâlde bundan sonra benim bir dediğimi iki etmezler.” diye bir beyanı düştü “tape”lere.
Demek ki Ali Ağaoğlu’yla ilgili bir sorun var ki o sorunun çözülebilmesi için
genel yargıdan ayrı böyle bir düzenlemeye ihtiyaç duyuldu. Bunu artırabiliriz.
Havuz medyasına düşen, milletin en mahrem alanlarına hakaretamiz laflar
söyleyerek yüz milyonlarca doları ödeyen havuz medyasının değerli iş adamları
bir talepte bulunduğu zaman herhâlde bu İstanbul tahkim merkezi bunun gereğini
yerine getirecektir. 
Bunları toparlarsak değerli
arkadaşlarım, niçin bu böyle oluyor? Yani sizin aklınız, mantığınız,
vicdanınız, izanınız yok mu? Var elbette ama kurgu yanlış. Kurgu niçin yanlış?
Kurgu başından yanlış değerli arkadaşlarım. Çünkü siz, AKP iktidarları olarak
on iki yıl boyunca yasamayı, yürütmeyi ve yargıyı tek adama bağlarken bir
hedefe doğru kilitlendiniz. O hedefte tek adam devletinin inşasında
kullanılacak olan sermaye transferini gerçekleştirdiniz. 
Sermaye transferi basit bir laf
değildir, iki tane kelimeden oluşan bir laf değildir. Sermaye transferi demek,
iktisat ilminde iktisadi bir ihtilaldir yani belirli yerlerde oluşmuş, belirli
yerlerde teraküm etmiş olan sermayeyi sermaye piyasasının kurallarıyla değil
kamu gücünü kullanarak yolsuzlukla, hırsızlıkla, görevi suistimalle, rüşvetle,
iltimasla, zimmetle oradan alıp bir tarafa vermek; verdiğiniz taraf yandaş.
Sermaye bu kadar gayriahlaki, gayrikanuni yollarla teraküm etse de sizden talep
edeceği iki tane şey vardır. Bunlardan bir tanesi “Kamuya karşı, kamuoyuna
karşı beni koruyacaksın.” Nasıl yapacaksın bunu? Yandaş basın yaratarak
yapacaksın. İşte AKP’nin on iki yıl içerisinde yapmış olduğu basın üzerindeki
tahribatı, baskı, zulmün sebebi budur. 2 bine yakın basın çalışanı bu nedenle
işinden, aşından, köşesinden, ekranından olmuştur. Bu, demokratik bir ülkede
görülecek iş değildir değerli arkadaşlar. Basın bu şekilde kontrol edilirken
sermaye size talimat veriyor “Bana hukuk yaratacaksın.” Nasıl tahkim
“Uluslararası alanda hızlı, güvenli, bağımsız ve tarafsız bir yargıya ihtiyacım
var.” diyorsa transfer edilmiş yandaş sermaye de “Taraflı, hızlı ve benim
güveneceğim yani benim dediğimi yapacak olan bir yargıya ihtiyaç var.” İşte
sizin yapmış olduğunuz gerek 2010 tarihindeki Anayasa değişikliğiyle gerek 2011
tarihindeki Yargıtayın üye sayısını 250’den 387’ye çıkararak, Danıştayın üye
sayısını 137’ye çıkararak yapmış olduğunuz düzenlemenin özü, sözü budur. Bunu
yaparken ne oldu? Bunu yaparken demokratik değerler ortadan kalktı. Bunu
yaparken ne oldu? Bunu yaparken insanların hini hacette hakkı zayi olduğunda
veya bir iftiraya uğradığında “Ben yargıya giderim, bağımsız mahkemelerden
hakkımı alırım.” düşüncesi ortadan kalktı. Onun yerine “Ben AKP’ye, ben AKP’nin
bakanına, ben AKP’nin milletvekiline, ben Cumhurbaşkanına giderek hakkımı
alırım.” düşüncesi hâkim oldu. İşte, bu İstanbul tahkim merkezinin de amacı
sermaye transferi yapılmış olan yandaş, haram sofralarında beslenmiş, tüyü
bitmemiş yetim hakkını yemiş olan kişilere kendi istedikleri karara ulaşabilmek
için bir organizasyondur. Bu organizasyonun değerli arkadaşlarım, Türkiye’ye
faydası yoktur, size de faydası olmayacaktır. Günü gelecektir, bunun hesabı
Anayasa çerçevesi içerisinde elbette ki sizlerden sorulacaktır ama bir de öbür
dünyada hesabı vardır, öbür dünyadaki hesabında da bu amellerle haşrolacağınızı
ifade eder, Genel Kurulu saygıyla selamlarım. (MHP sıralarından alkışlar) 
BAŞKAN – Teşekkür ederim Sayın Bal.
Şahıslar adına Kayseri Milletvekili
Sayın Yusuf Halaçoğlu. 
Buyurunuz. (MHP sıralarından alkışlar) 
YUSUF HALAÇOĞLU (Kayseri) – Teşekkür
ederim Sayın Başkan.
Değerli milletvekilleri, bu ikinci
bölümde birtakım hususlar var ki gerçekten belirsizliklerini koruyan konular.
Mesela “Denetçiler, Genel Kurul üyeleri arasından ya da dışarıdan 3’ten fazla
olmamak üzere 1 veya 1’den fazla kişiyi dört yıl için denetçi olarak seçer.”
Dışarıdan kimlerden seçeceği burada belirsiz bir durumda bırakılmış. Yine,
Danışma Kurulunun “Çözüm yöntemleri konusunda yeterli tecrübeye sahip 15 üyeden
oluşur. Danışma Kurulu üyeleri Yönetim Kurulunun teklifi üzerine Genel Kurul
tarafından dört yıl için seçilir…” Kimden seçeceksiniz, belli değil. Keza,
“Yönetim Kurulu tarafından mesleğinde en az on yıl tecrübeye sahip hukukçular arasından
seçilecek 3’er üye yer alır.” Nerede? Millî Tahkim Divanı ve Milletlerarası
Tahkim Divanında. Yönetim kurulu tarafından seçilen Tahkim Divanı üyelerinin
görev süresi 5 yıldır. Bunu nereden seçeceksiniz? Bu da belli değil. Keza
Tahkim Divanı kararlarına karşı taraflar kararlarının kendilerine tebliğinden
itibaren bir hafta içinde karar veren divana itiraz edebilir. İtiraz üzerine
verilen karar kesindir. Şimdi, burada divanda verilen kararı kesin olarak
nitelendiriyorsunuz. Demek ki bir hukuka, mahkemeye ihtiyaç duymuyorsunuz.
Bundan sonra kişi, haklarını bir mahkemede arayamaz anlamına getiriyorsunuz. 
Yine, genel sekreterlik konusunda: “Genel
Sekreterlik, Genel Sekreter, Genel Sekreter Yardımcısı ve yeteri kadar
personelden oluşur.” Ne kadar yeteri kadar? “Yeteri kadar” kelimesinin bir
sınır yoktur. İstediğiniz kadar yani bin kişi, 10 bin kişi, 20 bin kişi mi
getireceksiniz? Yeteri kadar. 
Yine, aynı şekilde “yeteri kadar büro
personeli çalıştırılır.” Yine, aynı şekilde “yeteri kadar” kelimesinin anlamı
burada aynı biçimdedir. 
Yasaklılık ve gizlilik konusunda
“Danışma Kurulu üyeleri dışındaki Merkez organlarının üyeleriyle çalışanları
görev süreleri boyunca Merkez bünyesinde hakemlik ve ara buluculuk yapamazlar.”
diyorsunuz. Ama bir sonraki maddede diyorsunuz ki “Gelirler” kısmında “Merkez
tarafından ücretli olarak sunulan hizmetler karşılığında elde edilecek
gelirler.” Hem yapamaz diyorsunuz hem de gelirler diyorsunuz Merkezden. Ayrıca
“bağışlar” diyorsunuz. Bağışı kim verecek? Yani taraf olan karşınızdaki insan
bağış verirse, siz masaya oturduğunuzda bağış veren kişiye nasıl ceza
vereceksiniz? Burada bu durum söz konusu.
Değerli arkadaşlar, yani bakın, demin
söylemiştim, bir yönetmelik hazırlama ihtiyacını bile hissetmemişsiniz burada.
Eğer hiç olmazsa bu kurulun bir yönetmelik hazırlayarak o yönetmelik
çerçevesinde hareket etme imkânı vermiş olsaydınız bir yere kadar bunlar
çözülebilirdi ama bunu koymamışsınız. Belirsizlik üzerine oturan bir kurum
oluşturuyorsunuz. Bu kurum neye göre karar verecek, neye göre hareket edecek,
ne kadar personel alacak, bunun niteliği ne olacak? Bunların hiçbir tanesi
belli değil. Yani bir devlet kurumu oluşturuyorsunuz arkadaşlar. Bu devlet
kurumunu oluştururken muhakkak bunun bir yönetmeliği olması gerekir. Ama siz,
nasıl olsa “Biz yaptık oldu.” diyorsunuz çünkü kamu denetçiliği kısmında da
aynı şeyi yaptınız. Bugün kamu denetçiliği ne işe yaradı? Bugüne kadar hiçbir
iş yaptı mı? Önümüzdeki günlerde herhâlde onun raporları gelecek bize? Kim, ne
kadar güven duyarak kamu denetçiliğine başvurabiliyor. Aynı şeyi burada da
göreceksiniz ve ben size burada söylüyorum: Çok uzun zaman geçmeden bununla
ilgili yeni bir yasa tasarısı getireceksiniz düzeltmek için. Başka bir yolu yok
çünkü düzeltemezsiniz ve kargaşaya sürükleneceği kesindir. İkinci bir yolunu
görmeyeceksiniz. Ben işte bunun için söylüyorum: Bunları yapıyorsunuz ama belli
bir tecrübeyle yapın. 
Ben açıkça söyleyeyim, Türkiye Büyük
Millet Meclisinde bunlara oy veren arkadaşlarımız, kaç kişi bu yasayı baştan
sona okumuştur ve hazmederek okumuştur? Bir kere ciddiyetle söyleyin, kendi
vicdanınızda tartın, bana cevap vermeyin, bana cevap vermeyin, kaç kişi
okumuştur? Yani burada oy verenlerden -184 kişi oy veriyor diyelim AKP’den- kaç
kişi bu yasayı okuyarak oy vermiştir? 
HAKAN ÇAVUŞOĞLU (Bursa) – Kaç kişi
“Hayır” diyor okuyarak? Kaç kişi “Hayır” diyor okuyan?
YUSUF HALAÇOĞLU (Devamla) – Biz hepimiz
okuduğumuz için bu önergeleri hazırladık. Bakın, ondan sonra çıkıp konuşuyoruz.
Herkes okumuştur bunları, herkes biliyor merak etmeyin. Ama önemli olan bizim
“Hayır” dememizin ötesinde “Evet.” diyen sizler sorumluluk altına giriyorsunuz.
Devleti yöneten sizsiniz, yürütme sizsiniz. 
HAKAN ÇAVUŞOĞLU (Bursa) – Muhalefetin
hiç mi sorumluluğu yok, hep iktidar mı sorumlu? 
YUSUF HALAÇOĞLU (Devamla) – Bakın,
muhalefet sorumluluğunu yerine getiriyor…
BAŞKAN – Şimdi ben rica ediyorum, şu
karşılıklı atışmayı bırakın, dövüşmeyin, kavga etmeyin, beş dakikamız kaldı. 
MUSTAFA ELİTAŞ (Kayseri) – Ama soruyor
Sayın Başkan. 
YUSUF HALAÇOĞLU (Devamla) - …ve
“Şunlarda, şunlarda, şunlarda yanlış yapıyorsunuz, bunları düzeltin.” diyor,
biz sorumluğumuzu yerine getiriyoruz. Ama o sorumluluğu görmeyen ve kale
almayan sizlersiniz.
Hepinize saygılar sunuyorum. 
OSMAN AŞKIN BAK (İstanbul) – 20 tane
hukukçu var burada şu anda.
BAŞKAN – Teşekkür ederim Sayın
Halaçoğlu. 
Şimdi, şahısları adına konuşmalar
bitti. 
Soru-cevap yok. 
İkinci bölüm üzerindeki görüşmeler
tamamlanmıştır. 
Birleşime beş dakika ara veriyorum. 
Kapanma Saati:
01.02 
ON ALTINCI OTURUM
Açılma Saati: 01.05
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 16’ncı Birleşiminin On Altıncı Oturumunu açıyorum.
640 sıra sayılı Kanun Tasarısı’nın
görüşmelerine kaldığımız yerden devam edeceğiz. 
Komisyon? Yok. 
Ertelenmiştir. 
5.- Kırıkkale Milletvekili
Ramazan Can ve Isparta Milletvekili Recep Özel ile 52 Milletvekilinin; Hakimler
ve Savcılar Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi, Artvin Milletvekili Uğur Bayraktutan'ın; 1512
Sayılı Noterlik Kanunun 59. Maddesinde Noterlerin Hastalıkları Halinde
Yapılacak İşlemlere İlişkin Sorunların Giderilmesi Hakkında Kanun Teklifi,
İstanbul Milletvekili Aydın Ağan Ayaydın'ın; 2802 Sayılı Hakimler ve Savcılar
Kanununda Değişiklik Yapılmasına İlişkin Kanun Teklifi, Adalet ve Kalkınma
Partisi Grup Başkanvekilleri Kayseri Milletvekili Mustafa Elitaş, Adıyaman
Milletvekili Ahmet Aydın, Kahramanmaraş Milletvekili Mahir Ünal, İstanbul
Milletvekili Mihrimah Belma Satır ve Amasya Milletvekili Mehmet Naci Bostancı
ile 33 Milletvekilinin; Hakimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi, İstanbul
Milletvekili Bülent Turan ve Elâzığ Milletvekili Şuay Alpay ile 1
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Adalet Komisyonu Raporu (2/2397, 2/2101, 2/2209, 2/2380, 2/2418) (S. Sayısı:
655)
BAŞKAN – 5’inci sıraya alınan 655 sıra
sayılı Kanun Teklifleri ile Adalet Komisyonu Raporu’nun görüşmelerine
başlayacağız. 
Komisyon? Yok. 
Ertelenmiştir. 
6.- Ceza İnfaz Kurumları Güvenlik
Hizmetleri Kanunu Tasarısı ve Adalet Komisyonu Raporu (1/742) (S. Sayısı: 616)
BAŞKAN – 6’ncı sırada yer alan Ceza
İnfaz Kurumları Güvenlik Hizmetleri Kanunu Tasarısı ve Adalet Komisyonu
Raporu’nun görüşmelerine başlayacağız. 
Komisyon? Yok. 
Ertelenmiştir. 
Bundan sonra da Komisyon bulunamayacağı
anlaşıldığından, Hudut, Şümul, Miktar ve Zamanı Hükûmetçe Takdir ve Tespit
Edilmek Üzere, Türk Silahlı Kuvvetlerinin Avrupa Birliği’nin Orta Afrika
Cumhuriyeti ve Mali’de İcra Ettiği Harekât ve Misyonların Kapsamında Yurt
Dışına Gönderilmesi ve Hükûmet Tarafından Verilecek İzin ve Belirlenecek
Esaslar Çerçevesinde Bu Kuvvetlerin Kullanılması İçin Hükûmete Anayasa’nın
92’nci Maddesi Uyarınca Bir Yıl Süreyle İzin Verilmesine İlişkin Başbakanlık Tezkeresi
ile kanun, tasarı ve teklifleri ile komisyonlardan gelen diğer işleri sırasıyla
görüşmek için 20 Kasım 2014 Perşembe günü saat 14.00’te toplanmak üzere
birleşimi kapatıyorum. 
İyi geceler. 
Kapanma Saati:
01.07




(x) 615 sıra sayılı Basmayazı 10 Temmuz
2014 tarihli 115’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(X) 640 S. Sayılı Basmayazı 6/11/2014
tarihli 11’inci Birleşim Tutanağı’na eklidir.




