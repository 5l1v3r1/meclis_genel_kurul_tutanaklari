



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 7’nci
Birleşim
 16
Ekim 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Refik Özen’in, 19 Ekim Bosna-Hersek Cumhurbaşkanı
Aliya İzzetbegoviç’in 15’inci ölüm yıl dönümüne ilişkin gündem dışı konuşması
2.- Batman Milletvekili Mehmet Ruştu Tiryaki’nin, demokratik siyasetin
önündeki engellere ilişkin gündem dışı konuşması
3.- Eskişehir Milletvekili Jale Nur Süllü’nün, Alpu Termik Santrali’nin
yaratacağı sorunlara ilişkin gündem dışı konuşması 

IV.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Batman Milletvekili Mehmet
Ruştu Tiryaki’nin gündem dışı yaptığı konuşması sırasında AK PARTİ Grubuna
sataşması nedeniyle konuşması
2.- Mersin Milletvekili Fatma Kurtulan’ın, Denizli Milletvekili Cahit
Özkan’ın sataşma nedeniyle yaptığı konuşması sırasındanda Halkların Demokratik
Partisine sataşması nedeniyle konuşması
3.- Denizli Milletvekili Cahit Özkan’ın, Mersin Milletvekili Fatma
Kurtulan’ın sataşma nedeniyle yaptığı konuşması sırasında Adalet ve Kalkınma
Partisi Genel Başkanına ve AK PARTİ Grubuna sataşması nedeniyle konuşması
4.- Denizli Milletvekili Cahit Özkan’ın, İstanbul Milletvekili Hayrettin
Nuhoğlu’nun CHP Grup önerisi üzerinde İYİ PARTİ Grubu adına yaptığı konuşması
sırasında AK PARTİ Grubuna sataşması nedeniyle konuşması
5.- İstanbul Milletvekili Aykut Erdoğdu’nun, Kars Milletvekili Ahmet
Arslan’ın CHP Grup önerisi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
6.- Kars Milletvekili Ahmet Arslan’ın, İstanbul Milletvekili Aykut
Erdoğdu’nun CHP Grup önerisi üzerinde sataşma nedeniyle yaptığı konuşması
sırasında şahsına sataşması nedeniyle konuşması

V.- AÇIKLAMALAR
1.- Balıkesir Milletvekili Ahmet Akın’ın, Balıkesir köylerinin ve
çiftçilerin durumuna ilişkin açıklaması
2.- Mersin Milletvekili Baki Şimşek’in, ateşli silah satışlarının ve
silah ruhsatı kriterlerinin yeniden değiştirilmesi ile belediyelerin veya diğer
kurumların yapmış olduğu etkinliklerde havai fişek kullanımının yasaklanmasına
ilişkin ortak bir çalışma yapılmasına ilişkin açıklaması
3.- Kocaeli Milletvekili İlyas Şeker’in, 16 Ekim Dünya Gıda Günü’nde
insanoğlunun yaşamında tarımsal üretimin önemine ve Kocaeli Büyükşehir Belediye
Başkanı İbrahim Karaosmanoğlu’na Kocaeli çiftçisine verdiği destek nedeniyle
teşekkür ettiğine ilişkin açıklaması
4.- Kocaeli Milletvekili Fatma Kaplan Hürriyet’in, Kocaeli Gebze
Hürriyet ve Yavuz Selim mahallelerinde yaşayanların sorunlarına ilişkin
açıklaması
5.- Kahramanmaraş Milletvekili İmran Kılıç’ın, 16 Ekim Dünya Gıda
Günü’nde dünyadaki açlık problemlerinin belirlenerek çözüm yollarının
gösterilmesi, ülkeler arasındaki gıda üretimi birlikteliğinin sağlanması ile
yeterli ve dengeli beslenmenin öneminin belirtilmesinin amaçlandığına ilişkin
açıklaması
6.- Malatya Milletvekili Veli Ağbaba’nın, halkevlerine yapılan
operasyonlara ilişkin açıklaması
7.- İstanbul Milletvekili Turan Aydoğan’ın, 16 Ekim Dünya Gıda Günü’nde
ulusal tarım politikasının bir an önce yaşama geçirilmesi gerektiğine ve tarım
politikasının ne olduğunu Hükûmetten öğrenmek istediğine ilişkin açıklaması
8.- Karaman Milletvekili İsmail Atakan Ünver’in, 2017 yılı buğday ve
arpada sertifikalı tohum kullanımı desteklemesinin ne zaman ödeneceğini
öğrenmek istediğine ilişkin açıklaması
9.- İzmir Milletvekili Atila Sertel’in, İzmir Basmane Polis Merkez
Amirliğinde bayrak direği ve bayrak krizi yaşandığına, İçişleri Bakanı Süleyman
Soylu’nun müsaadeleriyle bu karakola bayrak ve bayrak direği hediye etmek
istediğine ilişkin açıklaması
10.- İstanbul Milletvekili Mahmut Tanal’ın, Başbakanlığın kapanmasıyla
Meclis personeli olarak görev yapmaya başlayan 250 personelin yaşadığı
mağduriyetin ne zaman giderileceği konusunda Meclis Başkan Vekili Mithat
Sancar’dan açıklama beklediğine ilişkin açıklaması
11.- Samsun Milletvekili Neslihan Hancıoğlu’nun, enflasyonla mücadeleyi
desteklediklerine ama bunun faturasının çiftçiye, üreticiye ve dar gelirli
yurttaşa kesilmesine izin vermeyeceklerine ilişkin açıklaması
12.- Kayseri Milletvekili Çetin Arık’ın, büyük devlet olmanın ancak
kendi vatandaşına sahip çıkmakla mümkün olacağına ilişkin açıklaması
13.- Gaziantep Milletvekili Ali Muhittin Taşdoğan’ın, Gaziantep-Nizip
yolunun can almaya devam ettiğine, iki otomobilin çarpışması sonucu yaşanan
kazada ölen 2 kişiye Allah’tan rahmet dilediğine ve Gaziantep’in merkezlerini
ilçelere bağlayan yolların tamamının problemli olduğuna ilişkin açıklaması
14.- Hatay Milletvekili Mehmet Güzelmansur’un, Suriye’de süren iç
savaştan en çok etkilenen ilin Hatay olduğuna, Hataylıların ekonominin
canlanmasını sağlayacak adım olan Yayladığı Sınır Kapısı’nın açılmasını Ticaret
Bakanından talep ettiğine ilişkin açıklaması
15.- İstanbul Milletvekili Saliha Sera Kadıgil Sütlü’nün, Türkiye
Cumhuriyeti tarihinin sanat ve sanatçı adına en acıklı döneminden geçildiğine,
Kültür ve Sanat Politikaları Kurulu oluşturulmuşken Kültür Bakanlığının ne iş
yapacağını öğrenmek istediğine ilişkin açıklaması
16.- Kırklareli Milletvekili Türabi Kayan’ın, 10 Ekim 2018 Çarşamba günü
Lüleburgaz Anadolu İmam Hatip Lisesinde Ensar Vakfı tarafından düzenlenen
konferansta yaşanan olaylarla ilgili Ensar Vakfına, bu konferansa salonunu açan
okul müdürüne ve veli muvafakati aranmadan öğrencileri buraya gönderen okul
müdürlerine herhangi bir işlem yapılıp yapılmayacağını Millî Eğitim Bakanından
öğrenmek istediğine ilişkin açıklaması
17.- İstanbul Milletvekili Arzu Erdem’in, Anayasa’nın eşitlik ilkesine
uygun olarak SGK girişinden önce yapılmış olan doğumlar için kadınlara doğum
borçlanması hakkının verilmesi konusunu Çalışma Bakanlığının dikkatine sunmak
istediğine ilişkin açıklaması
18.- Çanakkale Milletvekili Özgür Ceylan’ın, girdi maliyetlerinin
yüksekliği nedeniyle sorun yaşayan tavukçulukla uğraşan üreticilerin kullanılan
enerjide KDV indirimi ve yem fiyatlarının aşağıya çekilmesini talep ettiklerine
ilişkin açıklaması
19.- Mersin Milletvekili Hacı Özkan’ın, Mersin’de ulaşımdan sağlığa,
enerjiden sanayiye, eğitimden sosyal konuta kadar tüm alanlarda 434 projenin
yürütülmekte olduğuna ve projelerin en kısa sürede tamamlanması için
çalışmaların sürdürüldüğüne ilişkin açıklaması
20.- Trabzon Milletvekili Ahmet Kaya’nın, Trabzon Sürmene ilçesindeki
Çamburnu Tabiat Parkındaki ekosistemi ve bölgede yaşayanların sağlığını tehdit
eden çöp depolama alanının kapatılmasına ilişkin açıklaması
21.- İstanbul Milletvekili Hüda Kaya’nın, İstanbul Üsküdar Kirazlıtepe
Mahallesi’nde kentsel dönüşüm nedeniyle vatandaşların yaşadığı sorunlara
ilişkin açıklaması
22.- Niğde Milletvekili Selim Gültekin’in, Niğde Patates Araştırma
Enstitüsünce yürütülen ıslah çalışmalarına ilişkin açıklaması
23.- Kocaeli Milletvekili Lütfü Türkkan’ın, 16 Ekim TBMM 21’inci Dönem
Milletvekili Ali Göngör’ü vefatının 4’üncü yıl dönümünde rahmetle andığına,
Türkiye'nin her türlü gıdayı ithal eden ülke konumuna getirildiği bir ortamda
16 Ekim Dünya Gıda Günü’nü kutladıklarına, İktidara İYİ PARTİ’nin tarım ve
gıdayla ilgili bildirgesini uygulamasını tavsiye ettiğine ve iktidarın Cemal
Kaşıkçı olayıyla ilgili olarak Suudlara karşı nasıl bir yaptırım uygulayacağını
öğrenmek istediğine ilişkin açıklaması
24.- Manisa Milletvekili Erkan Akçay’ın, Brunson davasına, mahkeme
süreçlerine, hukukun gizli tanık tasallutundan kurtarılması ve yargı üzerindeki
tartışmaların sona erdirilmesi gerektiğine, İstanbul’daki Suudi Arabistan
Başkonsolosluğunda yaşanan Cemal Kaşıkçı vakasının bir an önce aydınlatılmasını
beklediklerine ilişkin açıklaması 
25.- Mersin Milletvekili Fatma Kurtulan’ın, Halkların Demokratik Partisi
tarafından verilen soru ve araştırma önergelerinin kimi kelime ve cümlelerinin
üstünün çizilerek iade edilmesi durumununun Başkanlık Divanında görüşülmesini
Meclis Başkan Vekili Mithat Sancar’dan istirham ettiğine, halkevlerine yönelik
bu sabah yapılan operasyona, 259 muhtarın görevden alınmasının seçime dair bir
start olduğuna ve muhtarların serbest kalmasını talep ettiklerine ilişkin
açıklaması
26.- Sakarya Milletvekili Engin Özkoç’un, şu an izleyici locasında
bulunan Mahalleler Birliği temsilcilerinin, imar barışıyla ilgili
belirsizliklerin aşılmasını, hukuki güvencenin, kazanılmış hakların korunmasını
talep ettiklerine, Ankara’da halkevleri şubelerine operasyon düzenlendiğine,
Cumartesi Annelerinin 707’nci hafta bildirisini Genel Kurulla paylaşmak
istediğine, Ankara’dan İstanbul’a 450 kilometre yol yürüyerek Kemal
Kılıçdaroğlu önderliğinde milyonlarca insanın tek ses, tek yürek olarak adalet
istediğine, Brunson davasında yaşanan olaylara ve Cumhuriyet Halk Partisinin
bu ülkeye yapacağı en büyük iyiliğin adaleti getirmek olacağına ilişkin
açıklaması
27.- Denizli Milletvekili Cahit Özkan’ın, 19 Ekim Bosna-Hersek
Cumhurbaşkanı Aliya İzzetbegoviç’in 15’inci ölüm yıl dönümüne, 16 Ekim Dünya Gıda
Günü’nde AK PARTİ hükûmetleri olarak gıdanın her aşamasında icraatlar,
reformlar gerçekleştirdiklerine, her türlü teşvikle çiftçileri kaliteli ürün
üretme imkânına kavuşturma gayreti içinde olduklarına, tarımsal üretimde ve
ihracatında artış meydana geldiğine, sertifika çalışmalarını sürdüreceklerine,
anayasal ve yasal reformlar yapmaya gayret ettiklerine, Cemal Kaşıkçı olayının
sonuna kadar takipçisi olacaklarına ilişkin açıklaması
28.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
29.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
30.- Sakarya Milletvekili Engin Özkoç’un, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
31.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın CHP Grup önerisi üzerinde sataşma nedeniyle yaptığı konuşmasındaki
bazı ifadelerine ilişkin açıklaması
32.- İstanbul Milletvekili Hüda Kaya’nın, 16 Ekim 1961 Konca Kuriş’in
doğum günü münasebetiyle onun şahsında hem derin güçlerin savaş politikalarının
hem de erkek şiddetinin kurbanı olan bütün kadınları saygı ve rahmetle andığına
ilişkin açıklaması
33.- Tekirdağ Milletvekili İlhami Özcan Aygun’un, 8 Temmuz 2018 Çorlu
tren kazasına ilişkin bilirkişi raporunun kazadan üç ay sonra Çorlu Cumhuriyet
Savcılığına teslim edildiğine ilişkin açıklaması
34.- Edirne Milletvekili Okan Gaytancıoğlu’nun, çeltik üreticilerinin
sorunları çözülmediği takdirde Türkiye'nin kıtlıkla karşı karşıya kalacağına
ilişkin açıklaması
35.- Şırnak Milletvekili Hasan Özgüneş’in, Şırnak Güçlükonak Fındık
beldesinde yaşayan halkın su sorununa ilişkin açıklaması
36.- Ordu Milletvekili Cemal Enginyurt’un, 16 Ekim 2014 tarihinde
hayatını kaybeden TBMM 21’inci Dönem Milletvekili Ali Göngör’ü rahmetle
andığına ilişkin açıklaması
37.- Aksaray Milletvekili Ayhan Erel’in, elektrik borcu yüzünden mağdur
olan çiftçilerin borçlarının yapılandırılması ve tarımsal sulamada kullanılan
elektrik tüketiminde dağıtım şirketleri tarafından çiftçilere indirim
uygulanması için yetkilileri göreve davet ettiğine ilişkin açıklaması
38.- Denizli Milletvekili Cahit Özkan’ın, Adana Milletvekili Tulay Hatımoğulları
Oruç’un Cumhurbaşkanlığı tezkeresi üzerinde HDP Grubu adına yaptığı
konuşmasındaki bazı ifadelerine ilişkin açıklaması
39.- Ankara Milletvekili Filiz Kerestecioğlu Demir’in, herkesin beğense
de beğenmese de birbirinin düşüncesine saygı göstermesi, dinlemesi gerektiğine
ve tek temennilerinin daha demokratik, daha özgür bir ülkede yaşamak olduğuna
ilişkin açıklaması
40.- Manisa Milletvekili Erkan Akçay’ın, Adana Milletvekili Tulay
Hatımoğulları Oruç’un Cumhurbaşkanlığı tezkeresi üzerinde HDP Grubu adına
yaptığı konuşmasındaki bazı ifadelerine ilişkin açıklaması
41.- Kocaeli Milletvekili Lütfü Türkkan’ın, kürsü özgürlüğüne müdahalede
bulunulmasını doğru bulmadığına ve birleşimi yöneten Meclis Başkan Vekili
Mithat Sancar’ın Meclis İçtüzüğü’nün 66’ncı maddesine uygun şekilde hatibi
uyarması gerektiğine ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Başbakanlıktan
gelerek Meclis personeli olarak görev yapmaya başlayan personelin mağduriyeti
ile Meclisin diğer çalışanları arasındaki adaletsizliklere ilişkin Meclis
Başkanı ve Divan üyelerinin gerekli hassasiyeti göstereceklerine ilişkin
konuşması 
2.- Oturum Başkanı TBMM Başkan Vekili Mithat Sancar’ın, meclisleri var
edenin kürsü özgürlüğü olduğuna ve burada herkes birbirini dinlemeyi
başarabilirse sözün gücünün pek çok alana yayılabileceğine, birleşimi
yönetirken özgürlük ve hakkaniyete sadık kalmaya çalıştığına ilişkin konuşması



VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, 30-31 Ekim 2018
tarihlerinde Azerbaycan'ın başkenti Bakü'de gerçekleştirilecek olan
"Parlamenterler ve Sürdürebilir Kalkınma Hedefleri: İnsan Ticareti ve
Göçmen Kaçakçılığında Çok Disiplinli Yaklaşımlar" konulu üst düzey
konferansa katılım sağlanmasına ilişkin tezkeresi (3/45)
2.- Türkiye Büyük Millet Meclisi Başkanlığının, Ankara Milletvekili
Nihat Yeşil’in 1 Ekim 2018 tarihinden itibaren on beş gün izinli sayılmasına
ilişkin tezkeresi (3/46)
3.- Cumhurbaşkanlığının, hudut, şümul ve miktarı Cumhurbaşkanınca
belirlenecek türk silahlı kuvvetleri unsurlarının, 1701 (2006) sayılı Birleşmiş
Milletler Güvenlik Konseyi Kararı ve 880 sayılı Türkiye Büyük Millet Meclisi
Kararıyla tespit edilen ilkeler kapsamında; Birleşmiş Milletler Geçici Görev
Gücü Bünyesinde UNIFIL’e, 31/10/2018 tarihinden itibaren bir yıl daha iştirak
etmesi ve bununla ilgili gerekli düzenlemelerin Cumhurbaşkanınca yapılması için
Anayasa’nın 92’nci maddesi uyarınca izin verilmesine dair tezkeresi (3/44) 

B) Önergeler
1.- Başkanlıkça, Erzincan Milletvekili Süleyman Karaman’ın Avrupa
Birliği Uyum Komisyonu, Batman Milletvekili Ziver Özdemir ve İstanbul
Milletvekili Halis Dalkılıç’ın İnsan Haklarını İnceleme Komisyonu, Ordu
Milletvekili Ergün Taşcı ve Van Milletvekili Osman Nuri Gülaçar’ın Kamu
İktisadi Teşebbüsleri Komisyonu üyeliklerinden istifalarını belirten
yazılarının 16/10/2018 tarihinde Başkanlığa ulaştığına ilişkin önerge yazısı
(4/7)

VIII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Balıkesir Milletvekili İsmail Ok ve arkadaşları
tarafından, birçok vatandaşımızın yedikleri et sonucu veya canlı hayvanla temas
etmeleri neticesinde şarbon hastalığı bulaşmasının sebepleri ve ihmali
olanların tespit edilmesi, bu gibi salgın hastalıklarının önüne geçilmesi için
gerekli önlemlerin alınması amacıyla 2/10/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (10/136) ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi
2.- HDP Grubunun, Şanlıurfa Milletvekili Ömer Öcalan ve arkadaşları
tarafından verilen emekli yurttaşların sorunlarının araştırılması ve bu
sorunlara çözümlerin bulunması amacıyla 15/10/2018 tarihinde Türkiye Büyük
Millet Meclisine verilmiş olan Meclis araştırması önergesinin ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi
3.- CHP Grubunun, İstanbul Milletvekili Aykut Erdoğdu ve arkadaşları
tarafından “üçüncü havalimanı yapımında Sayıştay tarafından tespit edilen
usulsüzlüklerin araştırılması” amacıyla 16/10/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi

B) Danışma Kurulu Önerileri
1.- Danışma Kurulunun, Genel Kurulun 16 Ekim 2018 Salı günkü
birleşiminde 11 Ekim 2018 tarih ve (3/44) sayılı Cumhurbaşkanlığı tezkeresinin
okunarak görüşmelerinin aynı birleşimde yapılması ve bu birleşimde
çalışmalarını gündemin "Seçim” kısmındaki işlerin tamamlanmasına kadar
sürdürmesine ilişkin önerisi 



IX.- SEÇİMLER
A) Komisyonlarda Açık Bulunan Üyeliklere Seçim
1.- Anayasa Komisyonunda boş bulunan üyeliğe seçim
2.- Millî Eğitim, Kültür, Gençlik ve Spor Komisyonunda boş bulunan
üyeliğe seçim
3.- Dilekçe Komisyonunda boş bulunan üyeliğe seçim
4.- Kamu İktisadi Teşebbüsleri Komisyonunda boş bulunan üyeliğe seçim
5.- İnsan Haklarını İnceleme Komisyonunda boş bulunan üyeliğe seçim
6.- Avrupa Birliği Uyum Komisyonunda boş bulunan üyeliğe seçim

X.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu’nun, Bayburt ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/3)
2.- İstanbul Milletvekili Mustafa Sezgin Tanrıkulu’nun, Ağrı ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/4)
3.- İstanbul Milletvekili Mustafa Sezgin Tanrıkulu’nun, Aksaray ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/5)
4.- İstanbul Milletvekili Mustafa Sezgin Tanrıkulu’nun, Bitlis ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/6)
5.- İstanbul Milletvekili Mustafa Sezgin Tanrıkulu’nun, Bingöl ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/7)
6.- İstanbul Milletvekili Mustafa Sezgin Tanrıkulu’nun, Diyarbakır
ilinde 2017-2018 yılları arasında kolluk güçlerinin kullanımı için satın alınan
biber gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/8)
7.- İstanbul Milletvekili Mustafa Sezgin Tanrıkulu’nun, Gümüşhane ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/9)
8.- İstanbul Milletvekili Mustafa Sezgin Tanrıkulu’nun, Erzincan ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/10)
9.- İstanbul Milletvekili Mustafa Sezgin Tanrıkulu’nun, Erzurum ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/11)
10.- İstanbul Milletvekili Mustafa Sezgin Tanrıkulu’nun, Kars ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/12)
11.- İstanbul Milletvekili Mustafa Sezgin Tanrıkulu’nun, Hakkâri ilinde
2017-2018 yılları arasında kolluk güçlerinin kullanımı için satın alınan biber
gazı miktarına ilişkin Cumhurbaşkanı Yardımcısı Fuat Oktay’dan sorusu ve
İçişleri Bakanı Süleyman Soylu’nun cevabı (7/13)
12.- Burdur Milletvekili Mehmet Göker’in, Ulusal Süt Konseyi’nin ne
zaman toplanacağına ve çiğ süt referans fiyatındaki artışa ilişkin sorusu ve
Tarım ve Orman Bakanı Ahmet Bekir Pakdemirli’nin cevabı (7/64)
13.- Adana Milletvekili Ayhan Barut’un, 2002-2018 yılları arasında Adana
için yatırım programına alınan projelere ilişkin sorusu ve Kültür ve Turizm
Bakanı Mehmet Nuri Ersoy’un cevabı (7/141)
14.- Antalya Milletvekili Aydın Özer’in, ihraç edilen, açığa alınan ve
göreve iade edilen personel sayısına ilişkin sorusu ve Kültür ve Turizm Bakanı
Mehmet Nuri Ersoy’un cevabı (7/142)
15.- Afyonkarahisar Milletvekili Burcu Köksal’ın, TİGEM tarafından genç
çiftçi projesi kapsamında yapılan ve iptal edilen hayvan alımı ihalesine
ilişkin sorusu ve Tarım ve Orman Bakanı Ahmet Bekir Pakdemirli’nin cevabı
(7/177)
16.- İzmir Milletvekili Sevda Erdan Kılıç’ın, Temmuz ayının ilk
yarısında İzmir’de meydana gelen orman yangınlarının sebeplerine ilişkin sorusu
ve Tarım ve Orman Bakanı Ahmet Bekir Pakdemirli’nin cevabı (7/180)
17.- Adana Milletvekili Ayhan Barut’un, Adana ve çevre illerde meyve
üretiminde karşılaşılan akdeniz meyve sineği zararlısına karşı alınan önlemlere
ilişkin sorusu ve Tarım ve Orman Bakanı Ahmet Bekir Pakdemirli’nin cevabı
(7/225)
18.- Edirne Milletvekili Okan Gaytancıoğlu’nun, Bulgaristan’dan ithal
edilen koyunlarda bulunması muhtemel PPRV virüsüne karşı alınacak önlemlere
ilişkin sorusu ve Tarım ve Orman Bakanı Ahmet Bekir Pakdemirli’nin cevabı
(7/226)
19.- Tekirdağ Milletvekili İlhami Özcan Aygun’un, buğday fiyatlarının
belirlenme kriterlerine ve üreticinin sorunlarına ilişkin sorusu ve Tarım ve
Orman Bakanı Ahmet Bekir Pakdemirli’nin cevabı (7/227)
20.- Niğde Milletvekili Ömer Fethi Gürer’in, tarımsal üretime ilişkin
sorusu ve Tarım ve Orman Bakanı Ahmet Bekir Pakdemirli’nin cevabı (7/228)
21.- Niğde Milletvekili Ömer Fethi Gürer’in, dahilde işleme rejimi
kapsamında ithal edilen hububata ilişkin sorusu ve Tarım ve Orman Bakanı Ahmet
Bekir Pakdemirli’nin cevabı (7/299)
22.- Niğde Milletvekili Ömer Fethi Gürer’in, et fiyatlarına ilişkin
sorusu ve Tarım ve Orman Bakanı Ahmet Bekir Pakdemirli’nin cevabı (7/300)
23.- İstanbul Milletvekili Arzu Erdem’in, Bakanlık bünyesindeki
kadrolara ilişkin sorusu ve Tarım ve Orman Bakanı Ahmet Bekir Pakdemirli’nin
cevabı (7/301)
24.- Kahramanmaraş Milletvekili Ali Öztunç’un, TRT Diyanet kanalında
FETÖ liderine ait bir ilahinin bulunduğu bandın yayınlandığı iddiasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/308)
25.- Niğde Milletvekili Ömer Fethi Gürer’in, 2003-2018 yıllarında el
değiştirmiş olan ulusal medya araçlarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/313)
26.- Hatay Milletvekili Serkan Topal’ın, Hatay Samandağı’na araç muayene
istasyonu kurulmasına ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/866)
27.- Bursa Milletvekili Ahmet Kamil Erozan’ın, Kanal İstanbul
Projesi'nde uygulanacak geçiş esaslarına ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/891)
28.- İstanbul Milletvekili Mustafa Sezgin Tanrıkulu’nun, gazete
temsilcilerinin gezilere götürülmesine ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/1107)
29.- İstanbul Milletvekili Mustafa Sezgin Tanrıkulu’nun, sosyal medyada
mesaj yayınladığı gerekçesiyle hakkında soruşturma açıldığı iddia edilen
personellere ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/1351)
30.- Ordu Milletvekili Mustafa Adıgüzel’in, 2018 yılı EKPSS sınavı
sonrasında Bakanlığa alınan veya alınacak olan engelli personele ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/1522)
31.- Muş Milletvekili Mensur Işık’ın, Muş Havalimanı'nda uçak bileti
fiyatlarına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/1525)
32.- Ankara Milletvekili Levent Gök’ün, kamusal sitelerin güvenlik
zafiyetlerine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/1753)
33.- İstanbul Milletvekili Mustafa Sezgin Tanrıkulu’nun, Bakanlık
müşavirlerine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/1759)
16 Ekim
2018 Salı
BİRİNCİ
OTURUM
Açılma
Saati: 15.00
BAŞKAN:
Başkan Vekili Mithat SANCAR
KÂTİP
ÜYELER: Mustafa AÇIKGÖZ (Nevşehir), Emine Sare AYDIN YILMAZ (İstanbul)
----- 0
-----
BAŞKAN
– Türkiye Büyük Millet Meclisinin 7’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Konuşma
süreleri beşer dakikadır. 
Gündem
dışı ilk söz, demokratik siyasetin önündeki engeller hakkında söz isteyen
Batman Milletvekili Mehmet Ruştu Tiryaki’ye aittir.
Buyurun
Sayın Tiryaki…
FATMA
KURTULAN (Mersin) – Yok Sayın Başkanım, gelmedi, bir sonraki…
BAŞKAN
– Sayın Tiryaki salonda değil, o nedenle diğer gündem dışı söz talebini sıraya
koyuyorum.
Gündem
dışı diğer söz, Bosna-Hersek Cumhurbaşkanı merhum Aliya İzzetbegoviç’in 15’inci
ölüm yıl dönümü münasebetiyle söz isteyen Bursa Milletvekili Refik Özen’e
aittir.
Buyurun
Sayın Özen. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Refik Özen’in, 19 Ekim Bosna-Hersek Cumhurbaşkanı
Aliya İzzetbegoviç’in 15’inci ölüm yıl dönümüne ilişkin gündem dışı konuşması
REFİK
ÖZEN (Bursa) – Sayın Başkan, değerli milletvekilleri, Bosna-Hersek
Cumhurbaşkanı merhum Aliya İzzetbegoviç’in vefatının 15’inci yıl
dönümü münasebetiyle gündem dışı söz almış bulunuyorum. Bu vesileyle yüce
heyetinizi saygılarımla selamlıyorum. 
Sayın
Başkan, değerli milletvekilleri; 1925 yılında Bosna-Hersek’in Bosanski Samac ilinde doğan Aliya
İzzetbegoviç’in babaannesi Üsküdarlı bir Türk kızıdır.
Hayatının
önemli kısmının geçeceği Saraybosna’da hukuk eğitimi gören Aliya, genç yaştan
itibaren İslami çalışmalara ve Müslümanların sorunlarına ilgi göstermiştir.
1946 yılında Genç Müslümanlar örgütüne üye olmaktan dolayı üç yıl hapse mahkûm
edilmiş, ayrıca 1983 yılında da düşünceleri nedeniyle on dört yıl hapse mahkûm
edilen Aliya, Yugoslavya’nın dağılma sürecine girdiği dönemde Demokratik Eylem
Partisini kurmuş ve genel başkan seçilmiştir. 
Sovyetler
Birliği ve Doğu Bloku’nda meydana gelen ani, sarsıcı siyasi gelişmelerin
akabinde komünist yönetimin çökmesiyle birlikte yapılan ilk serbest seçimlerde
Bosna-Hersek Cumhuriyeti Devlet Başkanı olmuştur. Sırpların Bosna-Hersek
Cumhuriyeti’ne karşı başlattığı ve Hırvatistan’ın da bazen müttefik bazen de
düşman olduğu savaş boyunca Aliya İzzetbegoviç, Sırp ve Hırvat güçlere karşı
yürütülen bağımsızlık savaşına liderlik yaptı. 1995 yılında savaşa son veren
Dayton Anlaşması’nın imzalanmasından sonra, 1996’da yapılan seçimlerde Üçlü
Devlet Başkanlığı Konseyine seçildi. Devlet Başkanlığı dönemi boyunca
uluslararası gücün baskılarına karşı çıkan Aliya, 2000 yılında sağlık
sorunlarını gerekçe göstererek Başkanlık görevinden istifa etti. 
Sayın
Başkan, değerli milletvekilleri; merhum Aliya İzzetbegoviç yüzyılımızın
yetiştirdiği ender düşünürlerden biridir. Bosna-Hersek’in lideri ve İslam adına
yaptıklarıyla Müslümanların rol model konumunda yaşantısı boyunca çizdiği
portreyle insanlık için örnek teşkil etmiştir. Aliya’nın temsil ettiği
değerler, yalnızca bir dava adamı olarak mücadeleci ruhu değil, ilimden sanata,
askerî alandan siyasi mecraya ve nihayetinde, evrensel bir kucaklayışı
barındıran yaşam çizgisidir. Bir eylem adamı olarak mücadele ruhunu farklı bir
çerçevede yansıtan Aliya, çıkış yolunun eğitime, anlayışa, toleransa, köleliğin
kaldırılmasına bağlı olduğunu ifade etmiş ve çıkış yolu için Kur’an ve sünnet
ışığında orta yolu arayarak çözüm sunmuştur. Mücadeleyle geçen Aliya’nın hayatı
bize gerçek bir Müslümanın zor zamanlardaki duruşunu anlatır. Boyun eğmeyen,
her şeyden önce dinine, kültürüne ve vatanına sahip çıkan Aliya, vatanı
Bosna’nın yetiştirdiği ve insanlığın hizmetine sunulan en büyük isimlerden
birisidir. Aliya İzzetbegoviç tek cümleyle, Bosna’yı Bosna yapan ruhun
kendisine yansıdığı simadır. Aliya’sız Bosna, İslam’sız da Aliya düşünülemez.
Bosna halkının millî birliğinin oluşmasında ve Bosna-Hersek’in bağımsızlığını
kazanmasında etkin rol üstlenen Aliya, büyük bir İslam düşünürü olmakla
birlikte Bosna’da Türk sempatizanlığının artmasında önemli yeri olan bir
liderdir. 
Değerli
milletvekilleri, Aliya İzzetbegoviç’e “Bilge Kral” denilmesi, sadece onun bir
siyaset pratisyeni olmasından değil, aynı zamanda büyük bir düşünür ve filozof
olmasından kaynaklanmaktadır. Cesur, inançlı, azimli mücadelesi ve bilge, zahit
kişiliğiyle haklılığını her zeminde haykırarak güçlü ve şahsiyetli bir
örneklik ortaya koyan Aliya, bu özellikleriyle İslam dünyasında yeni bir
prototipin öncüsü olmuştur. Onun izlediği yol, orta yoldu. Aliya, hiçbir zaman
şiddeti alternatif olarak görmemiştir. Problemleri her zaman itidalle çözme
gayretinde olmuş, toplumsal hedeflere ulaşma çabasında İslami esasları
kendisine dayanak noktası olarak kabul etmiştir. İslami düzenin sağlanması için
kontrolsüz ve aşırı güç kullanımıyla İslam’ı lekelemeye kimsenin hakkının
olmadığı düşüncesiyle düşmanlarından nefret etmeme, adalet sahibi ve affedici
olma yolunu seçmiştir. Bu anlamda, Aliya “Amaca giden her yol mübahtır.”
felsefesini reddetmiştir. 
Sayın
Başkan, değerli milletvekilleri; merhum Aliya İzzetbegoviç’in vefatından bir
gün önce, Cumhurbaşkanımız Sayın Recep Tayyip Erdoğan’a vasiyet niteliğinde
söylemiş olduğu “Siz evladıfatihansınız, onun için Bosna’m size emanet. O
emaneti koruyunuz.” sözleri Bilge Kral’ın Sayın Başkanımızın şahsında Türk
milletine duyduğu güvenin ve kardeşliğin ifadesi olmuştur. Başta
Cumhurbaşkanımız Recep Tayyip Erdoğan olmak üzere Türk milleti olarak mukaddes
emanete sahip çıkmak için elimizden gelen tüm gayreti göstermeye devam
edeceğiz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Özen. 
REFİK
ÖZEN (Devamla) – Toparlıyorum Sayın Başkanım. 
Sözlerimi
Bilge Kral’ın “Allah’a ant olsun ki köle olmayacağız.” sözüyle son verirken
merhum Aliya İzzetbegoviç’i bir kez daha rahmetle anıyor, yüce heyetinizi
saygılarımla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Özen. 
Biraz
önce gündem dışı söz verdiğim Batman Milletvekili Mehmet Ruştu Tiryaki salonda
mevcut değildi, şimdi gelmiş bulunuyor. 
Söz
sırası Sayın Tiryaki’de. 
Buyurun
Sayın Tiryaki. (HDP sıralarından alkışlar)
Süreniz
beş dakikadır.
2.- Batman Milletvekili Mehmet Ruştu Tiryaki’nin, demokratik siyasetin
önündeki engellere ilişkin gündem dışı konuşması
MEHMET
RUŞTU TİRYAKİ (Batman) – Sayın Başkan, değerli milletvekilleri; geçen hafta
partimize ve yakın ilişkili olduğumuz demokratik kitle örgütlerine yönelik, çok
sayıda üye ve yöneticimizin gözaltına alınması ve bir kısmının tutuklanmasıyla
sonuçlanan bir operasyon gerçekleştirildi. Tutuklananlar arasında partimizin
Diyarbakır ve Batman İl Eş Başkanları Sevgili Şerif Camcı ve Sevgili Nizamettin
Toğuş da var. İçişleri Bakanlığı, cumhuriyet savcılığı ve Emniyet birimleri
operasyonlara “terör örgütüne yönelik operasyonlar” dese de bu operasyonların
siyasi amaçlar taşıdığına hiç kuşku yok çünkü hedef alınan kişilerin neredeyse
tamamı siyasi kimlikleriyle tanınanlar. Kaldı ki Sayın Erdoğan’ın yerel yönetim
seçimlerine ilişkin sözlerinin hemen sonrasında bu operasyonların yapılması
başka bir biçimde açıklanamaz. 
Bizler
bu operasyonlara “siyasi soykırım operasyonları” diyoruz çünkü operasyonun
hedefinde siyasiler var ve bu operasyonlar yürüttüğümüz siyasetin yok edilmesi
amacını taşıyor. Operasyonun başlama biçimi de çok tanıdık, âdeta FETÖ gitmiş,
ruhu kalmış; kimliği belirsiz ihbarcı bir vatandaş ve gizli tanık. Nasıl ama?
İhbarcıyı bir dinleyin, evlere şenlik. “Amirim, bunlar Avrupa’ya gidiyor,
Erbil’e gidiyor, bir şeyler oluyor.” falan falan… Gizli tanık ise on numara,
mübarek, her şeyi biliyor, herkesi tanıyor, her konuda bilgisi de var, fikri de
var; yersen. Yarın öbür gün düzen ve ihtiyaçlar değişir de tıpkı Rahip Brunson
olayında olduğu gibi “Amirim, hâkimim; siz beni yanlış anladınız.” derse hiç
şaşırmayın. 
Peki,
siyaset yapan arkadaşlarımızın eylemleri neler? Cenaze törenine katılmak, basın
açıklamasına katılmak, protesto etkinliklerine katılmak, “tweet” atmak vesaire
vesaire. Mutlaka anımsayanlar olacaktır, milletvekilliği düşürülen Grup Başkan
Vekilimiz Sevgili Ahmet Yıldırım da anlatmıştı, partimizin Bursa il
yöneticileri hakkında hazırlanan ve polis notunun sehven unutulduğu şişirilmiş
iddianamenin 317’nci sayfasında aynen şunlar yazılıydı: “Bir kadın örgütü olan
KJA’nın Bursa sayfasında kahvaltıdan foto paylaşımı var. Bir kahvaltı
yapacaklar, kahvaltının davetiyesi 10 TL’dir. Biz bu 10 TL’yle örgüte yardım
ediyorlar diyeceğiz. Ceylan ve Mediha -bu kişiler bizim Yıldırım ve Yenişehir
ilçe yöneticilerimizdi- kendi Face’lerinde paylaştı, ortak bir tespit
yapacağız, ikisini de ekleyeceğiz. Davetiye satışıyla ilgili görüşmeleri var,
önemli. Bir de bunu terör finansmanı falan, üfleriz, Gazi Ağabey’in dediği
gibi.” Üfleme üzerine kurulu polis fezlekeleri ve iddianameler. Bakalım, geçen
haftaki operasyonların fezlekelerinde, eğer dönüşürse iddianamelerinde neler
olacak? “Bunlar siyaset yapıyor.” diyemeyeceklerine göre elbette üfleyecekler. 
Bakınız,
bizim yürüttüğümüz siyaset tarzını beğenmeyebilirsiniz, bizi sevmeyebilirsiniz,
hatta bizden nefret edebilirsiniz; tıpkı bizim yaptığımız gibi kapı kapı
dolaşıp lütfen siyaset yapın. Siyasetinizin halklarımıza kan, gözyaşı,
yoksulluk, işsizlik, dünyadan yalıtılmışlık dışında bir şey getirmediğini
anlattığımız gibi, siz de bizim siyasetimizin yanlışlarını anlatın. Siyaset
yapana siyasetle karşılık verilir, polis operasyonları, tutuklamalar ve
davalarla değil. Bizler yalnız aynı gök kubbe altında değil, aynı ülkede, aynı
topraklarda, aynı Meclis çatısı altında siyaset yapan insanlarız, aynı
yemekhanede birbirimizin yüzüne bakarak yemek yiyoruz. Yasal, meşru siyaset
kurumlarına zarar vermek, yasal, meşru siyaset yapanları tutuklayıp hapse atmak
kimseye yarar sağlamaz. Bu, hiç de haklı bir geleceğe hizmet etmez. Siyasi
partiler ve kurumlar aracılığıyla siyaset yapılabileceğine olan inanç
zedelenirse sizce insanlar sorunlarını nasıl çözeceklerini düşünürler? Varlığı
ve kimliği inkâr edilmiş, varlığı ve kimliği tanınmış ama dili yok sayılmış,
milyonlarca insanın konuştuğu diline “bilinmeyen bir dil” denilen insanlar
sorunlarını meşru ve yasal siyasetle çözemeyeceklerini düşünürse sizce ne
yapar? 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Tiryaki.
MEHMET
RUŞTU TİRYAKİ (Devamla) – Son sözlerimi söyleyeceğim kısaltarak Sevgili Başkan.
BAŞKAN
– Bir dakika daha süre verdim.
Buyurun.
MEHMET
RUŞTU TİRYAKİ (Devamla) – Teşekkür ederim.
Lütfen,
ülkemizi bu kısır döngüden kurtaralım yoksa onlarca yıl aynı yerde sayacak,
fakirleşecek, yalnızlaşacak, mutsuzlaşacak ve en önemlisi gencecik
evlatlarımızı toprağa gömmeye devam edeceğiz, binlerce çocuğu yetim, kadını
dul, yüreği evlat acısıyla dolu anne ve babaya, gelecek nesillere miras
bırakacağız. Emin olun, bu sorunları başka biçimde çözebiliriz. Bunun için,
lütfen ve önce siyasetin önünü tıkamayın, siyaset yapmak isteyenleri gözaltına
alarak, tutuklayarak, hapse atarak gelecek umudunu söndürmeyin ve artık bu güç
zehirlenmesinden kurtulun.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Tiryaki. 
CAHİT
ÖZKAN (Denizli) – Sayın Başkan…
BAŞKAN
– Buyurun.
CAHİT
ÖZKAN (Denizli) – Sayın hatip kürsüden hitabında siyasi soykırım yapıldığı
iddiasını ileri sürmüş ve bu hususta grubumuzu itham altında bırakmıştır.
Kürsüden söz talep ediyorum.
BAŞKAN
– Şöyle diyelim: Bu, Hükûmete yönelik bir eleştiri, siz de isterseniz, grupta,
grup başkan vekillerine söz verdiğimde buna ilişkin değerlendirmenizi Meclisle
paylaşırsınız.
CAHİT
ÖZKAN (Denizli) – Siyasi soykırım yapıldığı iddiası ağır bir ithamdı. Onun için
mümkünse kürsüden...
BAŞKAN
– Ben bu konuda katı davranmam, biliyor arkadaşlarımız yani sataşma olsun
olmasın eğer bir söz talebi varsa genellikle veririm. Çok ısrar ederseniz
vereceğim.
CAHİT
ÖZKAN (Denizli) – Çok ısrar ediyorum.
BAŞKAN
– Burada bir sataşma görmüyorum. Diğer gruplara da aynı şekilde davranacağım.
Buyurun.
IV.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Batman Milletvekili Mehmet Ruştu
Tiryaki’nin gündem dışı yaptığı konuşması sırasında AK PARTİ Grubuna sataşması
nedeniyle konuşması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; hepinizi saygıyla selamlıyorum.
Sayın
hatip biraz önce, yalnız aynı gök kubbede değil, aynı ülkede, aynı bayrak
altında birlik ve beraberlik vurgusu yaptığı için kendisine teşekkür ediyorum.
Ancak özellikle siyasi soykırım yapıldığına ilişkin iddia, bugüne kadar AK
PARTİ hükûmetlerinin hem hükûmet icraatları hem de yargının, yasamanın
bağımsızlaştırılması, demokratik hukuk devletinin inşası sürecinde ortaya
koymuş olduğu performansla, icraatlarla bağdaşır değildir. Zira, on altı yıllık
AK PARTİ hükûmetleri döneminde, Parlamentoda grubumuzun gerçekleştirmiş olduğu
yasama çalışmalarına baktığımızda, tamamen hür, özgür demokratik siyasetin
önünü açmak, terör örgütünün bu ülkedeki vesayetini tasfiye etmek ve sivil
siyaseti desteklemek noktasında anayasal ve yasal reformlar
gerçekleştirilmiştir ve bu reformların belki de en büyüğü ve en önemlisi,
özellikle 2010 yılında yine grubumuz tarafından sayın milletvekillerimizin
önüne, Genel Kurula getirilmiş olan, Anayasa’mızın 68 ve 69’uncu maddesinde yer
alan, siyasi partilerin kapatılmasını zorlaştıran düzenlemedir. Her ne kadar bu
düzenleme o gün Parlamentodan geçmemiş ise de yaptığımız yargının
demokratikleşmesine ilişkin reformlar sayesinde hamdolsun bugün siyasi partiler
kapatılmamaktadır. Eğer gerçekten bir siyasetin önünü tıkamak olsaydı bu kadar
reformu AK PARTİ Grubu olarak Meclisin ve ülkemizin gündemine getirmemiş
olurduk. O nedenle bu ağır ithamı kabul etmediğimizi ifade ediyor, demokratik
hukuk devletinin daha da güçlenmesi ve tahkim edilmesi noktasında yapısal
reformları gerçekleştirmeye devam edeceğimizi Sayın Genel Kurulumuzun dikkatine
sunuyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Özkan. 
Gündem
dışı üçüncü söz, Eskişehir Alpu Ovası üzerinde…
FATMA
KURTULAN (Mersin) – Sayın Başkan…
BAŞKAN
– Buyurun Sayın Kurtulan.
FATMA
KURTULAN (Mersin) – Hatibimizin bir sataşma içerisinde olmadığını, bu
verdiğiniz sözün aslında yerli yerinde olmadığını düşünüyoruz; biz böyle
düşünüyoruz, böyle iddia ediyoruz, mümkünse ben de iki dakikalık sözü kullanmak
isterim. 
BAŞKAN
– Buyurun Sayın Kurtulan, size de söz vereyim. 
2.- Mersin Milletvekili Fatma Kurtulan’ın, Denizli Milletvekili Cahit
Özkan’ın sataşma nedeniyle yaptığı konuşması sırasındanda Halkların Demokratik
Partisine sataşması nedeniyle konuşması
FATMA
KURTULAN (Mersin) – Teşekkürler Sayın Başkan. 
Herkesi
selamlıyorum. 
Siyasi
operasyonlar, soykırımlar dediğimiz duruma yıllardan beri tanıklık ediyoruz,
çok büyük mağduriyetini yaşadık. İlçe başkanlarımızın, il başkanlarımızın,
yöneticilerimizin, kadın aktivistlerimizin, tüm çalışanlarımızın kapısını
kırarak çocuklarının kafasına silah dayamaktan utanmıyorsunuz da buradaki “ağır
siyasi soykırım” sözünden mi inciniyorsunuz? Bir siyasi soykırım var
arkadaşlar. Sizin Genel Başkanınızın talimatıyla, savcıların bizzat
uygulamasıyla HDP şu an topyekûn bir siyasi soykırım içerisindedir, bunu kabul
edeceksiniz, bunun üzerine gideceksiniz. 
ÇİĞDEM
ERDOĞAN ATABEK (Sakarya) – Emredersin.
FATMA
KURTULAN (Devamla) – Hiç elinizi kaldırmayın oradan bana, siyasi soykırım
uyguluyorsunuz burada. 
ÇİĞDEM
ERDOĞAN ATABEK (Sakarya) – Parmağını indir.
FATMA
KURTULAN (Devamla) – Genel Başkanınızın talimatıyla yargıyı yerlerde
süründürmüşsünüz şu an. Yargı, cübbelerinde olmayan düğme arıyor önünde. Düğme
dikmişsiniz tüm yargı mensuplarının önüne. Bunun böyle olduğunu kabul
edeceksiniz, bunun lâmı cimi yoktur; bu, bir siyasi soykırımdır.
ŞİRİN
ÜNAL (İstanbul) – Teröre bulaşanlar hesap verecek, hesap, hesap. 
RADİYE
SEZER KATIRCIOĞLU (Kocaeli) - Terörle aranıza mesafe koyunuz terörle.
FATMA
KURTULAN (Devamla) – Terör merör, siz en büyük destekçisiniz, FETÖ’nün
gittiniz, eteğini öptünüz, vaazlarını dinleyerek bu kirli siyaseti öğrendiniz.
(AK PARTİ sıralarından gürültüler)
BAŞKAN
– Lütfen sataşmayalım, hatibin konuşmasına izin verelim. 
FATMA
KURTULAN (Devamla) – Şimdi gelmişsiniz, kendiniz vatansever olmuşsunuz, dünya
âlem, herkes ihanetçi olmuş. 
ŞİRİN
ÜNAL (İstanbul) – PKK’yla aranızı açın.
FATMA
KURTULAN (Devamla) – Bunlara artık Türkiye’nin karnı tok, yola geleceksiniz,
demokrasiyi uygulayacaksınız. Demokrasi bu ülkede ihtiyaç olan bir şeydir.
Sizin despot, baskıcı, uygulamalarınız artık son bulmak durumunda. Bunu kabul
edeceksiniz. 
Teşekkür
ediyorum Sayın Başkan. (HDP sıralarından alkışlar) 
BAŞKAN
– Teşekkürler Sayın Kurtulan. 
CAHİT
ÖZKAN (Denizli) – Sayın Başkanım… 
BAŞKAN
– Buyurun Sayın Özkan. 
CAHİT
ÖZKAN (Denizli) – Sayın Başkanım, sizin de tanık olduğunuz gibi hatip kürsüden
grubumuzu ve Genel Başkanımızı ifade ederek doğrudan soykırım talimatı verdiği
ve “Soykırım işlediğinizi kabul edeceksiniz.” ifadeleriyle grubumuza
sataşmıştır. Söz talep ediyorum. 
BAŞKAN
– Buyurun Sayın Özkan. 
3.- Denizli Milletvekili Cahit Özkan’ın, Mersin Milletvekili Fatma
Kurtulan’ın sataşma nedeniyle yaptığı konuşması sırasında Adalet ve Kalkınma
Partisi Genel Başkanına ve AK PARTİ Grubuna sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; tabii, Türk Ceza
Kanunu’nda ve Uluslararası Ceza Mahkemesi mevzuatında yer alan soykırım suçu
ağır bir suçtur. Ya bu suçun ne anlama geldiğini bilmiyoruzdur ya da asılsız
bir iddiayla milletimizi ve Genel Kurulumuzu töhmet altında bırakıyoruz. 
Bakınız,
altını net bir şekilde çiziyorum, bu ülkede geçmişte yaşanan acılara, özellikle
kimlik ifadelerine, isteyenin istediği dili konuşmasına ilişkin bütün yapısal
reformları gerçekleştirme azim ve kararlılığımız milletimizin ve özellikle 81
milyon vatandaşımızın nezdinde büyük bir teveccühle karşılanmıştır. 
Her
şeyden önce, yargının geçmişte “Egemenlik kayıtsız şartsız milletindir.”
anlayışı üzerinde nasıl bir vesayet oluşturduğuna hepimiz tanık olduk…
MAHMUT
TANAL (İstanbul) – Şimdi Amerika oluşturdu!
CAHİT
ÖZKAN (Devamla) – …ve inanıyorum ki sağdan da soldan da Türkiye’nin tüm
toplumsal, siyasi, sosyal çevreleri yargının bu asılsız ve millî irade,
medeniyet değerlerimiz karşısındaki düşmanlık ifade eden vesayetinden belki
geçmişte rahatsız olmuş olabilir ama bugün baktığımızda hamdolsun yargımız
bağımsız ve tarafsızdır.
VELİ
AĞBABA (Malatya) – Üfürme, üfürme! 
CAHİT
ÖZKAN (Devamla) – “Maastricht Kriterleri” diyoruz, “Avrupa Birliği kriterleri”
diyoruz. Avrupa’ya baktığınızda, özellikle yüksek yargı mensuplarının nasıl
atandığına ilişkin prensipleri, ilke ve kuralları hamdolsun aynen anayasal
mevzuatımıza aktarma gayreti içerisinde olduk.
VELİ
AĞBABA (Malatya) – Üfürme!
ENGİN
ÖZKOÇ (Sakarya) – Papazda olduğu gibi!
CAHİT
ÖZKAN (Devamla) – Ha, eğer kastımız bu ülkede hukukun üstünlüğü, bazen
İngilizce ifade “…”(x)
veya devlet otoritesi neyi gerektiriyorsa hukukun üstünlüğüne herkesin saygı
duyması lazım. Yargı, bir ülkede gerçekleştirilen tüm tartışmaların bir kazığa
bağlandığı devletin erklerinden, organlarından birisidir. Onun için yargının
verdiği karara “Acaba neden böyle bir karar verdi?” diye biraz düşünecek
olursak doğruyu bulmakta herhâlde çok zorlanmayız.
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler Sayın Özkan.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Eskişehir Milletvekili Jale Nur Süllü’nün, Alpu Termik Santrali’nin
yaratacağı sorunlara ilişkin gündem dışı konuşması 
BAŞKAN
- Gündem dışı üçüncü söz, Eskişehir Alpu Ovası üzerinde kurulması planlanan
Alpu kömürlü termik santrali hakkında söz isteyen Eskişehir Milletvekili Jale
Nur Süllü’ye aittir. (CHP sıralarından alkışlar)
Buyurun
Sayın Süllü.
Süreniz
beş dakikadır.
JALE
NUR SÜLLÜ (Eskişehir) – Teşekkür ederim Sayın Başkan.
Sayın
Başkan, değerli milletvekilleri; Eskişehir’in vekili olarak şehrimin geleceği
açısından oldukça önemli bir proje konusunda söz almış bulunuyorum. 
Eskişehir
ülkenin dört bir yanından otobüslere, trenlere binilerek görmeye gelinen,
Türkiye’de şehir turizminin öncüsü, kimilerinin marka şehir, kimilerinin örnek
şehir, bir Avrupa kenti olarak adlandırdığı tüm Türkiye’ye örnek olan bir
şehirdir. Şehirleriyle gurur duyar Eskişehirliler. Eskişehir’de yaşamaktan
mutludur benim şehrimin insanları. Kendine sunulan güzel şeyleri çok çabuk
benimseyen, koruyan Eskişehirliler kendilerini mutsuz edecek, yaşam
kalitelerini etkileyecek projelere ise sonuna kadar direnirler. 
Gündem
dışı söz aldığım konu, gerçekleşmesi hâlinde Eskişehirlileri mutsuz edecek,
gelecek nesilleri olumsuz etkileyecek bir projedir ve Eskişehirliler bu projeye
direnmektedirler. (CHP sıralarından alkışlar) Bu proje şehirlerde yaşam
kalitesini arttırmak yerine ekolojik dengeyi bozmaya, rant uğruna sahip
olunanları tahrip etmeye alışkın anlayışın örneklerinden sadece biridir. Söz
ettiğim proje işleyen yasal süreçlere karşın hâlen gerçekleştirilmesinde ısrar
edilen termik santral projesidir. Santralin kurulması planlanan alan 2016
yılının on ikinci ayında Recep Tayyip Erdoğan’ın da altında imzasının olduğu
Bakanlar Kurulu kararıyla birinci sınıf tarım arazisi olarak “Büyük Ova” adı
altında SİT alan ilan edilmiştir. Bu karardan çok kısa bir süre sonra verimli
tarım toprağı olan Alpu Ovamıza termik santral kurulması konusunda karar
verilmiştir. Yirmi beş yıllık ekonomik ömrü olan, verimli tarım arazilerinin
maden sektörüne tahsisi ne kadar akılcıdır? Ülkemizde tarımı bitirme
kararlılığında olan bir iktidar için akılcı olduğu düşünülse de bölgede
geçimini tarımdan sağlayan halkımız için yıkıcıdır. Bir avuç toprağın oluşması
için yüzyıllar gerekirken yirmi beş yılda doğanın gördüğü zarar nasıl
giderilecektir? Türkiye’nin en temiz 3’üncü havasına sahip şehir olan
Eskişehir’in havasını kirletmeye kimsenin hakkı yoktur. Eskişehir’in havasında
yapılan araştırmalarda, ÇED raporunda, hava kirliliği ve halk sağlığı
değerlendirmelerine yer verilmemektedir. Bu bile gerçeklerin vatandaşlarımızdan
saklanmasının bir göstergesidir. Yılda 7,8 milyon ton linyit kömürü yakacak
santralin havayı kirletmemesi ve insan sağlığını tehdit etmemesi mümkün müdür?
Bu kadar ton kömürün küllerinin toplama sahalarıyla neden olacağı çevre
kirliliği ise kaçınılmazdır. Soğutma için gerekli aylık 4 milyon metreküp suyun
844 bin nüfuslu Eskişehir’in bir ayda kullandığı sudan daha fazla olmasının su
kaynaklarında yol açacağı azalma ve iklim değişikliği de göz ardı
edilmemelidir. Ayrıca, bölgede bulunan, “beyaz altın” adı verilen eşsiz lületaşı
yataklarına vereceği zararın da unutulmaması gerekmektedir. 
Anayasa
gereği, çevre sağlığını korumak ve çevre kirlenmesini önlemek devlet ve
vatandaşın görevidir. Devlet bu ödevi yerine getiremeyip termik santrali “100
Günlük Plan”a övünülecek bir yatırımmış gibi koysa da Eskişehirli vatandaşlar
olarak bu görevi, çevreyi koruma görevini bizler üstleneceğiz. (CHP
sıralarından alkışlar) Eskişehirlileri kimse hafife almasın. Bu yanlıştan
derhâl dönülmelidir ancak hiç de öyle bir niyet göremiyoruz. Gündem dışı
konuşma talebinde bulunduğumda 4’üncü kez ertelemeyle… Yani yarın ihale
gerçekleştirilecekti. Dün akşamüstü Özelleştirme İdaresi Başkanlığından yapılan
bir duyuruyla ihalenin 7 Şubata ertelendiği duyuruldu; “Artık yok.” denilen
krizin etkisiyle yatırımcı çıkmadığından mı yoksa cesaret edilemediğinden mi,
bilemiyoruz. Eskişehirlilerin isteği “erteleme” değildir; bir daha açılmamak
üzere bu projenin ve ihalenin iptal edilmesini istiyoruz. 
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum Sayın Süllü.
Buyurun,
sözlerinizi tamamlayın.
JALE
NUR SÜLLÜ (Devamla) – Teşekkür ederim Sayın Başkan.
AK
PARTİ hariç tüm siyasi parti temsilcileri Eskişehir’in bu direnişine destek
olmaktadır. Ancak ben Meclisteki diğer AK PARTİ’li mevkidaşlarımdan da duyarlı
olmalarını rica ediyorum. Onca yenilenebilir, temiz enerji kaynağı varken
Eskişehirlilerin asla istemediği, gelecek nesillerin yaşamını tehdit edecek,
doğayı geri dönülmez bir biçimde tahrip edecek projeleri rant uğruna uygulama ısrarından
AKP iktidarı derhâl vazgeçmelidir.
Teşekkür
ediyorum Sayın Başkan. (CHP sıralarından alkışlar)
BAŞKAN
– Teşekkürler Sayın Süllü.
Sayın
milletvekilleri, şimdi sisteme giren milletvekillerine yerlerinden birer dakika
süreyle söz vereceğim.
Genel
uygulama sisteme giren ilk 15 milletvekiline söz vermek şeklindedir ama
milletvekili sayısı 600’e çıkmasına rağmen bu sayıda bir değişiklik yapılmadığı
için ben şimdi kendi yetkimi, takdirimi kullanarak bu sayıyı 20 şeklinde
belirliyorum. (CHP sıralarından alkışlar) Sisteme giren ilk 20 milletvekiline
buradan birer dakika süreyle söz vereceğim; daha sonra, sayın grup başkan
vekillerinin söz taleplerini karşılayacağım.
Sayın
Akın…
V.- AÇIKLAMALAR
1.- Balıkesir Milletvekili Ahmet Akın’ın, Balıkesir köylerinin ve
çiftçilerin durumuna ilişkin açıklaması
AHMET
AKIN (Balıkesir) – Sayın Başkan, teşekkürler.
AK
PARTİ Hükûmeti her fırsatta çiftçiye, esnafa, köylüye diyor ki: “Kriz mriz
yok.” Şimdi, ben Balıkesir Milletvekiliyim, Balıkesir’in köylerini dolaşıyorum.
Kriz çok yoğun şekilde devam ediyor. Köylerimiz şu anda boşalmış durumda,
çiftçiler alacaklarını alamıyor. Sadece Balıkesir’in Gönen ilçesinde toplam 13
köydeki süt alacağı 3,5-4 milyon lira civarında ve 450 üreticimiz batma
durumuna gelmiş. 
Allah
aşkına, artık bu milleti saraydan seyretmeyi bıraksınlar, halkın içine
insinler, gelsinler, Balıkesir’in köylerini dolaşsınlar. Balıkesir’de köyler
boşalıyor, efendiler sarayda hayatlarını yaşıyor. Ayıptır, yazıktır, günahtır!
(CHP sıralarından alkışlar)
BAŞKAN
– Sayın Şimşek…
2.- Mersin Milletvekili Baki Şimşek’in, ateşli silah satışlarının ve
silah ruhsatı kriterlerinin yeniden değiştirilmesi ile belediyelerin veya diğer
kurumların yapmış olduğu etkinliklerde havai fişek kullanımının yasaklanmasına
ilişkin ortak bir çalışma yapılmasına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, her gün televizyon haberlerinde düğünlerde, nişanlarda veya sünnetlerde
kullanılan ateşli silahlardan dolayı yaşanan kazalardan birçok insanın hayatını
kaybettiğini görmekteyiz. Yarın Trafik Yasası’yla ilgili bir düzenleme Türkiye
Büyük Millet Meclisine gelecek. Burada yapılacak olan bir düzenlemeyle ateşli
silah satışlarının ve silah ruhsatlarının kriterlerinin yeniden değiştirilerek
düğünde, nişanda veya sünnette silah kullananların ömür boyu silah
ruhsatlarının iptal edilmesini, bunlara ağır yaptırımlar uygulanmasını, boş
yere bu kadar insanın canının feda edilmemesini, belediyelerin veya diğer
kurumların yapmış olduğu etkinliklerde havai fişek atılmamasını, bunun İçişleri
Bakanlığı tarafından tamamen yasaklanmasını ve bunun üzerinde bütün grupların
ortak bir çalışma yaparak Türkiye'nin bu beladan kurtarılmasını talep ediyor,
saygılar sunuyorum.
BAŞKAN
– Sayın Şeker…
3.- Kocaeli Milletvekili İlyas Şeker’in, 16 Ekim Dünya Gıda Günü’nde
insanoğlunun yaşamında tarımsal üretimin önemine ve Kocaeli Büyükşehir Belediye
Başkanı İbrahim Karaosmanoğlu’na Kocaeli çiftçisine verdiği destek nedeniyle
teşekkür ettiğine ilişkin açıklaması
İLYAS
ŞEKER (Kocaeli) – Teşekkürler Sayın Başkan.
Birleşmiş
Milletler Gıda ve Tarım Örgütünün kuruluşunun yıl dönümü olan 16 Ekim Dünya
Gıda Günü olarak kutlanmaktadır. Dünya Gıda Günü nedeniyle insanoğlunun
yaşamında zorunlu ihtiyaçlardan olan gıdanın tarımsal üretiminin önemi ortaya
çıkmaktadır. Hükûmetlerimizin yanı sıra, Kocaeli Büyükşehir Belediyemiz de
tarımsal üretim için çiftçilerimize her konuda destek vermektedir.
Kocaeli’mizde 16 bin aktif ziraat odası üyesi çiftçi bulunmaktadır. Kocaeli
Büyükşehir Belediyemiz tarafından çiftçilerimize tarım ve hayvancılık
konularında uygulamalı eğitim ve koruyucu veterinerlik ve danışmanlık
hizmetleri yanında, çiftçilerimizin ücretsiz toprak analizleri de
yapılmaktadır. 
Ayrıca
kümes ve tavuk desteği, arı kovanı desteği, yem bitkisi tohum desteği, meyve
fidanı desteği, çilek fidesi ve malzeme desteğiyle, karpuz tohumu desteği,
tarımsal sulama malzeme desteği veriliyor, köylerimize köy fırınları yapılmaya
devam ediliyor. 
Çiftçimize
verdiği destekten dolayı Kocaeli Büyükşehir Belediye Başkanımız İbrahim
Karaosmanoğlu ve ekibine teşekkür ediyorum. 
BAŞKAN
– Sayın Hürriyet…
4.- Kocaeli Milletvekili Fatma Kaplan Hürriyet’in, Kocaeli Gebze
Hürriyet ve Yavuz Selim Mahallelerinde yaşayanların sorunlarına ilişkin
açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Gebze
Hürriyet ve Yavuz Selim Mahallelerinde evlerinden atılmaya çalışılan insanların
güvendiği dağlara her seçim dönemi karlar yağıyor. AKP’li Gebze Belediyesi
geçtiğimiz seçimlerde “İmar barışı gelecek, tapularınız verilecek.” diye, yine
umut dağıttı. Vatandaşlar da belki tapularımıza kavuşuruz diye AKP’ye oylarını
verdiler; bu da yetmedi, Bakanlığa ciddi miktarda paralar yatırdılar. Gebze
Belediye Başkanı seçimden sonra yine yan çizdi ve “Kentsel dönüşüm alanlarında
imar barışı yok.” diyerek insanların umutlarını suya düşürdü. Orası zaten
kentsel dönüşüm alanıyken Belediye Başkanının tehdit edercesine yapı kayıt
belgesine müracaat ettirerek kanuna açıkça aykırı yola yöneltip daha da mağdur
etmesi asla kabul edilemez, hak sahibi insanların hâlâ müşteri olarak görülmesi
de asla kabul edilemez.
Buradan
bu kez Gebzelilere sesleniyorum: Sizi kandıranlara “yeter” deme zamanı gelmedi
mi? Daha kaç kere kandırılacaksınız? Artık umut tacirlerine kanmayın,
umutlarınızı sömürenlere değil, tapu sorununu çözecek olanlara güvenin. CHP’li
belediyeler aynı tapu sorunlarını çözüyor, AKP’li belediye çözmüyorsa artık
yönetimi değiştirme zamanı gelmiştir diyorum.
Teşekkür
ediyorum. (CHP sıralarından alkışlar) 
BAŞKAN
– Sayın Kılıç...
5.- Kahramanmaraş Milletvekili İmran Kılıç’ın, 16 Ekim Dünya Gıda
Günü’nde dünyadaki açlık problemlerinin belirlenerek çözüm yollarının
gösterilmesi, ülkeler arasındaki gıda üretimi birlikteliğinin sağlanması ile
yeterli ve dengeli beslenmenin öneminin belirtilmesinin amaçlandığına ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Bugün
Dünya Gıda Günü’dür. Her yıl FAO tarafından belirlenen bir tema çerçevesinde
yapılan Dünya Gıda Günü etkinliklerinde gıda üretimi, tüketimi ve gıda
güvencesine ilişkin konular gündeme taşınarak küresel anlamda büyük önem arz
eden açlık ve açlıkla mücadeleye dikkat çekilmeye çalışılmaktadır.
Dünya
Gıda Günü’nde dünyadaki açlık problemlerinin belirlenmesi ve çözüm yollarının
gösterilmesi, ülkeler arasındaki gıda üretimi birlikteliğinin sağlanması,
gıdaların üretimi, tüketimi ve satış noktalarındaki temizlik ortamının
sağlanması ile yeterli ve dengeli beslenmenin öneminin belirtilmesi
amaçlanmaktadır. 
1945’te
kurulan Birleşmiş Milletler Gıda ve Tarım Örgütünün (FAO) doğum günü de sayılan
gün kapsamında dünya genelinde açlık ve yoksulluk temaları için farkındalık
oluşturmak, herkesin gıda güvenliğine ve besleyici gıdalara ulaşmasına katkı
sunmak amacıyla yıl boyunca FAO üyesi ülkelerde çeşitli etkinlikler
düzenlenmektedir. Havasız, susuz, güneşsiz, gıdasız hayatın devamı mümkün
değildir.
BAŞKAN
– Teşekkürler…
Sayın
Ağbaba…
6.- Malatya Milletvekili Veli Ağbaba’nın, halkevlerine yapılan
operasyonlara ilişkin açıklaması
VELİ
AĞBABA (Malatya) – Müvekkili savunan avukatı, çağdaş ve bilimsel eğitim isteyen
akademisyeni, işçiyi örgütleyen sendikacıyı, son olarak da halk için mücadele
eden Halkevleri Ankara şube başkanlarını sabah saatlerinde gözaltına aldılar.
Altı aydır bir operasyonla halkın sesini kısmak istiyorlar. Halkevleri genel
başkan ve yöneticileri 22 Şubat tarihinde yine bir sabah operasyonla gözaltına
alınmışlardı. Barışı, özgürlüğü, laikliği savunan herkese düşman bir anlayışla
karşı karşıyayız. Halkevleri bu ülkenin aydınlık değerlerinin mirasıdır.
Halkevleri geçmişten günümüze barış için iktidarların baskısıyla karşılaşmış,
her defasında bu baskılara inat yeniden ayağa kalkmayı başarmıştır. Halkevleri
1971’de teslim olmadı, 1980’de faşist Kenan Evren’e teslim olmadı, bugün de
sivil darbecilere teslim olmayacak. Bu operasyonlarla halkevlerinin laik ve
demokratik bir Türkiye mücadelesine zarar vermeyi amaç edinenler yanılacaktır.
Halkevleri gericiliğe karşı laikliğin, kulluk rejimine karşı halkın sesidir.
Gözaltına alınan şube başkanları bir an önce serbest bırakılmasını istiyor, CHP
olarak halkevleriyle dayanışma içerisinde olduğumuzu belirtmek istiyorum. (CHP
sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Sayın Aydoğan…
7.- İstanbul Milletvekili Turan Aydoğan’ın, 16 Ekim Dünya Gıda Günü’nde
ulusal tarım politikasının bir an önce yaşama geçirilmesi gerektiğine ve tarım
politikasının ne olduğunu Hükûmetten öğrenmek istediğine ilişkin açıklaması
TURAN
AYDOĞAN (İstanbul) – Dünya Gıda Günü’ndeyiz. TMMOB verilerine göre Türkiye'de
halkın yüzde 22’si yeterli gıdaya ulaşamıyor ve açlık sınırı yüzde 9 oranında.
Tütün Yasası, Şeker Yasası, Tohum Yasası, Hal Yasası, Mera Kanunu, Zeytin
Yasası, Su Kanunu, Toprak Kanunu ve benzeri yasalarda yapılan köklü
değişiklikler sonucu Türk tarım ve hayvancılığı bitirildi. Et Balık Kurumu,
SEK, Zirai Donatım Kurumu, TEKEL, Türkiye Şeker Fabrikaları, Azot Sanayi,
YEMSAN özelleştirilerek kapatıldı, Toprak Mahsulleri Ofisi, TARİŞ, ÇUKOBİRLİK,
FİSKOBİRLİK ise içi boşaltılarak işlevsizleştirildi. Türkiye bir an önce
tarımda dışa bağlı politikaları terk edip ulusal bir tarım politikasını yaşama
geçirmek zorundadır. 2017 yılı Ocak ayında 246 bin ton olan buğday ithalatı
2018 yılı Ocak ayında yüzde 234 artışla 821 bin ton oldu. Bu durumda Hükûmete soruyorum:
Tarım politikanız nedir?
BAŞKAN
– Sayın Ünver…
8.- Karaman Milletvekili İsmail Atakan Ünver’in, 2017 yılı buğday ve
arpada sertifikalı tohum kullanımı desteklemesinin ne zaman ödeneceğini
öğrenmek istediğine ilişkin açıklaması
İSMAİL
ATAKAN ÜNVER (Karaman) – Seçim çevrem Karaman’ın da içinde bulunduğu Konya
Ovası ülkemizin buğday ambarı olarak adlandırılmaktadır ve ülkemizde buğday
üretiminde 1’incidir. Karaman’da toplam tarım alanlarının yüzde 50’sinde buğday
tarımı yapılmaktadır. Tarım Bakanlığı yetersiz de olsa sertifikalı tohum
kullanımını desteklemektedir. Ne var ki 2017 yılında buğday ve arpa ekiminde
kullanılan sertifikalı tohumun desteklemesi henüz ödenmemiştir. 2017 yılında
ekimi yapılan buğday ve arpa çoktan hasat edilmesine, destekleme almak için
başlayan belge tesliminin ardından icmallerin de 2018 Ağustosunda
kesinleşmesine rağmen tohum desteklemelerinin hâlen ödenmemesi hazindir.
2017’nin desteklemeleri henüz ödenmeden, Karaman’da buğday ve arpa ekim zamanı
da bugünlerde gelmiştir. Zaten yetiştirdiği ürünü para etmeyen, pahalı girdi
maliyetleri altında ezilen çiftçiyi bir nebze de olsa rahatlatmak için
sertifikalı tohumluk desteklemelerinin ne zaman ödenmesi düşünülüyor?
BAŞKAN
– Sayın Sertel...
9.- İzmir Milletvekili Atila Sertel’in, İzmir Basmane Polis Merkez
Amirliğinde bayrak direği ve bayrak krizi yaşandığına, İçişleri Bakanı Süleyman
Soylu’nun müsaadeleriyle bu karakola bayrak ve bayrak direği hediye etmek istediğine
ilişkin açıklaması
ATİLA
SERTEL (İzmir) – Sayın Başkan, teşekkür ediyorum.
Buradan
İçişleri Bakanı Süleyman Soylu’ya sesleniyorum: İzmir’de Basmane Polis Merkez
Amirliği var. Bu binanın tadilatı yapıldı. İşte, bundan sonra başlayan bir
bayrak direği krizi bu karakolda yaşanıyor. Elimde resmî belgeler var.
Karakoldan İzmir İl Emniyet Müdürlüğüne 3 Ekim 2018 ve 10 Ekim 2018 tarihli
yazı yazılıyor. Bayrak direğinin olmadığını ve bu bayrak direğine ihtiyaç
duyulduğunu arz ediyorlar. Gelen yanıt çok iç acıtıcı ve gerçekten hüzün
verici. Diyor ki İzmir İl Emniyet Müdürlüğünün İkmal Şube Müdürlüğü: “Talebiniz
karşılanamamaktadır. Ödenek kalemine önümüzdeki dönemde ödeneklerden kalan
ödenek olması durumunda talebiniz yeniden değerlendirilecektir.” Bayrak krizi
ve bayrak direği krizi yaşanan bu karakola, müsaade etsin İçişleri Bakanı
Süleyman Soylu, bayrak direğini ben alacağım. Cuma günü gideceğim, dikeceğim,
bayrağı hediye edeceğim karakolumuza müsaade ederseniz. (CHP sıralarından
alkışlar) 
BAŞKAN
– Sayın Tanal...
10.- İstanbul Milletvekili Mahmut Tanal’ın, Başbakanlığın kapanmasıyla
Meclis personeli olarak görev yapmaya başlayan 250 personelin yaşadığı
mağduriyetin ne zaman giderileceği konusunda Meclis Başkan Vekili Mithat
Sancar’dan açıklama beklediğine ilişkin açıklaması
MAHMUT
TANAL (İstanbul) – Teşekkür ederim Değerli Başkan.
Değerli
Başkanım, sizin eşitlikçi, özgürlükçü, demokrat olan tavrınızı takdir ediyorum.
Ancak Başbakanlık yeni hükûmet sistemiyle kapandığı için Başbakanlığın 250
personeli Meclis personeli olarak şu anda görev yapıyor. Başbakanlıktan Meclise
geçen bu personellere yol parası verilmiyor, yemek parası verilmediği gibi,
aynı işi yapan Meclis personelinin aldığı maaş 3 bin ile 3.500 arası değişiyor.
Ancak Başbakanlıktan Meclise gelen bu memurların maaşı 2 bin ile 2.200 arası
değişiyor. Bu bir ayrımcılıktır, bu bir kayırmacılıktır, bu eşitsizliktir. Bu
eşitsizlik, bu kayırmacılık ne zaman bitecek ve siz Meclis Başkan Vekili
sıfatıyla bu konuda bir açıklama yapar mısınız? Yani gerçekten bu bir insanlık
suçudur aynı zamanda. Bu, bir kaos yaratıyor bu toplumda. Bu anlamdaki
düşüncelerinizi öğrenmek istiyoruz, ne zaman bu adaletsizlik giderilecek?
Teşekkür
ediyorum. 
BAŞKAN
– Teşekkürler Sayın Tanal. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Başbakanlıktan
gelerek Meclis personeli olarak görev yapmaya başlayan personelin mağduriyeti
ile Meclisin diğer çalışanları arasındaki adaletsizliklere ilişkin Meclis
Başkanı ve Divan üyelerinin gerekli hassasiyeti göstereceklerine ilişkin
konuşması 
BAŞKAN
- Bu vesileyle benim de açıklama yapma ihtiyacım doğdu. 
Bu
konu son Başkanlık Divanı toplantısında gündeme geldi. Bizler de bu konuda
görüşlerimizi ilettik ve aynı şekilde adaletsizliğin giderilmesi talebinde
bulunduk. Sayın Başkan da bunu inceleteceğini söyledi. Sadece bu değil,
Mecliste çalışan emekçilerin arasında başka adaletsizlikler de var. Biz bunları
Başkanlık Divanında gündeme getiriyoruz ve takipçisi de oluyoruz. Sanırım
Başkanlık Divanının diğer üyeleri de ve Sayın Başkan da bu konuda gerekli
hassasiyeti gösterecekler. 
Teşekkürler
Sayın Tanal, siz de gündeme getirdiğiniz için. 
Sayın
Hancıoğlu…
V.- AÇIKLAMALAR (Devam) 
11.- Samsun Milletvekili Neslihan Hancıoğlu’nun, enflasyonla mücadeleyi
desteklediklerine ama bunun faturasının çiftçiye, üreticiye ve dar gelirli yurttaşa
kesilmesine izin vermeyeceklerine ilişkin açıklaması
NESLİHAN
HANCIOĞLU (Samsun) – Sayın Başkan, değerli milletvekilleri; çiftçimizin kara
gün dostu diye bildiğimiz Toprak Mahsulleri Ofisi ne acıdır ki şu günlerde
çiftçilere kapkara günler yaşatıyor. Çiftçimizin -özellikle de seçim bölgem
olan Samsun’da- Bafra ilçemizdeki çeltik üreticilerimizin hasat döneminde
kaderleriyle oynanıyor. Enflasyonla mücadele kampanyasına destek kisvesi
altında fiyatlar aşağıya çekiliyor, alımlar durduruluyor, ithal pirince yol
veriliyor, üreticimiz perişan ediliyor. Enflasyonla mücadeleyi elbette
destekliyoruz ama bunun faturasının çiftçimize, üreticimize, dar gelirli
yurttaşımıza kesilmesine asla izin vermeyiz.
Sıfır
gümrükle 100 bin ton çeltik ithalatına izin veren lafta yerli ve millî iktidara
sesleniyorum: Vicdanınız varsa çeltik üreticimizin sesini duyarsınız. Çeltiğe
hak ettiği fiyatı verin. İthalatı durdurun, karaborsacılığa son verin, aksi
takdirde çiftçi ve çeltik üreticisi düşmanı iktidar olarak anılmaya devam edileceksiniz.

BAŞKAN
– Sayın Arık…
12.- Kayseri Milletvekili Çetin Arık’ın, büyük devlet olmanın ancak
kendi vatandaşına sahip çıkmakla mümkün olacağına ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
“Ey
Amerika!” “Ey Merkel!” demekle büyük devlet olunmuyor. Büyük devlet olmak kendi
vatandaşına sahip çıkmakla oluyor. Macron aradı, Fransız gazeteci serbest
bırakıldı; Merkel aradı, Alman gazeteci serbest bırakıldı; Trump “Papazı
alacağız.” dedi ve aldı; bizde ise erler, öğrenciler müebbet hapisle
yargılanıyor, Cumhurbaşkanı da “Gördünüz mü yargı bağımsızlığını?” diyerek 80
milyonun aklıyla dalga geçiyor. Ne diyordu AKP Genel Başkanı? “Bu fakir bu
görevde olduğu sürece o teröristti alamazsın.” Ne oldu, fakir görevi bıraktı da
bizim mi haberimiz yok? Büyük Türk milletinin şanını, şerefini korumak için
namus sözü veren bu fakir israf ile itibarı birbirine karıştırıyor. 80 milyonun
başına bir kez daha çuval geçirildi, başı öne eğdirildi. Hadi, Pensilvanya’daki
papazı alın, bu milletin itibarını kurtarın. 
Teşekkür
ederim. 
BAŞKAN
– Sayın Taşdoğan…
13.- Gaziantep Milletvekili Ali Muhittin Taşdoğan’ın, Gaziantep-Nizip
yolunun can almaya devam ettiğine, iki otomobilin çarpışması sonucu yaşanan
kazada ölen 2 kişiye Allah’tan rahmet dilediğine ve Gaziantep’in merkezlerini
ilçelere bağlayan yolların tamamının problemli olduğuna ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri;
Gaziantep-Nizip yolu yine can aldı. Sürücüler için kabus yolu olan Nizip yolunda
kazalar can almaya devam ediyor. Geçtiğimiz yıl bu yolun yapılacağının
açıklanmasına rağmen daha sonra bilinmeyen nedenlerle askıya alınan çalışmalar
yüzünden kazaların önüne geçilemiyor. Dün bunun sonuncusu yaşandı ve 2
otomobilin çarpışması sonucu 2 kişi öldü, 3’ü çocuk 5 kişi yaralandı. Ölenlere
Allah’tan rahmet, yaralılara acil şifalar diliyorum. 
Gündeme
getirmemizin üzerinden bir hafta dahi geçmemesine rağmen aynı yolda
vatandaşlarımızın yine hayatlarını kaybetmesi çok acıdır. 
Biz
Milliyetçi Hareket Partisi olarak bu yolların yapımı için elimizden geleni
yapacağız. Sadece Gaziantep-Nizip kara yolu değil, Gaziantep-Oğuzeli ve
Gaziantep-Sakçagözü-Nurdağı kara yolunda da her geçen gün vatandaşlarımız
canlarını kaybediyor. Gaziantep’in merkezlerini ilçelere bağlayan yolların
tamamı problemli, bazı bölgelerde yol yapımı durmuş durumda.
(Mikrofon
otomatik cihaz tarafından kapatıldı)
BAŞKAN
– Sayın Güzelmansur…
14.- Hatay Milletvekili Mehmet Güzelmansur’un, Suriye’de süren iç
savaştan en çok etkilenen ilin Hatay olduğuna, Hataylıların ekonominin
canlanmasını sağlayacak adım olan Yayladığı Sınır Kapısı’nın açılmasını Ticaret
Bakanından talep ettiğine ilişkin açıklaması
MEHMET
GÜZELMANSUR (Hatay) – Sayın Başkan, yedi yıldır Suriye’de süren iç savaşın ve
iktidarın izlediği yanlış Suriye politikasının en derinden etkilediği il
Hatay’dır. Hatay ekonomisi, sosyal yapısı, imajı çok zarar görmüştür. Hatay’da
ihracatın ve ekonominin canlanmasını, Hataylıların biraz olsun rahat bir nefes
almasını sağlayacak en önemli adım Yayladığı Sınır Kapısı’nın açılmasıdır.
Hatay’da vatandaşından esnafına, siyasetçilerinden yerel yönetimlerine, sivil
toplum örgütlerinden en üst bürokrasi yönetimine kadar tüm Hataylılar bunu
istemektedirler. Bu konuyu soru önergesiyle Ticaret Bakanına ilettim. Sayın
Bakan 6 soruluk önergeme 3 cümleden oluşan ve mevzuatı anlatan bir cevap
vermiştir. Sayın Bakan, Hataylılar mevzuatı duymak istemiyor, Hataylılar
Yayladağı Sınır Kapısı’nın açılmasını istiyor. Lütfen, bu talebi bir an önce
yerine getirin. (CHP sıralarından alkışlar) 
BAŞKAN
– Sayın Sütlü…
15.- İstanbul Milletvekili Saliha Sera Kadıgil Sütlü’nün, Türkiye
Cumhuriyeti tarihinin sanat ve sanatçı adına en acıklı döneminden geçildiğine,
Kültür ve Sanat Politikaları Kurulu oluşturulmuşken Kültür Bakanlığının ne iş
yapacağını öğrenmek istediğine ilişkin açıklaması
SALİHA
SERA KADIGİL SÜTLÜ (İstanbul) – Teşekkürler Sayın Başkan.
Türkiye
Cumhuriyeti tarihinin sanat ve sanatçı adına belki de en acıklı döneminden
geçiyoruz. On altı yıllık tek adam iktidarında ülkemizin hayat damarlarından
biri son derece bilinçli hamlelerle kurutuldu. Resim, heykel gibi güzel
sanatlar neredeyse günah ilan edildi. Edebiyatçılarımız ve yayıncılarımız
emsali görülmemiş vergi yükümlülükleriyle, üstelik bir de şimdi kâğıt kriziyle
uğraşıyorlar. Özel tiyatrolara eğlence yeri gibi muamele edildiği yetmiyor, bir
de üstüne teşvikler eliyle âdeta cezalandırılıyorlar. Ödenekli kurumlarımızın
gelenekleri ayaklar altında. Tüm dünyaya satıyoruz diye övündüğümüz dizilerde
geçtik yasal çalışma sürelerini, insani can güvenliği dahi kalmamış durumda.
Kültür
sanat alanında örgütlü tüm sivil toplum kuruluşları bu sorunlar için canla
başla çalışırken, üstelik ülkemizdeki kriz akil baliğ herkesin malumuyken
geçtiğimiz günlerde Kültür ve Sanat Politikaları Kurulu açıklanmıştır. Mustafa
Kemal Atatürk tarafından yaptırılan Çankaya Köşkü’nde oturacak bu kimseler ayda
12 bin TL maaş alacaklardır. Cumhurbaşkanlığı bütçesine 76 kurul üyesinin
toplam maliyeti 10 milyar 756 bin olarak hesaplanmaktadır. O hâlde sormak
gerekir: Bu ülkenin Kültür Bakanlığı ne iş yapmaktadır, ne iş yapacaktır? Bu
ülkenin kültür ve sanat alanında…
(Mikrofon
otomatik cihaz tarafından kapatıldı) 
BAŞKAN
– Sayın Kayan…
16.- Kırklareli Milletvekili Türabi Kayan’ın, 10 Ekim 2018 Çarşamba günü
Lüleburgaz Anadolu İmam Hatip Lisesinde Ensar Vakfı tarafından düzenlenen
konferansta yaşanan olaylarla ilgili Ensar Vakfına, bu konferansa salonunu açan
okul müdürüne ve veli muvafakati aranmadan öğrencileri buraya gönderen okul
müdürlerine herhangi bir işlem yapılıp yapılmayacağını Millî Eğitim Bakanından
öğrenmek istediğine ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan.
Millî
Eğitim Bakanına sesleniyorum: Geçen hafta çarşamba günü Lüleburgaz Anadolu İmam
Hatip Lisesinde Ensar Vakfı tarafından Ahmet Çağlayan isminde bir şahıs -ki
ilkokul öğretmenidir- lise öğrencilerine moral motivasyon konusunda konferans
vermiştir. Kaymakamlığın ve İlçe Millî Eğitim Müdürünün ailelerin olurunun
alınmasını istemesine rağmen, okul müdürleri veli muvafakati aramadan
öğrencileri apar topar İmam Hatip Lisesi konferans salonuna göndermişler ve
çocuklar konferansı dinlemek istememelerine rağmen zorla salonda
alıkonulmuşlardır. Velilerin büyük tepkisini çeken olay, aynı zamanda yargı hükmüne
de karşı gelmektir. Bilindiği gibi Danıştay, bu cinsel tacize adı karışan Ensar
Vakfının öğrencilere seminer, konferans vesaire şeklinde etkinlikler vermesini
yasaklamıştır. Ensar Vakfına bu konuda bir şey yapacak mısınız ve bu konferansa
salonunu açan okul müdürüne ve öğrencilerini buraya gönderen okul müdürlerine
herhangi bir şey yapmış mısınız? 
Teşekkür
ediyorum. 
BAŞKAN
– Sayın Erdem…
17.- İstanbul Milletvekili Arzu Erdem’in, Anayasa’nın eşitlik ilkesine
uygun olarak SGK girişinden önce yapılmış olan doğumlar için kadınlara doğum
borçlanması hakkının verilmesi konusunu Çalışma Bakanlığının dikkatine sunmak
istediğine ilişkin açıklaması
ARZU
ERDEM (İstanbul) – Teşekkür ederim. 
Erkeklerde
askerlik borçlanması vardır. Başımızın tacı kadınlar, anneler büyük ölçüde
çocuklarını belli bir yaşa getirene kadar özellikle çalışmamaktadırlar.
Anayasa’nın eşitlik ilkesine uygun olarak sigorta girişinden önce doğum yapmış
olan annelerimize doğum borçlanması imkânı sağlamamız gerektiğini düşünüyoruz.
Bu konu Milliyetçi Hareket Partisinin seçim beyannamesinde de dercedilmiş olan
bir husustur. Uzlaşmacı bir zemin içerisinde tüm milletvekili arkadaşlarımızın,
başımızın tacı annelerimiz için SGK girişinden önce yapılmış olan doğumlara en
azından belli bir sınırda doğum borçlanması hakkı verilmesi konusunda özellikle
dikkatini çekmek istiyorum. Bunu Çalışma Bakanlığımızın da dikkatine sunmak
istiyorum. 
Teşekkür
ediyorum. 
BAŞKAN
– Sayın Ceylan…
18.- Çanakkale Milletvekili Özgür Ceylan’ın, girdi maliyetlerinin
yüksekliği nedeniyle sorun yaşayan tavukçulukla uğraşan üreticilerin kullanılan
enerjide KDV indirimi ve yem fiyatlarının aşağıya çekilmesini talep ettiklerine
ilişkin açıklaması
ÖZGÜR
CEYLAN (Çanakkale) – Teşekkürler Sayın Başkan.
Sayın
iktidar vekilleri, tavukçulukla uğraşan üreticiler artan girdi maliyetleri
nedeniyle üretim sürecine devam etmekte zorlanmaktalar, elektrik faturalarını
dahi ödeyememekten şikâyetçiler, kullandıkları enerji için KDV indirimi ve
destek talep ediyorlar. Bu kolaylığı sağlayacak mısınız? Çanakkale bölgesindeki
tavuk üreticileri TKİ’den kömür alırken eskiden 2’nci sırada alım hakkına
sahipken 5’inci sıraya ötelenmişler ve ücreti karşılığında kömür almakta bile
sıkıntı yaşadıklarını söylüyorlar. Bütün bunlara yüzde 100’ün üzerinde artan yem
fiyatlarını da eklediğimizde tavukçuluk sektöründeki üreticinin ayakta kalması
mümkün müdür? Yem fiyatlarını aşağıya çekmek adına bir sübvansiyon modeli
geliştirmeyi düşünüyor musunuz, yoksa iktidarınızda gelenek olduğu üzere
üretimden vazgeçerlerse geçsinler, saman ithal ettiğimiz gibi gerekirse tavuk
da ithal ederiz mi diyorsunuz?
BAŞKAN
– Sayın Özkan…
19.- Mersin Milletvekili Hacı Özkan’ın, Mersin’de ulaşımdan sağlığa,
enerjiden sanayiye, eğitimden sosyal konuta kadar tüm alanlarda 434 projenin
yürütülmekte olduğuna ve projelerin en kısa sürede tamamlanması için
çalışmaların sürdürüldüğüne ilişkin açıklaması
HACI
ÖZKAN (Mersin) – Teşekkürler Sayın Başkan.
Seçim
bölgem Mersin’de ulaşımdan sağlığa, enerjiden sanayiye, turizmden sulamaya,
eğitimden sosyal konuta kadar tüm alanlarda 434 proje yürütülmektedir. 
Türkiye'nin
geleceğinden ve güçlenmesinden yana tavır alan Mersin’in istikrarlı ve
yatırımlarla büyümesini sağlamak için dün olduğu gibi bundan sonra da aynı azim
ve kararlılıkla çalışmalarımızı sürdüreceğiz. Cumhurbaşkanımız Sayın Recep
Tayyip Erdoğan’ın Mersin’imize verdiği değerin farkında olarak “Tek gayemiz
Mersin’e hizmet” anlayışıyla gece gündüz demeden çalışıyoruz. Verdiğimiz tüm
sözlere sadık kalarak, tüm projeleri en kısa sürede tamamlayarak, aziz
milletimizin hizmetine açılması için çalışmalarımızı aralıksız sürdürüyoruz.
Bu
vesileyle, Mersinli hemşehrilerimi ve Genel Kurulu saygıyla selamlıyorum.
BAŞKAN
– Sayın Ahmet Kaya…
20.- Trabzon Milletvekili Ahmet Kaya’nın, Trabzon Sürmene ilçesindeki
Çamburnu Tabiat Parkındaki ekosistemi ve bölgede yaşayanların sağlığını tehdit
eden çöp depolama alanının kapatılmasına ilişkin açıklaması
AHMET
KAYA (Trabzon) – Teşekkürler Sayın Başkan.
Trabzon’un
Sürmene ilçesinde Çamburnu Tabiat Parkı sarıçam ormanlarının deniz seviyesine
inebildiği eşsiz alanlardan biridir ancak bu bölgede bulunan Trabzon ve
Rize’nin çöpünün toplandığı çöp depolama alanı bu cennet parkı âdeta bir
cehenneme çevirmektedir. Çöp alanından etrafa yayılan kötü kokular, derelere
akan ve denize ulaşan çöp sızıntı suları, tabiat parkındaki ekosistemi ve
bölgede yaşayan vatandaşlarımızın sağlığını tehdit etmektedir. 
2007
yılında açılan ve kapasitesi dolan bu çöp alanının kapatılacağı yönünde verilen
sözlerin tutulması beklenirken aynı bölgede yeni bir çöp alanının
oluşturulduğunu öğrenen vatandaşlar, haklı olarak çileden çıkmıştır, isyan
hâlindedirler. 
İnsanların
yaşam alanını, havasını, suyunu kirleten, sağlığını ve psikolojisini bozan,
belgesel filmlere, hatta resim sergilerine konu olan bu çöplüğün hiç vakit
kaybetmeden kapatılmasını talep ediyoruz.
BAŞKAN
– Sayın Hüda Kaya…
21.- İstanbul Milletvekili Hüda Kaya’nın, İstanbul Üsküdar Kirazlıtepe
Mahallesi’nde kentsel dönüşüm nedeniyle vatandaşların yaşadığı sorunlara
ilişkin açıklaması
HÜDA
KAYA (İstanbul) – Teşekkür ederim Sayın Başkan.
Biliyorsunuz,
İstanbul Üsküdar Kirazlıtepe Mahallesi’nde aylardır süren bir kentsel dönüşüm
olayı vardır. Rantsal dönüşüme evrilmesiyle beraber mahalle halkı ciddi bir
problemle karşı karşıyadır. Muhatap oldukları Üsküdar Belediyesi ve müracaat
ettikleri -bakanlıklar dâhil- tüm kurumlar, kendilerine haklarını
kaybetmeyeceklerine dair bir garanti, bir belge vermemektedirler ama
karşılığında hiçbir belge olmasa da mahallelerini, evlerini, mekânlarını terk
etmelerini istemektedirler. Ve bu paralelde, 4 Ekim tarihinde, geçtiğimiz 4
Ekimde gece saat 03.30 sıralarında, sabaha karşı Üsküdar Belediyesi zabıtaları
ve Çevik Kuvvetle birlikte bütün mahalle kuşatılmış ve “Camimiz yıkılmasın.”
diye içinde nöbet tutan cemaate bu gördüğünüz kapsüllerle, gazlarla
saldırılarak, cemaat gözaltına alınarak cami yıkılmıştır. 
(Mikrofon
otomatik cihaz tarafından kapatıldı) 
HÜDA
KAYA (İstanbul) - Halkımız kendilerine güvence verilerek mekânlarını ancak o
şekilde terk edeceklerini bildirmektedirler. 
BAŞKAN
– Sayın Gültekin…
22.- Niğde Milletvekili Selim Gültekin’in, Niğde Patates Araştırma
Enstitüsünce yürütülen ıslah çalışmalarına ilişkin açıklaması
SELİM
GÜLTEKİN (Niğde) – Teşekkürler Sayın Başkan. 
Değerli
milletvekilleri, dünya nüfusu her geçen gün artış göstermektedir. İnsan
nüfusunun artışıyla birlikte doğal kaynakların sürekliliğini sağlamak ve
gelecek nesillere gıda güvenliği yönünden tüketilebilir gıda sağlamak
insanlığın en önemli amacı olarak ortaya çıkmaktadır. Patates üretimi de bu
sorunları çözmede önemli bir araç durumundadır. Ülkemizde patates üretimi
açısından Niğde ilimiz yaklaşık 23.500 hektar alanda 835 bin tonluk üretimle
1’inci sırada yer almaktadır. Patates tohumundaki ihtiyacın yerli imkânlarla
karşılanmasını sağlamak ve bu sorunun çözümüne yönelik olarak Niğde Patates
Araştırma Enstitümüzce yürütülen ıslah çalışmalarıyla birlikte şu an 8 adet
yerli ve millî patates çeşidimiz tescil ettirilmiş, 4 adet yerli ve millî çeşit
ise tescil aşamasındadır. Türkiye de bir ilke imza atarak 4 adet yerli ve millî
patates çeşidinin özel sektöre satışını gerçekleştirmiştir. İlk etapta özel
sektöre devredilen “nahita” adlı çeşidimizin önümüzdeki sene 15 ülkede deneme
dikimi yapılacaktır. 
Teşekkür
ederim. 
BAŞKAN
– Değerli milletvekilleri, şimdi de söz talebinde bulunan sayın grup başkan
vekillerine söz vereceğim. 
Önce
İYİ PARTİ Grup Başkan Vekili Sayın Lütfü Türkkan’a söz veriyorum. 
Buyurun
Sayın Türkkan. (İYİ PARTİ sıralarından alkışlar)
23.- Kocaeli Milletvekili Lütfü Türkkan’ın, 16 Ekim TBMM 21’inci Dönem
Milletvekili Ali Göngör’ü vefatının 4’üncü yıl dönümünde rahmetle andığına,
Türkiye'nin her türlü gıdayı ithal eden ülke konumuna getirildiği bir ortamda
16 Ekim Dünya Gıda Günü’nü kutladıklarına, İktidara İYİ PARTİ’nin tarım ve
gıdayla ilgili bildirgesini uygulamasını tavsiye ettiğine ve iktidarın Cemal
Kaşıkçı olayıyla ilgili olarak Suudlara karşı nasıl bir yaptırım uygulayacağını
öğrenmek istediğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün Türk
milliyetçiliğinin önemli isimlerinden, Türkiye Büyük Millet Meclisi 21’inci
Dönem Milletvekili Ali Göngör’ün vefatının 4’üncü yıl dönümü. Kendisini
rahmetle anıyorum. 
16
Ekim aynı zamanda Dünya Gıda Günü. Modern dünyada ülkelerin sınırlarının
güvenliği, vatandaşların güvenliğinin yanında artık “gıda güvenliği” de önemli
bir kavram olarak karşımıza çıkıyor. Aynı zamanda gıda güvenliği dışa
bağımlılığın da bir parametresi olarak biliniyor. Verimli tarım alanlarına
sahip olmamıza ve zengin su kaynaklarımızın varlığına rağmen, çalışkan
çiftçimize rağmen, ülkemizi gıda ithalatı yapan, samandan nohuda, pamuktan ete
her türlü gıda maddesini ithal eder ülke konumuna getirdiniz. 
Sayın
Bakan -biraz evvel gördüm- buralardaydı, uzun bir süre Tarım Bakanlığı yaptı
ama bu konunun düzeltilmesi yönünde hiçbir şey yapmadılar maalesef.
İşte,
Dünya Gıda Günü’nü biz de böyle bir ortamda kutluyoruz. İktidara tavsiyemiz,
İYİ PARTİ’nin milletle sözleşme bildirgesinin tarım ve gıdayla ilgili olan
bölümünü okuması; anlamadığınız yerler olursa bize sormanızı ve uygulamanızı
rica ediyorum. 
Değineceğimiz
bir diğer önemli konu ise akıbetini bir türlü henüz ortaya çıkaramadığımız
Cemal Kaşıkçı olayı. Olaydan on dört gün sonra nihayet arama için konsolosluğa
girebildik. On dört gündür içeriye giren tamirci, çilingir, halı yıkamacı,
temizlikçi ve adli tıp uzmanından sonra nasıl olacaksa bizler de delil
toplayacağız. Suudlar ülkemizde elini kolunu sallaya sallaya gündüz vakti
operasyon yapıyor. On dört gün sonra da Veliaht Selman ancak inceleme izni
veriyor. Brunson rezaletinden sonra bu olayda da devletimiz büyük bir itibar
kaybetmiştir.
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Sayın Başkanım, tamamlamak istiyorum.
BAŞKAN
– Mikrofonu açıyorum, buyurun lütfen.
LÜTFÜ
TÜRKKAN (Kocaeli) – AK PARTİ hükûmetleriyle birlikte Türk devleti itibar
kaybetmeye devam etmektedir. Çok merak ediyoruz, Amerika Birleşik Devletleri’ne
karşı dik duramayan iktidarımız Suudlara karşı on beş günlük sessizliğini ne zaman
bozacak ve nasıl bir yaptırım uygulayacak?
Teşekkür
ederim Sayın Başkan.
BAŞKAN
– Teşekkürler Sayın Türkkan.
Sayın
Erkan Akçay, buyurun.
24.- Manisa Milletvekili Erkan Akçay’ın, Brunson davasına, mahkeme
süreçlerine, hukukun gizli tanık tasallutundan kurtarılması ve yargı üzerindeki
tartışmaların sona erdirilmesi gerektiğine, İstanbul’daki Suudi Arabistan
Başkonsolosluğunda yaşanan Cemal Kaşıkçı vakasının bir an önce aydınlatılmasını
beklediklerine ilişkin açıklaması 
ERKAN
AKÇAY (Manisa) – Teşekkür ederim Sayın Başkan.
Geçtiğimiz
cuma günü ABD’li Papaz Brunson terör örgütleriyle ilişkileri, casusluk ve
ajanlık faaliyetleriyle yargılandığı davada üç yıl bir ay ceza almış ancak
yattığı süre de dikkate alınarak serbest bırakılmıştır. Elbette mahkeme kararına
saygı duymakla birlikte aynı zamanda bu mahkeme kararı Brunson’un terör
örgütleriyle ilişkisini teyit etmiştir. Buna rağmen Brunson’un tahliye kararı
milletimizi ciddi olarak rahatsız etmiştir. Türkiye aleyhine faaliyetlerin
merkezinde yer alan, terör örgütleriyle irtibat ve ilişkisi tespit edilen bir
şahsın siyasi baskı ve şantajlara konu edilmesi ve bu şekilde başta ABD
tarafından gündemde tutulması esef vericidir. 
Burada
mahkeme süreçlerine de dikkat çekmemiz gerekmektedir. Karşımızda ciddi bir gizli
tanık sorunu vardır. Son örneğini Brunson davasında gördüğümüz gibi, gizli
tanıklarla yapılan suçlamalar daha sonra yine gizli tanıkların ifade
değiştirmesiyle düşürülmektedir. Gizli tanıklar, adalet sisteminin altına
konulan bir dinamite dönüşmüştür, adalete güveni zedelemektedir. Hukuku gizli
tanık tasallutundan mutlaka kurtarmalıyız. Gizli tanık ifadeleriyle otuz beş
yıl ceza istenen bir kişiye üç yıl gibi hafif bir ceza verilmesi ne anlama
gelmektedir? Bu dava müstakil bir örnek de değildir. Geçmişte Alman aktivistler
PKK ve FETÖ’yle bağlantıları olduğu iddiasıyla mahkemeye getirildi, sonra
serbest bırakıldı.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Akçay.
ERKAN
AKÇAY (Manisa) – Alman ajanı olduğu söylenen Deniz Yücel PKK ve FETÖ’yle
ilişkili denildi ama bir gece yarısı o da salıverildi. Bazı gazeteciler,
terörle ilişkisi olduğu iddiasıyla gözaltına alınan köşe yazarları; listeyi
uzatmak mümkün. 
Sonuç
olarak, Papaz Brunson özelinden geçmişteki diğer davalara da bakarak yargıda
gördüğümüz ciddi sorunlara çözüm bulmalıyız. Başta gizli tanık müessesesi olmak
üzere, yargı üzerindeki tartışmaları sona erdirmemiz gerekmektedir. 
Son
olarak, İstanbul’daki Suudi Arabistan Başkonsolosluğundaki önemli bir hadiseyle
yaklaşık iki haftadır ülkemiz dünya gündemindedir. Suudi Gazeteci Cemal Kaşıkçı
2 Ekim günü Başkonsolosluğuna girmiş ama sonrasında bir daha kendisinden haber
alınamamıştır. Söz konusu vaka ABD, Suudi Arabistan ve Türkiye arasında âdeta
uluslararası bir krize dönüşme eğilimi göstermiştir.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Akçay.
ERKAN
AKÇAY (Manisa) – Tamamlıyorum. 
BAŞKAN
– Buyurun.
ERKAN
AKÇAY (Manisa) – Teşekkür ederim Sayın Başkan. 
Ülkemiz
töhmet altında bırakılmak istenmektedir. Oyun içinde oyunlar döndüğü endişesini
taşıyoruz. Tüm dünya bu olayla çalkalanırken bu vakanın bütün saydamlığıyla bir
an önce aydınlatılmasını bekliyoruz. Türkiye, uluslararası operasyonların bir
sahası değildir ve olamaz. Bu denli uluslararası boyuta taşınmış bir vakada
kimsenin saman altından su yürütmesine fırsat verilmemelidir.
Teşekkür
ederim.
BAŞKAN
– Teşekkürler Sayın Akçay.
Sayın
Fatma Kurtulan…
25.- Mersin Milletvekili Fatma Kurtulan’ın, Halkların Demokratik Partisi
tarafından verilen soru ve araştırma önergelerinin kimi kelime ve cümlelerinin
üstünün çizilerek iade edilmesi durumununun Başkanlık Divanında görüşülmesini
Meclis Başkan Vekili Mithat Sancar’dan istirham ettiğine, halkevlerine yönelik
bu sabah yapılan operasyona, 259 muhtarın görevden alınmasının seçime dair bir
start olduğuna ve muhtarların serbest kalmasını talep ettiklerine ilişkin
açıklaması
FATMA
KURTULAN (Mersin) – Teşekkür ederim Sayın Başkan.
Sayın
Başkan, şu an eski genel başkanlarımızın, birçok milletvekilimizin, belediye
başkanlarımızın ve çok sayıda, binlerce üyemizin, yöneticimizin tutuklu olduğu
bir durumu burada nasıl tanımladığımızı biz biliriz, buna müdahale edilmesini
doğru görmüyoruz. AKP yetkilileri, grup başkan vekilleri âdeta, neredeyse bize
artık konuşma metinleri dağıtacaklar, bu pozisyona doğru gittiğimizi
düşünüyoruz. 
Aynı
zamanda, Meclis Başkanlığınca da verdiğimiz soru ve araştırma önergelerinin
kimi cümlelerinin, kelimelerinin üstünün çizilerek iade edilmesi durumunu çok
yaşıyoruz. Sizden istirhamımız, Başkanlık Divanında bunu görüşmeye almanız.
Aynı
zamanda, halkevlerine yönelik bugün, bu sabah bir operasyon oldu, halkevlerinin
birçok yöneticisinin evi basıldı ve 3 şube başkanı gözaltına alındı. Bunun
sebebi olarak, bu operasyonun halkevlerinin muhalif kimliğine saldırı niyeti
taşıdığını çok iyi biliyoruz. Ancak şunun bilinmesi gerekiyor: Bu baskılar ne
halkevlerini mücadelesinden alıkoyacak ne de biz onlarla yan yana gelmekten
vazgeçeceğiz. Gözaltına alınan arkadaşların derhâl serbest bırakılmasını talep
ediyoruz. 
Başka
bir durum da muhtarların görevden alınması. Hepimiz biliyoruz, aslında bir
sistem olarak bu işliyor; Cumhurbaşkanı demeç veriyor, ya savcılar ya da
İçişleri Bakanı bunu talimat olarak görüp harekete geçiyor. Bu vakada da yine
Cumhurbaşkanı işaret etti, İçişleri Bakanının talimatıyla 259 muhtar görevden
alındı. Bizim buna ilişkin yorumumuz da: Yine seçime dair bir start olduğunu,
AKP’nin seçime bir kez daha hileyi katacağı, şaibeyi katacağını gösteriyor bu
bize. 
(Mikrofon
otomatik cihaz tarafından kapatıldı) 
BAŞKAN
– Sözlerinize devam edin. 
Buyurun
Sayın Kurtulan. 
FATMA
KURTULAN (Mersin) – Teşekkürler. 
Bunların
AKP Genel Başkanının muhtarlarla yaptığı, uzunca bir süreyi de kapsayan
toplantılar dizisine gelmeyen ve boyun eğmeyen muhtarlar olduğu görülüyor.
Bunun takipçisi olacağımızı belirtiyor; muhtarların serbest kalmasını,
seçilmişlere müdahale etmekten artık bu siyasi erkin vazgeçmesini talep
ediyoruz. 
Teşekkürler.

BAŞKAN
– Teşekkürler Sayın Kurtulan. 
Sayın
Engin Özkoç…
26.- Sakarya Milletvekili Engin Özkoç’un, şu an izleyici locasında
bulunan Mahalleler Birliği temsilcilerinin, imar barışıyla ilgili
belirsizliklerin aşılmasını, hukuki güvencenin, kazanılmış hakların korunmasını
talep ettiklerine, Ankara’da halkevleri şubelerine operasyon düzenlendiğine,
Cumartesi Annelerinin 707’nci hafta bildirisini Genel Kurulla paylaşmak
istediğine, Ankara’dan İstanbul’a 450 kilometre yol yürüyerek Kemal
Kılıçdaroğlu önderliğinde milyonlarca insanın tek ses, tek yürek olarak adalet
istediğine, Brunson davasında yaşanan olaylara ve Cumhuriyet Halk Partisinin
bu ülkeye yapacağı en büyük iyiliğin adaleti getirmek olacağına ilişkin
açıklaması
ENGİN
ÖZKOÇ (Sakarya) – Saygılar efendim. 
Bugün
aramızda Mahalleler Birliği temsilcileri var, izleyici locasından bizi
izliyorlar. İmar barışıyla ilgili belirsizliklerin aşılmasını, hukuki
güvencenin, kazanılmış haklarının korunmasını talep ediyorlar, Türkiye Büyük
Millet Meclisinin çıkardığı yasaların halkın yararına ve milletin faydasına olmasını
arzu ediyorlar ve mücadele ediyorlar. Kendilerinin arkalarında olduğumuzu, bu
konunun takipçisi olacağımızı ifade ediyoruz. 
Bugün
sabah saatlerinde Ankara’da polis halkevleri şubelerine operasyon düzenledi.
Mutlu, Tuzluçayır, Keçiören ve Eryaman şube başkanları gözaltına alındı.
Soruşturmanın içeriğiyle ilgili ortada bilgi ve belge yok. Bu sürecin takipçisi
olacağımızı bilmenizi isteriz. Adalet herkes için geçerlidir. Ülkemizde bütün
yurttaşlarımızın, bütün sivil toplum örgütlerinin, meslek odalarının,
sendikaların adalet duygusu içerisinde yönetilmesi ve oradaki kişilere o
şekilde davranılması gerekmektedir. 
Bir
sözümüzü yerine getirerek başlamak istiyorum konuşmama. Biliyorsunuz ki Genel
Başkanımız susturulmak istenen Cumartesi Annelerinin sesini her hafta Meclise
taşıyacağımıza dair söz vermişti. Bu çerçevede, evlatlarını arayan, adalet
isteyen annelerin 707’nci hafta bildirisini Genel Kurulla paylaşmak istiyorum:
“Yirmi üç yıl önce Yüksekova Komando Taburuna bağlı askerler binbaşı
komutasında 27 Ekim 1995 günü Yüksekova’ya bağlı Ağaçlı köyüne baskın
düzenlemiştir. Baskında gözaltına alınarak 73 yaşındaki Abdulkerim Yurtseven,
18 yaşındaki Mikdat Özeken ve 13 yaşındaki Münür Sarıtaş askerî bir araçla
Yüksekova İlçe Jandarma Komutanlığına götürülmüştür.”
(Mikrofon
otomatik cihaz tarafından kapatıldı)
BAŞKAN
– Devam eden Sayın Özkoç.
ENGİN
ÖZKOÇ (Sakarya) – Teşekkür ederim.
“Yüksekova
Komando Taburunda görevli bir asker ve itirafçı, Abdulkerim Yurtseven’in
dövülerek, Mikdat Özeken ve Münür Sarıtaş’ın ise binbaşının talimatlarıyla
kurşuna dizilerek öldürüldüğünü açıkladı. Bu itiraflara rağmen onların
gözaltına alındıkları inkâr edildi ve sorumlular hakkında açılan davalar
beraatle çözümlendi. Ancak gözaltında kaybedilen 3 kişinin akıbeti bugüne kadar
açıklanmadı. Onları kaybedenler onlara ceza vermemekle onları korumuş oldu.
Abdulkerim Yurtseven, Mikdat Özeken ve Münür Sarıtaş’ın gözaltında
kaybedilişinin yirmi üçüncü yılında ceza vermeyerek kapatılan davalarının
yeniden açılıp onların akıbetlerini açığa çıkaracak ve ceza adaletini
sağlayacak bir yargılamanın başlatılmasını istiyoruz.”
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Özkoç.
ENGİN
ÖZKOÇ (Sakarya) – Teşekkür ediyorum.
“Bu
konuda yargıyı göreve davet ediyoruz.” diyor Cumartesi Anneleri. Biz de
ülkemizin her yurttaşı gibi adalet isteyerek bunu talep ediyoruz. Bu talepte
Ankara’dan İstanbul’a tam 450 kilometre yol yürüdük. Dünyanın en büyük, en
barışçıl eylemlerinden bir tanesini gerçekleştirdik. Genel Başkanımızın
önderliğinde milyonlarca insan tek ses, tek yürek olduk, adalet istedik. 
Ülkemiz
bugün en büyük sorunu, en büyük yokluğu adalette yaşıyor. Bu sözümüzü duymayan,
soruna çare üretmeyen, sorunlarımızdan beslenenler yüzünden ülkemizdeki
adaletsizlik ne yazık ki bir Amerikan başkanı tarafından dünyaya ilan edildi.
Trump utanç verici bu gerçeği Beyaz Saray’da tüm dünyanın önüne serdi. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özkoç.
ENGİN
ÖZKOÇ (Sakarya) - Önceden ilan edilerek tehdit ve yaptırımlarla cezaevinden
çıkarttığı rahibi özel uçakla yanına getirtti, Oval Ofis’te tüm dünyaya
birlikte poz verdi ve dedi ki: “Zorlu bir müzakere süreci geçirdik. Fidye
vermeyeceğimizi söylemiştik, fidye vermedik.” Fidye ne demek? Bir hukuk devleti
fidye ister mi? Neyin ifadesini istediniz, bunun cevabını vermek zorundasınız.
Trump diyor ki: “Ben rehineler için pazarlık yapmam.” “Rehine” diyor yani
“Türkiye benim için bir hukuk devleti değil.” diyor, “Rahip Brunson tutuklu
rehinedir.” diyor. Atatürk’ün cumhuriyetinin karşısında Amerika’nın Trump’ına
ne oluyor? Kimdir o? Ve konuşmasını diplomatik bir nezakete bile ihtiyaç
duymadan, Türk yargısını hiçe sayarak, Sayın Recep Tayyip Erdoğan’a teşekkür
ederek bitiriyor. Ne acı bir tablo değil mi? 
(Mikrofon
otomatik cihaz tarafından kapatıldı)
ENGİN
ÖZKOÇ (Sakarya) - Türkiye’de adalet arayanlar için, cezaevlerinde ömürlerini
tüketen, hayatlarını sürdürenler için, arkasında Donald Trump olmayanlar,
Merkel, Schröder, Macron telefonuna maruz olmayanlar için, özel uçakla
Türkiye’den kaçırılamayanlar için, bir Türkiye vatandaşı için Cumhuriyet Halk
Partisinin bu ülkeye yapacağı en büyük iyilik adalet getirmek olacaktır. Bunun
için mücadele edeceğiz. Adalet istiyoruz, adalet istiyoruz, adalet istiyoruz!
(CHP sıralarından alkışlar)
BAŞKAN
– Teşekkürler Sayın Özkoç.
Sayın
Cahit Özkan…
27.- Denizli Milletvekili Cahit Özkan’ın, 19 Ekim Bosna-Hersek
Cumhurbaşkanı Aliya İzzetbegoviç’in 15’inci ölüm yıl dönümüne, 16 Ekim Dünya
Gıda Günü’nde AK PARTİ hükûmetleri olarak gıdanın her aşamasında icraatlar,
reformlar gerçekleştirdiklerine, her türlü teşvikle çiftçileri kaliteli ürün
üretme imkânına kavuşturma gayreti içinde olduklarına, tarımsal üretimde ve
ihracatında artış meydana geldiğine, sertifika çalışmalarını sürdüreceklerine,
anayasal ve yasal reformlar yapmaya gayret ettiklerine, Cemal Kaşıkçı olayının
sonuna kadar takipçisi olacaklarına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Bu
hafta Bilge Kral Aliya İzzetbegoviç’in ölümünün, vefatının 16’ncı yıl dönümünü
idrak ediyoruz. Bilge Kral baskıya, zulme, asimilasyona karşı örnek bir
mücadeleyle ve liderliğiyle dünyadaki tüm mazlumlara ilham kaynağı olmuştur,
bir milleti yeniden kendi ayakları üzerine kaldırmıştır. O, Bosna halkının yaşadığı
zulme, her türlü güçlük ve zorluğa rağmen “Geleceğimizi geçmişimizde
aramayacağız, kin ve nefret, intikam peşinde koşmayacağız.” diyebilecek kadar
kendinden, inancından, milletinden ve halkından emin bir liderdi. Bir düşünce
ve dava adamı olarak Hakk’a inanan, halka dayanan, millî siyaset anlayışıyla
Bilge Kral Aliya İzzetbegoviç’i vefatının 16’ncı yıl dönümünde rahmet, şükran
ve minnetle yâd ediyor, bu vesileyle Bosnalı kardeşlerimizi muhabbet ve
saygıyla selamlıyorum. 
Tabii,
diğer taraftan bu hafta yine Dünya Gıda Günü’nü yaşıyoruz. Tabii, özellikle on
altı yıldan beri AK PARTİ hükûmetleri olarak, gıdanın ilk aşaması olan
çiftçilerimizin tarlada ürettikleri ürünlerde mamul ürün olarak, endüstriyel
ürün olarak ta son tüketiciye gidene kadar tüm aşamalarda sertifikasyon ile
kalite artırma noktasında icraatlar ve reformlar gerçekleştirdik. Ve netice
itibarıyla, bir istatistiğe baktığımızda on altı yıl boyunca 2002’de 8.700
civarında olan çiftçilerimizin traktör sahipliği, bugün hamdolsun 87 bin-90 bin
rakamlarına ulaşmıştır.
(Mikrofon
otomatik cihaz tarafından kapatıldı)
BAŞKAN
– Devam edin Sayın Özkan.
CAHİT
ÖZKAN (Denizli) – Yine, yerli tohum üretimi gerçekleştirmeye ve çiftçilerimizi
her türlü destek ve teşvikle kaliteli ürünler üretme imkânına kavuşturmaya
gayret ettik. Yine, aynı şekilde on altı yıl boyunca tarımsal üretim ihracatına
baktığımız zaman çiftçilerimizin tarımsal üretiminde yaklaşık 3 kat civarında
artış ve ihracatımızda buna bağlı artış meydana gelmiştir. Bu noktada,
yaptığımız gıda konusundaki helal sertifikasyon ve organik gıda sertifikasyonu
gibi sertifika çalışmalarını, kaliteli ürün noktasındaki çalışmalarımızı
sürdüreceğimizi ifade ederim.
Diğer
taraftan, tabii, özellikle 142-150 yıllık anayasacılık tarihimize baktığımız
zaman sürekli hani Montesquieu’nun ifade ettiği “…”(x) kuvvetler ayrılığı noktasında…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Özkan. 
CAHİT
ÖZKAN (Denizli) – Kuvvetler ayrılığı noktasında, yasama, yürütme ve yargı
erklerinin bağımsız ve kendi işlerini en güzel şekilde yapabilmeleri için
anayasal ve yasal reformlar yapmaya gayret ettik. Bu reformları her zaman örnek
aldığımız Avrupa Birliği uygulamalarını ve müktesebatını dikkate alarak
gerçekleştirdik. Müzakere sürecinde gerçekleştirdiğimiz bu reformlar sayesinde,
hamdolsun, bugün yargının verdiği kararlarda haksız yere vatandaşlarımıza itham
gerçekleştirmek noktasındaki sayı ciddi anlamda azalmıştır. Yani bir davada
ciddi deliller yoksa savcılarımızın dava açmaması için bir dizi reform
gerçekleştirdik. Yine, yargımızın sadece bağımsız değil, aynı zamanda tarafsız
bir şekilde görevlerini yapabilmeleri için gelişmiş demokrasilerdeki ve hukuk
sistemlerindeki yargısal reformlarımızı…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Özkan. 
CAHİT
ÖZKAN (Denizli) – …anayasal ve hukuk düzenimizin içerisine hamdolsun
kazandırdık. Bu noktada eğer bakacağımız bir makam varsa Trump’ın ağzına bakmak
yerine, bence bu ülkenin millî ve yerli siyasetinin, seçilmiş
Cumhurbaşkanımızın ne dediğine bakmanın doğru olacağını düşünüyorum. 
Evet,
hem bir taraftan ABD’yle menfaat çatışması yaşayacağız… Bölgemizi, barışımızı
tehdit eden bazı girişimlerde bulunduğu bugün aşikâr. Yani stratejik ortak
olarak gördüğümüz ancak buna aykırı davranan Trump her türlü ikamıza rağmen
eğer PYD’ye, PKK’ya, YPG’ye 5 bin tır silah gönderiyorsa, herhâlde bu ülkeye
düşmanlık içerisinde olan bir devlet başkanının ağzına bakmak yerine bu ülkenin
seçilmiş Cumhurbaşkanının ne dediğine bakmanın doğru olacağının altını çizmek
gerektiğini ifade ediyorum. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Onun ağzına biz değil, siz bakıyorsunuz.
BAŞKAN
– Tamamlayın Sayın Özkan ama son bir dakika. 
Buyurun.

CAHİT
ÖZKAN (Denizli) – Son söz olarak… Tabii, ülkemizde yaşanan Kaşıkçı olayı hem
ülkemizi üzmüş hem de dünyanın bize bakışında bazılarının Türkiye’ye bir şey
söylemek için fırsat devşirmeye gayret ettiklerini görüyoruz. 
Her
şeyden önce, hukuk devleti ve uluslararası hukukun kuralları var. Acaba bu olay
başka bir ülkede gerçekleşmiş olsaydı ne olurdu? Dünyanın hiçbir ülkesi
diplomatik bir misyon temsilciliğinin bulunduğu yere her zaman istediği gibi
giremez. Ancak insan haklarının ve hukuk devleti olmanın bir gereğini yerine
getirerek görüşmelerimiz neticesinde dün akşam itibarıyla Suudi Arabistan
Konsolosluğuna girilmiş, orada delil araştırması yoluna gidilmiştir. 
Biz
bu olayın sonuna kadar takipçisi olacağımızı ifade ediyor ve bu husustan
Türkiye’ye karşı söz söyleme gayretlerine girenlere fırsat vermeyeceğimizi de
ifade etmek istiyoruz.
LÜTFÜ
TÜRKKAN (Kocaeli) – Sayın Başkan, müsaade ederseniz… 
BAŞKAN
– Sayın Türkkan, buyurun. 
28.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Grup Başkan Vekili, on altı yıldır tarımda Adalet ve
Kalkınma Partisi hükûmetlerinin yaptığı reformlardan bahsetti. Bu reformlar
sayesinde bugün biz nohudu, mercimeği, kuru fasulyeyi ithal olarak yiyoruz. 
Ben
hayvancılık yapıyorum. Arkadaş, inek kesiliyor memlekette, inek! İnek
kesiyorlar yahu! Eti Rusya’dan helal sertifikası mı verip alıyorsunuz?
Domuzların kesildiği çiftlikte sığır kesiliyor Rusya’da ve o etleri siz ithal
edeceksiniz. Tarımın geldiği nokta bu. Bununla yüzleşmek erdemdir, buna çözüm
bulmak hükûmetlerin vazifesidir. Burada reddetmekle mesele çözülecekse sabahtan
akşama kadar konuşabilirsiniz. 
Trump’ın
ağzına bakma meselesine gelince, Trump’ın ağzına bakan sadece ve sadece
sizsiniz. On dört gün boyunca Kaşıkçı olayında tavır alamadınız, Trump nasıl
hareket edecek diye baktınız ve hâlâ da tedirginsiniz, ne yapacağınızı bilmez
bir noktadasınız. 
Umuyorum
bütün bunlardan ders alır, daha doğru kararlar alırsınız. 
Teşekkür
ediyorum. 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun. 
29.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Tabii,
ülkemizin ithal ettiği etlere baktığımız zaman, onun kesim usul ve esasları
yine Türk devletinin denetim ve kontrolünde gerçekleştirilmektedir. 
LÜTFÜ
TÜRKKAN (Kocaeli) – Denetim yok, veteriner şartı bile yok artık, nerede
kesilirse kesilsin, şarbonlu dâhil. 
CAHİT
ÖZKAN (Denizli) – Tabii, biz domuz kesilen çiftliklerde ve mezbahalarda
kuyrukta beklemiyoruz. Domuz kesilen çiftliklerde ülkemize ithal edilen
hayvanların kesiminin de gerçekleşmediğini ifade edelim.
LÜTFÜ
TÜRKKAN (Kocaeli) – Domuz kesilen yerlerden inek eti geliyor, sığır eti
geliyor. 
CAHİT
ÖZKAN (Denizli) – Ama diğer taraftan, bir ülkenin bir ürün ithal etmesi o
ülkenin tarımda başarısız olduğunu tek başına göstermez. Çünkü -“Türkiye
dünyanın göz bebeği, cennet vatan.” diyoruz ya- dünyanın tam ortasındayız.
LÜTFÜ
TÜRKKAN (Kocaeli) – Öyle idi. 
CAHİT
ÖZKAN (Denizli) – Dünyada bir ticaret söz konusu olacaksa bir taraftan ithalat
yapan ve Asya’ya, Afrika’ya, Kafkaslara ve bütün dünyaya ihracat yapma
imkânına, kabiliyetine sahip olan bir ülkeyiz hamdolsun. Onun için ülkemiz
endüstriyel ürün üretiminde, tarım ürünlerinin ithalatında ve bunu işleyerek
ihracatta başarılar ortaya koymuş bir ülkedir. 
Türkiye
Cumhuriyeti devleti Kaşıkçı olayında da bir hukuk devletinin yapması gereken
hususlara aynen riayet ederek tavır sergilemiştir ilk andan itibaren. Suudi
Arabistan temsilcisi, Büyükelçisi Dışişleri Bakanlığımıza çağrılarak bilgi
istenmiştir. Diplomatik girişimler gerçekleştirilmek suretiyle bugün Suudi
Arabistan Konsolosluğuna girilerek oradaki delillerin de toplanarak hukuk
önünde, yargı önünde ve uluslararası hukuk nezdinde hesap sormak ve takipçisi
olmak noktasında devletimizin kararlılığı da ortadadır. 
Teşekkür
ediyorum. 
BAŞKAN
– Sayın Özkoç, buyurun. 
ENGİN
ÖZKOÇ (Sakarya) – Ben de kayıtlara geçsin diye söz istiyorum. 
BAŞKAN
– İstiyorsanız mikrofonu açalım, oraya konuşun Sayın Özkoç. 
ENGİN
ÖZKOÇ (Sakarya) – Hayhay efendim, zahmet olmazsa… 
BAŞKAN
– Buyurun. 
30.- Sakarya Milletvekili Engin Özkoç’un, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, Türkiye Cumhuriyeti’nin Cumhurbaşkanının sözüne
güvenmek isteriz. Türkiye Cumhuriyeti’nin Cumhurbaşkanı milletinin karşısına
çıkıp da “Bu fakir…” Kendisinin 6 milyonluk serveti, sarayda oturan bir zat
olması ve kendisine tahsis edilen uçakla uçmasına rağmen tüm milletimizin
yoksulluk ve sefaleti içerisinde kendisine verdiği sıfatı söylüyorum: “Bu fakir
bu ülkede durduğu müddetçe bu ajan, diğer örgütlere, terör örgütlerine casusluk
yapan kişi asla dışarı çıkamaz.” demişti. Şimdi, özel uçak getirtilip Amerika
Birleşik Devletleri’ne gitti. Biz, Amerika Birleşik Devletleri Başkanı Trump’ın
elini onun omzuna koyarak “Biz fidye vermedik.” dediği ülkeyi -Türkiye'yi
kastederek- söyleyen kişinin bugünkü grup toplantısında “Yahu adamlar bizi
tehdit ediyorlar.” sözünü hayretle karşılıyoruz. Sizi dün de tehdit etmişlerdi,
siz “Bu fakir…” diye başladığınız sözü söylediniz ama hiçbir fakir sizin düştüğünüz
duruma düşmek istemez, aç da kalsa, ölse de onursuz yaşamak istemez. 
BAŞKAN
– Teşekkürler Sayın Özkoç.
CAHİT
ÖZKAN (Denizli) – Sayın Başkanım…
BAŞKAN
– Buyurun Sayın Özkan.
CAHİT
ÖZKAN (Denizli) – Tabii ki bu konuşmaları teselsül ettirerek ilanihaye
sürdürecek değiliz, ancak şunun altını çizmemiz gerekiyor: Brunson olayında
Sayın Cumhurbaşkanımız ta başından beri ülkemizin yargısının bağımsız olduğunu
ve yargı karar verdikten sonra tahliye edilebileceğini, eğer yargı tahliye
kararı vermezse tutukluluğuna devam edileceğini dünyaya haykırmıştır. Bir kere,
Sayın Cumhurbaşkanımız her zaman vatandaşlarımızın gözünde, karşısında fakirdir
ama bütün dünyaya karşı ülkemizin istiklalinin ve istikbalinin bekçisi olarak
alnı açık, başı dik, omuzları yukarıda bütün dünyaya emanetimizi sahip çıkarak
savunmaktadır. 
Onun
için, mesele yargı meselesidir, tekrar altını çiziyorum Sayın
Cumhurbaşkanımızın ifadelerinin hiçbir şekilde, adı ne olursa, kaynağı ne
olursa olsun, elindeki silah gücü ne olursa olsun hiçbir dünyanın tehdidine
aldırmadan bu ülkenin hukukunu koruyacağımızı, hiçbir şekilde tehditlere boyun
eğmeyeceğimizi, İstiklal Marşı’mızda ifade edildiği gibi istiklalimize ve
istikbalimize sahip çıkacağımızı tekraren ifade ediyorum.
Teşekkür
ediyorum. 
BAŞKAN
– Teşekkürler Sayın Özkan.
ENGİN
ÖZKOÇ (Sakarya) – Sayın Başkan, çok özür dilerim efendim.
BAŞKAN
– Sayın Özkoç, buyurun.
ENGİN
ÖZKOÇ (Sakarya) – Kesinlikle açılmasını istemiyorum ancak şunu ifade etmek
istiyorum: Bugün Sayın Kılıçdaroğlu da açıkladı, Amerika Birleşik Devletleri
Başkanı diyor ki: “Türkiye devletiyle ve Erdoğan’la müzakerelerde bulunduk.”
Papazın bırakılmasıyla ilgili yaptıkları müzakereleri… Hukuk devletinde
yargılanan bir kişiyle ilgili hukukun arkasında bir başka müzakere yapıyorsa
bir devlet başkanı, hukuk devleti değildir o ülke. Eğer müzakere yaptıysa hukuk
devletine rağmen o müzakerelerin ne olduğunu kamuoyuna açıklamak zorundadır.
CAHİT
ÖZKAN (Denizli) – Başkanım, son söz…
BAŞKAN
– Artık bitirelim Sayın Özkan, lütfen.
Buyurun.
CAHİT
ÖZKAN (Denizli) – “Müzakere” kelimesinin anlamı iki tarafın karşılıklı
fikirlerini teati etmesidir. Eğer Trump’ın oradan bir şekilde tehditle veya
başka bir şekilde yargının vermiş olduğu karara rağmen Cumhurbaşkanımızdan,
Türk devletinden bir talebi varsa, böyle bir müzakere yapılmışsa kamuoyu önünde
yapılmıştır ve bu noktada da herhangi bir şekilde yargımızı, hukukumuzu,
devletimizi töhmet altına bırakacak herhangi bir girişim olmamıştır. Ama biraz
önce -sürdürmek istemiyoruz dedik ama- Sayın Özkoç “‘Fidye vermedik.’ dedi.”
diyor, beri taraftan da “‘Müzakere yürüttük.’ dedi.” diyor. Demek ki yapılan
hadise tamamen yargının bir kararıdır. Cumhuriyetimizin ve devletimizin yargısı
tutuklamıştır, sonra da serbest bırakmıştır, bu karara da saygı duymalıyız.
Teşekkür
ediyorum.
BAŞKAN
– Teşekkürler.
LÜTFÜ
TÜRKKAN (Kocaeli) – Sayın Başkan, ben bir son soru sorayım, bitireyim.
BAŞKAN
– Evet, kayıtlara geçmesi için son olarak size de söz vereyim Sayın Türkkan.
LÜTFÜ
TÜRKKAN (Kocaeli) – Bu Brunson meselesi çok uzadı. 
BAŞKAN
- Ama sonra bitirelim bu tartışmayı lütfen.
LÜTFÜ
TÜRKKAN (Kocaeli) – Tabii.
Ben
sadece bir şey sormak istiyorum.
BAŞKAN
– Buyurun.
LÜTFÜ
TÜRKKAN (Kocaeli) – Sayın Cumhurbaşkanı “ajan” mı dedi, “ajans” mı dedi? Biz
orayı kaçırdık. Başka bir şey sormayacağım.
Teşekkür
ediyorum.
BAŞKAN
– Değerli milletvekilleri, şimdi gündeme geçiyoruz. 
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, 30-31 Ekim 2018
tarihlerinde Azerbaycan'ın başkenti Bakü'de gerçekleştirilecek olan
"Parlamenterler ve Sürdürebilir Kalkınma Hedefleri: İnsan Ticareti ve
Göçmen Kaçakçılığında Çok Disiplinli Yaklaşımlar" konulu üst düzey
konferansa katılım sağlanmasına ilişkin tezkeresi (3/45)
Türkiye Büyük Millet Meclisi Genel Kuruluna
30-31
Ekim 2018 tarihlerinde Azerbaycan'ın başkenti Bakü'de gerçekleştirilecek olan
"Parlamenterler ve Sürdürebilir Kalkınma Hedefleri: İnsan Ticareti Ve
Göçmen Kaçakçılığında Çok Disiplinli Yaklaşımlar" konulu üst düzey
konferans düzenlenecektir.
Söz
konusu seminerlere katılım sağlanması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 9’uncu maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Oylarınıza sunuyorum: Kabul edenler… Etmeyenler… Kabul edilmiştir.
Türkiye
Büyük Millet Meclisi Başkanlığının Ankara Milletvekili Sayın Nihat Yeşil’in
izin talebine ilişkin bir tezkeresi vardır, okutuyorum: 
2.- Türkiye Büyük Millet Meclisi Başkanlığının, Ankara Milletvekili
Nihat Yeşil’in 1 Ekim 2018 tarihinden itibaren on beş gün izinli sayılmasına
ilişkin tezkeresi (3/46)
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanlık Divanının 27 Eylül 2018 tarihli toplantısında
milletvekili izin talebine ilişkin olarak, Ankara Milletvekili Nihat Yeşil’in
on günü aşan izin talebinin kabulünün Genel Kurulun onayına sunulmasına karar
verilmiştir. 
Genel
Kurulun onayına sunulur. 
 Binali
Yıldırım
 Türkiye
Büyük Millet Meclisi
 Başkanı

BAŞKAN
– Sayın milletvekilleri, şimdi Başkanlığın okunan tezkeresine konu Başkanlık
Divanı kararını okutup oylarınıza sunacağım. 
Karar
no: 4 Karar Tarihi:
27/10/2018
Türkiye Büyük Millet Meclisi Başkanlık Divanı Kararı
2.
Ankara Milletvekili Nihat Yeşil’in 1 Ekim 2018 tarihinden itibaren on beş gün
izinli sayılmasının İç Tüzük’ün 151’inci maddesi uyarınca Genel Kurulun onayına
sunulmasına karar verilmiştir. 
BAŞKAN
– Kabul edenler… Etmeyenler… Kabul edilmiştir. 
Birleşime
on dakika ara veriyorum. 
Kapanma Saati: 16.26
İKİNCİ
OTURUM
Açılma
Saati: 16.41
BAŞKAN:
Başkan Vekili Mithat SANCAR
KÂTİP
ÜYELER: Mustafa AÇIKGÖZ (Nevşehir), Emine Sare AYDIN YILMAZ (İstanbul)
----- 0
-----
BAŞKAN
– Türkiye Büyük Millet Meclisinin 7’nci Birleşiminin İkinci Oturumunu açıyorum.

İYİ
PARTİ Grubunun İç Tüzük'ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Balıkesir Milletvekili İsmail Ok ve arkadaşları
tarafından, birçok vatandaşımızın yedikleri et sonucu veya canlı hayvanla temas
etmeleri neticesinde şarbon hastalığı bulaşmasının sebepleri ve ihmali
olanların tespit edilmesi, bu gibi salgın hastalıklarının önüne geçilmesi için
gerekli önlemlerin alınması amacıyla 2/10/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (10/136) ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi
Türkiye Büyük Millet Meclisi Başkanlığına
Danışma
Kurulu 16/10/2018 Salı günü (bugün) toplanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli

 Grup
Başkan Vekili 
Öneri:
Balıkesir
Milletvekili İsmail Ok ve arkadaşları tarafından, birçok vatandaşımıza
yedikleri et sonucu veya canlı hayvanla temas etmeleri neticesinde şarbon
hastalığı bulaşmasının sebepleri ve ihmali olanların tespit edilmesi, bu gibi
salgın hastalıklarının önüne geçilmesi için gerekli önlemlerin alınması
amacıyla 2/10/2018 tarihinde (Esas no:10/136) Türkiye Büyük Millet Meclisi
Başkanlığına verilmiş olan Meclis araştırma önergesinin diğer önergelerin önüne
alınarak görüşmelerin 16/10/2018 Salı günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına
Balıkesir Milletvekili İsmail Ok’a söz veriyorum.
Buyurun
Sayın Ok. (İYİ PARTİ sıralarından alkışlar) 
Süreniz
beş dakikadır.
İYİ
PARTİ GRUBU ADINA İSMAİL OK (Balıkesir) – Sayın Başkan, değerli
milletvekilleri; bugün, birçok vatandaşımıza yedikleri et sonucu veya canlı
hayvanla temas etmeleri sonucu şarbon hastalığı bulaşmasının sebeplerinin
araştırılması adına Meclise sunduğumuz araştırma önergesi için İYİ PARTİ Grubu
adına söz almış bulunmaktayım. Bu vesileyle yüce heyetinizi saygıyla selamlıyorum.

Bugün
21’inci Dönem Mersin Milletvekili, dava adamı, değerli büyüğümüz Sayın Ali
Güngör Beyefendi’nin Rahmetirahman’a kavuşmasının yıl dönümüdür. Bu vesileyle
kendisini rahmet ve minnetle yâd ediyorum. 
Değerli
milletvekilleri, tarım ve hayvancılıkta Türk köylüsünün, çiftçisinin içerisinde
bulunduğu durum gerçekten içler acısıdır, köylümüz alev alev yanmaktadır,
Sibirya soğukları dahi gelse köylülerimiz kendilerindeki yangının
söndürülmesini bırak hararetlerinin dahi alınamayacağına inanmaktadır. Sataşmak
için söylemiyorum, gerçekten, tarım ve hayvancılıkta ülkenin ne hâlde olduğunu
bir kez daha kayıtlara geçmesi adına ifade etmek istiyorum. AK PARTİ grup
başkan vekilinin biraz önce söylemiş oldukları keşke doğru olsaydı.
Hayvancılığın ve tarımın içerisinde bulunduğu durumu en iyi ifade eden
rakamlardır. Sadece bu yıl, 2018 yılının ilk altı ayında 800 bin büyükbaş ve
250 bin küçükbaş hayvan ithal edilmiştir. Bununla da yetinilmemiştir, binlerce
ton karkas et ve et ürünleri ithal edilmiştir ve Türkiye’de hayvancılığın
içerisinde bulunduğu bu çıkmazın en büyük sorunlarından bir tanesi ithalattır.
Elbette, tarım, mera ve çayırların yok edilmesi de çok önemli etkenlerdendir
ama ben, bugün, müsaadenizle sadece et üzerinde durmak istiyorum.
Hayvancılıkta
ithalat politikasıyla, Türkiye, sığır ithalatında dünya 2’ncisi, Avrupa’nın ise
lideri konumuna gelmiştir. Maalesef, ithalatta ulaşılması zor rekorlar kıran
Türkiye, hayvancılıkla birlikte hayvan hastalığı ithal eden ülke hâline
gelmiştir. İthalatın önünün açıldığı 2010 yılından bu yana, her yıl, özellikle
de Kurban Bayramı döneminde mutlaka birkaç hastalıkla karşı karşıya kalıyoruz.
Kurban Bayramı’nda hastalıkların ortaya çıkması tesadüf değildir, ne yazık ki
Hükûmet, kurban döneminde hayvan ve et ithalatı yaparak et fiyatlarını
düşürmeyi amaçlamaktadır ama bunlar hiçbir fayda vermemektedir. Maalesef,
ismini saymak istemiyorum ama kamuoyuna mal olduğu için, özellikle bu Kurban
Bayramı’nda ithal edilen hayvanlarda, hem de Meclisimizin burnunun dibinde
şarbon hastalığı ortaya çıkmıştır, sadece Ankara’da değil, birçok ilde de
çıkmıştır. 
Peki,
buradan soruyorum. Biraz önce grup başkan vekili ifade etti, “Hiçbir şekilde
sağlıklı olmayan gıda ürünü ithal edilmiyor.” dedi. Buradaki veterinerlerin
onayıyla, bu et ithalatı ve hayvan ithalatı nasıl yapılmaktadır? Bu
veterinerler neye göre belirlenmektedir? Kontrol olmasına rağmen, devletin
kendi açıkladığı bu şarbon hastalığının nedeni nedir? İşte, bu soruların
cevabının bulunmasını istiyoruz.
Ülkemizde
Afrika hastalığı dahi görülmeye başlamıştır hayvan ithalatıyla birlikte.
Hepsini tek tek saymak istemiyorum, zamanımızın da sonuna geldik. Hayvancılığın
içerisinde bulunduğu durumdan çıkabilmemiz için siyasi parti taassubunu bir
kenara bırakarak, gelin, bu araştırma önergemize destek verelim, tarım ve
hayvancılıkta dışa bağımlılıktan kurtulalım.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın, bir dakika daha süre veriyorum.
İSMAİL
OK (Devamla) – Bakın, bugün Dünya Gıda Günü. Çocukluğumuzda, daha düne kadar
gençliğimizde hem de iktidar partisinin Tarım Bakanının ifadesine göre dünyada
kendi kendine yeten yedi ülkeden biriyken bugün samanını dahi ithal eden bir
ülke hâline geldik. Öyleyse bunların temelinde yatan sorunları gelin hep
birlikte araştıralım; İYİ PARTİ Grubunun tarım ve hayvancılık adına, memleket
adına verdiği bu önergeye destek verelim.
Hepinizi
en iyi duygularla selamlıyorum, saygılarımı sunuyorum. (İYİ PARTİ sıralarından
alkışlar)
BAŞKAN
– Teşekkürler Sayın Ok.
İSMAİL
OK (Devamla) – Ben teşekkür ederim.
BAŞKAN
– Şimdi öneri üzerinde söz sırası Milliyetçi Hareket Partisi Grubu adına Adana
Milletvekili Muharrem Varlı’ya aittir.
Buyurun
Sayın Varlı, süreniz üç dakikadır. (MHP sıralarından alkışlar) 
MHP
GRUBU ADINA MUHARREM VARLI (Adana) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlıyorum. 
Şarbon
önemli bir hastalık; hayvandan insana bulaşınca insan üzerinde de çok önemli
etkiler bırakabilen, hatta zaman zaman ölümlere de sebebiyet verebilecek
derecede önemli bir hastalık. Ancak, son Kurban Bayramı öncesinde Türkiye’de
yaşanan birkaç vakanın ötesinde şarbonla ilgili çok önemli bir konu gündeme
gelmedi. Bunu da haber siteleri yayınlayınca sanki çok yaygın bir şarbon
hastalığı varmış gibi bir şey ortaya çıktı ki bu, hayvancılık açısından –zaten
iyi gitmeyen hayvancılık açısından- olumlu bir şey değil. Yani iyi yapalım
derken kötü yapıyoruz. Dışarıdan ithal hayvanlar için “Efendim, bunda hastalık
var.” demekle, “Bunu kamuoyuna duyuracağız.” demekle kendi bünyemiz içerisinde
yetiştirmiş olduğumuz hayvanlara da hayvancılık yapan insanlara da üreticilere
de zarar vermiş oluyoruz. 
O
günlerde, dikkat edin, piyasada müthiş spekülatif haberler dolaşmaya başladı ve
et fiyatları günden güne aşağıya doğru çekilmeye başlandı. Ben daha önceki
konuşmalarımda da her defasında şunu söylüyorum: Hayvancılığın Türkiye’de
kurtulmasının tek çaresi ve çözümü kesinlikle hayvan ithal etmek değildir. Eğer
bir hayvan ithal etmek gerekiyorsa düve ithal ederek onlardan alacağımız yavru
sayısıyla Türkiye’deki hayvan sayısını 7 milyonun üzerine çıkardığımız zaman
büyükbaş hayvanda, Türkiye’nin hayvancılıkla ilgili problemini büyük oranda
çözmüş oluruz. Yani ille bir ithalat yapmak gerekiyorsa dişi hayvan getirerek,
düve getirerek onların yavrusuyla Türkiye’deki hayvan sayısını çoğaltmamız
lazım.
Tabii,
hayvancılık denilince çiftçilerin önemli problemleri… Bugün değerli bir
arkadaşımızla da bu konuyu paylaştım. Şu anda Ziraat Bankasında çiftçiye
verilen -ÇKS değerinde- hayvancılıkla ilgili faiz oranları normal, iyi. Ancak
çiftçi borcunu ödeyemeyip eğer ki borcunu erteletmek istiyorsa, taksitlere
böldürmek istiyorsa inanın ki dışarıdaki bankaların faiz oranıyla aynı faizde
taksitlendiriliyor. Bu, çiftçi açısından olumsuz bir gelişmedir.
Sayın
Cumhurbaşkanı da her defasında Türkiye’de faizlerin düşürülmesi gerektiğini
söylüyor ki doğru söylüyor. Eğer Türkiye’de faizler düşmezse ne ekonomide ne
hayvancılıkta ne de çiftçilikte hiçbir gelişme elde edemeyiz. Çiftçi Ziraat
Bankasından ucuz faizli kredi alacak ki ancak hayvancılık yapabilsin, üretim
yapabilsin. Yoksa üretim yapabilmesi de hayvancılık yapabilmesi de mümkün
değildir.
Bu
açıdan herkesin dikkatini çekmek istiyor, hepinize saygılar sunuyorum. (MHP
sıralarından alkışlar)
BAŞKAN
– Teşekkürler Sayın Varlı.
Öneri
üzerinde ikinci söz, Halkların Demokratik Partisi Grubu adına Diyarbakır
Milletvekili Adnan Selçuk Mızraklı’ya aittir.
Buyurun
Sayın Mızraklı. (HDP sıralarından alkışlar)
Süreniz
üç dakikadır.
HDP
GRUBU ADINA ADNAN SELÇUK MIZRAKLI (Diyarbakır) – Sayın Başkan, değerli
milletvekilleri; oldukça önemli bir başlıkta kısaca görüşlerimi ifade etmeye
çalışacağım.
Tabii,
hani biraz hukuki deyimle müruruzamana uğramış olmakla beraber, geçen aylarda
oldukça yüksek sesli, toplumun çok farklı çevrelerince belki hak ettiği önemi
haiz olmadan yeterince de tartışılamamış bir konu başlığında verilmiş bu
önergeye öncelikle teşekkür ediyorum. 
Şarbon
hastalığı sadece sayısal olarak değerlendirilen bir hastalık değildir yani bir
ülkede 1 vaka dahi görüldüğü zaman o ülke açısından bir negatif puandır.
Şarbon, uluslararası bildirimi zorunlu bir hastalıktır hastalıklar kategorisi
içinde ve hatırlarsınız, 2001’deki 11 Eylül saldırılarından sonra şarbon tozlu
zarfların gönderilmesi âdeta büyük tehditler olarak değerlendirilirdi. Yani
şarbon hastalığının ne kadar ciddi bir tehdide işaret ettiği noktasında bunu
söylemek istiyorum. 
Şimdi,
biz bütün bunları konuştuk. Geçen ay Dicle Üniversitesinde 10 yaşındaki bir
çocuğumuz Ebuleyha Tuz bağırsak şarbonu nedeniyle yaşamını yitirdi. Şimdi,
bütün bu gerçekler, hastalığa yakalanmış çok sayıda kişi olmakla beraber 10
yaşındaki bir çocuğun yaşamını yitirmesine de yol açabilecek kadar bu işin
yaygınlaştığını gösteriyor. 
Bilindiği
üzere, bağırsak şarbonları öldürücüdür. Eğer hayvanın tüylerinin solunum
yoluyla alınması söz konusu ise akciğer şarbonları da öldürücüdür. Ama burada
dikkat çekici olan önlenebilir bir hastalık mıdır, değil midir? Şimdi, o
noktada, bundan yedi sekiz ay önce gene Tarım Bakanlığının çıkarmış olduğu bir
genelgeyle sınırlardan hayvan girişi esnasında veteriner hekimce yapılması
gereken kontrol veya hayvan sağlığı teknisyenlerince yapılması gereken kontrol
şartı kaldırıldı. Onun yerine orman mühendisinin bile yapabileceği bir kontrol getirildi.
Şimdi, ilk önce bunu hakikaten tekrar ellerimizi vicdanımıza koyarak sormamız
gerekiyor. 
İki:
Madem uzunca bir seyahatten sonra Brezilya’dan getirildi, başka yerden
getirildi, onların sınırdan içeriye girmesi noktasından sonra da, dağıtımından
sonra da takiplerinin çok iyi yapılması ve eğer aşılamaları yapılmamışsa
aşılamalarının yapılması gerekiyordu. 
Yine
bilindiği üzere, küçükbaş veya büyükbaş olmak üzere, iki ayın üzerinde olan ve
gebe olmayan bütün otçul hayvanlar şarbona karşı da aşılanabilirdi. Şimdi,
bütün bu bilgi ve belgeler ışığında baktığımızda, hakikaten birtakım şeylerin
eksik bırakıldığını görüyoruz.
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum Sayın Mızraklı, sözlerinizi tamamlayın lütfen.
ADNAN
SELÇUK MIZRAKLI (Devamla) – Bu ülkede 64, 65 milyon civarında küçük ve büyükbaş
hayvan var. Ben şunu çok iyi biliyorum veteriner meslektaşlarımdan, diyorlar
ki: “Biz köylere gittiğimiz zaman, hayvanları aşılamak istediğimizde de
aşılamaya karşı çıkıyorlar.” Hani o yetişkinler çocukları için yapmaya
başlamışlardı ya, çocuklarının aşısına engel oluyorlardı. Bakın, rüzgâr eken
fırtına biçer. Artık hayvanlarını da aşılatmaya yanaşmıyorlar ve bu
hastalıkların yayılması açısından da önlenebilir hastalıkların yayılması
açısından da aşılamanın yapılmaması ciddi bir tehdide dönüşüyor. 
Bu
noktada, hakikaten, gerek Tarım Bakanlığının gerek il, ilçe tarım
müdürlüklerinin ciddi bir hassasiyette ve işin uzmanlarıyla, başta veteriner
hekimler ve onların örgütlü meslek kuruluşlarıyla, üniversitelerin ilgili
fakülteleriyle beraber bu meseleyi masaya yatırarak değerlendirmesi doğrudur
ama aynı zamanda Meclisten yana da bu konuda bir çabanın geliştirilmesini de
anlamlı ve değerli buluyoruz.
Teşekkür
ediyoruz. (HDP sıralarından alkışlar)
BAŞKAN
– Teşekkürler Sayın Mızraklı. 
Öneri
üzerinde üçüncü söz Cumhuriyet Halk Partisi Grubu adına Niğde Milletvekili Ömer
Fethi Gürer’e aittir.
Buyurun
Sayın Gürer. (CHP sıralarından alkışlar)
Süreniz
üç dakikadır. 
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
Dünya Gıda Günü’nü gıda üretimi, tüketimi ve gıda güvencesine ilişkin konuların
dikkate alınacağı bir gün olarak düşünerek bazı konularda görüşümü ben de
sizlerle paylaşmak istiyorum. 
Gıda
ülkemizde ciddi sorunlar yaşamakta, yokluk ve yoksulluk nedeniyle insanlar
artık gıdada kaliteye, içeriğe bakmadan gıda temin etme yoluna gitmektedir. Bu
anlamda, ülkemizde uygulanan yanlış tarım politikası ve besicilik politikası
sonucunda gerek çiftçilerimiz gerekse besicilikle uğraşanlarımız ciddi
mağduriyet yaşamaktadır. Bu anlamda, yem fiyatlarındaki artışlar artık süt
ineklerini dahi kesime gider hâle getirmiştir. Bunlarla ilgili oluşan
sorunların yanında, ülkemizde ciddi anlamda liyakatten uzaklaşılması sonucunda,
Tarım Bakanlığında veterinerin yapması gerekli işi başka görevliler yapmakta,
veterinerler de bürokratik işlerle uğraştırılarak kendi alanlarında
yapabilecekleri işlerden mahrum bırakılmaktadır. 39 bin koyunun olduğu bir
ilçede 1 veteriner, 1 sağlık görevlisiyle yılda 4 kez aşı yapılıp bunun sayımı,
belgesi ve diğer işlerinin yapılması sağlanmaya çalışılmaktadır, o nedenle de
sıkıntı vardır. 
Değerli
arkadaşlarım, sorunları konuşmazsak çözüm üretemeyiz. Bu anlamda, ülkemizdeki
besicilerin mevcut koşullardan rahatsız oldukları gibi hastalıkların
konuşulmasından da rahatsız oldukları bir gerçektir. Ancak ülkemizde “zoonoz”
dediğimiz yani hayvandan insana geçen hastalıklarda -200’e yakın hastalık-
insanlarımız risk altındadır. Bunun yansıması da daha yaygın olarak ithal
hayvanlardan hastalığın ülkemize girişi olduğu yönündedir. 
Bakınız,
Bakanlık verilerine göre 2016 yılında 438 mihrakta sığır, 84 mihrakta koyun
brusella hastalığı çıkmış, 1.055 mihrakta tüberküloz hastalığı, 73 mihrakta da
şarbon hastalığı çıkmış. Yani bu hayvanların bulunduğu bölgede çıkan hastalığın
anlatımı bu mihrak. Haymana’daki şarbon çıkan bölge daha önce karantina
uygulanan bir bölge. Bakanlıktaki kadrolar değiştiği için kimin ne yaptığı
belli olmadığından Et ve Süt Kurumu orada hayvan bulundurulması gerekmeyen
alana hayvan koyuyor. Zaten gelen hayvanların varlığındaki hastalıklar oradaki
diğer olumsuzluklarla birleştiği zaman sorun ortaya çıkıyor. 
Bugün
ülkemize giren etin durumunu ele alırsak gelen etlerin laboratuvar kontrolleri
ağustos ayında yapıldı, hastalık ocak ayında anlatıldı insanlara, bu sürede ne
olduğunu bilen yok. Çünkü lop et dediğimiz etin eğer karkas et değilse
incelenmesi, menşesi, hangi hayvana ait olduğunu belirlemek kısa sürede mümkün
olmuyor. Bu süre içinde eğer ülkemize lop et ithal ediyorsanız içine domuz mu
kattılar, at mı kattılar, merkep mi kattılar, bunların da o etle birlikte
ülkemize gelmesi olağan. Çünkü lop etleri kilo kilo alıp da laboratuvar
incelemesi yaptırmanız mümkün değil.
(Mikrofon
otomatik cihaz tarafından kapatıldı) 
BAŞKAN
– Buyurun devam edin Sayın Gürer. 
ÖMER
FETHİ GÜRER (Devamla) – Örnekleme usulü bu etlerle ilgili inceleme yapılıyor. O
zaman da bununla ilgili ciddi bir risk var, ülkemize lop et girişi mutlaka
yasaklanmalıdır çünkü kesim noktasında bu etlerle ilgili yeter sayıda görevliyi
gönderip her hayvanın kesilmesinin kontrolü mümkün değildir. Onun için,
insanlarımıza “ne yediriyor, ne içiriyoruz”un sorgulanacağı bir süreç
yaşıyoruz. Bu manada şarbon yetmez, ülkemizdeki tarım ve hayvancılıkta
yaratılan bütün sorunların Türkiye Büyük Millet Meclisinde konuşulması, ele
alınması gerekir. Tohumu ithal, gübresi ithal, ilacı ithal; enerjisi pahalı,
mazotu pahalı, çiftçiye “Çiftçilik yap.” diyorsunuz. Bununla ilgili gidip kredi
alacak, krediyle ilgili de önünü tıkıyorsunuz, sonra Türkiye’de tarım ve
hayvancılık bittikten sonra da çözümü ithalde arıyorsunuz. İthal ne demek?
Yabancı çiftçiyi, besiciyi desteklemek demek. Kendi ülkemizin çiftçisini,
besicisini destekleyelim, hayvan hastalıkları konusunda da hassas ve dikkatli
olalım. Bu, Meclisin görevidir, araştıralım, sorun neredeyse soruna çözüm
üretelim diyorum, yüce Meclisi saygıyla selamlıyorum. (CHP sıralarından
alkışlar) 
BAŞKAN
– Teşekkürler Sayın Gürer. 
Öneri
üzerinde son söz, Adalet ve Kalkınma Partisi Grubu adına Kars Milletvekili
Yunus Kılıç’a aittir. 
Buyurun
Sayın Kılıç. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA YUNUS KILIÇ (Kars) – Sayın Başkan, saygıdeğer
milletvekilleri; İYİ PARTİ’nin grup önerisi üzerinde söz aldım. Hepinizi
saygılarımla selamlıyorum. 
Öncelikle
şunu ifade etmek lazım: Hiçbir ülkenin ithalat, sürdürülebilir politikası
olamaz, her ülke kendi üreticisini, çiftçisini, hatta tüketicisini koruma
arzusundadır, bunu da hükûmetler yapar; burada hiçbir itiraz yok.
Şarbonla
alakalı belki bu konuşmadan sonra bu gündemi ülkemiz açısından kapatırız,
Türkiye tarım ve hayvancılığına da daha fazla zarar vermemiş oluruz diye
umuyorum.
Arkadaşlar,
şarbon ciddi bir hastalık, salgın, aynı zamanda biyolojik silah olarak
kullanılan ve yer yer de buna tevessül edilen bakteriyel ve son derece bulaşıcı
bir hastalık. Fakat şu gerçeği de unutmamak lazım: Şarbon, Türkiye'nin bugünkü
bir gerçeği değil; tarihteki sürecine baktığınız zaman, hemen hemen 1970’li,
80’li yıllarda, insan vakalarında yılda en az 500 kişide, hayvanlarda çok daha
fazla mihrakta enfeksiyonun görüldüğü biliniyor. Hatta şöyle bir rakam vereyim:
1970-80’li yıllar arasında Avrupa’da çıkan şarbon insan vakalarının hemen hemen
yarısı Türkiye odaklı. Demek ki şarbon günümüze ait bir sıkıntı değil yani
ithalatla birlikte gelmiş olan bir hastalık değil. Özellikle bunun altını
çizmek isterim. Hatta bu Gölbaşı vakasında, son çıkan şarbon olayında biz
sekans analizlerini yaptırdık arkadaşlar. Şuradan çok rahatlıkla söyleyebiliriz
-yani şarbon olduğunu ifade etmekten imtina ederiz ülkemiz açısından ama- bu,
ülkemizin bir bakteriyel suşu yani Kırıkkale ve Ankara suşu olarak tespit
edildi. Yani bu bakteri, şarbon vakası da, Gölbaşı vakası da Brezilya’dan,
İrlanda’dan gelen hayvanlarla birlikte oradan değil, Türkiye’de bulunan ve
muhtemelen o civardaki yedikleri otlardan bulaşan bir bakteri, enfeksiyon. 
Şimdi,
peki, böyle olmakla, Tarım Bakanlığı ülkemizde bu yaygın olarak görülen
hastalıkla alakalı ne yapıyor? Öncelikle ihbarı mecburi bir hastalık dedik.
Şarbon şüphesi olan yerlerde ihbar edilir, veteriner hekimler gider, numuneler
alır, bölge veteriner araştırma enstitülerine gönderir; eğer pozitifse on beş
gün karantinaya alınır, hastalık devam ediyorsa karantina süreleri uzatılır. Ne
yapılır buralarda? Tarım Bakanlığının on yıllardır devam eden aşılama
programları vardır ve -Etlik Veteriner Araştırma Enstitüsü- son derece tutarlı,
isabetli ve hastalıklarla etkin mücadele edecek aşıyı da kendimiz üretiyoruz
yani yaptığınız gün, ertesi gün hastalığın tamamen ortadan kalktığını
görebilecek kadar çok değerli bir aşı üretim platformumuz da var. 
Arkadaşlar,
durum böyleyken niye şarbonun daha fazla konuşulmasını istemiyoruz? 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Kılıç.
YUNUS
KILIÇ (Devamla) – Teşekkür ederim Sayın Başkan.
Çünkü
Türkiye aynı zamanda hayvansal ürünleri ihraç etmekte olan bir ülkedir. Oysa
demin de söyledim, şarbon zaten ihbarı mecburi bir hastalıktır,
saklayamazsınız, örtemezsiniz, gizleyemezsiniz. Bütün dünya çıkan şarbon
vakalarını bildirir, bizim bildirdiğimiz gibi ama bizim, bir taraftan zaten
Tarım Bakanlığı aracılığıyla bunu bildirirken bir de bunu her gün ülke
gündemine getirip dünyaya “Bizde şarbon var, bizde şarbon var.” diye deklare
etmemizin emin olun, tarım ve hayvancılığımıza çok faydası olmadığını
düşünüyorum. Bugün bunu tartıştık, herkes eteğindeki taşı döktü diye
düşünüyorum. O yüzden ülkemiz tarım ve hayvancılığına daha fazla katkı yapmak
istiyorsak bileceğiz, tedbir alacağız, bu sürdürülebilir bir hastalık tablosu
değildir, bunun önlemlerini alacağız. Ama istirham ediyorum, bu saatten sonra
bunu daha fazla tabiri caizse biz kendi elimizle körüklemeyelim. 
Yüce
heyetinizi saygılarımla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Kılıç.
İSMAİL
OK (Balıkesir) – Sayın Başkan…
BAŞKAN
– Buyurun. 
İSMAİL
OK (Balıkesir) – Yerimden, kayda geçmesi açısından bir dakikalık söz istiyorum.

BAŞKAN
– Buyurun Sayın Ok.
İSMAİL
OK (Balıkesir) – Sayın hatip biraz önce konuşmasında şarbon hastalığının bir an
önce gündemden çıkmasını istedi. Biz de aynı duygu ve düşünceleri taşıyoruz.
Sanki olmayan bir şeyi Meclis gündemine getirmekle biz kamuoyunu
yanıltıyormuşuz gibi bir durum ortaya çıktı. Oysa üzerine gidilmesi gereken
konu şudur: Bende birçok il var, hatta Bakanlığın, olduğu hâlde ismini
açıklamadığı illeri de biliyoruz; biz köylü çocuğuyuz, çiftçi çocuğuyuz. 
Gölbaşı’nda
bu şarbon hastalığı çıktı. Nasıl çıktı? Tarım Bakanlığının izniyle ithal edilen
hayvanlardan geldi. Biz diyoruz ki: Bakanlığın izniyle gelen bu hayvanlarda
nasıl şarbon hastalığı çıkar? Bu yetkililer kimlerdir? Üzerlerine düşen görevi
niye yapmıyorlar? Bunların konuşulmasını istiyoruz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın, buyurun. 
İSMAİL
OK (Balıkesir) – Burada, esas, ithal edenlerin sorgulanması gerekirken bu
hastalığın varlığını kabul eden Tarım ve Orman Bakanlığının bu uygulamasını
Meclis gündemine getirenler suçlu ilan edilmeye çalışılıyor. Bunun kayıtlara
geçmesini istedim. Dolayısıyla, bu yaklaşım son derece yanlış ve tehlikeli bir
yaklaşımdır. Gözlerimizi yummakla güneşin varlığı gerçeğini inkâr edemeyiz,
değiştiremeyiz.
Teşekkür
ediyorum.
BAŞKAN
– Teşekkürler Sayın Ok.
İYİ
PARTİ Grubunun önerisini oylarınıza sunuyorum: Kabul edenler… Kabul etmeyenler…
Öneri kabul edilmemiştir. 
LÜTFÜ
TÜRKKAN (Kocaeli) – Şarbon yok, bitti! 
BAŞKAN
– Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
2.- HDP Grubunun, Şanlıurfa Milletvekili Ömer Öcalan ve arkadaşları
tarafından verilen emekli yurttaşların sorunlarının araştırılması ve bu
sorunlara çözümlerin bulunması amacıyla 15/10/2018 tarihinde Türkiye Büyük
Millet Meclisine verilmiş olan Meclis araştırması önergesinin ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi
16/10/2018
Türkiye Büyük Millet Meclisi Başkanlığına
Danışma
Kurulu 16 Ekim 2018 Çarşamba (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 HDP
Grubu Başkan Vekili
Öneri:
15
Ekim 2018 tarihinde Şanlıurfa Milletvekili Ömer Öcalan ve arkadaşları
tarafından verilen 604 sıra numaralı, emekli yurttaşların sorunlarının
araştırılması ve bu sorunlara çözümlerin bulunması amacıyla Türkiye Büyük
Millet Meclisine verilmiş olan Meclis araştırma önergesinin diğer önergelerin
önüne alınarak görüşmelerinin 16/10/2018 Salı günkü birleşimde yapılması
önerilmiştir. 
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Şanlıurfa Milletvekili Ömer Öcalan’a söz veriyorum.
Buyurun
Sayın Öcalan. (HDP sıralarından alkışlar)
Süreniz
beş dakikadır.
HDP
GRUBU ADINA ÖMER ÖCALAN (Şanlıurfa) – Sayın Başkan, değerli milletvekilleri;
emekli yurttaşların sorunlarının araştırılması ve bu sorunlara çözümlerin
bulunması amacıyla sunduğumuz Meclis araştırma önergesi üzerine konuşacağım. 
Umarım
bu dönemde ülkenin tüm toplumsal sorunları konuşmayla, diyalogla çözülür. Bu
temenniyle ilk konuşmamızı yapmak istiyorum. 
Değerli
milletvekilleri, Türkiye’nin içerisinde bulunduğu ekonomik krizin olumsuz
etkilediği kesimlerin başında emekliler gelmektedir. Hâlihazırda çok düşük
maaşlarla geçimlerini sağlamaya çalışan emekliler gerek enflasyon oranlarının
rekor seviyelere çıkması sebebiyle gerekse de dolar kurunun artması neticesinde
reel gelirlerinde yaşanan büyük düşüş karşısında çok ciddi sorunlar
yaşamaktadırlar. Bilindiği gibi, emekli vatandaşlarımızın aldıkları maaş
ortadadır ve alım güçleri büyük oranda düşmüştür, 1.400 liralardan başlayan
maaşlar almaktadırlar ve kendi geçimlerini sağlayamamaktadırlar. Bu noktada da
emekli yurttaşların ezici çoğunluğu bugün açlık ve yoksulluk sınırlarında
yaşamaktadırlar. Örneğin, 2017 yılında ülkemiz yüzde 7,4 büyümüştür ama emekli
maaşlarına yansıyan oran 2,2’dir. Burada kimlerin büyüdüğünden bahsetmek lazım.
Kimler büyüdü ve bunun yansıması kimlere göre ve kimler üzerinden
değerlendirildi? Bilindiği gibi, sermaye sahipleri, işverenler büyüdü ama bunun
yansımasından maalesef, emekli olan vatandaşlarımız yararlanamadı. Geçim
sıkıntılarından dolayı, emekli yurttaşlar, tekrar çalışmak zorunda
kalmaktadırlar ama yaşları yüksek olduğu için iş bulamamaktadırlar. İş
bulamayan diğer vatandaşlarımız da vardır. 
Bilindiği
gibi, son dönemde de üzerinde konuştuğumuz konu, emeklilikte yaşa takılan
vatandaşlarımız vardır. 99’da bir yasa çıkarılmıştır, bu yasa geriye dönük
aleyhte bir şekilde işletilmiştir. 8 Eylülde, 4447 numaralı Yasa o dönemde 700
bin insanın mağdur olmasına sebebiyet vermiştir arkadaşlar. Normal şartlarda
hukukta geriye dönük aleyhte işletilmemesi gereken yasalar maalesef 99 yılında
ihlal edildi ve 700 binin üzerinde insan bu durumdan etkilendi. Şu an,
bilindiği gibi -muhalefet partileri de buradadır- bu tasarı, bu öneri hakkında
bir komisyon da kurulabilir. Bu sorunu çözmemiz, bir arada konuşmamız ve
önümüze bakmamız gerekiyor. Maalesef, burada takım tutar gibi herkes verilen
önergelere karşı pozisyon alıyor. Geçmiş dönemlerde de muhalefet partileri bu
konu hakkında önergeler verdi, bu konu gündemde birçok defa dile getirildi ama
şu an mevcut durumda dört muhalefet partisinin oyları da yeterlidir.
Emeklilikte yaşa takılanlar artık bu sorunun çözülmesini istiyor ve gündemde de
büyük bir beklenti vardır. Cumhurbaşkanı da kimi noktalara değindi ama bu sorun
ileri atılacak bir sorun değildir, bu konuyu konuşmamız gerekiyor. Tabii,
bununla birlikte 12 milyon civarında emekli vardır. Bu insanların yaşam
koşullarının düzeltilmesi için kimi girişimlerde bulunmamız lazım. 
Son
on altı yıl, AKP iktidarında, bilindiği gibi bir çok sorun ortaya çıkmıştır.
Bunlardan bazılarına ben değineyim. Sendikal haklar sistematik olarak ihlal
edilmiştir. Herhangi bir sendika kendi çalışanının haklarını savunamaz
durumdadır. Asgari ücret ülkede ekonomik büyümeden payını alamadı. Gelir
dağılımı daha da bozuldu, adaletsizlik daha da bozuldu. Maalesef ülkemizde de
gelir dağılımındaki adaletsizliği en zirvede yaşadığımız dönemlerdeyiz. On altı
yılda işsizlik sorunu çözülmedi, aksine daha da derinleşti. Büyük facialar
yaşandı. Soma örneğinde görüldüğü gibi, birçok yerde büyük işçi ölümleri
yaşandı.
Bu
noktada biz tekrar tekrar vurgulamak istiyoruz: Meclisin dört muhalefet partisi
bu noktada uzlaşırlarsa geçmişe dönük yaşanan bu sorunların, mağduriyetlerin
giderilmesi gerekiyor. Hatta bu mağduriyetlerin bir derneği bile kurulmuş. Bu
dernekte mücadele eden insanlar vardır. Tabii ki iktidar partisi, her zaman
olduğu gibi ülkenin güllük gülistanlık olduğunu, yaşam standartlarının çok
yüksek olduğunu... 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Öcalan.
ÖMER
ÖCALAN (Devamla) – ...ülkemizin geliştiğini söylüyorlar ama şu an gidin bakın
markete, diğer alışveriş yapılan merkezlere, insanların alım gücü kalmamış. Bu
ülkede gıdaya, giyime yüzde 50’nin üzerinde zam yapıldı, son birkaç gündür
yüzde 10 indirimi bir başarı olarak, enflasyonu düşürmek için bir başarı olarak
göstermeye çalışmaktadırlar. Doğal gaza, elektriğe, suya yapılan zamlar
ortadadır. Artık emekliler hakkında da kimi girişimlerin olması gerekiyor. 
Bir
de emeklilikte yaşa takılanların sorunlarının çözülmesi gerekiyor. Bir de dün
akşam kimi şeyler yaşanmış. Biz bu konu hakkında hangi partiden gelirse sonuna
kadar destekliyoruz. CHP’den kimi arkadaşlar “tweet”lerde bu işi dile
getirmişler, “Vay, HDP bu konuda karşı çıkıyormuş.” Biz burada kamuoyuna tekrar
belirtmek isteriz, biz bu konuda emeklilikte yaşa takılan yurttaşlarımızın
yanındayız, bir an önce bu sorunların da çözülmesi gerekiyor. 
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Öcalan. 
Öneri
üzerinde söz İYİ PARTİ Grubu adına Adana Milletvekili İsmail Koncuk’a aittir. 
Buyurun
Sayın Koncuk. (İYİ PARTİ sıralarından alkışlar) 
Süreniz
üç dakikadır. 
İYİ
PARTİ GRUBU ADINA İSMAİL KONCUK (Adana) – Efendim, heyetinizi saygıyla
selamlıyorum. 
Aslında
emeklilik problemini bir bütün olarak ele almak lazım yani BAĞ-KUR emeklisinden
SSK emeklisine, memur, işçi emeklisine ve emeklilikte yaşa takılanlar
meselesine bir bütün olarak bakmak lazım ama maalesef bunu yapamıyoruz.
Emekliliklerimizin nasıl yaşadığından habersiz ama sürekli emeklileri istismar
eden bir siyasal iktidarla maalesef karşı karşıyayız. Hazreti Peygamber
Efendimiz bir hadisinde şöyle buyuruyor: “Çalıştırdıklarınıza yediklerinizden
yediriniz, giydiklerinizden giydiriniz.” Şimdi iktidar partisi mensuplarının ya
da buradaki sayın milletvekillerinin yediklerinden mi yiyor emekli,
giydiklerinden mi giyiyor? Dolayısıyla halkı unutan, milleti unutan,
emeklileri, işçileri, çalışanları yok sayan bir siyasal iktidar maalesef on
yedi yıldır milletimizi, ülkemizi yönetiyor. Bir emeklilikte yaşa takılanlar
meselesini çözemeyen bir siyasal iktidar var, kendi yaptığı düzenlemelerle bu
problemi yaratan bir siyasal iktidar var ve bu sorumluluğu üstlenmeyen bir
siyasal iktidar var. Nasıl yapacağız şimdi? Seçim dönemlerinde emekliye biner
lira vererek seçimi kotarmaktan başka emeklinin hangi problemini çözdünüz?
Emeklilik aylığı bağlama oranını düşündünüz mü? Emeklilerimizin nasıl
yaşadığını düşündünüz mü? 
Bakın,
ben yine memur emeklisiyim. Otuz yedi sene öğretmenlik yaptım, 2.804 lira maaş
bağlandı ama bu ülkede bin lira maaş alan BAĞ-KUR emeklisi de var. Bunları
nasıl göz önüne almazsınız, nasıl değerlendirmezsiniz? Dolayısıyla Türkiye
Büyük Millet Meclisinin bu probleme bir bütüncül olarak yaklaşıp emeklilerin
alım gücünü mutlaka çözmesi lazım, halletmemiz lazım, yukarıya çıkarmamız
lazım. Emeklilerimiz enflasyon oranında zam alıyor. 
Bakın,
geçenlerde TÜİK’in Başkan Yardımcısı değişti. Emin olun şüphelerim var, acaba
bir aylık enflasyon 6,30 çıkınca bu günah keçisi olarak TÜİK Başkan Yardımcısı
mı görüldü diye düşünüyorum ve önümüzdeki ay çıkacak olan enflasyon oranını
doğrusu merakla bekliyorum. Niye? 31 Aralık itibarıyla emeklilerimize,
memurlarımıza, işçilerimize zam yapılacak. Bunun hesabı şimdiden yapılmaya mı
başlandı diye hepimizin düşünmesi lazım. Bunu gündeme getireceğiz, bunu
yakından takip edeceğiz yani yaşanan enflasyon… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Koncuk.
Buyurun.

İSMAİL
KONCUK (Devamla) – Burada yapmamız gereken şudur: Dört siyasi parti
destekleyeceğini ifade etti. Meselenin sorumlusu ve suçlusu iktidar partisidir.
Yapılan mevzuat değişikliğiyle emeklilikte yaşa takılanlar problemini yaratan
siyasal iktidardır. Bu feryada ne zamana kadar kulak tıkayabilirsiniz, ne
zamana kadar görmezden gelebilirsiniz? 
Bakın,
şu anda 3600 ek gösterge sözünüz sebebiyle bu sözünüzü tutmanızı bekleyen ve
emekli olmayan yüzlerce, binlerce memur var. Bu sözünüzü de yerine getirin.
3600 sözünü verdiniz, bu sözü tutmak boynunuza borçtur. Sadece çalışanlara
değil 3600 gösterge sözü emekli olanlara da verilmiş sözdür. Eski Maliye
Bakanımız Sayın Naci Ağbal’ın açıklamaları bu doğrultudadır. Sık sık
kullandığınız Şeyh Edebali’nin sözü lafta kalmasın “İnsanı yaşatın devlet yaşasın.”
İnsanı yaşatmak sözle olmaz, insanın değerlerini istismar etmekle olmaz, onları
kalkındırmakla, alım gücünü yükseltmekle olur diyor, saygılar sunuyorum. (İYİ
PARTİ sıralarından alkışlar)
BAŞKAN
– Teşekkürler Sayın Koncuk.
Öneri
üzerinde ikinci söz, Milliyetçi Hareket Partisi Grubu adına İstanbul
Milletvekili Arzu Erdem’e aittir. (MHP sıralarından alkışlar)
Buyurun
Sayın Erdem.
Süreniz
üç dakikadır.
MHP
GRUBU ADINA ARZU ERDEM (İstanbul) – Teşekkür ederim.
Değerli
milletvekilleri, emeklilerimizin sorunları hakkında verilmiş olan grup önerisi
üzerine Milliyetçi Hareket Partisi Grubum adına söz almış bulunmaktayım. Gazi
Meclisi ve ekranları başında bizleri izleyen aziz Türk Milletini saygılarımla
selamlıyorum. 
Öncelikle
şuna değinmekte fayda var: Özel olarak vurgulamak istiyorum ki Milliyetçi
Hareket Partisinin kendi parti programı vardır ve bu parti programına uygun
olarak senelerden beri emeklilerimizin sorunlarının çözümü noktasında gerekli
çalışmaları yapmışlardır. Bunlardan bir parçası da yine emeklilikte yaşa
takılanlar. Emeklilikte yaşa takılanlarla ilgili Milliyetçi Hareket Partisi hem
parti politikaları kapsamında, hem üç sene önce yine yasama faaliyetleri
kapsamında gerekli kanun teklifini vermek suretiyle ve yine bu dönemde kanun
teklifini yinelemek suretiyle gerekli bilgilendirmeleri aslında yaptı. Burada
bizim şunu yapmamız gerekiyor: Hep birlikte emeklilikte yaşa takılanlar kim,
bir bunu anlamakta fayda var. Bu insanların sorunları ne, bunu anlamakta fayda
var. Öyle meseledir ki aslında, çocukların sorunları siyaset üstü meselelerdir,
gençlerin sorunları siyaset üstü meseleler, yaşlıların sorunları bizim için,
Milliyetçi Hareket Partisi için siyaset üstü meseleler. Cennet mekân
Başbuğumuzun açmış olduğu yolda liderimizin göstermiş olduğu yöne doğru “Önce
ülkem ve milletim, sonra partim ve ben.” demek suretiyle hareket ettiğimizi
buradan vurgulamak istiyorum. 
Evet,
emeklilikte yaşa takılanlarla ilgili üç ayrı sorun var. Bunun başında
öncelikle, emeklilikte yaşa takıldığı an itibarıyla SGK’yla ilişiği kesilir;
yani, tedavi ve ilaç masrafları o kişilerin karşılanmamakta. Şimdi size
soruyorum değerli arkadaşlar, tüm milletvekili arkadaşlarıma: Hak mıdır bu?
Yaşını bekliyor, prim gün sayısını doldurmuş, doldurduğu günden emekli olacağı
yaşa kadar ilaç ve tedavi masrafları karşılanmamakta çalışmıyorsa eğer,
çalışamıyorsa eğer. Kanser hastası emeklilikte yaşa takılanlar var. Bunlarla
ilgili mutlaka bu alanda aciliyetle bir iyileştirme yapılması gerekiyor.
BAĞKUR’luyu düşünün ki bir bakkalı var, küçücük, naçizane bir yerde bir bakkal
işletiyor ve emeklilikte yaşa takılıyor. Nasıl takılıyor? Prim gün sayısını
doldurdu ve biz ona diyoruz ki: “Yaşını doldurana kadar sen bu ticareti
yapıyorsan yine BAĞKUR primi ödemeye devam edeceksin ve ödediğin sürece de emekli
olduğun zaman maalesef maaşın aşağı doğru gelecek.” Şimdi bu sorunları hep
birlikte ele aldığımızda, biz aslında bu sorunları siyaset üstü bir mesele
olarak gördüğümüzde, el ele verip uzlaşmacı bir zemin içerisinde hep birlikte
bunu çözebiliriz. Aslında milletimizin beklentisi yasama organından bu,
milletvekillerinden bu, vebal bu. 
Üç
sene önce verilmiş olan önerge bugün de yine önergemizdir ve liderimizin de
dediği gibi, özellikle ifade etmek istiyorum, liderimiz Sayın Devlet Bahçeli
Beyefendi’nin de ifade ettiği gibi, “Sözümüz sözdür.”; 24 Haziran seçim
beyannamemizde ne söylemişsek gerçekleştirilmesi için çalışacağız, gereğini de
inşallah yapacağız. 
Saygılarımla.
(MHP sıralarından alkışlar)
BAŞKAN
– Teşekkürler Sayın Erdem. 
Öneri
üzerinde üçüncü söz Cumhuriyet Halk Partisi Grubu adına Artvin Milletvekili
Uğur Bayraktutan’a aittir. 
Buyurun
Sayın Bayraktutan. (CHP sıralarından alkışlar)
Süreniz
üç dakikadır. 
CHP
GRUBU ADINA UĞUR BAYRAKTUTAN (Artvin) – Sayın Başkan, değerli milletvekilleri;
yüce heyetinizi saygıyla selamlıyorum. 
Evet,
emeklilerle alakalı sorunlar var. Üç dakika içerisinde bu sorunları dile
getirmek imkânsız gibi bir olay. Özellikle emeklilikte yaşa takılanlarla
alakalı bugün Adalet ve Kalkınma Partisi Genel Başkanının grupta yaptığı açıklama
umutların tükendiğini gösteriyor, cevaz vermiyor, “Burada herhangi bir işlem
yapmayacağız.” diyor ve sayfayı kapatıyor. 
Değerli
arkadaşlarım, uçak alınıyorken gösterilen o geniş hoşgörü 500 milyon sterlin
uçağa veriliyorken gösteriliyor ama emekliler söz konusu olunca “Hayır”
diyorlar, “Devlet bütçesi batar.” diyorlar. 
Bakın,
2015 seçimlerinde bütün partilerle alakalı birtakım vaatler ortaya çıktı.
Cumhuriyet Halk Partisi Grubu Sayın Genel Başkanı o tarihte notere gitti,
taahhütnamede bulundu, dedi ki: “Emeklilere 2 maaş ikramiye vereceğiz.” Dönemin
Maliye Bakanı Mehmet Şimşek “Eğer Cumhuriyet Halk Partisi bunu yaparsa, eğer
emeklilere 2 maaş ikramiye verilirse ben bundan sonraki seçimlerde Cumhuriyet
Halk Partisine oy vereceğim.” dedi, Sayın Bakan ortada yok. Bin lira verdiniz
değerli AKP Grubundaki milletvekili arkadaşlarım, o bin lira da o günkü bin
lira değil. 
Bakın,
emekliler öyle bir tabloyla karşı karşıya ki Ankara’da yaşadığım dramatik bir
olayı sizinle paylaşmak istiyorum. Çok yakın bir zamanda kasaba gittim değerli
milletvekilleri -emekliler ne yaşıyor, bu tabloyu görün diye diyorum- önümde
bir emekli var, gördüm emekli olduğunu. Gitti, kasaba dedi ki: “Bana 10 liralık
kıyma ver.” Bunu her yerde anlattım, yüce Parlamentoda da size anlatmak
istiyorum. “10 liralık kıyma ver.” dedi değerli arkadaşlarım. 10 liralık
kıymayı hazırladı. Hiç görmemiştim böyle bir tabloyu. İki tane kredi kartı
çıkarttı cebinden. Birinci kredi kartını çıkarttı, verdi; adam POS cihazına
soktu, dedi ki: “Bunun karşılığı yok.” Sessizce diğer kartı çıkarttı değerli
milletvekilleri -dramatize ettiğimi düşünmeyin, tablo bu- ikinci kartın da
karşılığı yok. Cüzdanın içerisinden dörde katlanmış bir 20 lira çıkarttı sayın
milletvekilleri, 20 lira. O 20 lirayı muhtemelen acil durumlar için saklıyordu.
O 20 lirayı kalktı, kasaba verdi; 10 lirayı aldı, cebine koydu. 
Şimdi,
değerli arkadaşlarım, böyle bir Türkiye’yle karşı karşıyayız. Şimdi, bu yüce
Parlamento, Mustafa Kemal’in bu Parlamentosu emeklilerin sorunlarını
tartışmayacak, onunla alakalı bir Meclis araştırma önergesini kabul etmeyecek
de uzayın sorunlarını mı tartışacağız bu ülkede değerli arkadaşlar? Böyle bir
tabloyla karşı karşıyayız. Size bunun uzak geldiğini biliyorum. Bunu
anlattığımda muhtemelen kendi aranızda bunu abarttığımı da düşünebilirsiniz.
Tablo bu kadar vahim. 
Pazara
çıkın. Bakın, ben Ankara’nın pazarlarına gidiyorum. Sizler de muhtemelen
gidiyorsunuzdur, muhtemelen iktidar partisi milletvekili olduğunuzu da
saklıyorsunuzdur. Artık emekliler pazarda kiloyla domates almıyorlar değerli
arkadaşlarım, taneyle domates alıyorlar. Böyle midir; gelin, beraber gezelim.
Bakın, size açık çağrı: Hemen hafta sonu, pazar günü 100. Yıl’ın pazarı var;
isteyen milletvekili arkadaşımla beraber gelin, bir pazarı gezelim de bu
emeklilerin nasıl bir tablo içerisinde yaşamaya çalıştıklarını görelim. 
Açlık
sınırı içerisinde boğulan, yoksulluk sınırı altında yatan 11 milyonu aşkın bir
emekli gerçeğiyle karşı karşıyayız değerli arkadaşlarım. O nedenle, bu
Parlamento olarak bunların sorunlarına bugün çare bulmak zorundayız, onların
sorunlarını bu Parlamentoda tartışmak zorundayız. Buna ilişkin umudumuz yok, iyi
niyet içerisinde bunu tartışmaya çalışıyoruz ama buna ilişkin umudumuz yok
çünkü size göre emeklilerin sorunları yok. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Bayraktutan. 
Öneri
üzerinde son söz, Adalet ve Kalkınma Partisi Grubu adına Ankara Milletvekili
Orhan Yegin’e aittir.
Buyurun
Sayın Yegin. (AK PARTİ sıralarından alkışlar)
Süreniz
üç dakikadır.
AK
PARTİ GRUBU ADINA ORHAN YEGİN (Ankara) – Teşekkür ederim.
Sayın
Başkan, değerli milletvekilleri; Başkanlığa sunulan HDP önergesi hakkında
grubumuz adına söz almış bulunmaktayım. Gazi Meclisimizi ve temsil ettiği
milletimizi saygıyla selamlıyorum.
Kıymetli
milletvekilleri, on altı yıldır AK PARTİ iktidarları döneminde hamdolsun
Türkiye büyüdü ve Türkiye'nin içerisindeki bütün şehirler, bütün kentler, bütün
kesimler, kişiler, fertler bu büyümeden kendi payına düşeni alsın diye çok
ciddi düzenlemeleri yapmak AK PARTİ iktidarımıza hamdolsun nasip oldu. On altı
yıl içerisinde yapılanları hangi alanda değerlendirirsek değerlendirelim,
eğitimden sağlığa, ulaşımdan enerjiye, sosyal güvenlikten öğrenci burslarına
kadar, küçük büyük hangi konuya bakarsak bakalım her alanda cumhuriyet tarihi
boyunca yapılanların –olumlu manada yapılanları kastediyorum- kat kat fazlasını
Allah on altı yıla sığdırmayı bizlere nasip etti.
TAHSİN
TARHAN (Kocaeli) – Borçlar, borçlar, onu da söyle; harcananı da söyle. 
NURHAYAT
ALTACA KAYIŞOĞLU (Bursa) – Cumhuriyet tarihinde yapılanları sattınız, sattınız.

ORHAN
YEGİN (Devamla) – Yeterli mi? Elbette yeterli değil çünkü biz bu milletin her
şeyin, her güzelliğin en iyisine ve en fazlasına layık olduğuna inanıyor ve
bütün gayretimizi bunu gerçekleştirmek üzere ortaya koyuyoruz. 
LÜTFÜ
TÜRKKAN (Kocaeli) – Hangi milletin diye sordular; bu milletin.
ORHAN
YEGİN (Devamla) - Emeklilerimize ilişkin bu sürede neler yapıldığına dikkat
kesilirsek SSK emeklilerimize bizden önce yirmi yıllık beklentileri olan
intibak düzenlemesiyle maaşlarında 450 TL’ye, BAĞ-KUR emeklilerimize 200 TL’ye
varan artışlar sağladık. 2003’ten beri gerek seyyanen gerek oransal olarak
yapılan zamlarla hamdolsun emeklilerimizi enflasyona ezdirmedik. Emekli olup
ticari faaliyette bulunan emeklilerimizin aylıklarından kesilen sosyal güvenlik
destek primini, yüzde 15 oranındaki bu kesintiyi kaldırdık. Tüm emeklilerimize
4 milyar TL tutarında promosyon ödenmesini sağlayan imzaları attık. 
Bakınız,
2002 yılında emeklilerimize yapılan ödemelerin gayrisafi yurt içi hasıla
içerisindeki oranı 4,8 iken, 2018 yılında emekli aylıkları olarak yapılan ödemelerin
gayrisafi yurt içi hasılaya oranı yüzde 140’lık artışla 6,75’e çıkarmak
hamdolsun bizlere nasip oldu ve iki bayramda biner lira olmak üzere bundan
sonraki bütün bayramlarda 2 bin lira bayram ikramiyesini emeklilerimizin
alacakları bir düzenlemeye de imza attık. Yeterli mi? Elbette yeterli değil.
Milletimiz her şeyin en iyisine, en güzeline fazlasıyla layık ama imkânları
zorlayarak emeklilerimiz olduğu gibi toplumun bütün kesimlerine bu gelişmeden,
bu büyümeden en büyük payı ayırmaya gayret ettik.
Sayın
Başkan, değerli milletvekilleri; esasen ister prim gün ödeme sayısı ister yaş
şartı ister sigortalılık süresinde bir eksiklik olduğunda emeklilik talebinde
bulunulamamaktadır. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayınız Sayın Yegin.
ORHAN
YEGİN (Devamla) - Hâl böyleyken gerekli prim gününü doldurmadığı hâlde emekli
olma talebinde bulunmak ile yaş şartını yerine getirmediği hâlde emeklilik
talebinde bulunmak arasında hukuken ve mevzuat olarak aslında hiçbir fark bulunmamaktadır.
Bir kıyas olsun diye söylüyorum, yıl içinde emekli olanların ortalama
sigortalılık süresi ülkemizde yirmi altı iken diğer Avrupa ülkelerinde örneğin
Belçika’da otuz yedi, Fransa’da otuz üç, İspanya’da ise otuz altı yıldır. Yani
ülkemizde bir sigortalının emekliliğe hak kazanabilmesi için Belçika’daki bir
sigortalıdan on bir yıl daha az çalışma hayatında kalması yeterli olmaktadır.
Az
önce bir hatip suçlu ilan etti, oraya girmeden şunu ifade etmek istiyorum:
Aşikâr olan ve sizlerin itiraz edemediğiniz bu sistemle ilgili asıl suçlunun
35-40 yaşında emekliliğe imkân kılan bir sistemin savunucuları olduğudur. 
Yaş
şartının kaldırılması durumunda hemen emekli olabilecekler ve süreç içerisinde
emekli olabileceklere yapılacak ödemelerin oluşturacağı yük sosyal güvenlik
reformuyla getirilen tüm düzenlemelerin boşa çıkmasına ve uzun vadede aktüeryal
dengesinin bozulmasına sebep olacaktır. 
(Mikrofon
otomatik cihaz tarafından kapatıldı)
ORHAN
YEGİN (Devamla) - Bu düzenlemeyle oluşacak olan maliyetin bütün bir sistemin
taşınamaz ve sürdürülemez hâle geleceği açıktır. İnşallah, on altı yıldır
olduğu gibi bundan sonra da emeklilerimize daha fazla pay vermeye devam
edeceğiz. (AK PARTİ sıralarından alkışlar)
BAŞKAN
– Teşekkürler Sayın Yegin.
Halkların
Demokratik Partisi Grubunun önerisini oylarınıza sunuyorum: Kabul edenler...
Etmeyenler... Öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, İstanbul Milletvekili Aykut Erdoğdu ve arkadaşları
tarafından “üçüncü havalimanı yapımında Sayıştay tarafından tespit edilen
usulsüzlüklerin araştırılması” amacıyla 16/10/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi
16/10/2018
Türkiye Büyük Millet Meclisi Başkanlığına
Danışma
Kurulu 16/10/2018 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
İstanbul
Milletvekili Aykut Erdoğdu ve arkadaşları tarafından üçüncü havalimanı yapımında
Sayıştay tarafından tespit edilen usulsüzlüklerin araştırılması amacıyla
16/10/2018 tarihinde Türkiye Büyük Millet Meclisi Başkanlığına verilmiş olan
Meclis araştırma önergesinin (470 sıra no.lu) diğer önergelerin önüne alınarak
görüşmelerinin 16/10/2018 Salı günlü birleşimde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına İstanbul Milletvekili Aykut Erdoğdu konuşacaktır. 
Buyurun
Sayın Erdoğdu. (CHP sıralarından alkışlar) 
Süreniz
beş dakikadır.
CHP
GRUBU ADINA AYKUT ERDOĞDU (İstanbul) – Sayın Başkan, değerli milletvekilleri;
bugün İstanbul üçüncü havalimanı ihalesini konuşacağız, bu havalimanı
ihalesinde yapılan usulsüzlükleri konuşacağız. Bu konuşma milletin kürsüsünden
İstanbul Cumhuriyet Başsavcılığına bir suç duyurusu niteliğindedir değerli
arkadaşlar.
3
Mayıs 2013 günü Türkiye Cumhuriyeti tarihinin en yüksek bedelli ihalesi
yapıldı. Bu ihaleye göre 26 milyar 150 milyon avro kira karşılığında -yirmi beş
yılda- İstanbul üçüncü havalimanı ihale tarihinden hemen sonra kırk iki ayda
inşa edilmek ve yirmi beş yıl işletilmek kaydıyla deniz seviyesinin 90 metre
üstüne 7 milyar 354 milyon avro yatırım yapılması sözüyle ihale yapıldı,
sözleşme imzalandı ve hemen ihaleden sonra yer teslimi yapılması gerekirken
yani -inşaat süresi kırk iki ay- yirmi beş yıllık işletme süresinin başlaması
için hemen yer teslimi yapılması gerekirken iki yıl boyunca yer teslimi
yapılmadı değerli arkadaşlar. Sebep olarak, “Kendi bakanlıkları izin vermedi.”
diye bir bahane ortaya koydular. Amaç ise, yılda 1 milyar 45 milyon avro
kirayla işletilmesi gereken üçüncü havalimanı ihalesinde, üçüncü havalimanını 1
milyar 45 milyon avro yıllık kirayı vermeden iki yıl daha fazla işletmekti.
Bunun zararı 2 milyar 90 milyon avrodur değerli arkadaşlar. 2 milyar 90 milyon
avro iki yıl geç yer teslim edildiği için devletimize ödenmeyecektir. Bu 5’li
müteahhit şirketin cebinde kalacak para sadece bu iki yıl geç teslimden 2
milyar 90 milyon avro.
Yapılan
ihaleye göre, havalimanının 90 metre denizin üzerine yapılması gerekiyordu.
Yani, şu Meclis yerleşkesinin bin katı bir alanın 90 metre denizin üstüne
dolguyla çıkarılması gerekirken, ihale bu koşulla yapılmışken, ihaleden sonra
bu 90 metre 60 metreye düşürüldü ve burada. Sayıştayın hesabına göre, 1 milyar
364 milyon avro kamunun zararı var, biz 2,5 milyar avro hesapladık. Yani
müteahhit söz verdiği 7,5 milyar avronun 2,5 milyar avrosunu buraya, 90 metreye
harcaması gerekirken, 60 metreye düşürerek 2,5 milyar avro da buradan haksız kazanç
elde edildi. 
Değerli
arkadaşlar, geldik, bu havalimanı iki yıl önce açılması gerekirken “29 Ekimde
açacağız.” dediler. Açamıyorlar, çünkü bitiremediler. “31 Aralık.” diyorlar,
çok büyük ihtimalle 31 Aralıkta da açamayacaklar. Ve şimdi, Fatih Altaylı’nın
yazısından öğrendiğim kadarıyla -buraya kadar anlattığım her şey Sayıştay
raporlarından ama bundan sonraki kısmı Fatih Altaylı ve İGA’nın yöneticisinin
konuşmasından- ilk iki yıl için yıllık 1 milyar 45 milyon avro kira yerine, 350
milyon avro ödenecekmiş. Yani iki yılda 2 milyar 90 milyon avro ödenecekken 700
milyon avro ödenecek. Buradan da 1 milyar 390 milyon avro zararımız var. Toplam
zarar 5 milyar avro değerli arkadaşlar.
Şimdi,
siz ihale yapıyorsunuz, 5 tane şirket giriyor, bu şartları ortaya koyuyorsunuz,
diyorsunuz ki: “Ben kırk iki ayda yapacağım. 1 milyar 45 milyon avro kirayı
ödeyeceğim, yirmi beş yıl işleteceğim. Bu sırada havalimanının yolcusundan para
toplayacağım, oraları kiraya vereceğim, uçaklardan para toplayacağım, size de 1
milyar 45 milyon avro kira vereceğim.” Başka şartlar da değişti, vaktim yok,
anlatamayacağım ve ihale sonrasında bütün bu şartları değiştiriyorsunuz değerli
arkadaşlar. Demin anlattılar, bu yolsuzluğun bedeli, Fatih Altaylı’nın son
yazısında ortaya çıkan da doğruysa, 40 katrilyon lira, 40 milyar lira. Demin
bir emeklinin 10 liralık kıyma aldığını anlattı Uğur Bayraktutan burada, 10
liralık kıyma almış. 40 milyar lira para demek hane başına, bu ülkenin bütün
vilayetlerinde, nerede yaşıyorsa yaşasın her bir ailenin cebinden 2 bin lira
alınması demek. Ülke ekonomik krizle boğuşuyor. 16 milyon yoksul var. 7 milyon
işsiz var. Millet çocuğuna para veremiyor, eşine ekmek parası bırakamıyor. 40
katrilyon liradan bahsediyoruz, milletin kürsüsünden bahsediyoruz. Bunların hepsi
Meclis kayıtlarında var. Sayıştay raporunu KİT Komisyonundan alın, eğer bu
söylediklerim Sayıştay raporunda yazmıyorsa ben bu görevi bırakacağım değerli
arkadaşlar. Bütün bunları Sayıştay utangaç bir şekilde yazmış. Ya, madem bu
tespiti yapıyorsun, ihalenin şartları böyle değişmiş, niye suç duyurusunda
bulunmazsınız, niye bu yolsuzluğu engellemezsiniz? Sadece gelecekten
korkuyorlar “Başımıza ne gelecek?” diye tespiti yapıp cezasını yazmadan
bırakıyorlar ve memleket çöküyor değerli arkadaşlar. Sıradan bir yolsuzluktan
bahsetmiyorum, cumhuriyet tarihinin en büyük ikinci yolsuzluğundan
bahsediyorum. Milletin kürsüsünde ben bir milletvekiliyim. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Erdoğdu. 
AYKUT
ERDOĞDU (Devamla) – Değerli arkadaşlar, bu, hepimizin seçmenin parası. Biz 600
kişi bu milletin vekilleriyiz. İstanbul Cumhuriyet Başsavcılığı, gizli
tanıklarla onca insanı hapishanelere attınız, onca öğrenciyi içeri koydunuz.
Bir sürü mazlum içeri atılmış durumdayken 5 tane şirket sahibi… Bunlar mı bu
memleketin sahibi? Biz mi dokunulmazız, onlar mı dokunulmaz? Biz
milletvekiliyiz, bizim dokunulmazlığımız bunu anlatalım diye. Bize
dokunuyorlar, bize dava açıyorlar, bu yolsuzluğa dava açılmıyor. Ben her türlü
yargılanmaya hazırım. Eğer bu iddialarımda haksız çıkarsam müebbet hapis cezası
çekmeye hazırım. Yazık günah değil mi? Gözümüzün önünde, Meclis kayıtlarında,
hepiniz okuyabilirsiniz. 5 tane şirket sahibi bu ülkenin 40 milyar lirasının
üzerine konabiliyorsa, böyle bir iddia ortadaysa İstanbul Cumhuriyet
Başsavcısına düşen bu davayı açmaktır. Bugün çok güçlü olabilirler ama yarın bu
halk bunun hesabını soracak. 
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Teşekkürler Sayın Erdoğdu.
Cumhuriyet
Halk Partisi Grubunun önerisi üzerinde ilk söz, İYİ PARTİ Grubu adına İstanbul
Milletvekili Hayrettin Nuhoğlu’na aittir. 
Buyurun
Sayın Nuhoğlu. (İYİ PARTİ sıralarından alkışlar)
Süreniz
üç dakikadır.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; üçüncü havaalanı “büyük bir proje” diye milletimize yutturulan
bir soygun projesinden başka bir şey değildir. Proje, fizibilitesi yapılmış,
uygulanabilir olduğu ispatlanmış, ihtiyaçtan dolayı doğmuş çalışmalara denir.
Üçüncü Havalimanı Projesi’nin yeri doğru mu? Peki, ihalesi doğru mu? Peki, bu
havaalanının yapıldığı yer, kot -biraz evvel sayın önerge sahibinin izah ettiği
gibi- o çalışmalar hiç kimsenin dikkatini çekmedi mi? Büyük proje yapacağım
diye milletimizin geleceğini birilerine peşkeş çekmek asla kabul edilir
değildir. Şunu çok açık söylüyorum: Mutlaka bu işin hesabı bir gün
görülecektir. O hesap gününe siz hazır olun.
Değerli
arkadaşlar, bu projenin çok önemli püf noktalarından bir tanesi, başladıktan
iki yıl sonra ama temel atma töreninden de on bir ay sonra yer teslimi
yapılması. Böyle bir şey olur mu? Efendim, o günkü Başbakan Cumhurbaşkanı adayı
olacakmış, bir an önce temel atma töreniyle milleti kandıracakmış. Böyle bir
şey olur mu? Buradan kayıp 2 milyar doların üzerinde. Kimin? Orayı yapacak 5
tane büyük firmanın. 
Değerli
arkadaşlar, özellikle ülkeyi yönetenlere söylüyorum: Dünden beri beni arayan ve
bugün burada ben konuşacağım için beni telefonla arayıp söyleyen küçük ve orta
ölçekli bütün müteahhitler kan ağlıyor. Çok kısa zamanda acil ya tasfiye
kararnamesi ya fiyat farkı kararnamesi çıkmazsa hepsi perişan. Siz büyük birkaç
tane müteahhitle ortak olabilirsiniz, onlarla soygunu planlayabilirsiniz ama
ülkemizin asıl emekçileri, küçük ve orta ölçekli müteahhitler kan ağlıyor. 
Değerli
arkadaşlar, bu kadar kısa süreye sığmayacak tabii bunlar ama Çin’de benzer bir
havaalanı 11 milyar avroya yapılıyor. Bizdeki 26 milyar avro. Ben şahsen bunu
vicdanıma sığdıramıyorum, siz nasıl sığdırıyorsunuz? Beraber hesap soralım bu
konuda. Bu ve benzeri bütün büyük yatırımlar, zaten ülkemizi bugün darboğaza
getiren yanlış ekonomik modelin bir parçasıdır. Sürdürülebilir canlı bir
ekonomi görülsün diye sadece inşaat, her yerde büyük proje. Ne güzel, bir
taraftan büyük paraları bölüşeceksiniz, bir taraftan milletimizi
kandıracaksınız…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Nuhoğlu.
HAYRETTİN
NUHOĞLU (Devamla) – İşte şimdi görüldüğü gibi de duvara toslayacaksınız. 
Hep
söyledik, gene söyleyeceğiz, ekonomide yapısal değişikliğe bir an önce gidin,
eğer beceremiyorsanız buyurun paylaşalım. Bu damadın işi değil. Damatlar nasıl
Osmanlı’yı bitirdiyse Türkiye Cumhuriyeti’ni de onlara bitirtmeyeceğiz. Bundan
da haberiniz olsun. 
Saygılar
sunuyorum hepinize. (İYİ PARTİ sıralarından alkışlar)
BAŞKAN
– Teşekkürler Sayın Nuhoğlu.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Sayın hatip kürsüden hitabında “Müteahhitlere fiyat artışı
vermek suretiyle soygunu planlamış olabilirsiniz.” diye grubumuzu töhmet
altında bırakan sataşmada bulunmuştur. Söz talebim vardır. 
BAŞKAN
– Buyurun. (AK PARTİ sıralarından alkışlar) 
İki
dakika süre veriyorum. 
IV.- SATAŞMALARA İLİŞKİN KONUŞMALAR (Devam)
4.- Denizli Milletvekili Cahit Özkan’ın, İstanbul Milletvekili Hayrettin
Nuhoğlu’nun CHP Grup önerisi üzerinde İYİ PARTİ Grubu adına yaptığı konuşması
sırasında AK PARTİ Grubuna sataşması nedeniyle konuşması
CAHİT
ÖZKAN (Denizli) – Tabii, Meclisin çalışmasında amacımız bir vakıanın ortaya
çıkartılmasını sağlamak olmalı. Sayın hatip hitabında zaten incelemeyi yapmış,
kararı vermiş, yargıyı da Genel Kurulumuzla paylaştı. Bakınız, hiç araştırmaya
bile gerek yok, eğer sizin şu anda bir suç olduğuna ilişkin sübutunuz, deliliniz
varsa hiç bu öneriyi değerlendirmeye bile gerek yok. Gidin, cumhuriyet
savcılarımıza iddia ettiğiniz suçun unsurlarını ve delillerini teslim edin ve
sonucunda hep beraber yargımız da kararını versin.
Bakınız,
evet, “Bir hesap görülecek.” dedi. Hesap görülecek mi? Ben sadece konuşmasında,
sayın hatibin hitabında katıldığım konuşma sadece hesabın görüleceğine ilişkin
kısmıdır, ona katılıyorum. Ne zaman görülecek? Daha birkaç gün evvel
İngiltere’de bulunduğumuz sırada özellikle yabancıların, İngiltere’nin yetkili
makamlarının üzerinde durduğu tek bir mesele var: “Üçüncü havalimanı ne zaman
bitecek, acaba bu havalimanına biz de uçaklarımızı indirebilir miyiz, biz de
buradan hava yolu ulaşımından payımızı alabilir miyiz?” Bütün mesele bu.
Onun
için, hesap görülecek. Neresi görülecek? Uluslararası alanda hava
taşımacılığında her yıl -bir kereye mahsus değil- 30 milyar dolar, Türkiye’ye
katma değer getiren hava yolu ulaşımında ve özellikle ülkemizin ticaretinin
artışında, turizm gelirlerinin artışında…
TAHSİN
TARHAN (Kocaeli) – Antalya Havaalanı kimin, kimin?
CAHİT
ÖZKAN (Devamla) - …yıllık 30 milyar dolar bu ülke katma değer kazandığında
göreceksiniz hesabı o zaman, dünya ticaretinde durduğumuz nokta itibarıyla ele
geçireceğiz, kazanacağız. 
Bugünden
itibaren bu 30 milyar dolar ülkemize, milletimize hayırlı uğurlu olsun diyor,
sizlere teşekkür ediyorum.
LÜTFÜ
TÜRKKAN (Kocaeli) – Sayın Başkan…
AYKUT
ERDOĞDU (İstanbul) – Sayın Başkan…
BAŞKAN
– Buyurun Sayın Türkkan.
LÜTFÜ
TÜRKKAN (Kocaeli) – Sayın Başkan, sayın hatip, sayın grup başkan vekili
meseleyi yanlış anlamış. 
BAŞKAN
– Sayın Türkkan, eğer yerinizden açıklama yapmak isterseniz mikrofonu açayım.
Lütfen oturun. 
Buyurun.
V.- AÇIKLAMALAR (Devam)
31.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın CHP Grup önerisi üzerinde sataşma nedeniyle yaptığı konuşmasındaki
bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın hatip, grup başkan vekili arkadaşımız bizim
konuşmacımızın sözlerini yanlış anlamış. Havalimanı yapılmasın diye bir itirazı
yok. Sayın konuşmacımız diyor ki: “Bu havalimanı bir yerde 11 milyar dolara
yapılıyorsa Türkiye’de neden 26 milyar dolara yapılıyor? Yani yapın ama
çalmayın.” Onu anlamamış arkadaş.
Teşekkür
ediyorum. (İYİ PARTİ sıralarından alkışlar)
BAŞKAN
– Teşekkürler Sayın Türkkan.
ENGİN
ÖZKOÇ (Sakarya) – Sayın Başkan, kayıtlara geçmesi açısından Aykut Erdoğdu
arkadaşımız…
BAŞKAN
– Sayın Erdoğdu, yerinizden -mikrofonu açalım- söz verelim.
Buyurun.
AYKUT
ERDOĞDU (İstanbul) – Sayın Başkanım, birinci partinin grup başkan vekili “Olayı
yargıya taşıyalım.” dedi. Bizce çok uygundur. Kayıtlara geçmesi açısından
söylüyorum, şimdiye kadar bu konuda yargıya taşıdığımız dosyaların tamamı
cumhuriyet savcılığından takipsizlik alıyor. Dava açılmıyor, üstelik bunlar Sayıştay
raporlarında olmasına rağmen. Normalde Sayıştayın görevi. Bu bir suç konusudur.
Edimin ifasına fesat karıştırma şüphesi oluşturan bir konudur. Normalde
cumhuriyet savcılıklarının doğrudan bir iddianame hazırlaması ve dava açması
gerekirken bu olmuyor. Allah’tan sayın grup başkan vekili söyledi. Umuyorum ki
yargı mensupları da bu konuşmaları, tutanakları okuyacaktır ve üçüncü
havalimanıyla ilgili dava açılacaktır. 
Ben
kendisine teşekkür ediyorum. 
BAŞKAN
– Teşekkürler Sayın Erdoğdu. 
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Aykut Erdoğdu ve arkadaşları
tarafından “üçüncü havalimanı yapımında Sayıştay tarafından tespit edilen
usulsüzlüklerin araştırılması” amacıyla 16/10/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi (Devam)
BAŞKAN
– Öneri üzerinde ikinci söz, Halkların Demokratik Partisi Grubu adına İstanbul
Milletvekili Erol Katırcıoğlu’ya aittir. 
Buyurun
Sayın Katırcıoğlu. (HDP sıralarından alkışlar) 
Süreniz
üç dakikadır. 
HDP
GRUBU ADINA EROL KATIRCIOĞLU (İstanbul) – Değerli milletvekilleri, bu konunun
gündeme gelmiş olması bizi de sevindirdi. En azından Türkiye’nin ihale
yasasıyla ilgili, yaşadıklarıyla ilgili hiç olmazsa bazı soru işaretlerini
belki sizlerin de taşımasını sağlayabiliriz. 
Yalnız
bir şeyi belirterek başlayayım sözüme: Öğleden itibaren çeşitli öneriler
üzerine tartışıyoruz. Muhalefet olarak gerçekten Türkiye’nin sorunları üzerine
parmak basmaya çalışıyoruz, örnekler veriyoruz, “Bunlar böyle yapılmasın
istiyoruz.” diyoruz vesaire. Fakat aldığımız cevaplar beni biraz şaşırtıyor
çünkü anladığım kadarıyla sanki Türkiye’de yaşamıyorsunuz gibi bir izlenim
uyandırıyor. Yani bizim yaşadığımız sorunlarla ilgili olarak herhangi bir
gözleminiz, gördüğünüz herhangi bir şey yokmuş gibi davranıyorsunuz. Bu
hakikaten ilginç geliyor bana. Herhâlde ideolojik davranmak böyle bir şey diye düşünüyorum.

Şimdi,
ben esasında önerinin lehindeyim, öyle söyleyeyim yani grup olarak önerinin
lehindeyiz fakat öneriyi biraz daha açmak gerektiği kanaatindeyiz. Yani
Türkiye’deki üçüncü havalimanı dâhil olmak üzere ihale sisteminin esasında
Türkiye’de yeteri kadar tartışılmayan ama asıl tartışılması gereken konulardan
biri olduğunu söylememiz lazım.
Bakın,
bir rakam var arkadaşlar, ben de görünce şaşırdım. Yüz doksan ayda 186 defa
değiştirilmiş bu İhale Yasası. İhale Yasası öyle bir hâle gelmiş vaziyette ki
esasında iktidarın istediğine istediğini verebildiği, kamu kaynaklarını ve kamu
güvencesini verebildiği bir hâle gelmiş vaziyette. Dolayısıyla esasında üçüncü
havalimanının araştırılmasıyla ilgili bu öneriyi böyle bir çerçeveden
değerlendirmemizde de büyük yarar olduğunu düşünüyorum. Ama onun da ötesinde
önemli bulduğum bir konuya da değinmek istiyorum bu bağlamda. 
Şimdi,
bakın arkadaşlar, Türkiye’de 7 tane medya grubu var. Arkadaşlar, bu 7 medya
grubunun da son yıllarda aldığı ihalelere bakarsanız inanılmaz bir tablo çıkıyor.
Bu 7 tane medya grubundan -bildiğimiz televizyonlar, gazeteler vesaire- hemen
hemen hepsi devletten ihale almış durumda. Daha da özel olarak söyleyeyim size,
özellikle Kalyon, Albayrak ve Doğuş holdingleri -ki bunlar biliyorsunuz ATV,
Sabah, Yeni Şafak, TVNET, NTV, Star gibi televizyonların sahiplerini içeriyor-
üçüncü havalimanı ihalesinde bizzat ilgili kurumlar. Yani şöyle bir tablo
çıkıyor benim anladığım kadarıyla: İktidar İhale Yasası’nı her an istediği gibi
yorumlayarak özellikle bir medya tekeli yaratmış durumda.
(Mikrofon
otomatik cihaz tarafından kapatıldı)
BAŞKAN
– Bir dakika daha süre veriyorum Sayın Katırcıoğlu, sözlerinizi tamamlayın,
lütfen.
EROL
KATIRCIOĞLU (Devamla) – Teşekkür ederim.
Arkadaşlar,
bu şaka maka değil, dünyanın hiçbir yerinde böyle bir şey yok. Dünyanın hiçbir
yerinde böyle ihale aracılığıyla şirketler dünyasında özellikle medya sektörünü
yönlendirebilme gücüne sahip olmak hakikaten kabul edilebilir bir şey değil.
Bu, eninde sonunda bu konuda adım atmış olan iktidarın aleyhine bir durum
olarak da ortaya çıkacaktır. Bundan hiç şüphemiz yok. 
Lütfen,
bize, bizim gibi, gerçeklerle ilgili bir şey söyleyin; böyle, hayali bir
Türkiye içinde, anlamakta zorlandığım bir şekilde cevaplar vermeyin diye
düşünüyorum.
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Katırcıoğlu.
Öneri
üzerinde son söz, Adalet ve Kalkınma Partisi Grubu adına Kars Milletvekili
Ahmet Arslan’a aittir. 
Buyurun
Sayın Arslan. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA AHMET ARSLAN (Kars) – Saygıdeğer Başkan, değerli
milletvekilleri; hepinizi en derin saygılarımla selamlıyorum.
Öncelikle,
üçüncü havalimanı dünya çapında bir havalimanı, bunu herkes biliyor. Sebebi,
bugün dünyanın en büyük havalimanları 90 ila 100 milyon yolcuya hizmet ederken
İstanbul üçüncü havalimanı başlangıçta 90 milyon, bütün etapları
tamamlandığında 200 milyon kişiye hizmet edecek ve inşallah, günün sonunda
yaklaşık 250 bin kişiye istihdam sağlayacak.
Gelelim
üçüncü havalimanıyla ilgili açıklamalara. Birincisi, üçüncü havalimanının
maliyeti 10 milyar 247 milyon liradır.
AYKUT
ERDOĞDU (İstanbul) – Avro.
AHMET
ARSLAN (Devamla) – 10 milyar 247 milyon avrodur, dediğiniz doğru, çok çok
teşekkür ediyorum. Kira bedeli ise yıllık 886 milyon avro olmak üzere, KDV
dâhil 26 milyar 125 milyon avrodur. Çin’de yapılan 11 milyar, Türkiye’de
yapılan 10 milyar 247 milyon; 26 milyar ise alacağımız kira geliridir. Bunun
bilinmesinde fayda var.
Dönelim,
niye geç yer teslimi yapıldı? Yap-işlet-devret projelerinde vaziyet planıyla
ihaleye çıkarsınız, neler istediğinizi söylersiniz ve daha sonra bunlarla
ilgili görevli şirket kesin projeyi hazırlar, o kesin projeye göre de yapar.
İstanbul üçüncü havalimanının ihalesi yapıldıktan sonra Orman Genel Müdürlüğü
dedi ki: “Bana kesin projenizi vermediğiniz sürece ben size burada inşaat yapma
izni vermem.” Dolayısıyla iş geç başladı. Ancak şartname eki dokümanlarda
vardır, deniyor ki: “Kesin proje hazırlanıncaya kadar ve kurumlardan gerekli
izinler alınıncaya kadar, vaziyet planı çerçevesinde harita ölçümü, zemin
etüdü, sismik ve hâlihazır çalışmalar yapılabilir.” Dolayısıyla bu çalışmalara
önceden başlandı, bunun bilinmesinde fayda var. 
Ve
yine kot söylendi. Kotla ilgili de şartnamede ve ihale döneminde firmaların
sorularına verilen zeyilnamelerle denmiştir ki: “Etütlere bağlı olarak
değişiklikler çıkarsa bunun gereği yapılacaktır.” Gereği nedir? Fiyatta düşme
olursa günün sonundaki mahsuplaşmada bunu kiraya ekleyeceğiz, fiyatta artış
olursa bunu yüklenici olarak sen sineye çekeceksin. Dolayısıyla bu sürpriz
değildir, ihale eki dokümanlarda ve zeyilnamelerde belirtilmiştir.
(Mikrofon
otomatik cihaz tarafından kapatıldı) 
AHMET
ARSLAN (Devamla) – Değerli Başkanım, lütfen…
BAŞKAN
– Sözlerinizi tamamlayın.
Buyurun.
AHMET
ARSLAN (Devamla) – Çok çok teşekkür ediyorum.
Kaldı
ki zeyilnameyle verilen cevap bütün firmalara verilir, sadece soruyu sorana
verilmez; bunu özellikle vurgulamak isterim.
Ve
yine grup önerisinde deniyor ki: “İç finansman temin edildi, hazine garantisi
verildi.” Değerli arkadaşlar, iç finansman değildir, Türkiye'deki bankaların
yabancı şubelerinden temin ettikleri kredidir ki bu dış finansmandır. Dış
finansman olunca da hazine garantisi yoktur, borç üstlenimi vardır. Sözleşme
fesholur, iş yarım kalırsa kamu o malın sahibi olur, borcu verene karşı borcu
üstlenir ancak firmaların yüzde 20 öz kaynağına el koyar; bunun da özellikle
bilinmesinde fayda vardır.
Yolcu
garantisi verilmiştir ki şu ana kadar -bütün havalimanlarında benzer uygulamayı
yapıyoruz- 47 milyon yolcu garantisinden kaynaklı para vermişiz, 460 milyon
buna karşılık para almışız. Burada da aynı şey olacaktır.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Arslan.
AYKUT
ERDOĞDU (İstanbul) – Sayın Başkan…
BAŞKAN
– Buyurun Sayın Erdoğdu. 
AYKUT
ERDOĞDU (İstanbul) – Sayın hemşehrim ve Sayın eski Bakan sözlerimi bağlamından
kopararak başka bir açıklama yapmıştır. Onun için, müsaade ederseniz, 69’a göre
kürsüden iki dakika bunu açıklamak istiyorum. 
BAŞKAN
– Yerinizden de yapabilirsiniz. 
AYKUT
ERDOĞDU (İstanbul) – Kürsüden…
BAŞKAN
– Buyurun Sayın Erdoğdu. 
IV.- SATAŞMALARA İLİŞKİN KONUŞMALAR (Devam)
5.- İstanbul Milletvekili Aykut Erdoğdu’nun, Kars Milletvekili Ahmet
Arslan’ın CHP Grup önerisi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
AYKUT
ERDOĞDU (İstanbul) – Değerli hemşehrim, birincisi, cumhuriyet tarihinin en
büyük ihalesine çıkılırken vaziyet planıyla çıkılmaz, uygulama planıyla çıkılması
gerekiyor. Vaziyet planı bir taslaktır, 26 milyar avroluk bir ihaleye vaziyet
planıyla çıkılmaz. 
“Orman
Genel Müdürlüğü izin vermemiş.” Cumhuriyet tarihinin en büyük ihalesini
yaparken Orman Genel Müdürlüğünden izin almadan nasıl ihaleye çıkıyorsunuz,
anlayabilmek mümkün değil. Orman Genel Müdürlüğünün izni bahane, iki yıl geç
vermek için yaptınız. İki yıl yeri teslim etmediğiniz yerde sondaj yapılmış.
Yahu, Sayıştay raporu yazıyor, işçi binalarından bilmem neye kadar inşaat
başlamış. Yeri teslim etmediğiniz yerde Cumhurbaşkanı nasıl temel attı Sayın
Bakan, bunu açıklayın. 
Kot
değiştirilebilir. Kot değiştirilir 30 santim, 40 santim; 30 metre değiştirilir
mi? 2,5 milyar avro ihalede fark eder mi Sayın Bakan, rica ederim. O zaman
ihaleyi yenilemeniz gerekir çünkü asli unsuru değiştirmiştir. 
“Parayı
geri ödeyeceksiniz.” Allah aşkına, size güveniyorum, ne zaman ödeyecekler? Bu
2,5 milyar avro bana göre, 1,3 milyar avro da Sayıştaya göre. Ne zaman
ödenecek? 2042 yılında diye bir şey ortaya attılar, daha bir şey bile
imzalanmamış. Bunların açıklanması gerekiyor. 
Açıklamalarınız
için teşekkür ediyorum. 
Sayın
Başkan, ben de anlayışınız için teşekkür ediyorum. 
Saygılar
sunuyorum. 
AHMET
ARSLAN (Kars) – Sayın Başkanım, şahsım muhatap alınarak direkt soru soruldu.
Müsaadenizle kürsüden bir açıklama yapmak istiyorum. 
BAŞKAN
– Elbette, buyurun. (AK PARTİ sıralarından alkışlar) 
6.- Kars Milletvekili Ahmet Arslan’ın, İstanbul Milletvekili Aykut
Erdoğdu’nun CHP Grup önerisi üzerinde sataşma nedeniyle yaptığı konuşması
sırasında şahsına sataşması nedeniyle konuşması
AHMET
ARSLAN (Kars) – Saygıdeğer milletvekilleri, yap-işlet-devret projelerinde,
kesin proje, uygulama projesiyle ihaleye çıkılmaz, ne istediğinizi ortaya
koyarsınız, görevli şirket projeyi hazırlar. Bu birincisi. 
İkincisi,
yine kanunen, çıktığınız şartname, gelen sorulara karşı verdiğiniz cevaplar,
zeyilnameler yüklenicileri, teklif sahiplerini, görevli şirketi bağladığı gibi
kamu otoritesi olarak sizi de bağlar, dokümanınızda zikrettiğiniz, taahhüt de
ettiğiniz bir işlem gerçekleşirse sözleşme döneminde de onun gereğini yapmak
zorundasınız ki onun gereğini yaptık, yapıyoruz.
Yine,
bu işlerle ilgili yapılan her şey açıktır, alenidir. Bunun böyle bilinmesinde
fayda var. Elbette ki Sayıştay denetçileri denetleyecek, fikrini söyleyecek,
görüşünü söyleyecek bugüne kadar olduğu gibi. Sonra da Türkiye Büyük Millet
Meclisi KİT Komisyonuna gelecek, Meclisimizin değerli üyeleri KİT Komisyonunda
nihai kararı verecekler. O karar çerçevesinde de işlem yapılır. Hiçbir şeyin
hiç kimseden saklanması diye bir şey söz konusu değildir. 
Evet,
dünyanın en büyük projesidir; evet, bu projeyi yönetmek her babayiğidin harcı
değildir; tecrübeli, yap-işlet-devret konusunda dünya çapında tecrübeli olan
Türkiye Cumhuriyeti’nin ve onu idare edenlerin maharetidir, marifetidir ki
2002’de yılda 35 milyon iç hat ve dış hat yolcusu uçarken Türkiye’de, bugün 220
milyon yolcu uçuyor.
TAHSİN
TARHAN (Kocaeli) – Hazine garantisi ver, herkes yapar buradan ya, herkes yapar
ya!
AHMET
ARSLAN (Devamla) – Bunları yapabilmeniz için, hava yolunu halkın yolu
yapabilmeniz için, vatandaşın her yere uçmasını sağlayabilmeniz için büyük
düşünmeniz, büyük düşünmek yetmez, gereğini yapmanız lazım. Onu yapıyoruz.
Saygılar
sunuyorum. (AK PARTİ sıralarından alkışlar) 
AYKUT
ERDOĞDU (İstanbul) – Sayın Başkan, sadece kayıtlara geçsin diye söyleyeceğim:
Sayın eski Bakana sordum, 90 metreden 60 metreye yani 2,5 milyar avroluk bir
maliyet farkı ihalede olabilir mi? Bir şey söylemedi. Bu bahsettiğimiz maliyet
farkının nasıl ödeneceği konusunda -kendisi şu an itibarıyla yetkili
olmayabilir ama- ben buradan Ulaştırma Bakanına da soruyorum: Bu para nasıl
ödenecek? Şu an itibarıyla açsalar bile iki yıl boyunca yani 1/1/2019’da 1
milyar 45 milyon avro kira yatacak mı devletin hazinesine? Bunu bütün Meclisin
araştırması gerekiyor, milletin kürsüsünde bizim de araştırmamız gerekiyor. Ben
hem Sayın Bakana açıklamaları için teşekkür ediyorum hem size teşekkür
ediyorum.
Saygılar
sunuyorum.
BAŞKAN
– Teşekkürler Sayın Erdoğdu.
AHMET
ARSLAN (Kars) – Sayın Başkanım, buna ben de sadece kayıtlara geçsin diye…
BAŞKAN
– Tabii ki buyurun, önemli bir konu, sözlerinizi söyleyin.
AHMET
ARSLAN (Kars) – Günün sonunda, inşaatın sonunda yap-işlet-devretlerde
mahsuplaşma yapılır; artı yaptırdığınız iş, eksi yapılan iş. Burada da eksi
yapılan işe karşı hesap yapılır ve o para bu işte kiraya ilave edilir ki buna
bağlı olarak da faiziyle birlikte kiralara ilave edilecektir ve onun bedeli
alınacaktır. Çünkü bu 90 metreden 60 metreye düşmekte, zaten bedelin düşeceği
bir vakıa, bir gerçek. Buna da ne Devlet Hava Meydanlarının bir uzmanı karar
verecek ne şirketin bir uzmanı karar verecek, bu konuda otorite olan
uluslararası kuruluşlarla yapılacak çalışma bizce de teyit edilecek, sonra da
eklenecek. Bunu da bilgilerinize arz etmek istedim. 
BAŞKAN
– Teşekkürler Sayın Arslan.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Aykut Erdoğdu ve arkadaşları
tarafından “üçüncü havalimanı yapımında Sayıştay tarafından tespit edilen
usulsüzlüklerin araştırılması” amacıyla 16/10/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Ekim 2018 Salı günkü birleşiminde yapılmasına
ilişkin önerisi (Devam)
BAŞKAN
- Cumhuriyet Halk Partisi Grubunun önerisini oylarınıza sunuyorum: Kabul
edenler… Kabul etmeyenler… Divandaki arkadaşlarımın görüş birliğiyle vardığı
sonuç önerinin reddedildiği yönündedir.
Teşekkürler.
Sisteme
girerek söz talebinde bulunan milletvekilleri var.
Sayın
Hüda Kaya, buyurun.
V.- AÇIKLAMALAR (Devam)
32.- İstanbul Milletvekili Hüda Kaya’nın, 16 Ekim 1961 Konca Kuriş’in
doğum günü münasebetiyle onun şahsında hem derin güçlerin savaş politikalarının
hem de erkek şiddetinin kurbanı olan bütün kadınları saygı ve rahmetle andığına
ilişkin açıklaması
HÜDA
KAYA (İstanbul) – Teşekkür ederim Sayın Başkan.
Bugün,
16 Ekim 1961’de doğum günü olan, sevgili arkadaşım, dostum, Müslüman feminist
bir kadın olan Konca Kuriş’in doğum günü. Vahşi bir katliamla, bir acıyla, 5
çocuk annesi genç bir kadını düşüncelerinden ve inancından dolayı derin
devletin ve iş birlikçilerinin vahşice katlettiği bir kadın Konca Kuriş. Konca
Kuriş’in şahsında hem derin güçlerin savaş politikalarının kurbanı olan bütün
kadınları hem erkek şiddetinin kurbanı olan bütün kadınları saygı, sevgi, özlem
ve rahmetle anıyorum.
Teşekkür
ediyorum. 
BAŞKAN
– Teşekkürler Sayın Kaya.
Sayın
Aygun…
33.- Tekirdağ Milletvekili İlhami Özcan Aygun’un, 8 Temmuz 2018 Çorlu
tren kazasına ilişkin bilirkişi raporunun kazadan üç ay sonra Çorlu Cumhuriyet
Savcılığına teslim edildiğine ilişkin açıklaması
İLHAMİ
ÖZCAN AYGUN (Tekirdağ) – Sayın Başkan, 8 Temmuzdaki Çorlu tren kazasına ilişkin
bilirkişi raporu kazadan üç ay sonra 8 Ekimde Çorlu Cumhuriyet Savcılığına
teslim ediliyor. Raporda Devlet Demiryollarının tüm kusurları sıralanıyor,
ihmaller açığa dökülüyor. Çorlu tren kazasındaki bilirkişi raporu Devlet
Demiryolları yönetiminin istifasını gerektirir. Raporda Devlet Demiryollarının
tüm kusurları sıralanmaktadır. Meteoroloji Genel Müdürlüğüyle koordinasyon yok,
meteorolojik verileri işleyecek uzman yok, teknoloji yeterince kullanılmıyor,
sensör algılama sistemleri eski hatlara uyarlanmıyor, kalifiye uzman çok az.
Kazanın gerçekleştiği menfez 145 yıldır yenilenmiyor. Kârgir yapı yani taşıyıcı
kolonlar yok, yığma yapı. Menfezin çimento enjeksiyonuyla güçlendirilmesi
isteniyor ama şu ana kadar tüm yerlerde bu menfez yenilenmesi es geçilmiş
durumda. Devlet Demiryolları altyapı ihaleleri de ne hikmetse ek ödenek
yetmezliğinden iptal…
(Mikrofon
otomatik cihaz tarafından kapatıldı)
BAŞKAN
– Teşekkürler.
Sayın
Gaytancıoğlu…
34.- Edirne Milletvekili Okan Gaytancıoğlu’nun, çeltik üreticilerinin
sorunları çözülmediği takdirde Türkiye'nin kıtlıkla karşı karşıya kalacağına
ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Bugünlerde
bütün bölgelerde çeltik hasadı yapılıyor. Ancak fiyat o kadar düştü ki,
Türkiye’nin ithal ettiği bir üründe, ortalama 570 dolara ithal ettiği bir üründe
çeltik fiyatının en az 3,5 lira olması gerekirken üreticiler 2 liralara çeltik
satıyorlar ve çok zor durumlarda kalıyorlar. Üreticiler borçlarını ödemekte
güçlük çekiyorlar; gübre fiyatları son derece arttı, akaryakıt fiyatları son
derece arttı. Burada madem çiftçinin kara gün dostu olan bir kurum var, bu
kurumun devreye girmesini istiyoruz, bu kurumun piyasaya müdahale etmesini
istiyoruz. Yoksa önümüzdeki sene gerçekten Türkiye bir kıtlıkla karşı karşıya
kalacak. Her şeyi ithal etmekle çözüm bulamayız. Madem yerliysek madem
millîysek çiftçimizi desteklemek, üretenin alın terinin karşılığını ödemek
zorundayız.
Teşekkür
ederim.
BAŞKAN
– Evet, son olarak Sayın Özgüneş…
35.- Şırnak Milletvekili Hasan Özgüneş’in, Şırnak Güçlükonak Fındık
beldesinde yaşayan halkın su sorununa ilişkin açıklaması
HASAN
ÖZGÜNEŞ (Şırnak) – Teşekkürler Başkan.
Şırnak’ın
Güçlükonak Fındık beldesinde çok trajik bir olayla karşı karşıyayız. Bu, oranın
halkının tümünü ilgilendiren bir olay. Kayyumla birlikte bizzat iki kez o
beldeyi ziyaret ettik milletvekilleri olarak. Orada on günde, on iki günde
halka bir saat su verilmektedir. Diğer suyu tepelerdeki karakollara çekmişler.
Dolayısıyla “Kuyularda su yok.” diye halka su verilmemektedir. Halk
traktörlerle su almak durumundadır. Aynı zamanda, kuyuların elektrik parası
halka ödetilmekte, milyarları geçen bir miktar ifade edilmekte ve halk bunu da
ödeyememek durumundadır. 
(Mikrofon
otomatik cihaz tarafından kapatıldı) 
HASAN
ÖZGÜNEŞ (Şırnak) – 6 kilometre uzaklıkta bulunan akarsuların boşa aktığı
bilgisini aldık. Bunu devlet ele alıp… 14 köy ve belde bundan etkilenmektedir.
Buna bir çare bulunması aciliyet arz etmektedir, gerçekten trajik bir durumda.
BAŞKAN
– Teşekkürler Sayın Hatip. 
Sayın
Enginyurt…
36.- Ordu Milletvekili Cemal Enginyurt’un, 16 Ekim 2014 tarihinde
hayatını kaybeden TBMM 21’inci Dönem Milletvekili Ali Göngör’ü rahmetle
andığına ilişkin açıklaması
CEMAL
ENGİNYURT (Ordu) – Sayın Başkan, 15 Ekim tarihinde hayatını kaybeden, “Ne
Amerika ne Rusya ne Çin, her şey milliyetçi Türkiye için.” diye ülkücü
harekette sembol olmuş Ali Güngör ağabeyimi, 21’inci Dönemde Mersin
Milletvekili olarak görev yapan Ali Güngör ağabeyimi rahmetle anıyorum, mekânı
cennet olsun diyorum. 
BAŞKAN
– Sayın Erel…
37.- Aksaray Milletvekili Ayhan Erel’in, elektrik borcu yüzünden mağdur
olan çiftçilerin borçlarının yapılandırılması ve tarımsal sulamada kullanılan
elektrik tüketiminde dağıtım şirketleri tarafından çiftçilere indirim
uygulanması için yetkilileri göreve davet ettiğine ilişkin açıklaması
AYHAN
EREL (Aksaray) – Başkanım, çok teşekkür ediyorum. 
Aksaray’da
çiftçilik yapan vatandaşlarımızın tamamına yakını elektrik borcundan dolayı
icralık durumdadır. Dicle Elektrik Dağıtım Anonim Şirketi 2013 yılından beri
Diyarbakır, Şanlıurfa, Batman, Mardin, Siirt ve Şırnak’taki çiftçilerimize
tarımsal sulamada kullandığı elektriğin tüketiminde yüzde 65’e varan indirimler
uygulamaktadır. Aynı uygulamanın, başta Aksaray olmak üzere, diğer tüm
çiftçilere dağıtım şirketleri tarafından uygulanması yönünde yetkilileri göreve
davet ediyorum. 
Ayrıca
elektrik borcu yüzünden kuyularını çalıştıramayan çiftçilerimiz mağdur
durumdadır. Bu borçların da yapılandırılmasını Aksaray halkı adına talep
ediyorum. 
Saygılar
sunuyorum. 
BAŞKAN
– Teşekkürler. 
Sayın
grup başkan vekillerini çalışma düzenini konuşmak üzere davet ediyorum. 
Birleşime
on dakika ara veriyorum. 
Kapanma Saati: 18.09
ÜÇÜNCÜ OTURUM
Açılma Saati: 18.25
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Emine Sare AYDIN YILMAZ
(İstanbul)
----- 0 -----
BAŞKAN
– Türkiye Büyük Millet Meclisinin 7’nci Birleşiminin Üçüncü Oturumunu açıyorum.
Danışma
Kurulunun bir önerisi vardır, okutup oylarınıza sunacağım. 
VIII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 16 Ekim 2018 Salı günkü
birleşiminde 11 Ekim 2018 tarih ve (3/44) sayılı Cumhurbaşkanlığı tezkeresinin
okunarak görüşmelerinin aynı birleşimde yapılması ve bu birleşimde
çalışmalarını gündemin "Seçim” kısmındaki işlerin tamamlanmasına kadar
sürdürmesine ilişkin önerisi 
Danışma Kurulu Önerisi
16/10/2018
Danışma
Kurulunun 16/10/2018 Salı günü (Bugün) yaptığı toplantıda aşağıdaki önerilerin
Genel Kurulun onayına sunulması uygun görülmüştür. 
 Binali
Yıldırım
 Türkiye
Büyük Millet Meclisi 
 Başkanı

 Cahit Özkan Engin
Özkoç
 Adalet ve Kalkınma Partisi Grubu Cumhuriyet
Halk Partisi Grubu
 Başkan Vekili Başkan
Vekili
 
 Fatma Kurtulan Erkan
Akçay
 Halkların Demokratik Partisi
Grubu Milliyetçi Hareket Partisi
Grubu
 Başkan Vekili Başkan
Vekili
 Yavuz
Ağıralioğlu
 İYİ
PARTİ Grubu 
 Başkan
Vekili
Öneriler:
Genel
Kurulun;
16
Ekim 2018 Salı günkü (bugün) birleşiminde 11 Ekim 2018 tarih ve 3/44 sayılı
Cumhurbaşkanlığı tezkeresinin okunarak görüşmelerinin aynı birleşimde yapılması
ve bu birleşimde çalışmalarını gündemin "Seçim” kısmındaki işlerin
tamamlanmasına kadar sürdürmesi;
önerilmiştir.
BAŞKAN
– Öneriyi oylarınıza sunuyorum:
Kabul
edenler… Etmeyenler… Öneri kabul edilmiştir. 
Sayın
milletvekilleri, Anayasa’nın 92’nci maddesine göre verilen bir Cumhurbaşkanlığı
tezkeresi vardır, okutuyorum:
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
3.- Cumhurbaşkanlığının, hudut, şümul ve miktarı Cumhurbaşkanınca
belirlenecek türk silahlı kuvvetleri unsurlarının, 1701 (2006) sayılı Birleşmiş
Milletler Güvenlik Konseyi Kararı ve 880 sayılı Türkiye Büyük Millet Meclisi
Kararıyla tespit edilen ilkeler kapsamında; Birleşmiş Milletler Geçici Görev
Gücü Bünyesinde UNIFIL’e, 31/10/2018 tarihinden itibaren bir yıl daha iştirak
etmesi ve bununla ilgili gerekli düzenlemelerin Cumhurbaşkanınca yapılması için
Anayasa’nın 92’nci maddesi uyarınca izin verilmesine dair tezkeresi (3/44) 
Türkiye Büyük Millet Meclisi Başkanlığına
Birleşmiş
Milletler Güvenlik Konseyinin 11/08/2006 tarihinde kabul ettiği 1701 (2006)
sayılı Karar ve Türkiye Büyük Millet Meclisinin 05/09/2006 tarihli ve 880
sayılı Kararı’yla bir yıl için verdiği izin çerçevesinde, Türkiye, Lübnan'da
konuşlu Birleşmiş Milletler Geçici Görev Gücü (UNIFIL)'e Silahlı Kuvvetleri
unsurlarıyla katkı sağlamıştır. Söz konusu iznin süresi son olarak Türkiye
Büyük Millet Meclisinin 17/07/2017 tarihli ve 1155 sayılı Kararı’yla 05/09/2017
tarihinden itibaren 31/10/2018 tarihine kadar uzatılmıştır.
Türkiye,
UNIFIL'e yaptığı katkılarla barışı koruma harekâtının etkin biçimde icrasında
önemli bir işlev üstlenmiştir. Bu çerçevede Türkiye'nin katkısı gerek Birleşmiş
Milletler sistemi içinde gerek bölgesel ve küresel ölçekte gerekse kapsamlı
sivil-asker iş birliği faaliyetleri vasıtasıyla Lübnan toplumunun her kesimi
nezdinde görünürlüğünün artmasına, ayrıca barış ve istikrarın korunmasına
yönelik politikasının sürdürülmesine hizmet etmiştir. 
Bu
itibarla, UNIFIL'e katkımızın sürdürülmesinin önem arz ettiği
değerlendirilmektedir.
UNIFIL'in
görev süresi Birleşmiş Milletler Güvenlik Konseyinin 30/08/2018 tarihli ve 2433
sayılı Kararı’yla 31/8/2019 tarihine kadar uzatılmıştır.
Bu
hususlar ışığında ve Lübnan'la ikili ilişkilerimiz ile bölgedeki güvenlik
şartları da göz önünde tutularak, Birleşmiş Milletler Güvenlik Konseyinin
UNIFIL'in görev süresinin uzatılması yönündeki 2433 (2018) sayılı Kararı
uyarınca; hudut, şümul ve miktarı Cumhurbaşkanınca belirlenecek Türk Silahlı
Kuvvetleri unsurlarının, 1701 (2006) sayılı Birleşmiş Milletler Güvenlik
Konseyi Kararı ve 880 sayılı Türkiye Büyük Millet Meclisi Kararıyla tespit
edilen ilkeler kapsamında 31/10/2018 tarihinden itibaren bir yıl daha UNIFIL'e
iştirak etmesi ve bununla ilgili gerekli düzenlemelerin Cumhurbaşkanınca
yapılması için gereğini Anayasa'nın 92'nci maddesi uyarınca bilgilerinize
sunarım.
 Recep
Tayyip Erdoğan 
 Cumhurbaşkanı

BAŞKAN
– Şimdi, alınan karar gereğince Cumhurbaşkanlığı tezkeresi üzerinde İç Tüzük’ün
72’nci maddesine göre görüşme açacağım.
Gruplara
ve şahsı adına iki üyeye söz vereceğim. 
Konuşma
süreleri gruplar için yirmişer dakika, şahıslar için onar dakikadır. 
Tezkere
üzerinde söz alan sayın milletvekillerinin isimlerini okuyorum: 
İYİ
PARTİ Grubu adına Behiç Çelik, Mersin; Milliyetçi Hareket Partisi Grubu adına
Mustafa Hidayet Vahapoğlu, Bursa; Halkların Demokratik Partisi Grubu adına
Tülay Hatımoğulları Oruç, Adana; Cumhuriyet Halk Partisi Grubu adına Utku
Çakırözer, Eskişehir; Adalet ve Kalkınma Partisi Grubu adına Şirin Ünal,
İstanbul. 
Şahıslar
adına, Yunus Emre, İstanbul; Ali Şahin, Gaziantep. 
Şimdi
ilk söz İYİ PARTİ Grubu adına Mersin Milletvekili Behiç Çelik’e aittir. 
Buyurun
Sayın Çelik. (İYİ PARTİ sıralarından alkışlar)
Süreniz
yirmi dakikadır.
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
UNIFIL’e ilişkin Cumhurbaşkanlığı tezkeresi üzerinde konuşma yapmak için grubum
adına söz aldım. Yüce heyetinizi saygıyla selamlıyorum. 
Bildiğiniz
gibi, Birleşmiş Milletler Güvenlik Konseyi dünyanın birçok bölgelerinde,
çatışma alanlarında buna benzer kararlar alarak katılımcı ülkelerin güvenlik
kuvvetleriyle güven, istikrar ve çatışmasızlığı sağlamak için, devletlerin
birtakım güçlerini oraya göndererek birtakım önlemler alır. UNIFIL de bu
bağlamda alınan karar doğrultusunda yaklaşık on iki yıldır Lübnan’ın güneyinde
konuşlu 30 ülkeden müteşekkil bir askerî güvenlik örgütüdür. 
Değerli
milletvekilleri, 2005 yılında Lübnan’ın güneyinde İsrail’in amansız bir
saldırısı gerçekleşti. Bu saldırı sonucunda Lübnan’ın güney bölgesinde bulunan
bütün yerleşim birimleri ve başkent Beyrut dâhil olmak üzere büyük bir yıkıma
uğratıldı ve Lübnan devletinin güneyinde bulunan bütün bu yerleşim alanlarının
altyapısı çöktü ve yıllarca süregelen, o, televizyonlarda izlediğimiz, delik
deşik edilmiş binalar, yıkılmış tesisler, yakılmış evler ve tamamen bölgeden
göçmek zorunda kalan 1 milyon civarında Lübnanlı. 2005 yılında böyle bir ortam
oldu ve bu çatışma İsrail ile Hizbullah örgütü arasında cereyan etti ama bu
çatışmada İsrail büyük bir yara aldı. İsrail kendisini her zaman gerek
Filistin’e karşı gerek bütün Arap ülkelerine karşı asla yenilmeyecek, daima her
çatışmada, her savaşta, büyük savaş veya düşük yoğunluklu savaşlar dâhil olmak
üzere, galip gelebileceğini zannetti ama burada İsrail’i sarsan bir çatışma
oldu ve İsrail buradan kendisini çekmek ve bu bataklıktan kurtulmak için ilk
kez başvuru yaptı. İşte, Güvenlik Konseyi 2006 yılında bir karar aldı, 1701
sayılı Kararı’yla birlikte Lübnan’ın güneyinde, özellikle “Mavi Hat” olarak
adlandırılan bölge ile Litani Nehri arasındaki tampon bölgeyi boşaltarak oraya
Hizbullah’la ve Lübnan grupları ile İsrail arasında bir çatışmasızlık alanı
yaratarak kendisini Lübnan sınırı bağlamında güvene almak için bir uygulama
amaçlı Birleşmiş Milletler Geçici Görev Gücü kurulması yönünde Güvenlik
Konseyinden karar talep etti. Bu karar, biraz önce arz ettiğim gibi, 1701
sayılı Karar’la gerçekleşti. Ancak biz Türkiye Cumhuriyeti olarak 880 sayılı
Türkiye Büyük Millet Meclisi Kararı’nı aldık. Bu karar neyi içeriyor? Bu karar
ilkeleri belirliyor, bu görev gücüyle ilgili ilkeleri belirliyor; Güvenlik
Konseyi kararıyla paralel olan bir ilkeler manzumesinden ibaret.
Biz
2006 yılından itibaren, 2007, 2008 tarihleri ve devam eden yıllarda her yıl
birer yıl uzatmak suretiyle bugüne kadar UNIFIL’e katılım kararımızı yinelemeye
devam ettik. İşte, bugün önümüze gelen karar da aynı şekilde Güvenlik
Konseyi’nin 2433 sayılı Kararı doğrultusunda almamız gereken bir karar olarak
karşımıza çıkıyor. Türk Silahlı Kuvvetlerinin, Türk askerinin, Mehmetçik’in
sadece Lübnan’da değil, dünyanın birçok bölgesinde, birçok çatışma alanında
engin hoşgörüsü ve şuurlu görev anlayışı her zaman barışa azami katkı sağlıyor.
Bunu bütün dünya biliyor. Afganistan için böyle, Bosna-Hersek için böyle.
Dünyada Mehmetçik, Türk ordusu bu konuda kendisini kanıtlamış, yüksek deneyim
sahibi bir ordu olarak yine buraya katkı yapmaya devam ediyor. Önümüzdeki karar
da bunu içeriyor.
Değerli
milletvekilleri, bu bölge çok netameli bölge. Bir sorununu çözseniz başka bir
sorunla karşılaşırsınız. Hatta bir sorununu çözseniz birkaç sorun daha ortaya
çıkar. Orta Doğu, her ne kadar birçok kişi eleştiriyor olsa da gerçekten bir
bataklıktır. Orta Doğu bütün bölünmüşlüğünün içerisinde, özellikle 1916
yılında, Osmanlı ordusunun, Osmanlı egemenliğinin sona ermesinden ve Osmanlı
ordusunun bölgeden çekilmesinden sonra neredeyse hiçbir zaman barış yüzü
görmemiştir diyebiliriz çünkü Osmanlı İmparatorluğu’nun bölgeden çekilmesi
bölgede sömürge rejimlerinin ortaya çıkmasına ve belli bir süre sonra da
cetvelle çizilen yapay devletlerin oluşmasına yol açmıştır. Ama Batı, bölgenin
yer altı kaynakları, bölgedeki etnik yapılar, inanç yapıları üzerinden hep bir
çatışma ortamı düşünerek, bölgeyi bu eksende bölerek ortaya işin içinden
çıkılmaz bir durum yaratmıştır. 
Özellikle
“Lübnan” demişken, Lübnan’ın hemen güneyinde İsrail ve bizim sınırımıza da
-Hatay sınırına- fevkalade yakın bir mesafede ve onun yanında, İsrail’in hemen
doğusunda, Lut Gölü’nün civarında ve Gazze itibarıyla da güneyinde bir Filistin
bölgesi var ki bu müteaddit kez hem sosyal medyada hem bu konuda birçok
araştırmacının kitaplarında gösterildiği gibi, haritalarda… 1948 yılından
itibaren adım adım İsrail devletinin işgalci tutumu yüzünden Filistin
topraklarının bir bir ele geçirilerek yerleşimlere açılıp Filistinlilerin
neredeyse uzun yıllar, yetmiş yıl gibi bir sürede sürekli olarak katliama
uğratılması maalesef hepimizin vicdanını kanatmaktadır. Bu konuda Türkiye
Cumhuriyeti hükûmetleri, devletimiz birçok kez gerek İsrail’le gerekse
bölgedeki Arap ülkeleriyle temas içerisinde olmasına rağmen, sadece buradaki
insani ve ahlaki yoksunlukların ortadan kaldırılması ve zulmün sona erdirilmesi
için gerekli girişimleri yapmasına rağmen maalesef İsrail hâlâ saldırgan
tutumunu sürdürmektedir. Lübnan’daki durum da böyledir aslında. Yani bunlar topluca
bizim Orta Doğu’daki dış politikamızı, dünyanın bütün devletlerinin dış
politikalarını doğrudan etkileyecek olan bir manzumedir. Bu itibarla,
buna benzer barış gücü yapılarıyla barışı azami ölçüde kuvvetlendirerek bölgede
kalıcı barışın tesis edilmesi, sonuçta buna benzer geçici görev gücü
yapılarının bölgeden çekilmesi ve istikrar ve güveni sağlamak önem arz ediyor.
Değerli
milletvekilleri, Orta Doğu derken Lübnan bölgesi ve hemen yanında İsrail… Yine,
şu anda, güvenlik politikamız desek Suriye için uygun olur, dış politika desek
uygun olur, ekonomi desek uygun olur; hangi kapsamda değerlendirirsek
değerlendirelim Lübnan ve birlikte Suriye aslında Türkiye’nin şu anda, kısa
vadede, orta vadede –bırakın uzun vadeyi- doğrudan bekasını etkileyecek çok önemli
sorunlar yumağı hâlindedir.
Daha
2008 yılında bu Gazi Mecliste bütün milletvekilleri olarak toplandık ve o zaman
büyük bir mücadele verildi bu Mecliste. Konu neydi biliyor musunuz? Konu,
Suriye sınırının, 911 kilometrelik Suriye sınırının 513 kilometresinin mayından
arındırılmasıydı. Böyle bir mantıksızlık olabilir mi? Niye mayından
arındırıyorsunuz Suriye sınırını? O konuda bizler direndik ama iktidar partisi
o zaman ısrarla “Mayından bölgeyi arındıralım.” diye büyük bir mücadele verdi;
bunu bir yasa olarak getirdiler, tasarı olarak getirdiler ve Genel Kurula
indirdiler ama burada bu direniş etkisini gösterdi. O zaman AK PARTİ’nin
yetkilileri şunu söyledi, dediler ki: “Mayından temizleyelim, tarıma açalım.
Burayı David veya başkaları alsın, işlesin ve Ayşe, Ali, Fatma ekmek yesin.”
Bunun mantığı nasıl olabilir? Ama gelinen noktada, şu anda, biz sınırımıza
boydan boya, neredeyse 4 metrelik hat çekerek Suriye ile aramıza büyük
barikatlar kurmuş durumdayız. Ama geçişler yok mu? Yine aynı şekilde geçişler devam
ediyor ve Suriyeli mültecilerden dolayı ülkede ciddi bir dram yaşanıyor. Bu
bizim demografik yapımızı olumsuz etkiliyor. “Ege’de düzensiz göçmenler denizde
boğuldu.” ve “20 kişi öldü, 15 kişi öldü.” diye neredeyse haber geçmedik gün
yok. Böyle bir şey olabilir mi? İnsanların hayatlarını riske atıyoruz, bunun
önlemi yok. 
Şimdi,
soruyoruz, sınırlarımız delik deşik olmuş, hiçbir önlem yok, Afganistanlılar
veya başka ülkelerden gelen insanlar İran’dan Doğu Anadolu’nun daha içeride
Erzurum gibi illerine kadar yürüyerek geliyorlar, polis durduruyor “Nereye
gidiyorsunuz?”, ya böyle bir şey olabilir mi? Eskiden sınırlardan bırakın insan
geçmesini bir koyun bile geçemezdi, mümkün değildi; bunlara önlem almak lazım.
Ülkemiz âdeta bir göçmenler batağına dönüştü ve illegal mahalleler oluşuyor,
suç örgütleri oluşuyor. Ülkemizin asayişi en batıda Edirne’den doğudaki Kars’a
kadar bozuluyor. Bunun nedeni maalesef başta Suriye’deki savaştır diyebiliriz,
en başat olanı odur. Ama Irak’ta da aynı sorunlarla biz karşı karşıya kaldık.
İktidar partisinin iktidar olduğu ilk yıllarda başlayan Irak Savaşı yine 1
milyon 200 bini aşkın insanın, Iraklının maalesef ölümüyle sonuçlandı. Ve biz
Amerika’nın bu öldürme olayını bir anlamda destekler mahiyette politikalar
ürettik. Bunlar insani değil, İslami değil, ahlaki değil, hangi şeye koysanız
bu olmuyor. Onun için dış politikayı total olarak ele alıp baştan sona yeniden
değerlendirmek ve kalıcı bir dış politika yapmak hatta devletin kurucu temel
değerlerine, fabrika ayarlarına dönmek fevkalade önem arz ediyor. Dış
politikayı oturttuğumuz zaman güvenlik politikaları da oturur, millî savunma
politikaları da yerine oturur. Şimdi süremiz kısıtlı olduğu için onlara girmek
istemiyorum. Güvenlik, dış politika ve millî savunma politikaları bir bütünlük
arz eder, birbirinden koparamazsınız. Bunu tamamlayan da ekonomidir. Bugün
ekonomiyi sayın hatipler tek tek anlatıyor. Bugün Türkiye’de güven endeksi
düşmüş. Yüzde 50’lere varan bir devalüasyon varken ve fert başına düşen millî
gelir 7.900 dolar düzeyine inmişken ve bunun yanında tasarruf oranı yüzde
11’ler düzeyine gerilemişken ekonominin sağlamlığından bahsetmek tamamen abesle
iştigaldir. 
Onun
için, biz ne yapacağız değerli milletvekilleri? Bizim öncelikle çok sağlam bir
dış politikayı benimsememiz ve bunu hayata geçirmemiz gerekir. Diğer yandan,
güvenlik politikalarımızı yeniden gözden geçirmemiz gerekmektedir. Bunu da
tamamlayacak olan kuvvetli bir ekonomiyle biz yolumuza devam etmek,
devletimizin bu sayede geleceğini garanti altına almak durumundayız. 
Şimdi,
4 milyon nüfuslu –ki bu, çatışmalar başladığı zaman- Lübnan’dan 1 milyon
insanın bu çatışma nedeniyle göç ettiğini düşünürsek o devletin nasıl bir
yıkıma uğradığını, o devletin, o halkın nasıl bir yıkıma uğradığını da
görüyoruz. Ancak burada şunu da hatırlatmak gerekir: Lübnan, maalesef, bu
olaydan bir yıl önce Lübnan Meclisi, sözde Ermeni soykırım tasarısını görüşerek
bu konuda soykırım olduğuna ilişkin karar almıştır. Lübnan’la ilgili acaba
siyasal iktidar sözde Ermeni soykırımıyla ilgili aldığı karar nedeniyle bugüne
kadar ne yapmıştır, bunun da hesabını vermesi gerekiyor. 
Sayın
Başkan, değerli milletvekilleri; UNIFIL bölgede İsrail’in çekilmesini sağlamak,
gözlemcilik yapmak, İsrail ordusunun boşalttığı alana Lübnan ordusunu
yerleştirmek, güven arttırıcı çalışmaları İsrail ve Lübnan hükûmetlerince
koordine etmek, insani yardımların ulaştırılması ve yerlerini terk etmiş
kişilere yardımcı olmak ve Lübnan ordusunun tampon oluşturabilmesine destek
vermek, Lübnan Hükûmetinin silah ve mühimmat girişleriyle ilgili taleplerinin
karşılanmasına yardımcı olmak ve ayrıca UNIFIL’in kendi görev yönergesinde
yazılı olan hükümleri yerine getirmek için, bu görevleri yapmak üzere, söz
konusu olan, arz etmiş olduğum bölgededir. Bu bölgede, Türkiye Cumhuriyeti
olarak her zaman, Orta Doğu’da dinî fanatizme asla izin vermememiz gerekir.
Rasyonaliteye aykırı olan her türlü icraata karşı çıkmamız gerekir. Saldırgan
İsrail’in saldırganlığını durdurmamız gerekir ve doğu Akdeniz’deki enerji
havzalarımızı da bu bağlamda göz önünde tutmamız gerekir. 
Bunlara
dikkatinizi çekmek için başlıklar hâlinde arz ettim. UNIFIL’in bölgede faydalı
hizmetler yapacağına biz grup olarak inanıyoruz. Dolayısıyla UNIFIL’e bir yıl
daha Türk görev gücü olarak…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Çelik.
BEHİÇ
ÇELİK (Devamla) - …ordumuzdan gidecek heyetin bölgede vazife yapmasını uygun
görüyoruz.
Konuşmamı
bitirirken hepinize saygılar sunuyorum. (İYİ PARTİ sıralarından alkışlar)
Teşekkür
ederim. 
BAŞKAN
– Teşekkürler Sayın Çelik.
Cumhurbaşkanlığı
tezkeresi üzerinde ikinci söz, Milliyetçi Hareket Partisi Grubu adına Bursa
Milletvekili Mustafa Hidayet Vahapoğlu’na aittir. 
Buyurun
Sayın Vahapoğlu. (MHP sıralarından alkışlar)
Süreniz
yirmi dakikadır. 
MHP
GRUBU ADINA MUSTAFA HİDAYET VAHAPOĞLU (Bursa) – Sayın Başkan, değerli
milletvekilleri; Cumhurbaşkanlığının Birleşmiş Milletler Güvenlik Konseyinin
Lübnan Geçici Görev Gücü (UNIFIL) görev süresinin uzatılması yönündeki 2433
sayılı Kararı’na istinaden, Türk Silahlı Kuvvetleri unsurlarının 31/10/2018
tarihinden itibaren bir yıl daha UNIFIL’e iştirak etmesi ve bununla ilgili
gerekli düzenlemelerin Cumhurbaşkanlığınca yapılması için Anayasa’nın 92’nci
maddesi uyarınca talep ettiği karar hakkında Milliyetçi Hareket Partisinin
görüşlerini Genel Kurula arz etmek üzere huzurlarınızdayım. 
Birleşmiş
Milletler Güvenlik Konseyi’nin 2006 yılında 1701 sayılı Kararı’na istinaden 880
sayılı Türkiye Büyük Millet Meclisi Kararı’yla Türk Silahlı Kuvvetleri
Birleşmiş Milletler Lübnan Geçici Görev Gücü’nde görev üstlenmiştir. Bu
konudaki görev uzatma karar talebi 12’nci defa Meclisimizin gündemine
gelmektedir. Birleşmiş Milletler Güvenlik Konseyi’nin Lübnan’da barışın tesisi
ve idamesi maksadıyla uluslararası bir güvenlik gücü oluşturmak için aldığı 11
Ağustos 2006 tarih ve 1701 sayılı Kararı’nın hemen akabinde, 14 Ağustos 2006’da
taraflar arasında ateşkes ilan edilmiş -burada taraflar İsrail ile Lübnan’dır-
ve kararların uygulanmasına geçilmiştir. Türkiye UNIFIL hareketine 15 Ekim 2006
tarihinde katılmıştır. UNIFIL Deniz Görev Kuvvetine Deniz Kuvvetleri
Komutanlığınca bir fırkateyn görevlendirilmiş, Türk İstihkam İnşaat Bölüğü 20
Ekim 2006-2 Eylül 2013 tarihleri arasında yedi yıl görev yapmıştır. Lübnan’da
Türk İstihkam İnşaat Bölüğü karargâh binası inşası, atık su hattı inşası, çevre
yolu inşası, helikopter pisti inşası, elektrik hattı inşası, bakım onarım
tesisleri, ofis binası inşası ve muhaberatlarının yanında, çevredeki okul,
cami, hastane gibi halka hizmet veren kurumların bakım onarım işlerini de
gerçekleştirmiştir. Bunun yanında, UNIFIL hareketine katılan ülkelerin Mersin
Limanı’mızı kullanmasına izin verilmiştir.
Sayın
Başkan, değerli milletvekilleri; Lübnan Osmanlı’dan koparıldığı tarihten bugüne
kadar sulh ve sükûnu bulamamış devletlerden biridir. Bunun yakın sebeplerinin
başında İsrail’in, ABD’nin ve Suriye’nin bölgeye yönelik uyguladığı politikalar
yer almakta iken bu defa İran güdümündeki Hizbullah faktörü de önemli rol
oynamaya başlamıştır. 12 Temmuz-14 Ağustos 2006 tarihleri arasında yaşanan ve
otuz üç gün süren Lübnan-İsrail savaşı sonunda Hizbullah’ın artan gücü İran’ı
bu ülkede belirleyici, görünmeyen güç hâline getirmiştir. Başbakan Hariri’nin
Suudi Arabistan’da rehin tutulması ve daha sonra geri aldığı istifa olayı da
konuya farklı bir boyut kazandırmıştır. Bu olay Suudi Arabistan’ın bölgeye
müdahil olmaya çalışması ve bu kapsamda Suudi-İran kavgasını Lübnan’a taşıma
gayreti olarak görülmelidir. Özetle, bölgemizde tökezleyenin, zayıf düşenin
üzerine yedi düvel çullanmaktadır. 
Bölgesel
siyasi gelişmeler yanında Arap-İsrail savaşı ve Ürdün iç savaşı ile Suriye’de
ve Irak’ta yaşanan iç savaşların sonucunda yaşanan kontrolsüz güç Lübnan’ı
demografik anlamda her an ciddi sıkıntıların yaşanabileceği bir ülke hâline
getirmiştir. Lübnan hassas bir ülkedir ve bu hassas dengelerin korunmaması
hâlinde barut fıçısına dönecek bir demografik yapıya sahiptir.
Suriye’den
sonra Lübnan’da oluşabilecek bir iç çatışma ya da özellikle dışarıdan yapılacak
herhangi bir müdahale sadece Lübnan’la sınırlı kalmayacak ve çevre ülkeleri de
kapsayacak bir etki doğuracaktır. Bu nedenle Lübnan da dâhil olmak üzere, yakın
coğrafyamızdaki barış, istikrar ve güvenliği zedeleyecek her gelişmeye karşı
Türkiye uyanık olmak zorundadır. Bir ülkede bozulan barışın, güvenin ve
istikrarın komşu ya da yakın ülkelere doğrudan etki ettiğinin en acı
örneklerine her gün sokağa çıktığımızda, köşe başlarında, duraklarda,
kavşaklarda, gazete ya da TV haberlerinde şahit olmaktayız. Barışın, güvenin ve
istikrarın bozulduğu ülkenin illa sınır komşumuz olmasına gerek olmadığı 2003
yılından itibaren İslam coğrafyasında akan kan ve gözyaşından dolayı da
görülmektedir. Afrika’dan Afganistan Pakistan’a, Yemen’den Irak Suriye’ye,
Yugoslavya’dan Gürcistan’a kadar coğrafyada yaşanan her tür krizin bir şekilde
etkilediği tek ülke Türkiye’dir. Özellikle ülkemizin maruz kaldığı kontrolsüz
göçün doğurduğu sorunların hatırlanması bu konunun daha kolay anlaşılmasını
sağlayacaktır.
Sayın
Başkan, değerli milletvekilleri; günümüz savaşlarının çirkin ve kuralsız hâle
geldiği, vekâlet savaşlarının acımasız, kuralsız, hiçbir insani değerle ya da
inanç kuralıyla bağdaşmayan nitelik kazandığı, hedefinin sivil halk olduğu,
askerden çok sivilin hayatını kaybettiği, sivil halkın hayatını idamesi için
gerekli olan su, gıda, sağlık, eğitim tesisleri gibi dokunulmaması gereken
alanlara özellikle dokunulduğu dikkatlerden kaçırılmamalıdır. Küresel ve
bölgesel plan yapan ülkeler askerî imkânlarını sadece savunma maksatlı
caydırıcı güç olarak kullanmamaktadırlar. Askerî güç ve bu gücü belirleyen,
somutlaştıran teknoloji ve silahlara sahiplik, ülkelerin planlarını,
hedeflerini tahakkuk ettirmede belirleyici unsur olarak kullanılmaya
başlanmıştır. Günümüzde askerî güç diplomatik, ekonomik, siyasi, kültürel
vesaire etki alanı oluşturma çabalarına zemin hazırlayan ve pekiştiren ana
faktör olarak kullanılmaktadır. Türkiye Cumhuriyeti’nin herhangi bir yayılmacı,
kontrol etme maksatlı hedefi ya da planlaması olmasa bile, Ön Asya Türkiye'nin
tarihî geçmişi itibarıyla ilgi alanı olmak zorundadır. Hatta güvenlik sınırları
millî sınırlarımızın ötesinde düşünülmeli, ona göre adımlar atılmalıdır. Hâlen
Birleşmiş Milletler Lübnan Geçici Gücü dâhil altı değişik coğrafyada Türk
askeri barışa destek sağlamaktadır. Türk Silahlı Kuvvetleri geçmişte Somali,
Bosna-Hersek, Yugoslavya, Arnavutluk, Makedonya, Kongo, Sudan, Irak, Darfur,
Somali Aden Körfezi, Afganistan gibi çok sayıdaki ülke ve coğrafyada barış ve
istikrarı sağlamaya yönelik görev yapmıştır. Tüm bu görevlerin Türk Silahlı
Kuvvetlerinin verdiği hizmetle sınırlı kalmaması gerekmektedir. Bu hizmetlerden
doğan yakınlaşma diplomatik, ticari, siyasi, kültür, sanat gibi alanlarda da
pekiştirilmeli, Türkiye Cumhuriyeti’nin hak ve menfaatlerine uzun süreli hizmet
eder hâle getirilmelidir. Bu konudaki bağlantı ve görev sadece Türk Silahlı
Kuvvetlerinin Lübnan Geçici Görev Gücü’nde görevli unsurlarıyla sınırlı
kalmamalıdır. Devletin Lübnan halkının Türkiye’ye yönelik mevcut sempatisinin
artırılarak devamını sağlayacağı ayrıca yeni müzahir kitlelerin oluşturulması
için gerekli diğer faaliyetleri de planlayarak hayata geçirmesine ihtiyaç
bulunmaktadır. Bu çalışma hem halk hem de yönetici kesim üzerinde yapılmalı ve
bir sistem bütünlüğü içinde devletin tüm kurum ve kuruluşlarının imkân ve
kabiliyetleri kullanılarak gerçekleştirilmelidir. 
Sonuç
olarak Türk Silahlı Kuvvetlerinin Birleşmiş Milletler Lübnan Geçici Görev
Gücü’nde icra ettiği görevin 31/10/2018 tarihinden itibaren bir yıl daha
uzatılmasına ilişkin Cumhurbaşkanlığı tezkere karar talebini Milliyetçi Hareket
Partisi olarak olumlu değerlendirdiğimizi Genel Kurulun bilgilerine sunarım.
(MHP ve AK PARTİ sıralarından alkışlar) 
BAŞKAN
– Teşekkürler Sayın Vahapoğlu.
Tezkere
üzerinde üçüncü söz Halkların Demokratik Partisi Grubu adına Adana Milletvekili
Tulay Hatımoğulları Oruç’a aittir. 
Buyurun
Sayın Hatımoğulları Oruç. (HDP sıralarından alkışlar) 
Süreniz
yirmi dakikadır.
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; bugün Lübnan tezkeresini konuşacağız ve geçtiğimiz haftalar
içinde Suriye, Irak tezkerelerini konuştuk ve tezkereler hakkında HDP olarak
fikirlerimizi ifade ettik. Şunu özellikle belirtmek istiyorum ki Suriye, Irak
tezkereleri görüşülürken “evet” oyu verenler aslında tezkere üzerinde “hayır”
oyu hak edecek biçimde konuşmalar ve açıklamalar yaptılar ama buna rağmen
“evet” demeleri hakikaten anlaşılabilir bir şey değil. Bu Mecliste eğer bizler
bir şeyi başarmayı istiyorsak yaptığımız açıklamaların bir sonuca bağlanması,
bir neticeye varması ve bir çizginin kırılmasını sağlamak dışında bir
seçeneğimiz olmadığını özellikle belirterek sözlerime başlamak istiyorum. 
Değerli
arkadaşlar, sizler de biliyorsunuz ki 2006 yılında İsrail Güney Lübnan’a ve
Beyrut’ta Şiilerin yoğun yaşadığı mahallelere yoğun bir biçimde saldırılar
düzenledi. 2006 yılında “Beyrut Konferansı” adı altında Birleşmiş Milletlerin
de sunduğu katkıyla düzenlenen konferansa katıldığımızda bizlere savaşta
bombalanmış olan bölgeler gezdirildi ve orada şunu gördük: Uluslararası hukuka
aykırı ve suç sayılacak misket bombaları kullanılmıştır. Bunun yanı sıra,
özellikle Beyrut’ta sığınak delici bombalar kullanılmış ve apartmanlar bir
kâğıt gibi aşağı doğru eğilmiş, çok sayıda insan yaşamını kaybetmiş ve çok
sayıda insan göç etmek zorunda kalmıştı. Bu, İsrail’in yaptığı ilk saldırı
mıdır? Elbette değil. İsrail zaten kurulduğundan beri Filistin topraklarını
adım adım işgal ederek, bölgenin jandarması olarak bölgenin kalbine
yerleşmiştir ve işgal ettiği topraklarla da yetinmiyor. Bakın, 2006’da Güney
Lübnan’ı işgal ettiği zaman önce tankla, topla, hava saldırılarıyla girdi,
ardından iş makinaları. Çünkü saldırdığı yerlerdeki bütün yerleşim yerlerini
dümdüz ederek, kendilerine askerî çadırlar, askerî üsler kurarak toprak genişletmeyi
marifet olarak görmüş ve tarihinde böyle bir kara lekeye sahip olan bir ülkeden
bahsetmekteyiz.
Elbette
bu ülke karşısında ve Orta Doğu’da savaş siyasetinin tamamı karşısında bizler
barıştan yanayız ama barışı bizler bugün bu tezkereye “evet” diyerek ve
Lübnan’a asker yollayarak sağlayamayız. Bu sadece ve sadece göz boyamadır.
Bugün eğer İsrail’le yapılmış olan anlaşmaların bu ülke hâlâ arkasında
duruyorsa ve hâlâ mevcut olan iktidar, AKP Hükûmeti bunun arkasında duruyorsa,
kusura bakmasınlar, “Biz, Filistin halkının yanındayız, Lübnan halkının
barışından yanayız.” demesinler, buna kargalar güler. 
Değerli
arkadaşlar, emperyalizmin Orta Doğu politikaları ortadadır. Tarih boyunca Orta
Doğu’ya petrol gözüyle bakılmış, doğal gaz gözüyle bakılmış, pazar meydanları
gözüyle bakılmış, hele de şimdi günümüz koşullarında küresel sermayeye entegre
edilmesi gereken ayrıca bir topluluk olarak bakılmaktadır. Dolayısıyla, geçmiş
dönemde emperyalist ülkelerin saldırıları nasıl ortadaysa günümüz koşullarında
şu an en açık biçimiyle Suriye’de zuhur etmiş olan savaş tam da bunun yansıması
ve sonucudur. 
Değerli
arkadaşlar, şu an Suriye’de bir vekâlet savaşı yürütülüyor. Özellikle İkinci
Dünya Savaşı’ndan sonra tek kutuplu dünyadan bahsedilen bir dönem kendini
geride bırakmış, şu an günümüzde özellikle Çin’in ve Rusya’nın sağlamış olduğu
gelişmişlik çok kutuplu bir dünyadan bahsedilmesine sebep olmuştur. Şu an Orta
Doğu’da, bir savaş meydanı hâline dönmüş olan Orta Doğu’da ve özellikle şu an
Suriye’de -Suriye’nin altını çizerek ifade etmek isterim ki- emperyalist
güçlerin vekâleten, hatta -vekâlet demek bile artık yetersiz- doğrudan
yürüttükleri savaş ortadadır.
Değerli
arkadaşlar, AKP iktidara geldiğinde, evet, Suriye sınırlarında mayınlar
temizlendi. Ben Hataylıyım. Bizler gün içinde Suriye’ye gidip gelirdik, oradaki
akrabalarımızı ziyaret ederdik ama çok kısa bir zaman içinde sıfır sorun
politikası başarısız bir biçimde sonuçlanmış ve savaş politikasıyla karşı
karşıya olduğumuz bir dönem başlatılmıştır. AKP, özellikle ustalık döneminde,
Orta Doğu’ya karşı bütün kinini Arap ülkelerine, Kürtlere karşı, Perslere karşı
bütün kinini en ağır bir biçimde kusmuştur. Orta Doğu’nun sosyal, siyasal,
askerî, ticari her anlamda liderliğine oynayan ülkenin derin stratejisi, daha doğrusu
AKP’nin derin stratejisi tamamen çökmüş durumdadır. 
Bugün
Suriye’nin içinde bulunduğu koşullara baktığımızda değerli arkadaşlar, IŞİD’i,
El Kaide’yi komşu olarak kabul eden bir iktidar görüyoruz. Bugün Kobani’nin
düşmesi için alkış tutan, dualar eden bir iktidar var karşımızda. Kobani
düşseydi Türkiye'nin sınırına kim yerleşecekti? IŞİD yerleşecekti, ÖSO
yerleşecekti, El Kaide ve uzantıları örgütler yerleşecekti. 
SALİH
CORA (Trabzon) – IŞİD nerede şu an, IŞİD nerede?
TULAY
HATIMOĞULLARI ORUÇ (Devamla) – Siz onlarla mı komşu olmak istiyorsunuz? Onları
Kürt halkına tercih mi ediyorsunuz? Araplara tercih mi ediyorsunuz? Çok açık ve
net, uyguladığınız pratik siyasetin karşılığı, anlamı tamamen budur.
Değerli
arkadaşlar, bu iktidar eğer Lübnan’a asker gönderecekse, bir kere, Suriye'de
savaşı yürüten önemli güçlerden birisi, destekçi güçlerden birisi Hizbullah’a
karşı destek sağlamış oluyorsunuz. Burada bir mantık karmaşası var. Bir yanıyla
Lübnan’a, Hizbullah’ın esas yönetimde belirleyici olduğu bir ülkeye, oraya
sizler barış gücü gönderiyorsunuz ama Suriye'de aynı güçlerle çatışma ve savaş
içindesiniz. Yanı başımızdaki ülkeye barış göndermekten, barış götürmekten, o
ülkeyle ilgili tek bir barış sözcüğünü ifade etmekten imtina ediyorsunuz.
Hakikaten bu bir akıl tutulması ve buna hiç kimse inanmaz.
Değerli
arkadaşlar, bizler eğer “Lübnan’da barış” diyorsak “Filistin’le dayanışma”
diyorsak bu “…”(x)
laflarıyla çözülecek bir şey değildir; bu, İsrail’le bütün anlaşmalara son
vermekle mümkün olur. O zaman gerçek inandırıcılığınızdan bahsedilebilir.
Bakın,
elimdeki şu belgede -tabii ki hepsini ifade edecek değilim- 2000 yılında sadece
1 milyar dolar olan ticaret hacmi, AKP iktidara geldikten sonra yani 2014
yılında 5,8 milyar ABD dolarıyla maksimum değere ulaşmış, 2016 yılındaysa 4
milyar 342 milyon dolar civarında bir ticaret hacmi var. Sizler silah
ticaretine, sizler başka ticari meselelere son vermediğiniz, anlaşmalara son
vermediğiniz sürece Lübnan’a barış gücü göndermiş olmanızın bir anlamı yok.
Bunu bir kere daha ifade etmiş olayım. 
Değerli
arkadaşlar, bu bölgenin kadim sorunlarından biri olan Kürt sorunundan bahsetmek
istiyorum. Sizler, bölgeyi barıştırmaya çalışan, sözüm ona barış için asker
göndermeye buralardan kararlar çıkartmaya çalışan bir parti olarak acaba kendi
ülkenizdeki Kürtlerle neden barışmıyorsunuz? Türkiye’nin en kadim sorunlarından
biri olan ve Orta Doğu siyasetinizin çökmesinde Kürt sorununu çözmemiş
olmanızın nasıl bir ayak bağı olduğunu bilen bir yerden sizlere soruyorum. 
SELAMİ
ALTINOK (Erzurum) – Bizim Kürtlerle bir problemimiz yok, PKK’yla problemimiz
var.
HABİBE
ÖÇAL (Kahramanmaraş) – Kürtlerle sorunumuz yok. 
TULAY
HATIMOĞULLARI ORUÇ (Devamla) – Sizler kendi evinizdeki yangını söndüremediğiniz
sürece başka ülkelere göndereceğiniz itfaiyelerin ne bir gerçekliği ne
taşıyacağı suyun yanan ateşi söndüreceğine dair inancımız asla ve asla yoktur. 
SALİH
CORA (Trabzon) – Bizim Kürtlerle bir problemimiz yok. 
RECEP
ÖZEL (Isparta) – Terörle var, terörle var. 
SALİH
CORA (Trabzon) – PKK’ya “terör örgütü” deyin.
BAŞKAN
– Sayın milletvekilleri, lütfen hatibi dinleyelim.
OYA
ERONAT (Diyarbakır) – Niye dinleyelim ya? Teröristi niye dinleyelim? 
SALİH
CORA (Trabzon) – Yazıklar olsun size!
TULAY
HATIMOĞULLARI ORUÇ (Devamla) – Bugün bu savaşların başlatmış olduğu…
SALİH
CORA (Trabzon) – Yazıklar olsun!
OYA
ERONAT (Diyarbakır) – Terörü destekleyen kadını niye dinleyeyim ben?
BAŞKAN
– Sayın milletvekilleri, lütfen hatibi dinleyelim. 
OYA
ERONAT (Diyarbakır) – Terörü destekliyor, müdahale etmeniz lazım Başkan, terörü
destekliyor. 
TULAY
HATIMOĞULLARI ORUÇ (Devamla) – Bu savaşların bölgede yaratmış olduğu yıkıma
sadece dönüp baktığımızda yıkılan Cizre’yi, Sur’u…
SALİH
CORA (Trabzon) – Kim yıktı?
OYA
ERONAT (Diyarbakır) – Sen yıktın sen!
TULAY
HATIMOĞULLARI ORUÇ (Devamla) – …yıkılan Lübnan’ı, Beyrut’u, yıkılan Halep’i,
Şam’ı, Lazkiye’yi…
OYA
ERONAT (Diyarbakır) – Siz yıktınız. Sur’u siz yıktınız. 
SALİH
CORA (Trabzon) – O hendekleri kim kazdı? O tuzakları kim kurdu? O bombaları kim
attı? Yazık! Yazık!
TULAY
HATIMOĞULLARI ORUÇ (Devamla) – …bunlara karşı en büyük sorumsuzluğu “Bu
bölgenin lideriyim.” diye ortaya çıkan AKP iktidarının ta kendisidir. 
RECEP
ÖZEL (Isparta) – Hadi oradan!
SALİH
CORA (Trabzon) – Hadi oradan!
TULAY
HATIMOĞULLARI ORUÇ (Devamla) – Dönün kendinizi sorgulayın, dönün politikanızı
sorgulayın.
OYA
ERONAT (Diyarbakır) – Sur’u siz yıktınız, yaktınız; Cizre’yi yıkıp yaktınız,
Silvan’ı yıkıp yaktınız. 
TULAY
HATIMOĞULLARI ORUÇ (Devamla) – Değerli arkadaşlar, devam ediyorum. Orta Doğu’ya
barış gücü gönderecek olan, göndermek isteyen iktidar kendi Alevisiyle
barışsın, kendi kadınıyla barışsın.
OYA
ERONAT (Diyarbakır) – Barışıktır, barışıktır.
TULAY
HATIMOĞULLARI ORUÇ (Devamla) – Kendi halkıyla barışsın. 
OYA
ERONAT (Diyarbakır) – Barışıktır. 
TULAY
HATIMOĞULLARI ORUÇ (Devamla) – Aha şu oturduğumuz sıralarda kendisi gibi
düşünmeyen insanlarla barışmayı öğrensin, daha sonra barıştan bahsetsin, daha
sonra kendine barış havariliği rolünü versin. 
SALİH
CORA (Trabzon) – Ayrılıkçı dil kullanıyorsun. 
Sayın
Başkan, müsaade etmeyin. Ayrılıkçı bir dil kullanıyor. 
ENGİN
ÖZKOÇ (Sakarya) – Dinleyelim ya, dinleyelim.
OYA
ERONAT (Diyarbakır) – Neyini dinleyeceğim, neyini?
FİLİZ
KERESTECİOĞLU DEMİR (Ankara) – Burası Meclis mi, ev mi?
ZEYNEL
ÖZEN (İstanbul) – Başkanım, müdahale edin. Böyle olmaz ki!
TULAY
HATIMOĞULLARI ORUÇ (Devamla) - Değerli arkadaşlar, bir noktaya daha…
OYA
ERONAT (Diyarbakır) – Terörü destekliyor. Neyini dinleyeceğim? Dinlemeyeceğim.
ENGİN
ÖZKOÇ (Sakarya) – Seni mi dinleyeceğiz?
OYA
ERONAT (Diyarbakır) – Tabii, beni dinleyeceksin!
TULAY
HATIMOĞULLARI ORUÇ (Devamla) - Kendileri dinlemesin. Ben, dinleyen arkadaşlara
ve Türkiye kamuoyuna konuşuyorum ve devam ediyorum.
BAŞKAN
– Sayın Hatımoğulları, siz, Genel Kurala hitap edin lütfen.
EMRULLAH
İŞLER (Ankara) – Tezkereyi konuşsun Sayın Başkan.
RECEP
ÖZEL (Isparta) – Terör propagandası yapıyor. PKK propagandası yapıyor burada.
TULAY
HATIMOĞULLARI ORUÇ (Devamla) – Değerli arkadaşlar, Filistin’le ilgili bir
vurguyu yapmak istiyorum. 
Bugün
İsrail… Bugün birçok askerî anlaşma içinde olduğumuz, ticari anlaşma içinde
olduğumuz ve hatta şu anda Doğu Akdeniz’de ortaya çıkmış olan doğal gaz
rezervlerini yeniden paylaşmak için yepyeni bir dengenin bizleri beklediğinin
de altını bir parantezle ifade etmek isterim. 
OYA
ERONAT (Diyarbakır) – Hayal gör… Hayal gör… Hayal bile göremezsin.
TULAY
HATIMOĞULLARI ORUÇ (Devamla) - Filistin halkına…
OYA
ERONAT (Diyarbakır) – Hayalini bile kuramazsın.
TULAY
HATIMOĞULLARI ORUÇ (Devamla) - İslam İşbirliği Teşkilatı yaptığı toplantıda
Kudüs’ü Doğu Kudüs, Batı Kudüs diye ayırmaya kalkıştı. Bizler Filistin halkının
gerçek dostları ve bu coğrafyada gerçekten barışı isteyenler olarak şunu çok
net ifade ediyoruz: Kudüs tek bir parçadır, Kudüs’tür ve Filistin’in
başkentidir.
OYA
ERONAT (Diyarbakır) – Onun için mi İsrail’le iş birliği yapıyorsun? Bu ne biçim
Filistin halkı dostluğudur?
SALİH
CORA (Trabzon) – Kuzey Irak’ta İsrail bayraklarıyla dolaşan sizdiniz. 
TULAY
HATIMOĞULLARI ORUÇ (Devamla) - Sizler ortaya koyduğunuz yalancı gözyaşlarıyla
asla ve asla Filistin halkının yanında olamazsınız. 
SALİH
CORA (Trabzon) – Kuzey Irak’ta İsrail bayrağı dalgalandıran sizsiniz.
NECİP
NASIR (İzmir) – Sizler siyonizmin ve emperyalizmin uşağısınız. 
TULAY
HATIMOĞULLARI ORUÇ (Devamla) - Değerli arkadaşlar, devam ediyorum. Bugün…
OYA
ERONAT (Diyarbakır) – İsrail’in uşağı sizsiniz!
BAŞKAN
– Sayın Hatımoğulları, lütfen, biraz bekleyin.
OYA
ERONAT (Diyarbakır) – Dürüst konuşsun.
BAŞKAN
- Sayın milletvekilleri, kürsü özgürlüğü Meclisin temel taşıdır. Sayın milletvekili
burada görüşünü ifade eder, siz de karşı görüşünüzü ifade edersiniz.
OYA
ERONAT (Diyarbakır) – Ben de özgürlüğümü kullanıp laf atıyorum.
ENGİN
ÖZKOÇ (Sakarya) – Kalk da konuş. Grup başkan vekilin var burada. 
BAŞKAN
- Sürekli olarak sözünü kesmeye yönelik müdahalelerde bulunmanız doğru değil.
Buna cevabı kürsüde verirsiniz. Cevabı kürsüde verirsiniz. Bu Meclisin temeli
kürsünün kutsallığıdır. 
OYA
ERONAT (Diyarbakır) – Yanlış konuştuğu sürece ben… 
FİLİZ
KERESTECİOĞLU DEMİR (Ankara) – Siz kürsüde değilsiniz.
OYA
ERONAT (Diyarbakır) – Ne konuşuyorsun?
HÜDA
KAYA (İstanbul) – Kürsüde konuş, kürsüde.
FATMA
KURTULAN (Mersin) – Orası dinleme yeridir, orası konuşma yeridir.
OYA
ERONAT (Diyarbakır) – Terörü destekliyor. Bak, buradan da konuşurum, kürsüden de
konuşurum!
BAŞKAN
- Lütfen, beni dinleyin. 
Çıkıp
görüşünü burada serbestçe söyleme hakkı milletvekillerinin dokunulmaz,
tartışılmaz hakkıdır. 
O
nedenle, lütfen, sabırla, sükûnetle dinleyelim. Cevabınızı yine kürsüden
verirsiniz.
OYA
ERONAT (Diyarbakır) – Laf atma hakkım vardır, söylerim; tutanaklara geçirtirim.

BAŞKAN
- Buyurun Sayın Hatımoğulları. 
TULAY
HATIMOĞULLARI ORUÇ (Devamla) – Değerli arkadaşlar, bugün Filistin halkı
tanklara karşı taşla sopayla direndi. Bugün Filistin halkı ve özellikle Filistin’in
çocukları Filistin intifadasının önemli bir simgesi hâline gelmiş oldu. Bizler
bölgede bütünsel olarak bir barış politikasını ortaya koyamazsak oradaki
çocuklar hep 7 yaşında kalacaklar, oradaki çocuklar hep tankların, topların
altında ezilecek ve şeker yiyemeyecekler. Ve Hanzalalar yüzünü asla ve asla
güneşe dönmeyecekler. 
Değerli
arkadaşlar, Türkiye’ye çok benziyor bu ortam. Gar katliamının en küçük şehidi
Veysel Atılgan’ı hatırlayın, Gezi direnişinin annesinin şu an Cumhurbaşkanı
olan kişi tarafından nasıl yuhalatıldığını hatırlayın, Berkin Elvan’ı. 
OYA
ERONAT (Diyarbakır) – Eren Şahin’i de hatırlayın. Melek İpek’i hatırlayın.
TULAY
HATIMOĞULLARI ORUÇ (Devamla) – Cizre’de katledilen ve buzdolabında bedeni
bekletilmiş olan Cemile’nin… 
SELAMİ
ALTINOK (Erzurum) – Yalan… Yalan…
RECEP
ÖZEL (Isparta) – PKK’lı cesetlere bomba düzeneği koyan sizsiniz. 
TULAY
HATIMOĞULLARI ORUÇ (Devamla) – Bir an için gözünüzü kapatın ve bir an için
sadece ve sadece şu anki ruh hâlinizden vazgeçerek insani empati kurun, insani
empati kurun. Yapabilir misiniz? “Evet, yaparım.” derseniz işte o zaman gerçek
anlamda sizlerin barış politikasına inancımız sonsuz olacak. 
OYA
ERONAT (Diyarbakır) – Sen inansan ne olur, inanmasan ne olur!
TULAY
HATIMOĞULLARI ORUÇ (Devamla) – Her askerî çatışmanın sonu şüphesiz ki masada
bitmek zorundadır. 
OYA
ERONAT (Diyarbakır) – Rıdvan Süer’i hatırla. 
TULAY
HATIMOĞULLARI ORUÇ (Devamla) – Yol yakınken geri dönün diyoruz ama siz çok geç
kaldınız. Olsun, bir laf vardır “Allah gafur ve rahîm.” En çok bunu sizin
bilmeniz gerekiyor. 
OLCAY
KILAVUZ (Mersin) – Binlerce şehidin kanı elinizde, Allah’tan korkun
utanmazlar. Ne hâlâ burada konuşuyorsunuz!
BAŞKAN
– Sayın milletvekilleri, lütfen. 
TULAY
HATIMOĞULLARI ORUÇ (Devamla) – Bunu bildiğinizi ifade ederek. Savaş tezkeresine
sizleri “Hayır.” demeye çağırıyorum. 
METİN
NURULLAH SAZAK (Eskişehir) – Terör propagandası yaptırıyorsun burada. 
OLCAY
KILAVUZ (Mersin) – Siz neden bahsediyorsunuz?
BAŞKAN
– Bu kürsü Anayasa’ya göre, İç Tüzük’e göre milletvekilinin.
HABİBE
ÖÇAL (Kahramanmaraş) – Terör propagandası yapamazsınız. 
SALİH
CORA (Trabzon) – PKK’nın propagandası yapılacak kürsü değil orası, orası
milletin kürsüsüdür. 
BAŞKAN
- Bekler misiniz lütfen.
OLCAY
KILAVUZ (Mersin) – Burada hâlâ terör propagandası yapıyor, ayıptır ya. Binlerce
şehit var. (MHP sıralarından gürültüler, sıra kapaklarına vurmalar)
BAŞKAN
- Bu kürsüde milletvekillerinin söz hakkı kutsaldır.
SALİH
CORA (Trabzon) – PKK’nın propagandasını yapamaz. Aklı dağda kendisi burada.
Aklı dağda kaldı. 
BAŞKAN-
Eğer sürekli müdahalede bulunursanız ben de İç Tüzük’ün gerekli hükümlerini
uygularım. 
OYA
ERONAT (Diyarbakır) – Uygula.
SALİH
CORA (Trabzon) – PKK’nın propagandasını burada yapamaz. Orası milletin
kürsüsüdür.
BAŞKAN
- Söz hakkı kutsaldır Anayasa’ya göre. 
TULAY
HATIMOĞULLARI ORUÇ (Devamla) – Ben devam edeyim hocam. 
BAŞKAN
– Konuşmaya devam edin. 
TULAY
HATIMOĞULLARI ORUÇ (Devamla) – Değerli arkadaşlar… 
SALİH
CORA (Trabzon) - Üslubuna dikkat etsin.
BAŞKAN
– Siz oturun ve bırakın konuşsun lütfen.
SALİH
CORA (Trabzon) – PKK’nın propagandasını yapamaz.
TULAY
HATIMOĞULLARI ORUÇ (Devamla) – Değerli arkadaşlar…
BAŞKAN
– Arkadaşlar, kürsü dokunulmazlığı var.
SALİH
CORA (Trabzon) – Terör dili kullanıyor. Dağda öğrendiklerini gelip burada
anlatıyor.
BAŞKAN
- Burada söz hakkı kutsaldır. Cevabını kürsüde verirsiniz.
TULAY
HATIMOĞULLARI ORUÇ (Devamla) – Bu kürsüde bizleri dinlemeye tahammül
edemeyenlerin Orta Doğu’ya götüreceği zerre bir barış yoktur.
OYA
ERONAT (Diyarbakır) – Hadi oradan!
SALİH
CORA (Trabzon) – Onun kürsüye çıkmaması lazım.
TULAY
HATIMOĞULLARI ORUÇ (Devamla) – Ve ben elbette sözlerimin sonuna yaklaşırken
Filistinli Mahmud Derviş’in usta kalemlerinden akan şiiri sizlerle paylaşmak
istiyorum.
Değerli
arkadaşlar… (AK PARTİ ve HDP sıralarından karşılıklı sataşmalar, gürültüler)
Ben
grubuma seslenmek istiyorum.
BAŞKAN
– Siz devam edin Sayın Hatip, siz Genel Kurula hitap edin.
Buyurun.
OYA
ERONAT (Diyarbakır) – Sırıtıyor bir de, utanmadan sırıtıyor. Sırıtmaya
utanmıyorsun değil mi?
TULAY
HATIMOĞULLARI ORUÇ (Devamla) – “…” (x)
(AK
PARTİ ve MHP sıralarından sıra kapaklarına vurmalar, gürültüler)
METİN
NURULLAH SAZAK (Eskişehir) – Sayın Başkan…
TULAY
HATIMOĞULLARI ORUÇ (Devamla) – Mahmud Derviş bu sözlerde şunları ifade
etmiştir: 
“Kılıçlar
sizden insan eti bizden./Yangın sizden insan eti bizden./ En ağır silahlar
sizden taşlar bizden./ Kanımızda olan payınızı alın ve artık bu ülkeyi terk
edin, bırakın gidin.” (AK PARTİ ve MHP sıralarından gürültüler)
OLCAY
KILAVUZ (Mersin) – Vatan hainleri, bu ülkeyi size böldürmeyeceğiz! Millet
düşmanları!
METİN
NURULLAH SAZAK (Eskişehir) – Başkan…
TULAY
HATIMOĞULLARI ORUÇ (Devamla) – “Tuzumuzdan gidin.” demiştir Filistinli şair
İsraillilere ve Orta Doğu’daki bütün işgalci güçlere. 
OLCAY
KILAVUZ (Mersin) – Bebeklerin kanı sizin elinizdedir. Daha utanmadan sıkılmadan
konuşuyorsunuz. 
TULAY
HATIMOĞULLARI ORUÇ (Devamla) - Değerli arkadaşlar, son olarak şunu söyleyerek
bitireyim. Bizler bu tezkereye… (AK PARTİ ve MHP sıralarından gürültüler)
BAŞKAN
– Sayın milletvekilleri… Sayın milletvekilleri, lütfen…
OLCAY
KILAVUZ (Mersin) – Binlerce şehidin kanı sizin elinize bulaşmış. Utanmazlar!
BAŞKAN
- Sayın milletvekilleri, cevabınızı kürsüden verirsiniz. 
OLCAY
KILAVUZ (Mersin) – Daha hâlâ burada utanmadan Türk milletine saygısızca
konuşuyorsunuz. Haysiyetsizler!
TULAY
HATIMOĞULLARI ORUÇ (Devamla) - …savaşa karşı barış siyasetini savunanlar olarak
“hayır” diyeceğiz, sizleri de “hayır” demeye davet ediyoruz. (HDP sıralarından
alkışlar, AK PARTİ ve MHP sıralarından gürültüler)
RECEP
ÖZEL (Isparta) – Hadi oradan!
BAŞKAN
– Birleşime on dakika ara veriyorum.
Kapanma Saati: 19.19
DÖRDÜNCÜ OTURUM
Açılma Saati: 19.37
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Emine Sare AYDIN YILMAZ
(İstanbul)
----- 0 -----
BAŞKAN
– Türkiye Büyük Millet Meclisinin 7’nci Birleşiminin Dördüncü Oturumunu
açıyorum.
Cumhurbaşkanlığı
tezkeresinin görüşmelerine devam ediyoruz. 
Grup
başkan vekillerinin söz talebi vardır. 
Sayın
Cahit Özkan, buyurun, yerinizden söz veriyorum. 
V.- AÇIKLAMALAR (Devam)
38.- Denizli Milletvekili Cahit Özkan’ın, Adana Milletvekili Tulay
Hatımoğulları Oruç’un Cumhurbaşkanlığı tezkeresi üzerinde HDP Grubu adına
yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
biraz önce hatibin konuşması sırasında İsrail’in misket bombaları altında
ezilen Filistinli kardeşlerimizin yaşadığı zulüm üzerinden milletimizin
bölgesel ve küresel barışa, ulusal çıkarlarımıza ilişkin acımasız bazı ithamlar
da olmuştur. Bunları aziz milletimizin vicdanına bırakıyoruz. Elbette her söze
söyleyecek cevabımız vardır ancak öncelikle ifade etmek gerekir ki Türkiye
Cumhuriyeti devleti milletimizin çıkarları, bölgemizin ve dünyanın küresel
barışını tesis etmek için hem içeride hem de dışarıda terör örgütleriyle
mücadele etmektedir. Türkler, Kürtler, Araplar yüzyıllar boyunca nasıl barış
içerisinde yaşamışsa bu da aynı referanslarla bu coğrafyada barışı tesis etmeyi
hedef almaktadır. 
Evet,
dünyada gerek Amerika Birleşik Devletleri’nin gerek Avrupa Birliğinin kalkınma,
refah, özgürlük, demokrasi ve hukuk devleti süreçlerine baktığımızda sıfır
sorunu yani bölgesel barışı tesis etmek suretiyle başardıklarını görüyoruz. O
bağlamda, nasıl vaktiyle bu bölge yüzyıllar boyunca barış iklimine sahip
olmuşsa aynı şekilde bu barış iklimini hep birlikte tesis etmek zorundayız.
Kürtleri, Arapları hiç kimseye tercih ettirtmeyiz. Her türlü tehlike ve
tehditlere karşı, bu barışı tehdit etmek isteyenlere karşı mücadelemizi de
sürdüreceğiz.
Evet,
reel politik bir yaklaşımımız vardır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
CAHİT
ÖZKAN (Denizli) – Ulusal barışımız ve çıkarlarımız, bölgesel ve küresel barışa
olan katkılarımız bundan sonra da devam edecektir. 
Ancak
şu hususu da Genel Kurulumuzun ve aziz milletimizin vicdanına sunmak istiyorum:
Kudüs’ü başkent olarak ilan eden ABD bir tarafta İsrail’in Filistinli
kardeşlerimize misket bombası yağdırmasına destek verirken diğer taraftan da
bölgesel barışımızı tehdit eden terör örgütlerine, PYD’ye, PKK’ya, YPG’ye 5 bin
tır silah gönderenler de onlardır. Demek oluyor ki bölgesel barışımızı bölge
halkları olarak, milletler olarak, devletler olarak biz tesis etmek zorundayız.
İnşallah bizim sağduyumuz, aziz milletimizin anlayışı ve beklentisine uygun bir
şekilde bu coğrafyada yeniden bölgesel barışı kendi medeniyet köklerimizden
aldığımız ve alacağımız ilhamla yeniden tesis edeceğiz. 
Genel
Kurulu saygıyla selamlıyorum.
BAŞKAN
– Teşekkürler Sayın Özkan.
Buyurun
Sayın Kerestecioğlu.
39.- Ankara Milletvekili Filiz Kerestecioğlu Demir’in, herkesin beğense
de beğenmese de birbirinin düşüncesine saygı göstermesi, dinlemesi gerektiğine
ve tek temennilerinin daha demokratik, daha özgür bir ülkede yaşamak olduğuna
ilişkin açıklaması
FİLİZ
KERESTECİOĞLU DEMİR (Ankara) – Genel Kurulun o gündemini izlediğim için sayın
başkan vekili yerine söz almış bulunuyorum.
Hatip
diğer hatipler gibi kürsüde kendi düşüncelerini ifade etti, partimiz adına
düşüncelerini ifade etti ve biz bu Mecliste hepimiz buraya seçilerek geldiysek
birilerini temsil ediyoruz yani onların adına konuşuyoruz burada. Bunu hiç
beğenmeyebilirsiniz, biz de sizinkileri bazen hiç beğenmiyoruz ama birisi
konuşurken hepimiz bulunduğumuz yerden avaz avaz bağırırsak, “Siz şu terörü
destekliyorsunuz, siz zaten bunu yapmıştınız.” “Siz on altı yıldır bu ülkeyi bu
hâle getirdiniz.” “Bakın, sizin Mavi Marmara altında ‘Kudüs’ yazarken imzanız
var, siz şunu yapmıştınız.” diye bağrışarak buradan eğer müdahale edersek o
zaman burası milletin Meclisi olmaz. Bu milleti çıkarın, bakın, bunu
yapıyorsunuz zaten, cezaevlerinde arkadaşlarımız. Bizi de koyun, olur, yapın
yani zaten bir fezleke bitiyor, öbür fezleke geliyor hepimize çünkü fikir
açıkladığımız her şeyde fezlekelerle karşı karşıya kalıyoruz. Bu da elinizde,
yargıyla da bunu becerebiliyorsunuz, yapabiliyorsunuz. O zaman daha ne
istiyorsunuz? 
OYA
ERONAT (Diyarbakır) – Bu ne demek ya? Yargıya müdahale mi ediyoruz yani?
FİLİZ
KERESTECİOĞLU DEMİR (Ankara) – Daha ne istiyorsunuz? 
Bakın,
aynı şeyi yapıyorsunuz. Siz konuşurken buradan müdahale edilirse bizim
görevimizdir arkadaşlarımızı engellemek.
OYA
ERONAT (Diyarbakır) – Biz terörü desteklemiyoruz. 
FİLİZ
KERESTECİOĞLU DEMİR (Ankara) – Ama aynı şeyi sizin grup başkan vekillerinizin
de yapması gerekiyor. Burada yirmi dakika hakkımız varsa yirmi dakika, Avrupa
İnsan Hakları Mahkemesinin kararına da saygı duyuyorsak biz… 
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Kerestecioğlu.
FİLİZ
KERESTECİOĞLU DEMİR (Ankara) – Bitireceğim Sayın Başkan.
Sözleşmeyi
imzalamışsa bu ülke, buna saygı duyuyorsak, “Şok edici düşünceler de ifade
özgürlüğü kapsamındadır.” diyorsa eğer, eğer buradan imzamızı çekmediysek –ben
bilmiyorum, çekmedik herhâlde- o zaman birbirimizi dinlemek zorundayız.
Birbirimizi dinlemezsek sokakta da insanlar birbirini dinlemez, sokakta da
insanlar birbirini öldürür.
OYA
ERONAT (Diyarbakır) – Dinliyoruz, siz de bizi dinleyeceksiniz. Ben de
konuşuyorum.
FİLİZ
KERESTECİOĞLU DEMİR (Ankara) – Bunu yapmamak için bu Mecliste kolların
kırıldığını biliyoruz biz, arkadaşlarımızın kollarının kırıldığını. Hem de
bunların ara verildiği zaman yapıldığını biliyoruz.
OYA
ERONAT (Diyarbakır) – Bardak kırıldığını da biliyoruz.
FİLİZ
KERESTECİOĞLU DEMİR (Ankara) – Bunların olmaması için hanımefendi, lütfen, size
bir söz versinler ve konuşun oradan.
OYA
ERONAT (Diyarbakır) – Ben konuşacağımı sana mı soracağım! 
FİLİZ
KERESTECİOĞLU DEMİR (Ankara) – Gerçekten başkaları da bunu yapsınlar. Hepimizin
ayrı acıları var hayatta, hepimizin ayrı acıları var hayatta ve bu acıları…
OYA
ERONAT (Diyarbakır) – Size soracak değilim. 
ENGİN
ÖZKOÇ (Sakarya) – Hakikaten çok ayıp ediyorsunuz, yeter ya! 
OYA
ERONAT (Diyarbakır) – Ya sen avukatı mısın?
ENGİN
ÖZKOÇ (Sakarya) – Ya dinlemek istiyoruz, bir susun…
OYA
ERONAT (Diyarbakır) – Avukatı mısın?
ENGİN
ÖZKOÇ (Sakarya) – Sayın Başkan, şu hanımefendiyi bir susturun ya!
BAŞKAN
– Karşılıklı konuşmayalım lütfen.
OYA
ERONAT (Diyarbakır) – Bana hitap ediyor, bana hitap ediyor. 
ENGİN
ÖZKOÇ (Sakarya) – AKP Grubunu da şey yapıyor canım. Şu hanımefendiyi bir
susturun lütfen. 
BAŞKAN
– Buyurun siz devam edin Sayın Kerestecioğlu.
Sayın
Özkoç, lütfen.
OYA
ERONAT (Diyarbakır) – Bana hitap ediyor ben de cevap veriyorum. Bana hitap
ediyor bana. 
ENGİN
ÖZKOÇ (Sakarya) – Siz kimsiniz! Koskoca AKP Grubu var senin.
OYA
ERONAT (Diyarbakır) – Yahu bana hitap ediyor!
ENGİN
ÖZKOÇ (Sakarya) – Allah Allah ya!
BAŞKAN
– Sayın Eronat, lütfen karşılıklı konuşma olmasın Sayın Eronat. 
ENGİN
ÖZKOÇ (Sakarya) – Ya bir sus be ya! Hayret bir şey ya!
OYA
ERONAT (Diyarbakır) – Sen avukatı mısın, sana ne?
BAŞKAN
– Sayın Eronat, bakın, grup başkan vekilleriniz var ve kendileri görüşlerini
açıklıyor grup adına.
OYA
ERONAT (Diyarbakır) – Sayın Başkan, bana hitap etmesin o zaman, grup başkan
vekilime hitap etsin.
BAŞKAN
– Lütfen, söz isterseniz veririm Sayın Eronat ama karşılıklı olmasın, tamam.
OYA
ERONAT (Diyarbakır) – Başkanım, bana hitap etmesin o zaman, grup başkan
vekilime hitap etsin.
BAŞKAN
– Sayın Kerestecioğlu, buyurun.
FİLİZ
KERESTECİOĞLU DEMİR (Ankara) – Sonuç olarak, hepimiz birbirimizin düşüncesini
beğensek de beğenmesek de saygı göstermek ve dinlemek zorundayız. Yeter ki
düşünceler çarpışsın, yeter ki düşünceler çarpışsın, insanlar çarpışmasın. Tek
temennimiz budur bu ülkede ve umarım daha demokratik, daha özgür bir ülkede de
yaşayacağız bir gün. 
Teşekkür
ederim. 
BAŞKAN
– Teşekkürler Sayın Kerestecioğlu. 
Sayın
Akçay, buyurun. 
40.- Manisa Milletvekili Erkan Akçay’ın, Adana Milletvekili Tulay
Hatımoğulları Oruç’un Cumhurbaşkanlığı tezkeresi üzerinde HDP Grubu adına
yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Tabii,
biraz önce kürsüdeki konuşma yapan konuşmacının bazı ifadeleri nedeniyle Genel
Kurulumuzda bir gerilim oluştu. Tabii, Türkiye Büyük Millet Meclisinde görüş ve
düşüncelerin nasıl serdedileceği belli. Yıllardır binlerce, on binlerce kez, bu
görüşler kabul edilsin edilmesin, karşı çıkılır, eleştirilir, tartışılır fakat
konuşmacıların mutlaka bir özenli dil konuşma mecburiyeti takdir edilir ki
bütün gruplar tarafından kabul edilir. Konuşmaların mümkün olduğunca özenli ve
saygılı, tahrik etmekten uzak olması beklenir. 
Bu
sayın konuşmacının kürsüde yaptığı konuşmada -tabii, tutanaklara daha henüz bakamadık-
bazı ifadeler var ki bunları kabul etmek mümkün değil. Birincisi, son derece
haksız; ikincisi, yanlış; üçüncüsü, bizce fevkalade kötü ifadeler. Şimdi,
Türkiye Cumhuriyeti’ni İsrail’e benzeten ifadelerin kabul edilebilir, saygı
duyulabilir bir hâli asla düşünülemez. Türkiye, İsrail gibi bir işgalci ülke
değildir. İsrail işgalci bir ülkedir; beşikteki bebeğe, çocuklara varana kadar
onları işkenceye, katliama, baskıya ve zulme tabi tutan bir ülke. Terörle
mücadele eden, vatanını savunan…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akçay. 
ERKAN
AKÇAY (Manisa) – …milletin, ülkemizin birliğini, varlığını alçak, hain bir
terör örgütüne karşı yıllardır savunan Türk Silahlı Kuvvetlerimizi ve güvenlik
güçlerimizi töhmet altında bırakacak ve bu mücadeleyi zaafa uğratacak
düşünceleri, görüşleri, ifadeleri kabul etmemiz mümkün değildir. 
İki
ordu savaşından bahseden ifadeleri hatırlıyorum. Ordumuz Türk Silahlı
Kuvvetleri. Peki, öbür ordu hangisi? Buradan alçak terör örgütü PKK’nın ve
benzeri örgütlerin sanki Türk Silahlı Kuvvetleri karşısında konuşlanmış bir
ordu olarak mütalaa edilmesinin kabul edilebilir bir tarafı olabilir mi? 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Tamamlayın, buyurun Sayın Akçay. 
ERKAN
AKÇAY (Manisa) – Türkiye Cumhuriyeti bütün güvenlik güçleriyle ve milletimizle
birlikte teröre karşı son derece etkili, amansız bir mücadele vermiştir ve bu
mücadele son derece etkili ve sonuç alıcı bir şekilde devam etmektedir. Bu
bakımdan, Türk Silahlı Kuvvetlerinin ve Türkiye Cumhuriyeti’nin verdiği
mücadelenin teröre karşı, bölücülere ve hainlere karşı verdiği bir mücadele
olduğunu bir an bile aklımızdan çıkarmamamız gerekir. 
Burada
bir ortak kanaate varmamız gereken konu, ülkemizin, vatanımızın, devletimizin,
bayrağımızın birliği ve varlığı konusunda mutlaka birleşmek ve buna göre özenli
ve saygılı ifadeleri, düşünceleri dile getirmektir, bunda fayda olduğunu
düşünüyorum. 
Teşekkür
ediyorum. (MHP sıralarından alkışlar) 
BAŞKAN
– Teşekkürler Sayın Akçay. 
Sayın
Türkkan, buyurun. 
41.- Kocaeli Milletvekili Lütfü Türkkan’ın, kürsü özgürlüğüne müdahalede
bulunulmasını doğru bulmadığına ve birleşimi yöneten Meclis Başkan Vekili
Mithat Sancar’ın Meclis İçtüzüğü’nün 66’ncı maddesine uygun şekilde hatibi
uyarması gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, biraz evvel sayın hatibin konuşması esnasında
ifade ettiği sözlerin neredeyse tümünü reddediyorum ancak bir taraftan da kürsü
özgürlüğü konusunda müdahalede bulunulmasını da doğru bulmuyorum. Yalnız,
burada sizin bu birleşimi yöneten Meclis Başkan Vekili olarak 66’ncı maddeye
uygun bir şekilde hatibi uyarmanızı ve olayı bir şekilde suhuletle çözmenizi
bekledik. 
Bunun
dışında bir şey söylemek istiyorum. Saygıdeğer arkadaşlar, ben bu Meclisin dört
sene evvelki hâlini biliyorum. Dört sene evvel, şu anda çok kızdığınız, çok
öfkelendiğiniz konularda biz öfkelendiğimiz zaman siz “Türkiye’yi bölüyorsunuz,
ırkçılar, bölücüler.” diye bağırdınız. 
MAHMUT
TANAL (İstanbul) – Doğru, tabii, çözüm sürecini anlatıyor, doğru söylüyor.
Buradaydık işte hepimiz. 
LÜTFÜ
TÜRKKAN (Kocaeli) – Hatırlıyorum. O kaymakamlara, valilere “Sakın bu PKK’lıları
görmeyin, sakın bunlara müdahale etmeyin.” dediniz. Söylediğimiz gün bugündü
işte. Bugün uyandınız belki ama dört sene sonra, geç kaldınız. Ülkede PKK bu
kadar güçlenmemişti, ülkede terör örgütü bu kadar zulmetmiyordu ama bu gelinen
noktada sizin de payınız olduğunu hatırlatmak istiyorum. 
Teşekkür
ederim. (İYİ PARTİ sıralarından alkışlar)
BAŞKAN
– Teşekkürler Sayın Başkan. 
FİLİZ
KERESTECİOĞLU DEMİR (Ankara) – Sayın Başkan, sadece kayda girsin diye… 
BAŞKAN
– Buyurun. 
FİLİZ
KERESTECİOĞLU DEMİR (Ankara) – Sayın Erkan Akçay’ın konuşmasında muhtemelen bir
yanlış anlama var ama sayın hatip konuşmada ne iki ordudan, ne ordudan ne de bu
tarz bir ifadeden söz ediyor. Tutanaklara daha sonra bakın. 
BAŞKAN
– Teşekkür ederim Sayın Kerestecioğlu. 
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, meclisleri var
edenin kürsü özgürlüğü olduğuna ve burada herkes birbirini dinlemeyi
başarabilirse sözün gücünün pek çok alana yayılabileceğine, birleşimi
yönetirken özgürlük ve hakkaniyete sadık kalmaya çalıştığına ilişkin konuşması
BAŞKAN
– Sayın Türkkan, sadece bir iki cümleyle sizin açıklamanıza ilişkin bir
değerlendirme yapmak isterim. 
Her
zaman söylerim, bu Meclisi yönettiğim oturumlarda da, ilk oturumda da söyledim,
meclisleri var eden söz özgürlüğüdür, kürsü özgürlüğüdür. Eğer bunu
çıkarırsanız Meclis, Meclis olmaktan çıkar. Ben buna ilişkin tartışmaları
yaşadığımız başka bir oturumda Birinci Meclisi örnek vererek bazı
hatırlatmalarda bulunmuştum. Birinci Meclis Kurtuluş Savaşı şartlarında
çalışmıştır ve Mustafa Kemal’e yönelen eleştirileri, sözleri okursanız Birinci
Meclis tutanaklarında, sanırım bugün onları ağza almaya cesaret edemezsiniz.
Buna rağmen, kürsü özgürlüğüne kısıtlama getirilmesine en başta Meclisin
kurucuları karşı çıkmıştır. Burada eğer birbirimizin sözlerini dinlemeyi
başarabilirsek sanırım pek çok alana da sözün gücünü yayma imkânını yaratırız.
Bunu vereceğimiz, bu mesajı vereceğimiz en önemli mekân burasıdır. 
İki
ölçütle yönetmeye çalışıyorum, bazen yanlış yapabilirim ama bu iki ölçüte sadık
kalmaya çalışıyorum, özgürlük ve hakkaniyet. Bu ikisine sadık kalmaya
çalıştığımı bundan önceki oturumlarda da ceza hükümleri vesilesiyle açıklama
yapmıştım. Evet, disiplin cezası hükümlerini de olabildiğince doğrudan saldırı
ve açık hakaret olmadıkça uygulamama kararım olduğunu söylemiştim. Meclis
İçtüzüğü’nün bana verdiği yetkileri de dikkate alarak Meclisi hakkaniyetle ve
özgürlük ilkesine bağlı olarak yönetmeye çalışıyorum. Konuşmaların içeriğine
müdahale etmeyi doğru bulmuyorum. Sakinleştirmek için İç Tüzük’ün verdiği yetkiler
vardır, onları ancak çok gerekli olduğu zamanlarda kullanmayı tercih ederim.
Bunun ötesini siz değerli milletvekillerinin kendi değerlendirmelerine,
vicdanlarına ve anlayışlarına bırakıyorum. Bu konuda da bu Meclisin iyi bir
tecrübe vereceğine inanıyorum. 
Teşekkür
ediyorum.
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
3.- Cumhurbaşkanlığının, hudut, şümul ve miktarı Cumhurbaşkanınca
belirlenecek türk silahlı kuvvetleri unsurlarının, 1701 (2006) sayılı Birleşmiş
Milletler Güvenlik Konseyi Kararı ve 880 sayılı Türkiye Büyük Millet Meclisi
Kararıyla tespit edilen ilkeler kapsamında; Birleşmiş Milletler Geçici Görev
Gücü Bünyesinde UNIFIL’e, 31/10/2018 tarihinden itibaren bir yıl daha iştirak
etmesi ve bununla ilgili gerekli düzenlemelerin Cumhurbaşkanınca yapılması için
Anayasa’nın 92’nci maddesi uyarınca izin verilmesine dair tezkeresi (3/44)
(Devam)
BAŞKAN
- Cumhurbaşkanlığı tezkeresinin görüşmelerine devam ediyoruz.
Söz
sırası Cumhuriyet Halk Partisi Grubu adına Eskişehir Milletvekili Utku
Çakırözer’e aittir.
Buyurun
Sayın Çakırözer. (CHP sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
yüce Meclisimizi saygıyla selamlıyorum.
Değerli
arkadaşlarım, Anayasa’mızın 92’nci maddesine göre Türk Silahlı Kuvvetlerinin
yabancı ülkelere gönderilmesine veya yabancı silahlı kuvvetlerin Türkiye'de
bulunmasına izin verme yetkisi Türkiye Büyük Millet Meclisinindir. Yurt dışına
asker gönderilmesi ve yabancı silahlı kuvvetlerin Türkiye’de bulunmasına izin
verilmesi siyaseten çok önemli kararlardır. Ben, Cumhuriyet Halk Partisi olarak
konuya bakışımızı ortaya koymaya çalışacağım.
Türkiye’nin
ulusal politikasına ve çıkarlarına hizmet ettiği ve dünya barış ve istikrarına
katkıda bulunduğu takdirde Türk Silahlı Kuvvetlerimizin uluslararası barış
güçlerine katılmasını biz yararlı değerlendiriyoruz. Nitekim, bu koşullara
uygun olarak Birleşmiş Milletler şapkası altında veya dışında oluşturulan barış
güçlerine katılan kahraman Türk birlikleri dünyanın dört bir yanında
uluslararası övgüye layık nitelikte görev yapmış, ülkemize itibar
kazandırmıştır. Bu vesileyle öncelikle, sınırlarımızda kimi zaman buz gibi
ayazda kimi zaman 40 derece sıcakta elinde silahla nöbet bekleyerek vatanımızı
savunan Mehmetçiklerimizi saygıyla selamlıyorum. Türkiye’nin güvenliği için,
bizlerin rahat biçimde başımızı yastığa koyabilmemiz için gözlerini kırpmadan
hayatlarını feda etmeye hazır biçimde terör örgütlerine karşı hem sınırlarımız
içinde hem komşu ülkelerde mücadele veren kahraman askerlerimize, jandarmamıza
ve polisimize minnetimizi de ifade etmek isterim. 
Ordumuz,
sadece ülke güvenliğimiz için mücadele vermiyor, bölgemizde ve dünyada barışın,
kardeşliğin, huzurun hâkim olması için on yıllardır Kore’den başlayarak Afganistan,
Moğolistan, Irak, Suriye, Somali, birçok Afrika ülkesinde barış güçlerine
katılmış, bu görevlerde çok başarılı olmuştur. Yavru vatan Kuzey Kıbrıs Türk
Cumhuriyeti’ndeki kardeşlerimizi etnik temizlikten koruyan yine kahraman Türk
Silahlı Kuvvetlerimiz olmuştur. Yine, iki yıl önce bu Mecliste hep birlikte
karşı durduğumuz 15 Temmuz hain FETÖ’cü darbe girişiminin bertaraf edilmesinde
de Türk Silahlı Kuvvetlerimizde ve Emniyet teşkilatımızda bu hain çetelerle
birlik olmayarak kendilerini tankların önüne fedakârca atan namuslu, onurlu,
vatansever subaylarımız, polislerimiz bulunmaktadır. Ülkemizin ve
vatandaşlarımızın güvenliği, bölgemizin ve dünyanın barışı ve huzuru için
bugüne kadar üstlendikleri görevler sırasında canlarını kahramanca feda eden aziz
şehitlerimize Allah’tan rahmet diliyorum. İçeride terörle mücadelede, 15 Temmuz
darbe girişiminin önlenmesinde; dışarıda Kore’de, Kıbrıs’ta ve diğer
uluslararası misyonlarda yaralanan kahraman gazilerimize de hayatlarının geri
kalan bölümlerinde sıhhat diliyorum. 
Değerli
arkadaşlarım, Türkiye’nin Lübnan’da konuşlu BM Geçici Görev Gücü’ne TSK
unsurlarıyla verdiği desteğin uzatılması konusuna geldiğimizde Türkiye bu güce
yaptığı katkılarla hem barışı koruma harekâtının etkin biçimde icrasında önemli
bir işlev üstlenmektedir hem Birleşmiş Milletler sistemi içinde gerek bölgesel
ve küresel ölçekte gerekse kapsamlı sivil, asker, iş birliği faaliyetleri
vasıtasıyla kendisini göstermektedir hem de kardeş Lübnan halkının her kesimi
nezdinde görünürlüğünü artırma imkânı elde etmektedir. 
Yukarıda
saydığım gerekçeler nedeniyle bu tezkereye olumlu oy kullanacağız ancak bu
tutumumuz hiçbir surette on beş yıllık Adalet ve Kalkınma Partisi
hükûmetlerinin ve sonrasında oluşturulan tek adam yönetiminin dış politikasını
ve özellikle Orta Doğu siyasetini onayladığımız anlamına gelmemektedir. Aksine,
uygulanan maceracı dış politikalar nedeniyle Türkiye’nin bölgede ve dünyada bir
çıkmaza, girdaba sürüklenmekte olduğuna ilişkin endişelerimiz her geçen gün
daha da artmaktadır. 
Değerli
arkadaşlarım, öncelikle Suriye fiyaskosuna değinmek isterim. İzlenen başarısız
ve zikzaklarla dolu politikalardan en büyük zararı Suriye’den sonra Türkiye ve
halkımız çekmiştir, çekmektedir. Bakın, Suriye’de rejimi değiştireceğiz diye
oradaki iç savaşın parçası hâline gelmemiz nelere mal oldu? Bundan yedi yıl
önce Türkiye-Suriye sınırımızda terör örgütleri yoktu. Bir dönem ailecek tatil
yaptığınız Esad’ın rejimi vardı. Aramızda terörle mücadele için Adana
Mutabakatı vardı, güvenliğimiz vardı. Şimdi kimler var? IŞİD var, Nusra var,
adını sanını bilmediğimiz, dünyanın dört bir yanından gelen ve Türkiye
üzerinden oraya giden onlarca irili ufaklı terör örgütü var, binlerce eli kanlı
terörist var. Sonra kim var? PKK’nın oradaki kolu YPG var. Bu terör örgütlerinin
yarattığı kanlı terörden, zavallı Suriyeli kardeşlerimizden sonra maalesef en
büyük zararı ülkemiz ve kendi halkımız görmekte. Yüzlerce insanımızı Suriye
kaynaklı terör eylemlerinde yitirdik, arkalarından yas tuttuk. 
İşte,
sınır illerinden gelen değerli vekillerimiz en iyi bilir: Çok muazzam bir sınır
ticaretimiz vardı ama şimdi yok. Transit taşımacılık neredeyse öldü. Turizmin
yediği darbeyi hâlâ atlatabilmiş değiliz. Tüm bunların yanı sıra bir de
ülkelerindeki iç savaştan kaçan 3,5 milyon Suriyeli kardeşimizle birlikte
yaşamak durumundayız. Bugüne kadar 32 milyar dolar harcamışız, daha da
harcayacağız. Onların giderek kalıcı hâle gelen Türkiye’deki ikameti çok büyük
ekonomik ve sosyal sıkıntıları beraberinde taşımakta. Gün geçmiyor ki ülkemizde
yaşayan Suriyelilerle ilgili içimizi burkan insan hikâyeleri çıkmasın.
Bu
vesileyle, İzmir’den Avrupa’ya kaçmak isterken katliam gibi kazada hayatını
kaybeden 22 göçmen kardeşimiz için de Allah’tan rahmet diliyorum.
Değerli
arkadaşlarım, işte tüm bu sorunlar hep başarısız, öngörüsüz, vizyonsuz dış
politikanın, fiyasko Suriye politikasının ürünü.
Son
olarak, eli kanlı cihatçıların temizlenmesinin sorumluluğu da Türkiye’nin
üzerine kalmıştır. Bu konuda hem Genel Başkanımız hem parti sözcülerimiz
defalarca uyarıda bulundu. Tabii ki biz İdlib’te bir insanlık dramı yaşanmasını
istemiyoruz. Hele hele ülkemize yönelik milyonlarca Suriyelinin göçünü arzu
etmiyoruz. O yüzden İdlib’deki sorunun çözümü önemlidir, her girişim önemlidir
ama bu mutabakat çerçevesinde oradaki radikal cihatçıların Türkiye üzerinden
tahliyesi ya da Türkiye sınırında yerleştirilmesi gibi taahhütler verilmişse bu
çok vahim sonuçlar doğuracaktır, Türkiye’nin ulusal güvenliğini tehlikeye
sokacaktır. Biz oraya sürekli asker göndererek Türkiye’den ailelerin ocaklarına
ateş düşürecek yanlış dış politikanın acilen düzeltilmesini istiyoruz.
Peki,
ne yapılmalıdır? Yapılması gereken, Suriye’de rejim değişikliğine yönelik
İhvancı siyasetin bir an önce terk edilmesidir. Suriye’de iç barışın sağlanması
için siyasi geçiş sürecine ülkemiz ve tüm uluslararası aktörler destek
vermelidir. Genel Başkanımız Sayın Kemal Kılıçdaroğlu tarafından kamuoyuna
açıklanan Orta Doğu barış ve iş birliği teşkilatı da yine bölgemizdeki
sorunlara derman olacak bir modeldir.
Değerli
arkadaşlarım, dış politikamızın öteden beri en önemli çıpası, muasır medeniyet
hedefimizin en önemli duraklarından biri olan Avrupa kurumlarıyla sağlanan iyi
ilişkiler olmuştur. Ama bakın, on altı yıllık AKP iktidarları ve sonrasındaki
tek adam yönetimi ülkemizi bu kurumlarla ilişkilerde ne hâle getirdi? Kurucusu
olduğumuz “Avrupa’nın vicdanı” diye tanıdığımız, bildiğimiz Avrupa Konseyinde,
şu anda Dışişleri Bakanlığı koltuğunda oturan Sayın Mevlüt Çavuşoğlu’nun
Parlamenter Asamble Başkanlığı gibi onurlu bir göreve seçilerek geldiği Avrupa
Konseyinde 12 Eylül askerî darbesinden sonra ikinci kez denetim altındaki ülke
konumuna dönmemiz AKP döneminde olmuştur. Neden? Demokrasiden uzaklaştığımız
için.
Bakın,
Avrupa İnsan Hakları Mahkemesine evrensel hukuk standartlarına uygun bir yargıç
göndermeyi önermeyi dahi beceremiyoruz. Üçüncü kez gönderdiğimiz heyet iade
ediliyor, reddediliyor, geri döndürülüyor. Öte yandan, Avrupa Birliğiyle
müzakereler donmuş durumda, Avrupa Parlamentosu maddi yardımlara peş peşe veto
koyuyor, üyelik müzakerelerimizin askıya alınması gündemde. Üyesi olduğumuz
Avrupa Güvenlik ve İşbirliği Teşkilatı, Türkiye’deki hak ihlallerine ilişkin,
seçimlerdeki şaibelere ilişkin birbiri ardına olumsuz raporlar yazmakta. 
Değerli
arkadaşlarım, transatlantik ilişkilerin önemli aktörü Amerika Birleşik
Devletleriyle ilişkilerimizin adı stratejiktir ama geldiği nokta vahimdir,
ibretliktir. Bakın, son yaşanan Rahip Brunson olayına değineyim. Yaşananlar
Türk yargısı adına, hukukumuz adına utanç vericidir. Yargıdaki geri gidişi,
çürümeyi bu davada yaşananlar çok net göstermiştir. Bu kişi rahip midir, casus
mudur? Eğer rahipse ve suçu yoksa neden bir yıl hapse attınız, üzerinden
pazarlık yapılabilen bir rehine muamelesi yaptınız? Yok eğer casussa ve iddia edildiği
gibi terör örgütlerine destek veriyorsa o zaman neden tehditler, şantajlar
karşısında boyun eğerek bırakıyorsunuz? Bakın, bir yıl önce rahibi suçlayan
gizli tanıklar bir yıl sonra aynı mahkeme heyetinin yüzüne baka baka “Ben öyle
söylemedim.” diyebiliyor.
Değerli
arkadaşlarım, gerek Rahip Brunson davasında gerek Alman Gazeteci Deniz Yücel
davasında gerekse Büyükada’daki sivil toplum örgütleri davasında hep aynı
şeyleri yaşadık. “Bunlar casus.” “Bunlar terörist.” “Bunlar PKK’lı.” “Bunlar
FETÖ’cü” diye yeri göğü yıkıyorsunuz. Sonra Merkel bastırınca, pazarlık edince
gazetecileri ve sivil toplum üyesi vatandaşlarını kurtarıyor; Trump bastırınca,
pazarlık edince, “tweet” atınca rahibini kurtarıyor; Macron bastırınca
gazetecisini kurtarıyor. Değerli arkadaşlarım, hukuk devletinde, demokrasilerde
“al papazı, ver papazı” diye rehine pazarlığı üzerinden dış politika olmaz.
Olursa işte böyle olur. Yargınızın ve ülkenizin itibarı yerle bir olur. Tabii,
Rahip Brunson’un gönderilmiş olması işleri düzeltebilecek mi göreceğiz.
Türk-Amerikan ilişkileri iki ülkedeki yönetimlerin, yöneticilerin vahim
hataları, açıklamaları nedeniyle o kadar kötü noktaya gelmiş durumda ki
sanıyorum Rahip Brunson dahi bu ilişkilerin düzelmesini sağlayamayacaktır.
Değerli
arkadaşlarım, bugün Lübnan’daki savaşı durdurmak adına atılan adımları
konuşuyoruz. Peki, ya Filistin, Filistinliler? Türkiye’nin mazlum Filistin
halkının yanında olduğunu etkin bir şekilde göstermesi gerekir. Bakın, bugüne
kadar Gazze’de 60 sivil İsrail kurşunlarıyla hayatını kaybetti, 2.700’ü aşkın
Filistinli yaralandı. Taşlı saldırılarda iki gün önce 45 yaşındaki Aişe
Muhammed Radi hayatını kaybetti. Bugün İsrail tarafından bir okul kapatıldı.
Lafa gelince mangalda kül bırakmayanlar Filistin’e gerçek ve samimi destek söz
konusu olduğunda maalesef ortada yoklar. Mavi Marmara Anlaşması dâhil İsrail’le
yapılan tüm anlaşmaların iptal edilmesi önerimiz bu Mecliste kısa bir süre önce
Adalet ve Kalkınma Partisi oylarıyla reddedilmiştir. Gazze üzerindeki insan
haklarına aykırı abluka hâlâ sürmektedir. Bugün Ekonomi Bakanlığımızın internet
sayfasındaki verilere bakın, İsrail’le ekonomik ilişkilerin Filistinlilere
yönelik tüm katliamlara rağmen nasıl aksamadığını, nasıl 2017’de zirve
yaptığını göreceksiniz. Hatta Irak Bölgesel Kürt Yönetimi’nden İsrail’e yine
AKP Hükûmeti aracılığıyla petrol bile taşınmıştır. Bugün bu meselenin Bağdat
Hükûmeti tarafından tahkime taşındığı yönünde haberler duymaktayız. 
Değerli
arkadaşlarım, üzerinde durmak istediğim bir başka konu Suudi Arabistan bağlamında
kayıp Suudi Gazeteci meslektaşımız Cemal Kaşıkçı’nın durumudur. Gerçek bir
hukuk devletinde, gerçek bir demokraside insanlar bir anda ortadan kaybolmaz.
Suudi Gazeteci Cemal Kaşıkçı’dan İstanbul’daki Suudi Arabistan
Başkonsolosluğuna gittikten sonra haber alınamamıştır. Bu mesele, her şeyden
önce ülkemizde yaşayanların hem kendi yurttaşlarımız hem de yabancıların can
güvenliği açısından kaygı vericidir. Türkiye’nin yabancı devletlerin bu kadar
rahat operasyon yapacağı bir ülke hâline dönüşmesi kabul edilemez. Doğal olarak
bir gazetecinin kayboluşu zaten sıkıntılı olan basın özgürlüğü ve ifade
özgürlüğü karnemizi bir kere daha dünyanın gündemine taşımıştır. Ülkemiz ve
aslında hepimiz bu olayın aydınlatılması açısından ciddi bir yükümlülük
üstlenmekteyiz. Ama iki hafta geçmesine rağmen, konsoloslukta her yer
temizlenip boyanmasına rağmen bugüne kadar kamuoyunu aydınlatacak hiçbir
açıklama göremiyoruz. Başsavcılık soruşturma başlattığı için adli olarak,
Viyana Sözleşmesi’nden kaynaklı olarak konsolosluk görevlilerini tanık olarak
çağırma, konsolosluk memurlarının gözaltına alınması, başkonsolosun gözaltına
alınması, Türkiye’ye gelen 15 kişilik ekibe iddianame hazırlanması seçenekleri
mevcuttur. Türkiye’nin bu süreçte adli soruşturmayı şeffaf ve etkin bir şekilde
yürütmesi gerekmektedir. 
Buradan
uyarmak isterim: İlk olarak Batı basınında çıkan ve Türk yetkililere de
atfedilen bir iddia vardır, Kaşıkçı’nın konsoloslukta olduğu saatlere ilişkin
görüntü ve ses kayıtlarının olduğu iddiaları bulunmaktadır. Eğer böyle belgeler
elimizde ise bunlar bir an önce kamuoyuna açıklanmalıdır. Elimizdeki somut
delilleri saklayarak Suudi Arabistan’la pazarlık yapma görüntüsü verilmesinden
kaçınılması gerekir. Böyle bir tutum Türk demokrasisine zarar verir. Kaşıkçı
hadisesi ülkemizin Orta Doğu’daki mezhepçi, ideolojik iç hesaplaşmalara nasıl
açık hâle getirildiğinin ve ülkede gizli operasyonlar yapılabildiğinin
kanıtıdır. 
Değerli
arkadaşlarım, dış politikadaki basiretsizliğin bir başka örneği bugün Doğu
Akdeniz’de yaşananlardır. Türkiye Cumhuriyeti’nin ve Kuzey Kıbrıs Türk
Cumhuriyeti’nin deniz ilgi ve yetki alanlarımızı tehlikeye atan gelişmeler
yaşanmakta ve bu yönetim hiçbir şey yapmamaktadır. Yunanistan, Güney Kıbrıs Rum
Yönetimi ve Mısır, iş birliği içinde bizi Antalya körfezine hapsetmeye
çalışmakta, hatta tehdit bile edebilmektedirler. Maalesef bu kaygı verici
gelişmeler karşısında AKP iktidarları hamaset dışında hiçbir somut adım
atamamıştır. 
Değerli
arkadaşlarım, dünyadaki itibarımız, algımız sadece diğer ülkelerle olan
ilişkilerimizden ibaret değildir. Artık ülkelerin dünyadaki itibarını
belirleyen unsurların başında demokrasilerinin kalitesi, hukuk devletlerinin
güçlülüğü gelmektedir yani içerideki huzur, kardeşlik, demokrasi ortamı, hak ve
özgürlük ortamının zenginliği dış politikadaki itibara büyük katkı
sağlamaktadır. 
Bakın,
Türkiye’de milletvekilleri, gazeteciler tutuklu, güvenli ve sağlıklı çalışma
ortamı isteyen işçiler tutuklu, müvekkillerini savunan avukatlar tutuklu.
Bugün, laik, demokratik Türkiye isteyen halkevleri şubelerine baskınlar
yapıldı, gözaltılar yaşandı. Eski milletvekilimiz, parti meclisi üyemiz Eren
Erdem dört aydır haksız, hukuksuz yere cezaevinde. FETÖ’yle ilgili kitaplar
yazan, herkesten önce yazan Eren Erdem, gazetecilik döneminde FETÖ’ye destek
suçuyla itham edilebilmekte. Bunu anlamak mümkün değil. Eren Erdem bir gün dahi
cezaevinde tutulmadan derhâl serbest bırakılmalıdır. Bunu bir şekilde
anlamayan, kabul etmeyenler, kendisinin yazdığı “Nurjuvazi” kitabını, o kitapta
neler söylediğini satır satır okumalıdırlar. 
Sivil
toplum örgütü kurucusu Osman Kavala bu ay sonunda, gelecek hafta tam bir yıldır
tutuklu cezaevinde, hâlâ iddianamesi ortada yok, yine bir rehin mantığıyla
tutuluyor ama neye karşı, kime karşı belli değil. Gazetecilere ülkemizde
ağırlaştırılmış ömür boyu hapis cezaları veriliyor, üst mahkemelerce onanıyor.
Meclisi bombalayan darbecilerle aynı cezadır yani idamı kaldırmamış olsak
asacağız. Gazetecinin eleştirisini, görüşünü, yorumunu beğenmeyebilirsiniz ama
yazısı, yorumu nedeniyle yıllarca tutuklu kalsın, ömür boyu hapse mahkûm olsun,
bu olmaz. Ece Sevim Öztürk, İsminaz Temel ve daha nice gazeteci aylardır
cezaevinde, tek yaptıkları habercilik. İstanbul Üniversitesi Edebiyat
Fakültesi Fransızca Tercümanlık Bölümü son sınıf öğrencisi Cihan Dağdelen
Kocaeli’nde hücrede tutuluyor. Yazıları, ifadeleri, düşünceleri nedeniyle
aylardır özgürlüklerinden mahrum bırakılan insanlarımız bir an önce tahliye
edilmelidir. 
Dünyada
hukukun üstünlüğü sıralamasında 113 ülke arasında 101’inci sıradayız. Bu
sıralamada üstlere çıkmadan dünyadaki itibarımız yükselmez. İktidar üstünde en
az denetim olan ülkeler arasında 3’üncü sıradayız. Bununla övünebilir miyiz?
Bizim üstümüzde sadece Zimbabve ve Venezüella var. Dünya Basın Özgürlüğü
Endeksi’nde 180 ülke arasında 157’nci sıradayız. Ülkemize, insanımıza
yakışmayan rakamlar, görüntülerdir bunlar. Buradan bir kez daha demokrasi, bir
kez daha hukuk devleti istiyoruz. Ülkemizde demokrasimizi, hukuk devletimizi
güçlendirmezsek, bilimsel, laik eğitimi güçlendirmezsek uluslararası arenada
hak ettiğimiz saygın yeri yeniden kazanamayız değerli milletvekilleri.
Değerli
arkadaşlarım, burada bir hususa daha değinmek isterim. Başta da söylediğim
gibi, Türk Silahlı Kuvvetlerimiz hem ülkemizin savunması için hem de dünyada
barışın hâkim olması için cesaretle, özveriyle çalışmaktalar. Hâl böyleyken,
sözde askerî vesayeti sona erdirme iddiasıyla çoğunlukla “kumpas davaları”
dediğimiz aslında vatana ihanet davaları olan tamamen iftiralara dayalı siyasi
davalar suretiyle ordumuz zayıflatılmış, itibarı azaltılmış, kendi içinde bir
güven bunalımı yaşatılmıştır. Bir örnek vermem gerekirse, FETÖ ile iktidarın iş
birliği içinde tertiplenen bu davalarla mesela Türk Deniz Kuvvetlerimizin bir
harpte bile kaybetmesi mümkün olmayan 50 muharip amiralinin 25’i zindanlara
atılmış, yerine getirilenler vasıtasıyla da malum 15 Temmuz kanlı darbe
girişimine giden yolların kaldırım taşları döşenmiştir. Bu karanlık süreçte,
birçok Atatürkçü, çağdaş ve aydın sivillerin yanı sıra, ordumuzun iyi yetişmiş,
Atatürkçü, onurlu, üstün nitelikli, saygın yüzlerce personeli tasfiye edilmiş,
bir kısmı da istifa ve emekli olmaya zorlanmıştır. 
Değerli
arkadaşlarım, bu Meclisten, başta cezaevlerinde çektikleri acılar sonucu
hayatını yitiren kumpas şehitleri olmak üzere, genç subay, astsubaylar da
dâhil, tüm özgürlüğü gasbedilenlerin haklarının iadesi için “hukuki hakların
iadesi” adı altında bir yasa gecikmeksizin çıkarılmalıdır. Bu yasa kapsamında,
bu, vatana ihanet davalarının soruşturma ve kovuşturma döneminden itibaren,
iftira içerikli suçlamalar ve önyargılı, maksatlı medya yayınları nedeniyle
psikolojik baskı altında, stresten kaynaklanan sağlık sorunları dâhil, zor
şartlarda ortaya çıkan hastalıklar sonucu meydana gelen onur intiharı ve
ölümler nedeniyle hayatını kaybedenler öncelikle “hukuk ve adalet şehidi”
olarak tescil edilmelidir. Ayrıca, adli ve idari soruşturmalar nedeniyle kendi
isteğiyle veya isteği dışında emekliye sevk edilen, kademe ilerlemesi, derece
yükselmesi ve rütbe terfileri durdurulan veya rütbelerinde beklemeye alınan
genç subay ve astsubayların, kadro şartı aranmaksızın, emsalleriyle aynı
rütbelere terfi ettirilmesi sağlanmalıdır. En önemlisi ise, onlarca yazılı suç
duyurusunda bulunulmasına rağmen, belki de siyasi ayağın ortaya çıkması
endişesiyle, kumpas davalarında kararlarıyla adaleti katleden, iftira ürünü
dijital verilerin gerçek olduğu algısını yaratmak için onların arasına
yerleştirilen ve adli emanete alınması gerektiği ısrarla ve yazılı olarak
bildirilmesine rağmen, “devlet sırrı” niteliğindeki, “çok gizli” gizlilik
dereceli gerçek harekât planlarını çarşaf çarşaf deşifre ederek “vatana ihanet”
suçunu işleyen ve hem ülkemizin hem de saygın ve onurlu insanların geleceğini
çalan hâkim, savcılar ve polisler ile bu suça ortak olanlar hakkında bu
suçlarından dolayı bugüne kadar bir dava açılmamıştır, hiçbir dava
açılmamıştır. 
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Bitiriyorum Sayın Başkan. 
BAŞKAN
– Sözlerinizi tamamlayınız Sayın Çakırözer. 
UTKU
ÇAKIRÖZER (Devamla) – Evet, hiçbir dava açılmamıştır dedim. Bu adalet
katillerinin bir an önce vatana ihanetten yargılanmaları sağlanmalıdır. Tüm bu
adımlar bu devletimizin, kahraman Türk subaylarına ve onların on yıllar boyu bu
ülke için verdikleri hizmete bir vefa borcudur. 
Sözlerimi
bitirirken, Lübnan’da ve dünyanın dört bir yanında barış için görev alacak
askerlerimize başarı diliyor, kazasız belasız ülkemize geri dönmeleri dileğimi
iletiyorum. Kahraman ordumuz çeşitli cemaat ve tarikatların değil de yüce
milletimizin ordusu kaldığı ve caydırıcılığını koruduğu sürece ülkemize yönelik
her türlü tehdit hiçbir işe yaramayacaktır.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Çakırözer.
Tezkere
üzerinde beşinci ve son söz, Adalet ve Kalkınma Partisi Grubu adına İstanbul
Milletvekili Şirin Ünal’a aittir. 
Buyurun
Sayın Ünal. (AK PARTİ sıralarından alkışlar)
Süreniz
yirmi dakikadır.
AK
PARTİ GRUBU ADINA ŞİRİN ÜNAL (İstanbul) – Sayın Başkan, değerli
milletvekilleri; Türkiye’nin, Birleşmiş Milletler Lübnan Geçici Görev Gücü
UNIFIL’e sağladığı kuvvet katkısının 31 Ekim 2019’a kadar uzatılması hakkında
Gazi Meclisimizin onayına sunulan tezkere üzerinde Adalet ve Kalkınma Partisi
Grubumuz adına söz almış bulunuyorum. Yüce heyetinizi saygıyla selamlıyorum.
Sayın
Başkan, değerli milletvekilleri; 2006 yılında yaşanan İsrail-Lübnan savaşı
sonrasında Lübnan’da barışın tesisi ve idamesi amacıyla Birleşmiş Milletler
Lübnan Geçici Görev Gücü UNIFIL oluşturulmuştur. 
Ülkemizin
de kuvvet katkısında bulunduğu UNIFIL’in başarılarla icra ettiği görevler
sonucunda Lübnan-İsrail sınırında sağlanan güvenlik ve istikrar ortamı hâlâ
sürmektedir. 
Birleşmiş
Milletler Güvenlik Konseyinin 11 Ağustos 2006 tarihinde kabul ettiği 1701
sayılı Karar’la kurulan UNIFIL’in görev süresi geçici olarak bir yıl olarak
belirlenmiştir. Aynı kararda, bu sürenin gerekli görülmesi hâlinde her yıl
yeniden uzatılması da öngörülmüştür. UNIFIL’in görev süresi, bu çerçevede,
bugüne kadar 11 kez uzatılmıştır. Birleşmiş Milletler Güvenlik Konseyinin yakın
zamanda almış olduğu karar neticesinde UNIFIL’in görev süresi Ağustos 2018 sonu
itibarıyla yeniden bir yıl uzatılmıştır.
Sayın
Başkan, değerli milletvekilleri; yakın coğrafyamızda barış ve istikrarın tesisi
öncelikli dış politika hedeflerimizden birisidir. Bölgesel barış, istikrar ve
güvenliği ilgilendiren tüm gelişmelerin dış politikamız üzerinde şüphesiz
önemli yansımaları olmaktadır. Son dönemde bölgemizde yaşanan gelişmeler
ülkemizin istikrar ve esenliğinin bölge ülkelerinden ayrı düşünülemeyeceğini
bir kez daha gözler önüne sermiştir. Bu itibarla millî menfaat ve çıkarlarımızı
yakından ilgilendiren bölgesel gelişmeler karşısında kayıtsız kalmamız da
düşünülemez. Bu anlayıştan hareketle Hükûmetimizin dış politikası ülkemizin
etrafında bir barış, güvenlik, istikrar ve refah kuşağı oluşturmasını
hedeflemiştir.
Sayın
Başkan, değerli milletvekilleri; Suriye rejiminin halka karşı uyguladığı kanlı
şiddet ve baskı politikalarının bölge istikrarına yönelik tehdidini artırdığı bir
ortamda tüm bölgenin istikrarı bakımından kilit önemi haiz Lübnan’da barış ve
istikranın muhafazası bölgemizin içinden geçmekte olduğu bu hassas süreçte hiç
şüphesiz daha da önem kazanmıştır. Bölgesel gelişmelerin etkisiyle Lübnan’daki
etnik ve dinî gruplar arasında yaşanan dönemsel gerginlikler ve toplumsal
huzuru hedef alan eylemlerde kaydedilen artış endişe kaynağı olmayı
sürdürmektedir. Hizbullah’ın artan ölçüde Suriye rejimine destek vermesi ve
Suriye’deki iç savaşta rejimin yanında bilfiil yer alması Lübnan’ı da
Suriye’deki gelişmelere müdahil kılmaktadır. Ayrıca çatışma ortamından kaçarak
komşu ülkelere sığınmak durumunda kalan milyonlarca Suriyelinin yarattığı
mülteci baskısı da Lübnan’ı ciddi sınamalarla baş başa bırakmaktadır. Ülkedeki
farklı mezhep grupları arasında zaman zaman ortaya çıkan ve silahlı çatışma
boyutuna varabilen gerginlikler bugüne kadar Lübnan Hükûmetinin, Lübnan
halkının ve ordusunun sağduyulu tavrı neticesinde büyümeden önlenebilmiştir.
Lübnan halkının sahip olduğu ve uzun yıllara dayanan bir arada yaşama
kültürünün beraberinde getirdiği toplumsal direnç ülkenin istikrarsızlıklarının
olumsuz yansımalarının mümkün olduğunca asgari düzeyde tutulmasına imkân
sağlamıştır. Lübnan halkının zor zamanlarda sergilediği bu olgunluk ve dayanışma
duygusunun bölgedeki diğer toplumlar açısından da örnek teşkil etmesini temenni
ediyoruz. Ne var ki Lübnan toplumunun bugüne kadar başarıyla karşı koyduğu
sınamalar bölgesel dinamiklerin etkisiyle gün geçtikçe yeni boyutlar
kazanmaktadır. Son dönemde Lübnan’a sığınan Suriyeli ve Filistinli 1 milyonu
aşkın mültecinin ülkedeki hassas mezhep dengelerini de bozmasından endişe
edilmektedir. Bunun yanı sıra DEAŞ’ın yarattığı Şii-Sünni gerginliğinin diğer
bölge ülkelerine kıyasla sosyopolitik açıdan daha hassas dengeler üzerinde
kurulu Lübnan’ın barış, huzur ve istikrarı üzerinde olumsuz etkileri
olabilecektir. Bu etkilerin asgari düzeyde tutulması hâlinde ülkede
yaşanabilecek mezhep temelli bir iç çatışma komşu ülkeler başta olmak üzere
bölgesel ve küresel düzeyde barış ve istikrara yönelik ciddi bir risk ve tehdit
oluşturulabilecektir. Dolayısıyla, çıkaracağımız bu tezkere ciddi önem arz
etmektedir.
Değerli
milletvekilleri, Türkiye UNIFIL’e yaptığı katkılarla barışı koruma harekâtının
etkin biçimde icrasında önemli bir işlev üstlenmiştir. Bu çerçevede Türkiye'nin
katkısı gerek Birleşmiş Milletler sistemi içinde gerek bölgesel ve küresel
ölçekte gerekse kapsamlı sivil asker iş birliği faaliyetleri vasıtasıyla Lübnan
toplumunun her kesimi nezdinde görünürlüğünün artmasına, ayrıca barış ve
istikrarın korunmasına yönelik politikanın sürdürülmesine önemli katkılarda
bulunmuştur. UNIFIL’in ülkemizin askerî kuvvet katkısında bulunduğu tek
Birleşmiş Milletler barış gücü operasyonu olması dikkate alınarak UNIFIL deniz
görev gücüne katkımızın sürdürülmesinin önem arz ettiği değerlendirilmektedir. 
Türkiye
her zaman olduğu gibi Lübnan’ın istikrarını hedef alan her türlü teşebbüsün
karşısında durmaya devam edecektir. Bu bağlamda Türkiye, dost ve kardeş Lübnan
halkının birliği ve dirliğiyle iç barışının muhafazasına atfettiği önem
doğrultusunda katkılarını sürdürecektir. Bu hususlar ışığında ve Lübnan’la
ilgili ikili ilişkilerimiz ile bölgedeki güvenlik koşulları da göz önünde
tutularak Birleşmiş Milletler Güvenlik Konseyinin UNIFIL’in görev süresinin
uzatılması yönündeki 2433 sayılı Kararı uyarınca hudut, şümul ve miktarı
Cumhurbaşkanlığınca belirlenecek Türk Silahlı Kuvvetleri unsurlarının 1701
sayılı Birleşmiş Milletler Güvenlik Konseyi Kararı ve 880 sayılı Türkiye Büyük
Millet Meclisi Kararı’yla tespit edilen ilkeler kapsamında 31 Ekim 2018
tarihinden itibaren bir yıl daha UNIFIL’e iştirak etmesi ve bununla ilgili
gerekli düzenlemelerin Cumhurbaşkanlığınca yapılmasının uygun görüleceğini
belirtiyor, sözlerime son verirken UNIFIL’e askerî katkıda bulunmaya devem
etmemize ilişkin tezkereyi olumlu bulduğumu beyan ediyor, hepinize saygılarımı
sunuyorum. (AK PARTİ sıralarından alkışlar) 
Teşekkür
ederim.
BAŞKAN
– Teşekkürler Sayın Ünal.
Tezkere
üzerinde gruplar adına konuşmalar tamamlanmıştır.
Şimdi
şahısları adına söz alan sayın milletvekillerine sıra gelmiştir.
İlk
söz, şahısları adına, İstanbul Milletvekili Yunus Emre’ye aittir. 
Buyurun
Sayın Emre. (CHP sıralarından alkışlar) 
Süreniz
on dakikadır.
YUNUS
EMRE (İstanbul) – Teşekkür ediyorum Sayın Başkan.
Ben
de Genel Kurulu saygıyla selamlıyorum. 
Kamuoyunda
bilinen ismiyle Lübnan tezkeresi üzerinde söz almış bulunuyorum. Grubumuz adına
konuşmasında Sayın Çakırözer’in de belirttiği gibi bu tezkereye olumlu oy
vereceğiz birkaç temel gerekçeye dayanarak. 
Bir
defa, Birleşmiş Milletler gücü olmasına önem veriyoruz temel olarak ve bunun
yanında 2014’ten beri Deniz Kuvvetlerimizin bölgede, Doğu Akdeniz’de
bayrağımızı dalgalandırıyor olmasını da önemsiyoruz. Ancak bu durum AK PARTİ’nin
on altı yıllık dış politikasına ve Orta Doğu politikasına olan kapsamlı
eleştirilerimizi geride bırakmıyor tabii. Bunları da anlatmak, açıklamak
durumundayız.
Şimdi,
ilk olarak, tabii, bir önemli eleştiri konusu, bir önemli tema bu kapsamda
düşünmemiz gereken: Sanki Türkiye’nin uluslararası barışa katkılarının AK PARTİ
döneminde başladığı gibi bir yanılsama, bir yanlış fikir topluma anlatılıyor. 
Değerli
arkadaşlar, Türkiye, tarihi boyunca uluslararası barışa çok önemli destekte
bulunmuş bir ülkedir ama özellikle 1993’ten itibaren artan ölçekte -yani
Somali’de, Bosna Hersek’te, Arnavutluk’ta, Afganistan’da, Kosova’da- bir çok
farklı örnekte Türk askerleri uluslararası barışa hizmet etmiştir.
Şimdi,
bildiğiniz gibi, ilk defa 2006 yılında Lübnan tezkeresi Mecliste oylanıyor. O
dönemde Meclisteki konuşmalar izlendiğinde, bizim grubumuz adına yapılan
konuşmada kıymetli bir büyüğümüz, emekli Büyükelçi Şükrü Elekdağ’ın yaptığı
konuşmanın içinden çok kısa bir bölümünü dikkatinize sunmak istiyorum. Çünkü
bugün yaşadığımız tartışmalarla çok ilgili olduğunu düşünüyorum ve buradan
çıkaracağımız çok kapsamlı dersler olduğunu düşünüyorum.
2006’da
Sayın Elekdağ diyor ki: “Başkan Bush yönetimine hâkim olan yeni muhafazakâr
düşüncenin İsevi ve Musevi inançları kaynaştıran yapısı Amerika ile İsrail’in
güvenliğine ve çıkarlarına eş değerde görmesi ve dünyayı bir tarafta demokrat
Hristiyanlar ve Yahudiler, öte tarafta da İslamcı faşist Müslümanlar diye ikiye
ayıran bir yaklaşımı benimsemiş olması, İsrail’in sözünü etmiş olduğu
hedeflerinin kolaylıkla Amerika’nın 11 Eylül sonrasında oluşturulan yeni ulusal
güvenlik stratejisiyle bunun siyasi kanadı olan Büyük Ortadoğu Projesi’ne
entegre edilmesine imkân vermiştir. Amerika’nın Irak’ı işgal etmesi
Washington’un global enerji kaynaklarının denetimini öngören dünya hegemonyası
stratejisi bağlamında gerçekleştirilmiş olsa da temel hedeflerinden biri
İsrail’in güvenliğidir. Lübnan savaşıyla da Hizbullah etkin bir güç olmaktan
çıkarılmak ve böylece İsrail’i tehdit eden bir unsur daha likidite edilmek
istenmiştir. Bu sürecin bundan sonraki aşamalardaki hedefleri, dikkatinizi
çekiyorum, Suriye ve İran’dır.” 
Değerli
arkadaşlar, bu, bu manzara Şükrü Elekdağ’ın bizim grubumuz adına on iki yıl
önce bu kürsüden anlattığı manzara 2018’e kadar aslında Türkiye'nin dış
politikasının yazılmamış kısa tarihidir ve burada, AK PARTİ hükûmetleri bütün
bu alanlarda Türkiye'nin menfaatine olmayan politikalar izlemiştir. Bu, 1 Mart
Tezkeresi’nden başlar, Lübnan savaşında ya da en son yaşadığımız Suriye iç
savaşında izlenen politikaya kadar gelir. Bu kapsamda şunu da hatırlatmak
istiyorum: 2006 yılında askerlerimizi gönderdiğimiz Lübnan Hükûmetinin acaba
bize dönük politikası ne olmuştur? Şunu da hatırlatmak istiyorum yine aynı
zamanda: Aynı evrede bizim TELEKOM’un Lübnanlı bir ailenin ağırlıkta bulunduğu
bir şirkete satılmış olmasını da hatırlatmak istiyorum. Şunu söyleyeceğim
değerli arkadaşlar: Hemen arkasından, 2006’da biz askerlerimizi gönderdikten
sonra, 2007 yılında Lübnan Hükûmeti, Güney Kıbrıs Rum Yönetimi’yle Doğu
Akdeniz’de bir münhasır ekonomik bölge anlaşması imzalamıştır yani grubunuzun
devri iktidarında bu anlaşmanın imzalanmasına engel olunamamıştır. Bugün
Türkiye'nin Doğu Akdeniz’deki enerji kaynakları üzerinde yaşanan
tartışmalardaki karşılaştığı zorlukları biliyoruz. Özellikle Güney Kıbrıs Rum
Yönetimi’nin her platformda Türkiye'yi zora sokan yaklaşımını biliyoruz ve
arkasında yatan o dönem izlenmiş yanlış politikalara işaret etmek istedim. 
Değerli
arkadaşlar, bir önemli konu bu kapsamda, bildiğiniz gibi, özellikle 2014’ten
sonra biz deniz gücümüzü ağırlıkla gönderdik Lübnan’a. Şimdi, Deniz
Kuvvetleriyle ilgili aynı evrede yaşanan Türkiye'de çok kapsamlı, önemli
gelişmeler var. Bir defa, Balyoz yargılamaları var. Balyoz yargılamaları kapsamında
36 amiralin, 115 subayın, 5 astsubayın değişik yıllarla ağır cezalara
çarptırıldığını hatırlatmak istiyorum. Yine sizin döneminizde Balyoz davası
haricinde işte amirallere suikast, Poyrazköy, Ergenekon, İrticayla Mücadele
Eylem Planı, Kafes Eylem Planı, casusluk davası, fuhuş davası gibi isimli
davalarda, bu kumpas davalarda Türk Deniz Kuvvetlerinin yetişmiş insan
personelinin önemli ölçüde tasfiye edildiğini, onlara büyük bir zulüm
yapıldığını sizlerin iktidarınızda, hatırlatmak istiyorum. Kimdi bu insanlar?
Bugün “Türkiye'de millî gemiler yapılıyor.” diye övündüğümüz tasarımları yapan
insanlardı sevgili arkadaşlar. Bu insanların arasında kahrından kanser olan
kahraman subaylarımız vardı, bu insanların arasında intihar eden yurttaşlarımız
vardı. Bunları hatırlatmak istiyorum.
Bu
kapsamda geçmişte AK PARTİ hükûmetleri döneminde izlenmiş yanlış politikaların,
skandalların bugün de önemli ölçüde sürmekte olduğunu ne yazık ki görmekteyiz.
Özellikle bu haftaya gelirken yaşadığımız Rahip Brunson hadisesi sanıyorum en
önemli örnek olarak görülebilir. Yani AK PARTİ dönemindeki dış politika
skandallarının bir son örneğini bu hafta ne yazık ki ülkemiz adına bir utanç
manzarası olarak yaşamış olduk. Türkiye böyle bir manzarayı hak etmiyor.
Amerikan Başkanının şu konuşmasını izlemişsinizdir: “Brunson’u kurtardık. Başka
yerlerden de Amerikan yurttaşlarını kurtardık. Daha yeni Kuzey Kore’den de
Amerikan yurttaşlarını kurtardık.” diyor. Tarafınızdan yani kişisel olarak
söylemiyorum, partiniz tarafından Türkiye'nin düşürüldüğü manzara budur.
Türkiye'nin Kuzey Kore’yle aynı ligde değerlendirildiği bir durumdur sevgili
arkadaşlar. 
Türkiye'nin,
Türk halkının, Türk milletinin en önemli özelliklerinden birisi, bizim
onurumuza düşkün bir millet olmamızdır ancak bu son karşılaştığımız Brunson
hadisesi bu bakımdan bizim millet olarak onurumuzu yaralamış bir hadisedir.
Şunu
diyorsanız eğer: “Ya, kardeşim, alışın buna.” Bakın, bir önemli örnek: Biz Rus
uçağını düşürdük, değil mi? Sonra Rusya’nın Türkiye'ye tepkisiyle karşılaştık
ve araya birtakım aracılar koyarak Rusya'yla aramızı düzeltmeye çalıştık. Peki,
şunu sorayım size: Suriye bizim bir uçağımızı düşürdü, askerlerimiz şehit oldu.
Biz ne yapabildik sevgili arkadaşlar, ne yaptık Allah aşkına? Rusya’nın…
İSMET
YILMAZ (Sivas) – Suriye’nin uçağı düşürüldü.
YUNUS
EMRE (Devamla) – Suriye’nin bizim uçağımızı düşürmesinin arkasından Türkiye’nin
izlediği politikayı bir düşünelim, bir de buna karşılık bizim Rus uçağını
düşürdüğümüzden sonra karşılaştığımız manzarayı düşünün. 
Sevgili
arkadaşlar, uluslararası planda gerçekten Türkiye’nin çok zorlu bir süreçten
geçtiği bir dönemi yaşıyoruz, bu çok doğru ancak Türkiye’nin ulusal onurunun
devri iktidarınızda çok ağır hasar gördüğü bir manzarayı çok yazık ki yaşamış
bulunuyoruz. Türkiye’nin bu durumdan çıkması gerekiyor. Bu anlayışla yani
partinizin şimdiye kadar uygulamış bulunduğu anlayışla bu durumu
gerçekleştirebileceği kanaatimde olmadığımı da belirtmek istiyorum. 
Tekrar
çok teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkürler Sayın Emre.
Şahıslar
adına ikinci söz Gaziantep Milletvekili Ali Şahin’e aittir.
Buyurun
Sayın Şahin. (AK PARTİ sıralarından alkışlar) 
Süreniz
on dakikadır. 
ALİ
ŞAHİN (Gaziantep) – Sayın Başkan, değerli milletvekilleri; Türkiye’nin UNIFIL’e
sağlamış olduğu askerî katkıyı ilgilendiren Cumhurbaşkanlığı tezkeresiyle
alakalı şahsım adına söz almış bulunuyorum. Bu vesileyle yüce Meclisi ve aziz
milletimizi saygıyla selamlıyorum. 
Aslında
on dakikalık bir konuşma hazırlamıştım ancak gelen yoğun baskılar altında onu
beş dakikaya indireceğiz. Biraz da sıkıcı olmasın diye konuyu da içerisine alan
bir hatıramı paylaşarak günü kapatmak isterim açıkçası. 
UĞUR
BAYRAKTUTAN (Artvin) – Size baskı yapanlara yazıklar olsun!
ALİ
ŞAHİN (Devamla) – Tatlı bir baskı. Biz o baskıyı buranın bütün yorgunluğunu
almak adına… Ama dilerseniz on dakikaya çıkarabilirim.
LÜTFÜ
TÜRKKAN (Kocaeli) – Sana yirmi olsun Ali Bey.
UĞUR
BAYRAKTUTAN (Artvin) – Buyurun, dinleriz.
ALİ
ŞAHİN (Devamla) – Teşekkür ediyorum. 
2014
yılında Avrupa Birliği bakan yardımcılığım döneminde Avrupa Birliğiyle çeşitli
konuları müzakere etmek amacıyla Brüksel’de bir araya geldik. Karşı muhatabımız
İngiliz ECR grubunun Genel Sekreteri İngiliz Milletvekili Daniel Hannan’dı. 
Müzakerelerimizin
bir noktasında Daniel Hannan sözü Güneydoğu meselesine getirdi, dedi ki: “Ya bu
Güneydoğu’daki Kürtler için bir otonomi filan…” Bunu söylemeye çalışıyor ama
bir yandan da ıkına sıkına, öyle bir hâletiruhiyeyle anlatıyor. Sözünü keserek
dedim ki: Bir saniye… Bu, bizim müzakere konumuz aralarında, gündemimiz
aralarında bulunmayan bir mevzu. Eğer Avrupa bugün göç kriziyle karşı karşıya
ise, mülteci akınlarıyla karşı karşıya ise, terör meydan okumasıyla karşı
karşıya ise bu, sizin bundan tam yüz yıl önce 1917 yılında Orta Doğu’ya çizmiş
olduğunuz o Sykes-Picot sınırlarının sonucudur. Siz bu sınırları yüz yıl önce
çizdiğiniz için bu sınırların mağdurlarının torunları şimdi sizin sınırlarınıza
hücum ediyor. Eğer gerçekten niyetiniz Orta Doğu’da barışı, huzuru, istikrarı
sağlamaksa yapmamız gereken tek şey var, o da Orta Doğu’yu tekrar aslına rücu
ettirerek bu suni sınırları ortadan kaldırmaktır. Siz bu sınırları çizinceye
kadar Orta Doğu’da tam dört yüz yıl bizler Kürtlerle, Araplarla, Türklerle,
Müslümanıyla, Yahudisiyle, Hristiyanıyla, Alevisiyle, Sünnisiyle, tam dört yüz
yıl barış içerisinde yaşadık. Değil birbirlerimizin şehirlerini yağmalamak,
birbirimize taş dahi atmadan dört yüz yıl bütün bu farklılıklarımıza rağmen
barış içerisinde yaşadık.
Bir
de şunu anlamakta güçlük çekiyorum: Eğer “sınır” dediğiniz şey gerçekten iyi
bir şeyse siz, Avrupa’da bütün sınırlarınızı, ekonomik, siyasi sınırlarınızı
neden kaldırdınız? Kaldı ki Avrupa Birliği iki dünya savaşı sonrası yaşanmış,
hayata geçirilmiş en büyük barış projesidir. Yok eğer kötü bir şeyse bizim
coğrafyalarımıza ilişkin yeni sınırlar niçin hayal ediyorsunuz? Konuyu
değiştirdi. 
Buradan
Kürt kardeşlerime seslenmek isterim. Orta Doğu’nun önemli unsurlarından birisi
olduğu için bahsetmek istiyorum, diyelim ki Orta Doğu’da, Türkiye’nin
güneydoğusu, Suriye’nin Kürt bölgeleri, Irak’ın, İran’ın Kürt bölgeleri
kopartılarak sözde o Kürt devleti kuruldu. Bölünme bitecek mi? Hayır, bölünme
bitmeyecek. Bu kez o coğrafyayı Türkiye Kürt’ü, Suriye Kürt’ü, İran Kürt’ü,
Irak Kürt’ü diye bölecekler. Bitecek mi? Yine bitmeyecek. Bu kez Sünni Kürt,
Alevi Kürt diye bölecekler. Bitecek mi? Bitmeyecek. Bu sefer laik Kürt, İslamcı
Kürt diye bölecekler. Niçin? Çünkü bu coğrafya, bu bölge bölündükçe çatışacak,
çatıştıkça zayıflayacak, zayıfladıkça sömürülecek ve onlar Batı’da kurdukları
o muhkem ve muhteşem şehirlerde huzur içerisinde, refah içerisinde yaşıyor
olacaklar. 
Değerli
arkadaşlar, birilerinin eğer zerre kadar Kürt kaygıları varsa, eğer zerre kadar
insan hakları anlayışı varsa veya merhametleri olsaydı bugün Kandil
mağaralarında tecavüze uğrayan, tecavüze uğradığı için intihar eden veya karşı
koyduğu için infaz edilen Kürt kadınların haklarını da buraya taşırlardı. (AK
PARTİ sıralarından alkışlar) 
Değerli
arkadaşlar, eğer birilerinin zerre kadar insan hakları anlayışı olsaydı, zerre
kadar merhameti olsaydı 17 yaşındaki Kürt çocuğu Yasin Börü için akıttıkları
tek damla gözyaşları olurdu. (AK PARTİ sıralarından alkışlar) Eğer barış,
birilerinin ağzına hiç yakışmayan bir ağız varsa o da masum uykularında
polislerin enselerine kurşun sıkma alçaklığını gösterenlerin ve onlara sessiz
kalanların ağzıdır. (AK PARTİ sıralarından alkışlar) 
Eğer
Kürt kardeşlerimizin bu coğrafyada bir sorunu varsa değerli arkadaşlar, o sorun
da şudur: Küresel güçlerin, emperyal güçlerin bu bölgede mayın eşekliğine
soyunmuş ve Kürt kanları üzerinden hayat süren bir terör örgütü sorunu vardır.
Bunu burada altını çizerek belirtmek istiyorum.
Bu
duygularla hepinizi saygıyla selamlıyor, tezkeremizin dünya barışına, bölgesel
barışa hayırlar getirmesini diliyorum. (AK PARTİ sıralarından alkışlar) 
BAŞKAN
– Sayın milletvekilleri, Cumhurbaşkanlığı tezkeresi üzerindeki görüşmeler
tamamlanmıştır.
Şimdi
tezkereyi oylarınıza sunacağım: Kabul edenler... Kabul etmeyenler... Tezkere
kabul edilmiştir. 
B) Önergeler
1.- Başkanlıkça, Erzincan Milletvekili Süleyman Karaman’ın Avrupa
Birliği Uyum Komisyonu, Batman Milletvekili Ziver Özdemir ve İstanbul
Milletvekili Halis Dalkılıç’ın İnsan Haklarını İnceleme Komisyonu, Ordu Milletvekili
Ergün Taşcı ve Van Milletvekili Osman Nuri Gülaçar’ın Kamu İktisadi
Teşebbüsleri Komisyonu üyeliklerinden istifalarını belirten yazılarının
16/10/2018 tarihinde Başkanlığa ulaştığına ilişkin önerge yazısı (4/7)
BAŞKAN
- Sayın milletvekilleri, Erzincan Milletvekili Süleyman Karaman’ın Avrupa
Birliği Uyum Komisyonu üyeliğinden, Batman Milletvekili Ziver Özdemir ve
İstanbul Milletvekili Halis Dalkılıç’ın İnsan Haklarını İnceleme Komisyonu
üyeliğinden, Ordu Milletvekili Ergün Taşcı ve Van Milletvekili Osman Nuri
Gülaçar’ın Kamu İktisadi Teşebbüsleri Komisyon üyeliğinden istifalarına dair
yazıları 16/10/2018 tarihinde Başkanlığımıza sunulmuştur.
Bilgilerinize
arz ederim.
Değerli
milletvekilleri, gündemin “Seçim” kısmına geçiyoruz.
IX.- SEÇİMLER
A) Komisyonlarda Açık Bulunan Üyeliklere Seçim
1.- Anayasa Komisyonunda boş bulunan üyeliğe seçim
BAŞKAN
– Komisyonlarda boş bulunan üyelikler için seçim yapacağız.
Anayasa
Komisyonunda boş bulunan ve Halkların Demokratik Partisi Grubuna düşen 1 üyelik
için Siirt Milletvekili Meral Danış Beştaş aday gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir. 
2.- Millî Eğitim, Kültür, Gençlik ve Spor Komisyonunda boş bulunan
üyeliğe seçim
BAŞKAN
- Millî Eğitim, Kültür, Gençlik ve Spor Komisyonunda boş bulunan ve Halkların
Demokratik Partisi Grubuna düşen 1 üyelik için Antalya Milletvekili Kemal
Bülbül aday gösterilmiştir. 
Oylarınıza
sunuyorum: Kabul edenler… Etmeyenler… Kabul edilmiştir. 
3.- Dilekçe Komisyonunda boş bulunan üyeliğe seçim
BAŞKAN
- Dilekçe Komisyonunda boş bulunan ve Adalet ve Kalkınma Partisi Grubuna düşen
1 üyelik için Kayseri Milletvekili İsmail Tamer aday gösterilmiştir. 
Oylarınıza
sunuyorum: Kabul edenler… Etmeyenler… Kabul edilmiştir. 
4.- Kamu İktisadi Teşebbüsleri Komisyonunda boş bulunan üyeliğe seçim
BAŞKAN
- Kamu İktisadi Teşebbüsleri Komisyonunda boş bulunan ve Adalet ve Kalkınma
Partisi Grubuna düşen 2 üyelik için Batman Milletvekili Ziver Özdemir ve
Erzincan Milletvekili Süleyman Karaman aday gösterilmiştir. 
Oylarınıza
sunuyorum: Kabul edenler… Etmeyenler… Kabul edilmiştir. 
5.- İnsan Haklarını İnceleme Komisyonunda boş bulunan üyeliğe seçim
BAŞKAN
- İnsan Haklarını İnceleme Komisyonunda boş bulunan ve Adalet ve Kalkınma
Partisi Grubuna düşen 4 üyelik için Kocaeli Milletvekili Radiye Sezer
Katırcıoğlu, Kilis Milletvekili Ahmet Salih Dal, Ordu Milletvekili Ergün Taşcı
ve Van Milletvekili Osman Nuri Gülaçar aday gösterilmiştir. 
Oylarınıza
sunuyorum: Kabul edenler… Etmeyenler… Kabul edilmiştir. 
6.- Avrupa Birliği Uyum Komisyonunda boş bulunan üyeliğe seçim
BAŞKAN
- Avrupa Birliği Uyum Komisyonunda boş bulunan ve Adalet ve Kalkınma Partisi
Grubuna düşen 2 üyelik için Ordu Milletvekili Ergün Taşcı ve Sakarya
Milletvekili Çiğdem Erdoğan Atabek aday gösterilmiştir. 
Oylarınıza
sunuyorum: Kabul edenler… Etmeyenler… Kabul edilmiştir. 
Değerli
milletvekilleri, gündemimizdeki konular tamamlanmıştır. 
Denetim
konuları ve kanun teklifleri ile komisyonlardan gelen diğer işleri sırasıyla
görüşmek üzere 17 Ekim 2018 Çarşamba günü saat 14.00’te toplanmak üzere
birleşimi kapatıyorum.
Kapanma Saati: 20.44




(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.



(x) Bu bölümde hatip tarafından Türkçe
olmayan kelimeler ifade edildi.




