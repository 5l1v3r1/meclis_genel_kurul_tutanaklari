


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 22          YASAMA YILI : 2



T. B. M. M.

TUTANAK DERGİSİ

68 inci Birleşim

13 . 3 . 1997  Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Tekirdağ Milletvekili Fevzi Aytekin'in,
gazilerimizin ekonomik durumlarının düzeltilmesine
ilişkin gündemdışı konuşması

2. - Bolu Milletvekili Mustafa Karslıoğlu'nun,
14 Mart Tıp Bayramı ve ülkemizin sağlık
sorunlarına ilişkin gündemdışı
konuşması

3. - Hatay Milletvekili Mehmet Sılay'ın,
Ahıska Türklerinin son durumuna ilişkin gündemdışı
konuşması

V. - ÖNERİLER

A)  DANIŞMA KURULU ÖNERİLERİ

1. - (10/67) ve (10/13, 53) esas numaralı
Meclis Araştırması Komisyonları raporlarının
gündemdeki yeri, görüşme günü ve
çalışma saatlerine ilişkin Danışma
Kurulu önerisi



VI. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209)

VII. - SORULAR VE CEVAPLAR

A)  YAZILI SORULAR VE CEVAPLARI

1. - Ankara Milletvekili Hikmet Uluğbay'ın,
TPAO adlı tankerde çıkan yangına ilişkin
sorusu ve Devlet Bakanı Gürcan Dağdaş'ın
yazılı cevabı (7/2100)

I. - GEÇEN TUTANAK ÖZETİ


TBMM Genel Kurulu saat 15.00'te açılarak
iki oturum yaptı.

Kültür Bakanı İsmail Kahraman,
İstiklal Marşımızın Türkiye
Büyük Millet Meclisinde kabulünün 76 ncı
yıldönümü münasebetiyle açıklamada
bulundu; CHP İçel Milletvekili Durmuş Fikri
Sağlar, DSP Kütahya Milletvekili Emin Karaa, RP Çorum
Milletvekili Zülfikâr Gazi, DYP İstanbul Milletvekili
Tayyar Altıkulaç, ANAP Kahramanmaraş Milletvekili
Esat Bütün grupları adına, Ankara Milletvekili
Mehmet Ekici de şahsı adına aynı konuda
birer konuşma yaptılar.

Konya Milletvekili A. Turan Bilge'nin, tarım
ve hayvancılığın sorunlarına ilişkin
gündemdışı konuşmasına Tarım
ve Köyişleri Bakanı Musa Demirci,

Gaziantep Milletvekili Ünal Yaşar'ın,
organize sanayi bölgeleri ve küçük sanayi
sitelerinin sorunlarına ilişkin gündemdışı
konuşmasına Sanayi ve Ticaret Bakanı E. Yalım
Erez,

Cevap verdiler.

Erzurum Milletvekili Ömer Özyılmaz
da zorunlu eğitime ilişkin gündemdışı
bir konuşma yaptı.

Aydın Milletvekili İsmet Sezgin ve
21 arkadaşının, Türkiye'nin Avrupa Birliği
ile ilişkileri konusunda genel görüşme açılmasına
ilişkin önergesi (8/10) okundu; önergenin gündemde
yerini alacağı, öngörüşmesinin,
sırasında yapılacağı bildirildi.

Bazı milletvekillerinin izinli sayılmalarına
ilişkin Başkanlık tezkeresi ile,

11.3.1997 tarihli Gelen Kâğıtlarda
yayımlanan ve bastırılıp dağıtılan
247 sıra sayılı, 2972 sayılı
Mahallî İdareler ile Mahalle Muhtarlıkları
ve İhtiyar Heyetleri Seçimi Hakkında Kanun
ile 1580 Sayılı Belediye Kanununda Değişiklik
Yapılmasına Dair Kanun Teklifinin 48 saat geçmeden
gündemin "Kanun Tasarı ve Teklifleriyle Komisyonlardan
Gelen Diğer İşler" kısmının
6 ncı sırasına alınmasına ilişkin
Danışma Kurulu önerisi,

Kabul edildi.

Başkanlık Divanında boş
bulunan ve RP Grubuna düşen Kâtip Üyeliğe
Trabzon Milletvekili Kemalettin Göktaş,

Tarım, Orman ve Köyişleri Komisyonunda
boş bulunan ve DYP Grubuna düşen üyeliğe
Yozgat Milletvekili Yusuf Bacanlı,

Gruplarınca aday gösterilerek seçildiler.

Gündemin "Sözlü Sorular"
kısmına geçilerek;

1 inci sırada bulunan (6/233)

2 nci sırada bulunan (6/234)

3 üncü sırada bulunan (6/235)

4 üncü sırada bulunan (6/236)

5 inci sırada bulunan (6/237)

6 ncı sırada bulunan (6/238)

7 nci sırada bulunan (6/239)

8 inci sırada bulunan (6/240)

9 uncu sırada bulunan (6/241)

10 uncu sırada bulunan (6/242)

11 inci sırada bulunan (6/243)

12 nci sırada bulunan (6/246)

13 üncü sırada bulunan (6/249)

14 üncü sırada bulunan (6/250)

15 inci sırada bulunan (6/252)

16 ncı sırada bulunan (6/253)

17 nci sırada bulunan (6/254)

18 inci sırada bulunan (6/255)

19 uncu sırada bulunan (6/256)

20 nci sırada bulunan (6/257)

Esas numaralı sözlü soruların,
üç birleşim içerisinde cevaplandırılmadıklarından,
yazılı soruya çevrildikleri ve gündemden
çıkarıldıkları açıklandı.

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmının
:

1 inci sırasında bulunan 23 sıra
sayılı kanun tasarısının görüşmeleri,
komisyon yetkilileri Genel Kurulda hazır bulunmadıklarından
ertelendi.

5 inci sırasında bulunan, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının (1/569) (S. Sayısı
: 209) görüşmelerine devam edilerek, 3 üncü
maddesi kabul edildi, 4 üncü maddesi üzerinde bir
süre görüşüldü.

13 Mart 1997 Perşembe günü saat 15.00'te
toplanmak üzere, birleşime 19.06'da son verildi.


Kamer Genç

Başkanvekili

 Mustafa Baş Ünal Yaşar

 İstanbul Gaziantep

 Kâtip Üye Kâtip Üye

Zeki Ergezen

Bitlis

Kâtip Üye

II. - GELEN KÂĞITLAR

13 . 3 . 1997  PERŞEMBE

Tasarılar

1. - Başbakanlık Basımevi Döner
Sermaye İşletmesi Kuruluşu Hakkında
Kanunun Bazı Maddelerinin Değiştirilmesine Dair
Kanun Tasarısı (1/579) (Plan ve Bütçe
Komisyonuna) (Başkanlığa geliş tarihi :
10.3.1997)

2. - 2634 Sayılı Turizmi Teşvik
Kanununda Değişiklik Yapılması Hakkında
Kanun Tasarısı (1/580) (Bayındırlık,
İmar, Ulaştırma ve Turizm Komisyonuna) (Başkanlığa
geliş tarihi : 10.3.1997)

3. - Sosyal Sigortalar Kanununun 9 uncu Maddesine
Bir Fıkra Eklenmesine Dair Kanun Tasarısı
(1/581) (Dışişleri ve Sağlık, Aile,
Çalışma ve Sosyal İşler komisyonlarına)
(Başkanlığa geliş tarihi : 10.3.1997)

4. - İnsan Haklarını ve Ana
Hürriyetleri Korumaya Dair Sözleşmenin Oluşturduğu
Denetim Mekanizmasının Yeniden Yapılanmasına
İlişkin 11 No.lu Protokolün Onaylanmasının
Uygun Bulunduğu Hakkında Kanun Tasarısı
(1/582) (Adalet ve Dışişleri komisyonlarına)
(Başkanlığa geliş tarihi : 10.3.1997)

5. - Seferberlik ve Savaş Hali Kanununun Bazı
Maddelerinde Değişiklik Yapılması Hakkında
Kanun Tasarısı (1/583) (Millî Savunma Komisyonuna)
(Başkanlığa geliş tarihi : 10.3.1997)

6. - Türkiye Cumhuriyeti ve Mısır
Arap Cumhuriyeti Arasında Mahkeme Kararlarının
Tanınması ve Tenfizi Hakkında Sözleşmenin
Onaylanmasının Uygun Bulunduğuna Dair Kanun
Tasarısı (1/584) (Adalet ve Dışişleri
komisyonlarına) (Başkanlığa geliş
tarihi : 10.3.1997)

7. - Türkiye Cumhuriyeti Hükümeti
ile Ukrayna Hükümeti Arasında Hava Taşımacılığı
Anlaşmasının Onaylanmasının
Uygun Bulunduğuna Dair Kanun Tasarısı (1/585)
(Bayındırlık, İmar, Ulaştırma
ve Turizm ve Dışişleri komisyonlarına)
(Başkanlığa geliş tarihi : 10.3.1997)

8. - İzmir Antlaşmasının
Onaylanmasının Uygun Bulunduğu Hakkında
Kanun Tasarısı (1/586) (Dışişleri
Komisyonuna) (Başkanlığa geliş tarihi :
10.3.1997)

9. - Ekonomik İşbirliği Teşkilatı
(EİT), (Ulusal Temsilciler ve Uluslararası Personelin
Yasal Statüsüne Dair Anlaşmanın Onaylanmasının
Uygun Bulunduğu Hakkında Kanun Tasarısı
(1/587 (Dışişleri Komisyonuna) (Başkanlığa
geliş tarihi : 11.3.1997)

Teklifler

1. - Konya Milletvekili Remzi Çetin ve 10
Arkadaşının; Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 28.3.1983 Tarihli ve 2809 Sayılı
Kanun ile 78 ve 190 Sayılı Kanun Hükmünde
Kararnamelere Ek ve Geçici Maddeler Eklenmesine Dair Kanun
Teklifi (2/728) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 7.3.1997)

2. - Amasya Milletvekili Ahmet İyimaya'nın;
Seçimlerin Temel Hükümleri ve Seçmen Kütükleri
Hakkında Kanunda Değişiklik Yapılmasına
İlişkin Kanun Teklifi (2/729) (Plan ve Bütçe
ve Anayasa komisyonlarına) (Başkanlığa
geliş tarihi : 10.3.1997)

Tezkere

1. - Türkiye Büyük Millet Meclisinin
Denetimine Tabi Kuruluşların 1995 Yılı
Faaliyetleri, Bilanço, Kâr ve Zarar Hesaplarına
Ait Raporların Sunulduğuna İlişkin Başbakanlık
Tezkeresi (3/714) (Kamu İktisadî Teşebbüsleri
Komisyonuna) (Başkanlığa geliş tarihi :
13.3.1997)

Raporlar

1. - Kocaeli Milletvekili Şevket Kazan ve 15
Arkadaşının, İstanbul Kadıköy'de
1 Mayıs Günü Meydana Gelen Olaylarda Gerekli
Tedbirlerin Alınmadığı İddialarını
Araştırmak Amacıyla Anayasanın 98 inci,
İçtüzüğün 104 ve 105 inci Maddeleri
Uyarınca Bir Meclis Araştırması Açılmasına
İlişkin Önergesi ve (10/67) Esas Numaralı
Meclis Araştırması Komisyonu Raporu (S. Sayısı
: 179) (Dağıtma tarihi : 13.3.1997) (GÜNDEME)

2. - Zonguldak Milletvekili Necmettin Aydın
ve 16 Arkadaşı ile Zonguldak Milletvekili Hasan Gemici
ve 9 Arkadaşının, Taşkömürü
Üretimindeki Sorunların Çözüm Yollarının
Tespiti ile Türkiye Taş Kömürü Kurumunun
İçinde Bulunduğu Durumun Araştırılarak
Alınması Gereken Tedbirlerin Belirlenmesi Amacıyla
Anayasanın 98 inci, İçtüzüğün
104 ve 105 inci Maddeleri Uyarınca Bir Meclis Araştırması
Açılmasına İlişkin Önergeleri
ve (10/13, 53) Esas Numaralı Meclis Araştırması
Komisyonu Raporu (S. Sayısı : 180) (Dağıtma
tarihi : 13.3.1997) (GÜNDEME)

Sözlü Soru Önergeleri


1. - Bartın Milletvekili Cafer Tufan Yazıcıoğlu'nun,
gıda katkı maddelerine ilişkin Sağlık
Bakanından sözlü soru önergesi (6/465) (Başkanlığa
geliş tarihi : 11.3.1997)

2. - Ankara Milletvekili Ömer Ekinci'nin, taşrada
görevli şeflere ders ücreti ödenmediği
iddiasına ilişkin Millî Eğitim Bakanından
sözlü soru önergesi (6/466) (Başkanlığa
geliş tarihi : 11.3.1997)

3. - Bursa Milletvekili Feridun Pehlivan'ın,
Uluabat Gölü ve çevresini kirleten faktörlere
karşı alınacak tedbirlere ilişkin Enerji
ve Tabiî Kaynaklar Bakanından sözlü soru
önergesi (6/467) (Başkanlığa geliş
tarihi : 11.3.1997)

4. - İstanbul Milletvekili Osman Yumakoğulları'nın,
Antalya bölgesindeki muz üreticilerine uygun bir fiyatla
elektrik verilip verilmeyeceğine ilişkin Enerji ve Tabiî
Kaynaklar Bakanından sözlü soru önergesi
(6/468) (Başkanlığa geliş tarihi : 12.3.1997)

5. - İstanbul Milletvekili Osman Yumakoğulları'nın,
Antalya bölgesindeki orman kadastrosu çalışmalarına
ilişkin Orman Bakanından sözlü soru önergesi
(6/469) (Başkanlığa geliş tarihi : 12.3.1997)

Yazılı Soru Önergeleri



1. - Karabük Milletvekili Erol Karan'ın,
S.S.K. Karabük Hastanesine ek bina yapılıp
yapılmayacağına ilişkin Çalışma
ve Sosyal Güvenlik Bakanından yazılı
soru önergesi (7/2282) (Başkanlığa geliş
tarihi : 11.3.1997)

2. - Bursa Milletvekili Yüksel Aksu'nun, siyanür
ile altın aramanın yasaklanıp yasaklanmayacağına
ilişkin Çevre Bakanından yazılı
soru önergesi (7/2283) (Başkanlığa geliş
tarihi : 11.3.1997)

3. - Aydın Milletvekili Cengiz Altınkaya'nın,
bazı taşınmaz malların satışıyla
ilgili olarak Yenihisar Malmüdürlüğünce
açılan ihaleye ilişkin Maliye Bakanından
yazılı soru önergesi (7/2284) (Başkanlığa
geliş tarihi : 11.3.1997)

4. - Hatay Milletvekili Fuat Çay'ın,
çiftçilerin Çukobirlik'ten olan alacaklarına
ilişkin Sanayi ve Ticaret Bakanından yazılı
soru önergesi (7/2285) (Başkanlığa geliş
tarihi : 11.3.1997)

5. - İstanbul Milletvekili Ercan Karakaş'ın,
Uğur Mumcu Araştırmacı Gazetecilik Vakfı
ile ilgili kararnamenin ne zaman çıkarılacağına
ilişkin Başbakandan yazılı soru önergesi
(7/2286) (Başkanlığa geliş tarihi : 11.3.1997)

6. - Bursa Milletvekili Ertuğrul Yalçınbayır'ın,
Bursa-Uluabat Gölündeki kirlenmeye karşı
alınacak  önlemlere  ilişkin Çevre Bakanından
yazılı soru önergesi (7/2287)  (Başkanlığa
geliş tarihi : 12.3.1997)

7. - Tekirdağ Milletvekili Bayram Fırat
Dayanıklı'nın, Malkara-Evrenbey Köyü
sağlık ocağının ne zaman hizmete
açılacağına ilişkin Sağlık
Bakanından yazılı soru önergesi (7/2288)
(Başkanlığa geliş tarihi : 12.3.1997)

8. - Karsa Milletvekili Y. Selahattin Beyribey'in,
bir milletvekilinin dışarıdan bitirme yoluyla
lise diploması aldığı iddiasına
ilişkin Millî Eğitim Bakanından yazılı
soru önergesi (7/2289) (Başkanlığa geliş
tarihi : 12.3.1997)





BİRİNCİ OTURUM

Açılma Saati: 15.00

13 Mart 1997 Perşembe

BAŞKAN: Başkanvekili Kamer
GENÇ

KÂTİP ÜYELER: Zeki ERGEZEN
(Bitlis), Mustafa BAŞ (İstanbul)




BAŞKAN - Türkiye Büyük Millet
Meclisinin 68 inci Birleşimini açıyorum.

III. - YOKLAMA

BAŞKAN - Sayın milletvekilleri, ad okunmak
suretiyle yoklama yapılacaktır; sayın milletvekillerinin,
salonda bulunduklarını yüksek sesle belirtmelerini
rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız yoktur.

Sayın grup başkanvekilleri, kaç
dakika ara verelim?

SALİH KAPUSUZ (Kayseri) - Kaç kişi
eksik?

BAŞKAN - 40 kişiye yakın...

MEHMET GÖZLÜKAYA (Denizli) - Sayın
Başkan, yarım saat ara verelim.

BAŞKAN - Peki.

Saat 16.00'ya kadar birleşime ara veriyorum.

Kapanma Saati:15.26


İKİNCİ OTURUM

Açılma Saati: 16.00

BAŞKAN: Başkanvekili Kamer
GENÇ

KÂTİP ÜYELER: Zeki ERGEZEN
(Bitlis), Mustafa BAŞ (İstanbul)




BAŞKAN - Türkiye Büyük Millet
Meclisinin 68 inci Birleşiminin İkinci Oturumunu
açıyorum. 

III. - YOKLAMA

BAŞKAN - Sayın milletvekilleri, bundan
önceki oturumda yaptığımız yoklamada,
toplantı yetersayısı olmadığı
için birleşime yarım saat ara vermiştik;
şimdi, yeniden yoklama yapacağız. Tabiî,
yoklama yapılırken, salonda çoğunluk
olduğu kanaatine varırsak, yoklamayı yarıda
kesebiliriz. 

Yoklama sırasında, sayın milletvekillerinin
salonda bulunduklarını yüksek sesle belirtmelerini
rica ediyorum. 

(Yoklama yapıldı)

BAŞKAN - Sayın milletvekilleri, toplantı
yetersayımız vardır; çalışmalarımıza
başlıyoruz. 

Gündemdışı söz istekleri
vardır. 

Gündeme geçmeden önce, üç
arkadaşıma gündemdışı söz
vereceğim.

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Tekirdağ Milletvekili Fevzi Aytekin'in,
gazilerimizin ekonomik durumlarının düzeltilmesine
ilişkin gündemdışı konuşması

BAŞKAN - İlk gündemdışı
sözü, gazilerimizin ekonomik durumunun düzeltilmesi
konusunda söz isteyen Tekirdağ Milletvekili Sayın
Fevzi Aytekin'e veriyorum.

Buyurun efendim. (DSP sıralarından
alkışlar)

Herhalde, siz de gazi olarak, gaziler için
söz istediniz. Geçmiş olsun efendim. Böylece,
gazilerin sorunlarına rahatça çözüm
bulabiliriz.

FEVZİ AYTEKİN (Tekirdağ) - Çok
teşekkür ediyorum Sayın Başkanım.
Bu küçücük gazilik, bana akşamki maçtan
kaldı. Doğru düzgün bir organizasyon olmaması
nedeniyle, maalesef, itilmeyle kakılmayla, bu, başımıza
geldi. 

BAŞKAN - Geçmiş olsun efendim.
İnşallah, bir daha böyle şeyler olmaz.
Herkes de dersini alır. 

FEVZİ AYTEKİN (Tekirdağ) - Sayın
Başkan, değerli milletvekilleri; sözlerime başlarken,
Yüce Meclisi saygı ve sevgiyle selamlıyorum.

Aziz vatanımızın kurtarılmasına,
Al Bayrağımızın göklere çekilmesine,
kanları ve canlarıyla katkıda bulunan yurttaşlarımızın;
ayrıca, Kore ve Kıbrıs'ta -bugün de
PKK'ya karşı- mücadele eden tüm asker,
polis ve diğer güvenlik güçlerimizin şehit
olanlarına Allah'tan rahmet, sağ kalanlara, tüm
gazilerimize de sağlıklı uzun ömürler
diliyorum, bu kürsüden hepsine saygı ve sevgilerimi
sunuyorum.

Değerli arkadaşlarım, hepimiz çok
iyi biliyoruz ki, vatan ve millet için ölenler şehitlik
mertebesine erişmişlerdir ve onlar, Allah'ın
cennetlik kullarıdır; bu vatan ve millet için
savaşmış, hayatta kalabilmiş gazilerimiz
de Allah nezdinde cennetliktir. Hayatta kalan bu gazilerimize,
biz Türk Halkı olarak, kayda değer neler verebiliyoruz
acaba? İşte, bu tartışılır
bir konudur. Elbette, bu gazilerimizin, zaman zaman ekonomik koşullarını
iyileştirici birtakım çalışmalar
yapmışız; ancak, bu aylıkların
geçim şartlarına kifayet etmediğini de
görmekteyiz. Diğer bir deyişle, toplum olarak,
şehitlerimizin geride bıraktıkları
ile gazilerimize, hak ettikleri düzeyde sahip çıkabilmiş
miyiz? Ülke için yaşamlarını ortaya
koyan insanlarımıza sahip çıkış
soyutumuz ve üslubumuz genç kuşakların
da davranış biçimini yönlendirecektir.
Gazilik, onurlu, şerefli ve gururlu bir yaşam tarzıdır.
İşte, bu onuru, eşleri, çocukları
ve milletiyle yaşayan bu insanlar, öldüklerinde,
kendilerine en yakın olan eşlerine bu onura yakışır
halde bırakabiliyorlar mı? Bizler, onlara uzağız;
ama, eşleri, gece gündüz, gazisinin onurlu yaşaması
için, hastalıkta ve sağlıkta en büyük
yardımcılarıdır. İşte,
bu onuru birlikte yaşayan eşine de, ölümden
sonra aylığın bağlanması mutlaka
sağlanmalıdır. 

Bugün, yurdumuzda, İstiklal Savaşı
gazilerimizden yalnızca 382 kişi kalmıştır;
bunların da yüzde 50'si maalesef yatalaktır.
Kore gazilerimiz, 13 bin 72 kişidir; bunların da
bir kısmı yatalaktır. Kıbrıs
gazilerimiz ise, 33 956 kişidir. Bu gazilerimizin almış
oldukları aylıklar, ortalama 6,5 veya 7 milyon civarındadır.
Türkiye Cumhuriyeti Anayasanın 61 inci maddesinde,
gazilerin sosyal yaşamlarının devlet tarafından
güvence altına alınacağı ifade ediliyor.


(Mikrofon otomatik cihaz tarafından kapatıldı)

BAŞKAN - Sayın Aytekin, süreniz
bitti; size ek bir süre veriyorum; lütfen toparlayın
efendim.

FEVZİ AYTEKİN (Devamla) - Teşekkür
ediyorum Başkanım.

Sayın milletvekilleri, işte, Anayasamızın
bu maddesinden hareketle, tüm gazilerimizin sosyal ve ekonomik
koşullarını, mutlaka, günümüzün
koşullarına göre iyileştirmeliyiz. Bu
konuda, Demokratik Sol Partinin ve diğer partilerimizin, gazilerimizin
ekonomik durumlarını iyileştirme koşulunu
getirmek üzere, kanun tasarıları verdiklerini
gördüm. Gelin, birlikte olalım ve hep beraber,
bu gazilerin yaşam koşullarını düzenleyelim.
Partilerüstü bir anlayışla, grup başkanvekillerine
buradan sesleniyorum. Onlar da, bunu, gündeme getirsinler;
Plan ve Bütçe Komisyonunda bekleyen kanun tasarılarında
bir anlaşma zemini sağlasınlar -belki daha geliştirerek-
ve gündeme getirsinler; gazilerimizin ekonomik koşullarını
iyileştirelim diyorum. 

Değerli arkadaşlarım, burada çok
söylenecek söz var, hepiniz biliyorsunuz; ama, buna
biraz hassas davranmamız lazım. Bu konuya tüm
desteklerinizi sağlayacağınız umuduyla,
en derin saygı ve sevgilerimi sunuyorum. (Alkışlar)

BAŞKAN - Teşekkür ederim Sayın
Aytekin.

Size de geçmiş olsun diyoruz. İnşallah,
bir daha tekerrür etmez.

Efendim, gündemdışı konuşmaya
cevap verme konusunda Hükümetten herhangi bir talep
gelmediği için, ikinci gündemdışı
konuşmaya geçiyorum.

2. - Bolu Milletvekili Mustafa Karslıoğlu'nun,
14 Mart Tıp Bayramı ve ülkemizin sağlık
sorunlarına ilişkin gündemdışı
konuşması

BAŞKAN - İkinci gündemdışı
konuşma, 14 Mart Tıp Bayramı için gündemdışı
söz isteyen Mustafa Karslıoğlu'na verilmiştir.

Buyurun Sayın Karslıoğlu. (DSP
sıralarından alkışlar)

Süreniz 5 dakika.

MUSTAFA KARSLIOĞLU (Bolu) - Sayın Başkan,
sayın milletvekilleri; yarın yurdumuzun dört
bir köşesinde kutlanacak olan 14 Mart Tıp Bayramı
hakkında söz almış bulunuyorum. Sözlerime
başlamadan önce, hepinizi saygıyla selamlıyor,
en iyi dileklerimi bildiriyorum.

Sayın Başkan, sayın milletvekilleri;
bilindiği gibi, ülkemizde, kurumsal anlamda ilk defa,
tıp fakültesi, 14 Mart 1828 yılında
kurulmuştur; fakat, Türk Ulusu, tarihin her döneminde
pozitif ilimlere ilgi duymuştur; özellikle tıp
ilminde, çağına göre, önemli bilim
adamları yetiştirmiştir. Örnek olarak
da, başta, büyük Türk hekimi İbni
Sina'yı gösterebiliriz.

14 Mart, ülkemizde, modern tıp eğitiminin
günü olarak kabul edilmiştir. 1930'lu yılların
sonlarından itibaren de, bu gün, tıp bayramı
olarak kutlanmaktadır. Yine, yarın, Türk hekimleri,
böyle bir günü kutlayacaktır. Ben de, başta
Mecliste bulunan ve diğer meslektaşlarımın
Tıp Bayramını bugünden kutluyorum. Ayrıca,
Meclisimizde, bu sene, genç yaşta yaşamını
yitiren Anavatan Partisi Kırşehir Milletvekili Prof.
Dr. Mehmet Altın'a rahmet diliyor; Anavatan Partisinin,
ailesinin ve yakın çevresinin üzüntüsünü
paylaşmak istiyorum.

Tıp bayramları, 1960'lı yılların
ortalarına kadar çok büyük coşkuyla
kutlanmaktaydı ülkemizde; fakat, sonraları,
ağırlaşan, çözümsüzlüğe
doğru giden sağlık sorunlarının tartışıldığı
bir ortam haline dönüştü; yani, bir ağlama
duvarı gibi oldu. 

Cumhuriyetin kuruluşuyla birlikte en olumlu
gelişmeler sağlık alanında olmuştur.
Yanılmıyorsam, Sağlık Bakanlığı,
3 sayılı Yasa ile kurulmuştur. Yıllardır
yumak haline gelen sağlık sorunları, reform
niteliğinde alınan kararlarla çözülmüştür.
Bu dönemde, Mektebi Tıbbiye, sadece hekim değil,
ünlü devlet adamları da yetiştirmiştir;
en başta, rahmet ve minnetle anacağımız
Dr. Refik Saydam'dır. 

Burada, bugün, Dr. Refik Saydam'dan bahsedeceğim.
Dr. Refik Saydam, 1923-1937 yılları arasında,
ondörtbuçuk yıl Sağlık Bakanlığı
yapmıştır -bugün, ben, sekiz yılda
sekiz bakanla çalıştım; düşünün,
Türkiye Cumhuriyetinin kurulduğu yıllardaki sağlığa
verdiği önemi- sonra, İçişleri Bakanlığı
ve     1939-1942 yılları arasında da Başbakanlık
yapmıştır; ayrıca, onbeş yıl
Kızılay Genel Başkanlığı
yapmıştır.

Dr. Refik Saydam zamanında, koruyucu hekimlikte
çok büyük, başarılı çalışmalar
yapılmıştır. Bulaşıcı
hastalıklarla mücadelede Türk Ulusunun göstermiş
olduğu başarı, dünya ülkelerinin takdirini
kazanmıştır. Dr. Refik Saydam, Türkiye
Cumhuriyetinin ilk Sağlık Bakanıdır.
Gerek koruyucu hekimlikte gerekse tedavi edici hekimlikte sağlık
hizletlerinin temelini atmıştır. Dr. Refik
Saydam'la Türk hekimleri ne kadar övünse azdır.
Hatta, burada, biraz -meslek şovenizmi deyip- hoşgörünüze
sığınarak şunu da belirtmek istiyorum:
Dr. Refik Saydam'la aynı okulu bitiren hekimlerin bir ayrıcalığı
var diye düşünürüm. 

Elbette, böyle bir günde, Dr. Refik Saydam'dan
çok kısa da olsa bahsetmeden geçemezdim.
Cumhuriyet döneminin büyük hekimi Dr. Refik Saydam'ı
bir daha rahmet ve minnetle anmayı, onurlu bir görev
sayıyorum. 

Yine, sağlık hizmetlerimizde emeği
geçen, halkımıza günün koşullarına
ve ülke gerçeklerine uygun daha iyi sağlık
hizmetleri vermek için en fazla emeği geçen
birkaç hekimden daha bahsetmek istiyorum. Dr. Behçet
Uz, ilk defa, koruyucu hekimlik ile tedavi edici hekimliği
birleştirip, hiyerarşik düzeni sağlamak için
büyük mücadele vermiştir. Yine, Türk
sağlık teşkilatının kalpaksız
kuvayi milliyecisi, halk sağlığının
büyük hekimi Prof. Dr. Nusret Fişek'i, böyle
anlamlı bir günde hatırlamadan geçemeyeceğim
ve ben, rahmetli Prof. Dr. Nusret Fişek'le dört yıl
beraber çalışmanın onurunu taşıdım.
Nusret Fişek, gerçekten, ülkemizin yetiştirmiş
olduğu, koruyucu hekimliği, aile planlamasını
ve halk sağlığını ülkemizde
kurumsallaştıran, bu yönde çok değerli
hekimler yetiştiren ve ayrıca da, Türk hekimliğinin
deontoloji kurallarının, etik boyutunda amansız
çalışma gösteren bir büyüğümüzdür.

(Mikrofon otomatik cihaz tarafından kapatıldı)

BAŞKAN - Sayın Karslıoğlu,
süreniz bitti; lütfen, toparlar mısınız.

MUSTAFA KARSLIOĞLU (Devamla) - Bu kadar kısa
mıydı Başkanım?!.

BAŞKAN - 5 dakika geçiyor.

MUSTAFA KARSLIOĞLU (Devamla) - 1970'li yıllardan
sonra, sosyal devletin asgarî düzeyde yerine getirilmesi
koşul olan sağlık hizmetleri de, sanki bir mal
ve hizmet dolaşımı gibi ele alınıp,
liberal ekonomiye uyarlanmaya çalışıldı.
Sorunlar ondan sonra ortaya çıktı ve gün
geçtikçe daha karmaşık hale geldi.
Zamanım kısıtlı olduğu için,
bu konulara girmeyeceğim.

Sağlık sorunlarının çözümü
için reform niteliğinde yasalara gereksinim olduğu,
yoğun bir kanaat haline geldi; kısmen de, bu yönde,
toplumda uzlaşma sağlandı. Özellikle Demokratik
Sol Parti, 24 Aralık 1995 seçim bildirgesinde, sağlık
sorunlarının çözümlerine ilişkin
en gerçekçi önerileri kamuoyuna sundu.

Kısaca, ülkede; 

Genel sağlık sigortası çıkarılmalı,

Yataklı tedavi kurumları -yani, hastaneler-
tek elde toplanmalı (üniversite ve Millî Savunma
hastaneleri hariç),

Gerekirse, denetim ve kontrol altında, özel
sağlık hizmetlerinden yararlanılmalı,

Sağlık personeli, 657 sayılı
Devlet Memurları Kanunu dışına çıkarılmalı,
özlük haklarını düzenleyen özel
bir yasaya kavuşturulmalı, 

Hastaneler özerkleştirilmeli,

Özellikle, ulusumuzun sağlığına
uzun yıllar hizmet etmiş, deneyimli, kariyer sahibi
hekimlerden objektif bir sağlık konseyi oluşturulup,
ulusal sağlık politikasının oluşması,
sağlık hizmetlerinde norm ve standartların uygulanması
sağlanmalıdır. 

Çağımız bilgi çağıdır.
Sağlık hizmetlerinde gelişen teknoloji ve bilgi,
ulusumuzun sağlığına da yansıtılmalıdır.


En önemlisi, birinci basamak -yani, koruyucu-
sağlık hizmetleri, sosyal devletin en önemli sorunu
olarak kabul edilmelidir ve bu yönde, dünyanın
takdirini kazanmış 224 sayılı Yasa
tavizsiz uygulanmalıdır. 

Önce, insanlarımızın sağlıklı
olarak yaşamalarını sürdürmeleri
devletimizce sağlanmalıdır.

Sayın Başkan, değerli milletvekilleri;
sizleri tekrar saygıyla selamlıyorum, teşekkür
ediyorum. (Alkışlar)

BAŞKAN - Teşekkür ederim Sayın
Karslıoğlu.

Gündemdışı konuşmaya
cevap vermek için bir talep gelmediğine göre,
son gündemdışı konuşmaya geçiyoruz.


3. - Hatay Milletvekili Mehmet Sılay'ın,
Ahıska Türklerinin son durumuna ilişkin gündemdışı
konuşması

BAŞKAN - Son gündemdışı
söz, Ahıska Türklerinin son durumu hakkında
konuşmak isteyen Hatay Milletvekili Dr. Mehmet Sılay'a
verilmiştir.

Buyurun efendim. (RP sıralarından alkışlar)

Süreniz 5 dakikadır.

MEHMET SILAY (Hatay) - Bir sağlık mensubu
olarak, İbni Sina'dan Davud Antakî'ye yükselen
çizgide, modern Türk tıbbının
bayramını kutluyorum ve sağlık sektörünün
kurmayları olan doktor arkadaşlarımın
ve bugün tıp fakültelerinde eğitim gören
onbinlerce tıp fakültesi öğrencisi kardeşlerimin,
yavrularımın 14 Mart Tıp Bayramını
yürekten kutlayarak sözlerime başlıyorum.

Sayın Başkan, değerli milletvekilleri;
Türkiye'nin kuzeydoğu komşusu, Transkafkasya ülkelerinden
Gürcistan'da bir Parlamento heyetiyle yapmış
olduğumuz tetkik ve görüşmelerden sonra, dünyanın
en mazlum topluluklarından olan Ahıskalı
kardeşlerimizin bir türlü sona ermeyen dramını
yeniden derin bir hüzünle yaşadık. 

Hepinizin bildiği gibi, şu bizim Ahıskalılardan
söz ediyorum; yani, Mesketlerden; yani, 1944'te, bir gece
yarısı, yüzbinlercesi soykırıma
uğrayarak Stalin'in emriyle hayvan vagonlarına doldurulup
Orta Asya steplerine ve Sibirya buzullarına sürülen
Ahıskalılardan söz ediyorum. Hani, onbinlercesi
açlıktan ve hastalıktan yollarda ölen
ve gittikleri ülkelerden de, ikinci defa sürülen,
üçüncü defa sürülen Ahıskalılardan
söz ediyorum. 

Bugün, sürgünün 53 üncü
yılında, sanki bir ilahî bereket sonucu 400
bine varan nüfusuyla Ahıskalı kardeşlerimiz,
Bağımsız Devletler Topluluğu üyesi
13 ülke içerisinde ve 4 600 yerleşim yerinde,
dağınık şekilde yaşamaktadırlar;
eğer buna yaşamak denilirse...

Peki, bizden ne istiyorlar, Gürcistan Hükümetinden
ne istiyorlar? Bugün, dost ülke Gürcistan sınırları
içindeki ve ikiyüzelli yıl Osmanlının
(Devleti ebed müddetin) eyalet merkezi olan Ahıska'ya,
Aspinza'ya ve Ahılkelek köylerine, kendi köylerine
geri dönmek yahut, bütün Türklerin ve dünyada
ezilen tüm Müslümanların umut ışığı
olan anavatan Türkiye'ye gelmek istiyorlar. 

Şüphesiz, genç bir nüfusa
sahip olan ve başta Bulgaristan ve Balkan ülkelerinden,
sıkıntıdaki evladı fatihana kucak
açan Türkiye'nin, dünyanın en çok
göç alan ülkelerinden biri olduğu bilinen
bir gerçek. Elbette, dışarıdaki kardeşlerimizin
problemlerini de yaşadıkları ülke içinde
çözümlemek, en ideal olanı; çünkü,
onlar, Türkiye'nin dışarıdaki elçileridir,
lobileridir, güçleridir. Ancak, değerli milletvekilleri,
çözüm kapıları kilitlenmiş
olan Ahıskalı kardeşlerimizin durumu öncelik
arz etmektedir; hatta, özellik ve ayrıcalık
arz etmektedir. 

İftiharla söylemek isterim ki, Ahıska
Türklerinin Türkiye'ye Kabulü ve İskânına
Dair Kanun, Türkiye Büyük Millet Meclisinin eseri
olmuştur. Ahıskalılarla ilgili, bildiğiniz
gibi, 2 Temmuz 1992'de kabul edilen 3835 sayılı
Kanun, tarihî bir atılımdır ve bu Yüce
Meclisin yüzakıdır. Bu Kanuna göre, Ahıskalılardan
Türkiye'ye gelmek isteyenler, en zor durumda bulunanlardan
başlamak üzere, Bakanlar Kurulunca belirlenecek yıllık
sayıyı aşmamak kaydıyla, serbest ve
iskânlı göçmen olarak kabul edilebilirler.

 Kanunun kabul edildiği yıl, Iğdır
geçici iskân merkezindeki barakalara 174 aile yerleşti
ve toplam 1 000 aile de, dağınık olarak, akrabalarının
yanına, İnegöl, Niğde, Manisa, Erzurum,
Antalya ve Hatay'ın Kırıkhan ve İskenderun
İlçelerine kendi imkânlarıyla, serbest
göçmen statüsüyle geldiler; fakat, ne acıdır
ki, bugüne kadar hiçbiri Türkiye Cumhuriyeti
vatandaşı olamadı; yani, çalışma
ve oturma izni alamadı ve çok istedikleri halde,
çeşitli nedenlerle, beş yıldır
bir tek Ahıskalı Türkiye'ye gelemedi. 

Değerli milletvekilleri, geç kalmış
olmakla birlikte, bir devlet bakanlığının
koordinatörlüğünde, yasanın yeniden
ve hızla yürürlüğe konulması,
bugün, artık, şart olmuştur; çünkü,
Gürcistan Hükümetinin ve özellikle Devlet
Başkanı Sayın Eduard Şevardnadze'nin
bütün iyi niyetlerine rağmen, Transkafkasyanın
demografik yapısı ve Gürcistan'ın iç
sıkıntıları, hepinizin malumudur.


Tiflis'in devlete ait bütün otelleri, iç
savaştan kaçan mültecilerle tıka basa
dolmuştur. Yani, Gürcistan, bugün, kendisi muhtacı
himmet; buna rağmen, Ahıskalılara kucak açmış.
O halde, bu konuda, Türkiye'nin ona yardım etmesi
şart. 

Değerli milletvekilleri, 3835 sayılı
Kanun, düzenli olarak uygulansa dahi, yılda 150-200
ailenin kabulü gibi, Türkiye'ye yapılan göç,
sembolik olarak kalmaya devam edecektir.

(Mikrofon otomatik cihaz tarafından kapatıldı)

BAŞKAN - Sayın Sılay, süreniz
bitti. Lütfen toparlar mısınız efendim.

MEHMET SILAY (Devamla) - Şimdi, insafla düşünelim.
Ahıskalı kardeşlerimizi, en kısa zamanda,
Türkiye veya Ahıska yöresine iskân etmek,
onların insanca yaşamasını, haklarını
ve onurlarını iade etmektir. Olağanüstü
bir iradeyle, önce organik varlıklarını,
millî kimliklerini ve inançlarını koruyabilen
400 bin Ahıskalıyı, tekrar, doğup büyüdükleri
topraklara ve anavatan Türkiye'ye esenlik içerisinde
yerleştirmek, Türkiye Cumhuriyetinin tarihî görevidir.

Değerli milletvekilleri, Ahıskalı
mazlum kardeşlerimize ilgi ve şefkatinizin devamını
diler, saygılar sunarım. (RP sıralarından
alkışlar)

BAŞKAN - Teşekkür ederim Sayın
Sılay.

Gündemdışı konuşmaya
cevap konusunda Hükümetten bir istem gelmediğine
göre, gündemdışı konuşmalar
tamamlanmıştır.

Danışma Kurulunun bir önerisi vardır;
okutup işleme koyacağım.

V. - ÖNERİLER

A)  DANIŞMA KURULU ÖNERİLERİ

1. - (10/67) ve (10/13, 53) esas numaralı
Meclis Araştırması Komisyonları raporlarının
gündemdeki yeri, görüşme günü ve
çalışma saatlerine ilişkin Danışma
Kurulu önerisi

Danışma Kurulu Önerisi

No: 58 Tarih: 13.3.1997

Danışma Kurulunca aşağıdaki
önerilerin Genel Kurulun onayına sunulması
uygun görülmüştür.

Hasan Korkmazcan

Türkiye Büyük Millet Meclisi

Başkanı Vekili

 Salih Kapusuz Cumhur Ersümer

 RP Grubu Başkanvekili ANAP Grubu Başkanvekili

 Mehmet Gözlükaya Hikmet Uluğbay

 DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

Öneriler: 

1. 13.3.1997 tarihli gelen kâğıtlarda
yayımlanan ve bastırılıp dağıtılan
(10/67) esas numaralı Meclis Araştırma Komisyonunun
179 sıra sayılı İstanbul Kadıköy'de
1 Mayıs günü meydana gelen olaylar konusundaki
raporunun gündemin "Özel Gündemde Yer Alacak
İşler" kısmında yer alması
ve görüşmelerinin Genel Kurulun 18.3.1997 Salı
günkü birleşimde yapılması önerilmiştir.


2. 13.3.1997 tarihli gelen kâğıtlarda
yayımlanan ve bastırılıp dağıtılan
(10/13,53) esas numaralı Meclis Araştırması
Komisyonunun 180 sıra sayılı taşkömürü
üretimindeki sorunlar konusundaki raporunun gündemin
"Özel Gündemde Yer Alacak İşler"
kısmının 2 nci sırasında yer
alması ve görüşmelerinin Genel Kurulun
18.3.1997 Salı günkü birleşiminde yapılması
ve görüşmelerin tamamlanmasına kadar çalışma
süresinin uzatılması önerilmiştir.


BAŞKAN - Önerileri tekrar okutup, ayrı
ayrı oylarınıza sunacağım efendim.


Öneriler: 

1. 13.3.1997 tarihli gelen kâğıtlarda
yayımlanan ve bastırılıp dağıtılan
(10/67) esas numaralı Meclis Araştırma Komisyonunun
179 sıra sayılı İstanbul Kadıköy'de
1 Mayıs günü meydana gelen olaylar konusundaki
raporunun gündemin "Özel Gündemde Yer Alacak
İşler" kısmında yer alması
ve görüşmelerinin Genel Kurulun 18.3.1997 Salı
günkü birleşimde yapılması önerilmiştir.


BAŞKAN - Oylarınıza sunuyorum:
Kabul edenler... Etmeyenler... Kabul edilmiştir. 

2 nci öneriyi okutuyorum: 

2. 13.3.1997 tarihli gelen kâğıtlarda
yayımlanan ve bastırılıp dağıtılan
(10/13,53) esas numaralı Meclis Araştırması
Komisyonunun 180 sıra sayılı taşkömürü
üretimindeki sorunlar konusundaki raporunun gündemin
"Özel Gündemde Yer Alacak İşler"
kısmının 2 nci sırasında yer
alması ve görüşmelerinin Genel Kurulun
18.3.1997 Salı günkü birleşiminde yapılması
ve görüşmelerin tamamlanmasına kadar çalışma
süresinin uzatılması önerilmiştir.

BAŞKAN - Oylarınıza sunuyorum:
Kabul edenler... Etmeyenler... Kabul edilmiştir.

Sayın milletvekilleri, gündemin "Kanun
Tasarı ve Teklifleriyle Komisyonlardan Gelen Diğer
İşler" kısmına geçiyoruz.

Önce, sırasıyla, yarım
kalan işlerden başlıyoruz.


VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER



1. - 926 Sayılı Türk Silahlı
Kuvvetleri Personel Kanuna Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili  tasarının
müzakeresine kaldığımız yerden devam
edeceğiz.

Komisyon?.. Yok.

Ertelenmiştir.

2. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (1) 

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu raporunun müzakeresine
kaldığımız yerden devam edeceğiz.

Komisyon?.. Burada.

Hükümet?.. Burada.

Komisyon ve Hükümet yerlerini almışlardır.

Sayın milletvekilleri, tasarının
4 üncü maddesi üzerinde gruplar adına konuşmalar
tamamlanmış; kişisel söz talebinde bulunanlardan
Sayın Emin Kul konuşmuştu. Ondan sonra, Sayın
Mehmet Aykaç kişisel söz talebinde bulunmuştur;
burada mı efendim?

Buyurun Sayın Aykaç. (RP sıralarından
alkışlar)

Sayın Aykaç, süreniz 5 dakikadır.

MEHMET AYKAÇ (Çorum) - Sayın
Başkan, muhterem arkadaşlar; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 4 üncü maddesi
üzerinde, şahsım adına söz almış
bulunuyorum; Yüce Heyetinizi saygıyla selamlıyorum.

Sayın Başkan, sayın milletvekilleri;
bu tasarının 4 üncü maddesiyle, hak sahiplerinin
borçlanma takvimi düzenlenmiştir. Yine, bu maddeyle,
daha önce yurt dışında bulunup da sosyal
güvenliğini temin edemeden ölenlerin eş ve
çocuklarının sosyal güvenliklerinin
temin edilmesi amaçlanmaktadır. Dolayısıyla,
bu kanun kapsamında prim yatırmaya başlayan
kimsenin dul ve yetimleri, bu maddeyle, sosyal güvenlik kapsamına
alınmış olmaktadırlar. 

Değerli milletvekilleri, muhalefet partisi sözcüsü
arkadaşlarımızın bu tasarıyla
ilgili yapmış oldukları tenkitlere topluca
cevap vermek mümkündür. Şöyle ki: Bu
yasanın temel esprisi, isteğe bağlı olması
ve bir defaya mahsus olmasıdır, dolayısıyla,
zorunluluk arz etmediği gibi, süreklilik özelliği
de yoktur. Dolayısıyla, muhalefet partisi sözcülerimizin
söylemiş oldukları, bu yasayla ilgili eksik
olduğunu iddia ettikleri hususlar, bu iki maddeyle giderilmiş
oluyor. 

3 üncü madde üzerindeki konuşmamda
da belirttiğim gibi, sosyal güvenlikle ilgili esas yasa,
3201 sayılı Yasadır. Bu yasadan istifade
edememiş binlerce, milyonlarca yurt dışındaki
vatandaşımız, bu getirilen imkânla,
sosyal güvenlik kapsamına alınma fırsatını
yakalamış olacaklardır. 

Değerli arkadaşlar, yine görüşmekte
olduğumuz 209 sıra sayılı yasa tasarısı,
prim ödemekteyken ölenlerin yakınlarına,
müracaatta genişlik sağlamaktadır. Şöyle
ki: Geride kalanlar, prim ödemekteyken ölen insanın
geride kalan yakınları, bu ölümün
şokuyla, rahatsızlığıyla hemen
müracaat etmekte gecikmişlerse, bu tasarı, onlara,
müracaatta, belirli bir süre genişlik tanıyarak,
haklarının zail olmamasına ve bu haktan mahrum
olmamalarına da amildir. Böylece, bu yasadan beklenen
maksadın hâsıl olacağına inanıyorum.


Bu tasarının yasalaşmasıyla,
yurt dışında bulunan vatandaşlarımızın
önemli ölçüde sosyal güvenlik kapsamına
alınacağına inanıyor, Yüce Heyetinize
saygılar sunuyorum. (RP sıralarından alkışlar)


BAŞKAN - Teşekkür ederim Sayın
Aykaç.

Sayın milletvekilleri, madde üzerindeki
görüşmeler bitmiştir.

Maddeyle ilgili önergeler vardır. 

Önerge sayısı fazla olduğu
için, Divan Üyesi arkadaşımızın
oturarak okuması hususunu oylarınıza sunuyorum:
Kabul edenler... Etmeyenler... Kabul edilmiştir.

Şimdi, önergeleri geliş sırasına
göre okutuyorum:

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 4 üncü maddesinin
birinci fıkrası aşağıdaki şekilde
değiştirilmiştir.


 Cemalettin Lafçı Murtaza Özkanlı
Mustafa Köylü

 Amasya Aksaray Isparta

 Cafer Güneş Memduh Büyükkılıç
Abdullah Örnek

 Kırşehir Kayseri Yozgat

Değişiklik Önerisi: 

3 üncü maddenin birinci fıkrası
kapsamında bulunup da, ölenlerin bu fıkrada
belirtilen günleri hak sahiplerine bu kanunun yürürlüğe
girdiği tarihi takip eden ay başından itibaren
bir ay içinde bu Kanun hükümlerine göre
borçlanmak suretiyle sosyal sigorta bakımından
değerlendirilebilir.

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 4 üncü maddesinin
birinci fıkrasının aşağıdaki
şekilde değiştirilmesini arz ve teklif ederiz.

 Cemalettin Lafçı Murtaza Özkanlı
Mustafa Köylü

 Amasya Aksaray Isparta

 Memduh Büyükkılıç
Cafer Güneş Abdullah Örnek

 Kayseri Kırşehir Yozgat

Değişiklik Önerisi:

3 üncü maddenin birinci fıkrası
kapsamında bulunup da ölenlerin bu fıkrada
belirtilen günleri, hak sahiplerince 15 Mart 1997 tarihine
kadar, bu Kanun hükümlerine göre borçlanmak
suretiyle sosyal sigorta bakımından değerlendirilebilir.

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 4 üncü maddesinin
birinci fıkrası aşağıdaki şekilde
değiştirilmiştir.


 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü Memduh Büyükkılıç
Abdullah Örnek

 Isparta Kayseri Yozgat

ABDULLAH ÖRNEK (Yozgat) - En son önerge
hariç, diğer önergelerdeki imzalarımızı
geri çekiyoruz. 

BAŞKAN - Peki efendim, onları geri veriyoruz.


Önergeleri, geliş sırasına
göre okutmaya devam ediyorum: 

Türkiye Büyük Millet Meclisi
Başkanlığına

Görüşülmekte olan, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 4 üncü maddesinin
aşağıdaki şekilde değiştirilmesini
arz ve teklif ederiz. 


 Memduh Büyükkılıç
Abdulkadir Öncel Doğan Baran

 Kayseri Şanlıurfa Niğde

 Yahya Uslu  Ertuğrul Eryılmaz

 Manisa  Sakarya 

Önerilen Madde:

Madde 4.- 3 üncü maddenin birinci fıkrası
kapsamında bulunup da ölenlerin bu fıkrada
belirtilen günleri, hak sahiplerince, Çalışma
ve Sosyal Güvenlik Bakanlığınca tespit
edilecek tarihe kadar, bu Kanunun hükümlerine göre
borçlanmak suretiyle, sosyal güvenlikleri bakımından
değerlendirilebilirler. 

Borçlanılan günlere ait prim tutarı,
borçlanılan gün sayısının,
3 üncü maddenin ikinci fıkrasında belirtilen
gün karşılığı doların
çarpımı suretiyle hesaplanır. Hesaplanan
prim tutarı üç eşit taksitle ödenir.
Taksit ödeme tarihleri, Çalışma ve Sosyal
Güvenlik Bakanlığınca belirlenir. Borçlanma
taksitleri, T.C. Ziraat Bankasına veya muhabirlerine dolar
olarak yatırılmak suretiyle ödenir. 

3 üncü maddenin birinci fıkrası
kapsamında bulunup da, bu Kanunun yürürlük
tarihi ile ilk taksit ödeme tarihi arasında ölenlerin
bu fıkrada belirtilen günleri, hak sahiplerince, ikinci
taksit ödeme tarihine kadar, bu Kanun hükümlerine
göre borçlanmak suretiyle, sosyal güvenlikleri
bakımından değerlendirilebilir. Borçlanılan
günlere ait prim tutarı, borçlanılan
gün sayısının 3 üncü maddenin
ikinci fıkrasında belirtilen gün karşılığı
doların çarpımı suretiye hesaplanır.
Hesaplanan prim tutarı iki eşit taksitle ödenir.
Taksit ödeme tarihleri, Çalışma ve sosyal
Güvenlik Bakanlığınca belirlenir. Borçlanma
taksitleri, T.C. Ziraat Bankasına veya muhabirlerine dolar
olarak yatırılmak suretiyle ödenir. 

BAŞKAN - Bu önergeye Komisyon katılıyor
mu?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Katılamıyoruz efendim.

BAŞKAN - Hükümet?..

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılıyoruz
efendim.

MAHMUT IŞIK (Sıvas) - Sayın Başkan,
karar yetersayısının aranmasını
istiyoruz.

BAŞKAN - Peki.

Komisyon önergeye katılmıyor,
Hükümet katılıyor.

Aslında, önergenin, zaten, daha önce
değişen 3 üncü maddeye göre verilme zorunluluğu
da var. 

Bu itibarla, önergeyi oylarınıza
sunacağım ve karar yetersayısını
arayacağım. Önergeyi kabul edenler... 

ALGAN HACALOĞLU (İstanbul) - Toplantı
bitmiştir...

BAŞKAN - O zaman, buyurun, siz sayın...
Biz, burada...

Kabul etmeyenler... Karar yetersayısı
yoktur. 

Birleşime 10 dakika ara veriyorum.

Kapanma Saati: 17.02

ÜÇÜNCÜ OTURUM

Açılma Saati: 17.12 

BAŞKAN: Başkanvekili Kamer
GENÇ 

KÂTİP ÜYELER: Mustafa
BAŞ (İstanbul), Zeki ERGEZEN (Bitlis) 

 


BAŞKAN - Türkiye Büyük Millet
Meclisinin 68 inci Birleşiminin Üçüncü
Oturumunu açıyorum. 

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. -Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam)

BAŞKAN - Sayın milletvekilleri, çalışmalarımıza
kaldığımız yerden devam ediyoruz. 

Komisyon ve Hükümet yerlerini aldılar.

Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 4 üncü maddesi üzerinde
verilen bir önergenin oylanması sırasında
karar yetersayısı istenmişti; yapılan
oylamada karar yetersayısı bulunamadığından
birleşime 10 dakika ara vermiştik. 

Yine bu önergeyi oylarınıza sunacağım
ve karar yetersayısını arayacağım.


Önergeye, Komisyon çoğunluğu
olmadığı için katılamamıştı,
Hükümet katılmıştı. 

Önergeyi oylarınıza sunuyorum:
Kabul edenler... 

NİHAT MATKAP (Hatay) - 10 dakika bekleyelim
isterseniz!..

BAŞKAN - Efendim, biz burada görevimizi
yapıyoruz; merak etmeyin siz.

Kabul etmeyenler... Karar yetersayısı
yoktur.

5 dakika daha ara veriyorum.

Kapanma Saati: 17.15

DÖRDÜNCÜ OTURUM

Açılma Saati: 17.21

BAŞKAN: Başkanvekili Kamer
GENÇ

KÂTİP ÜYELER: Mustafa
BAŞ (İstanbul), Zeki ERGEZEN (Bitlis) 

 


BAŞKAN - Türkiye Büyük Millet
Meclisinin 68 inci Birleşiminin Dördüncü
Oturumunu açıyorum.

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. -Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (Devam)

BAŞKAN - Sayın milletvekilleri, çalışmalarımıza
kaldığımız yerden devam ediyoruz.

Komisyon ve Hükümet yerlerini aldı.

Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 4 üncü maddesi üzerinde
verilen bir önergenin oylanması sırasında
karar yetersayısı istenmişti; yapılan
oylamalarda karar yetersayısı bulunamadığı
için birleşime ara vermiştim.

Önergeye, Hükümet katılmıştı,
Komisyon, çoğunluğu olmadığı
için katılmamıştı.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir;
karar yetersayısı vardır efendim. 

ALGAN HACALOĞLU (İstanbul) - Doğru
Yollular yok ama Sayın Başkan!.. 

BAŞKAN - Canım, siz de var mısınız
yani!.. 

Sayın milletvekilleri, maddeyi, kabul edilen
bu önerge doğrultusunda oylarınıza sunuyorum:
Kabul edenler... Kabul etmeyenler... Madde, kabul edilen önerge
doğrultusunda kabul edilmiştir. 

5 inci maddeyi okutuyorum:

Aylık Almakta Olanların Borçlanması

MADDE 5. - 3 üncü maddenin birinci fıkrası
kapsamında bulunup da, 30.5.1978 tarihli, 2147 sayılı
veya 8.5.1985 tarihli, 3201 sayılı Kanunlara göre
borçlanarak ilgili sosyal güvenlik kuruluşunca
kendilerine veya haksahiplerine aylık bağlananlar ile
sosyal güvenlik sözleşmeleri uygulanmak suretiyle
sosyal güvenlik kuruluşlarınca kendilerine veya
haksahiplerine kısmî aylık bağlanmış
olanlar kendilerinin veya ölenlerin bu fıkrada belirtilen
günlerini 15 Mart 1997 tarihine kadar bu Kanun hükümlerine
göre borçlanmak suretiyle sosyal güvenlikleri
bakımından değerlendirilebilirler.

Borçlanılan günlere ait prim tutarı,
borçlanılan gün sayısının
3 üncü maddenin ikinci fıkrasında belirtilen
gün karşılığı doların
çarpımı suretiyle hesaplanır. Hesaplanan
prim tutarı üç eşit taksitle ödenir.
İlk taksit 15 Mart 1997 tarihine kadar, ikinci taksit 15
Mayıs 1997 tarihine kadar, üçüncü
taksit 15 Temmuz 1997 tarihine kadar T.C. Ziraat Bankasına
veya muhabirlerine dolar olarak yatırılmak suretiyle
ödenir. 

Bu madde hükmünden faydalananların,
sosyal güvenlik kuruluşlarınca bağlanmış
bulunan aylıklarının ödenmesine devam
olunur. Borçlanılan süreler aylık bağlamış
olan sosyal güvenlik kuruluşunca, 2829 sayılı
Kanun  hükümlerine göre birleştirilip  değerlendirilerek
yeni aylıkları hesaplanır. Ancak hesaplanan
yeni aylığa borcun ödendiği tarihi takip edep
üç tam yıl sonraki ay başından
itibaren hak kazanılır. 

BAŞKAN - Madde üzerinde, gruplar adına,
DSP Grubu adına Mehmet Yaşar Ünal söz istemiştir.

Şahısları adına, Sayın
Emin Kul, Sayın Kâzım Arslan, Sayın
Mehmet Aykaç, Sayın Sıtkı Cengil,
Sayın Hikmet Sami Türk...

ZEKİ ÇAKAN (Bartın) - Emin Kul,
grup adına da konuşacak efendim.

BAŞKAN - DSP Grubu adına, Sayın
Mehmet Yaşar Ünal; buyurun. (DSP sıralarından
alkışlar)

Sayın Ünal, süreniz 10 dakikadır.

DSP GRUBU ADINA MEHMET YAŞAR ÜNAL (Uşak)
-Sayın Başkan, sayın milletvekilleri;
Çalışma ve Sosyal Güvenlik Bakanlığınca
hazırlanan ve Bakanlar Kurulunca 27.12.1996 tarihinde Meclis
Başkanlığına sunulması kararlaştırılan,
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
5 inci maddesi üzerinde Demokratik Sol Parti Grubunun görüşlerini
sunmak üzere söz aldım; sizleri saygıyla
selamlıyorum. 

Bilindiği gibi, 1978 ve 1985 yıllarında
çıkarılan yasalara göre, yurt dışından
kesin dönüş yapan yurttaşlarımız,
2 yıl içinde başvurmaları halinde,
günde 1 dolar ödeyerek borçlanabiliyor ve emekli
oluyorlardı. Bu yasa tasarısı Mecliste görüşülmeye
başlanırken, bu 1 dolar da, Bakanlar Kurulu kararıyla
2,5 dolara yükseltildi. Yurt dışında
çalışanlar için bu emeklilik olanağı
varken, üstelik emekli olmuşlara tekrar ikinci bir
emeklilik sağlamaya yönelik bu yasa tasarısının
hangi akla hizmet olduğunu anlamak zor. Zaten güç
durumda olan Sosyal Sigortalar Kurumunun iyice batmasına
neden olabilecek böyle bir yasa tasarısının,
Çalışma ve Sosyal Güvenlik Bakanlığınca
hazırlanmış olması da bir talihsizliktir.
Çünkü, bu Bakanlığımızın
en önemli görevi, çalışan ve sigorta
primlerini ödeyen işçilerimizin çıkarlarını
ve sosyal güvenliklerini ve Sosyal Sigortalar Kurumunu en
iyi şekilde korumak olmalıdır.

Refahyol Hükümeti toplanacak dolarların
yüzde 20'sini rahatça  ve hemen harcamak ve geri kalanını
da faizle artırmak maksadıyla yine kullanma fırsatına
erişecek, üç yıl sonraki yükümlülükler
ise, Sosyal Sigortalar Kurumunun üzerine yıkılacaktır.
Sonuç olarak, faturayı, burada çalışmakta
olan işçiler, vergi mükellefleri ve tüm
halkımız ödeyecektir. 

Daha önce, 30.5.1978 tarihli ve 2147 sayılı
Yasa ve 8.5.1985 tarihli 3201 sayılı Yasaya göre
emekli olmuş kişilerde, bu tasarıda öngörülen
süre içinde müracaat ederlerse, bu kanun hükümlerine
göre borçlanmak suretiyle, sosyal güvenlikleri
bakımından değerlendirebileceklerdir. Bunlar,
zaten, almakta oldukları aylığı almaya
devam edecekler; üç yıl sonra da, yeni aylıklar
alacak hesabı, 2829 sayılı Yasaya göre
yapılacaktır. Emeklilik bekleme süresi olan
üç yıl, borçların tamamının
ödenmesinden sonra başlayacaktır. Üç
yıl sonra ne verileceği ise ortada yoktur; üç
yıl sonra, almakta oldukları maaşa bir ek
zam mı verilecek, yoksa, almakta oldukları maaşa
ilave, ayrı ve ikinci bir emeklilik maaşı
mı bağlanacak; belli değildir.

Bununla birlikte, zaten emekli olmuş ve maaş
almakta olanların, tekrar  5 000 işgünü
karşılığı 12 500 dolar ödeyerek
ikinci kez emekli olmaları için yasa çıkarmanın
anlamı, Hükümete acilen para bulma telaşı
olarak ortaya çıkmaktadır. Bu yasa tasarısı,
hangi koşullarda olursa olsun ve ileride ne gibi olumsuzluklara
yol açacak olursa olsun, bunlarla Hükümet ilgilenmiyor,
sadece gelecek paraya bakıyor. 

SSK'nın, bugün, hangi sorunlarla karşı
karşıya olduğu, nasıl ekonomik düzlüğe
çıkacağı veya bu emeklilik yükümlülüğü
ile Sosyal Sigortalar Kurumunun bunu kaldırıp kaldıramayacağı
konusu, hiç göz önüne alınmamaktadır.


Burada, yurt dışına çıkma
fırsatı bulabilmiş olanlara, 12 500 dolarla
emeklilik satılmaktadır. Özel emeklilik satışı,
böylece gerçekleştirilmektedir. Fakat, yurt
içinde 5 000 işgünü, bizzat çalışarak
emekli olanların, sosyal güvenlik kurumlarına,
bu paranın yaklaşık iki katına yakın
prim ödedikleri de bilinmektedir. Böylece, yurt dışında
bulunanlara daha kolay şartlarda ve belki de, diğerlerine
göre hak etmedikleri bir emeklilik getirilmektedir, bu da,
Anayasanın eşitlik ilkesine aykırıdır.


Şu anda tarım kesiminde çalışan
köylü yurttaşlarımız, sosyal güvenlik
primlerini Bağ-Kur'a ödedikleri halde, sağlık
güvencesi kapsamından yoksundurlar. Bu yurttaşlarımızın,
gerekirse ekprim vererek, kendilerinin de sağlık sigortası
kapsamına alınmalarını, hastane, doktor
ve ilaç parası vermekten kurtulmalarını
istediklerini biliyoruz. Hükümetin, böyle temel
sorunlarla ilgili herhangi bir zaman ve ilgi ayırmadığını
da burada görüyoruz. Bugün, Türkiye'de, halkımızın
yaklaşık yüzde 40'ı sağlık
sigortası kapsamından yoksundur. Hükümet,
bu insanlarımız için hiçbir tedbir
düşünmezken, nasıl olur da, zaten emekli
olmuş olanlara, tekrar emekli olabilmeleri için kanun
tasarıları getirebilir; halkımız,
böylece, adil düzen emekliliğinin de ne olduğunu
görmektedir. 

Bu tasarıda, zorunluluk halinde, günlük
2,5 dolarla olan hesaplamanın, Bakanlar Kurulu kararıyla
artırılma yetkisi de isteniyor, 6 ay içerisinde
kabul edilmiş bulunan para birimi Amerikan Dolarının
iflas ederek, bu miktarların çok düşeceği
ve bundan zarar edileceği mi düşünülüyor
ki, Hükümet, bu kanun tasarısıyla, aynı
zamanda miktarı artırma yetkisi istiyor; böyle
olamayacağına göre, bu yetki istemenin gerçek
sebebi nedir; ileride primlerin artırılacağı
tehdidiyle, hızlı bir tahsilat mı hedefleniyor,
yoksa, üç yıl sonra sağlık giderleri
ve maaş ödeme konusunda güçlükler
ard arda çıkmaya başlayınca, bu sigortalılardan,
tekrar, dolar bazında ekprimler mi istenecektir; bu konu
da, açıkça ortaya konulmalıdır.
Sigorta kapsamına gireceklerin de bu konuda aydınlatılmaları
gerekir ve ileride kendilerini ne gibi tehlikelerin beklediği,
bu kişilere önceden açıklanmalıdır.
Eğer, bu fonda birikecek olan paralarla emekli olan yükümlülerin
sosyal sigortalarının, sağlık harcamaları
ve sosyal güvenlikleri yönünden yeterli olmayacağı
ve bunlardan, tekrar belli oranlarda para talep edileceği
şeklinde bir düşünce varsa, en azından,
bunun sınırları şimdiden çizilmeli,
ödenmiş olan primlerde yüzde 10-15 veya ne öngörülüyorsa
o oranlarda Bakanlar Kurulunun miktarı artırabileceği
şimdiden belirlenmeli ve başvuracak insanlar da ileride
neler olabileceğini öğrenmelidir.

Sayın milletvekilleri, Hükümetin
kaynak paketleri arasında yer alan ve açık
olarak, acil para bulmayı amaç olarak gören
bu tasarı, normal bir sosyal güvenlik yasa tasarısı
olmadığı gibi, ilgili sigortalılara da
ne sürprizler getireceği belli olmayan bir tasarıdır.
Bu nedenlerle, önümüzdeki bu tasarıyı,
bütçe denk olacak hayalinin sona erdiğini gösteren
önemli bir kriter olarak görüyorum. 

Bu tasarının yasalaşmasına
karşı olduğumuzu, Demokratik Sol Parti olarak,
tasarıya ret oyu vereceğimizi belirtir, Genel Kurula
saygılar sunarım. (DSP, CHP ve ANAP sıralarından
alkışlar)

BAŞKAN - Teşekkür ederim Sayın
Ünal.

CHP Grubu adına, Sayın Mustafa Kul;
buyurun efendim. (CHP sıralarından alkışlar)

Süreniz 10 dakika Sayın Kul.

CHP GRUBU ADINA MUSTAFA KUL (Erzincan) - Değerli
arkadaşlarım, Yurtdışında Bulunanların
Sosyal Güvenlikleri Hakkında Borçlanma Yasa
Tasarısının 5 inci maddesi üzerinde
Cumhuriyet Halk Partisinin görüşlerini arz etmek
üzere huzurlarınızdayım; Genel Kurulu
saygıyla selamlıyorum.

Değerli arkadaşlarım, öncelikle,
görüştüğümüz bu 5 inci maddede,
bu yasadan yararlanacak olan vatandaşlarımızın
15 Mart tarihine kadar başvuru yapması öngörülmüştür;
bugün 13 Mart, daha yasa tasarısının
5 inci maddesini görüşüyoruz, tasarı
yasalaşacak, Cumhurbaşkanı onaylayacak, Resmî
Gazetede yayımlanacak. O nedenle, umuyorum ki, bu yasa
çıkmayacak, çıkmaması için
uğraşıyoruz; çıkarsa da, belki
Hükümetin veya bir başka parti grubunun bir önergeyle
bu süreyi uzatacağını zannediyorum.

Değerli arkadaşlarım, Türkiye
nüfusunun yaklaşık yüzde 5'i yurt dışında
yaşamaktadır. Bugün dünyanın 25
ülkesinde yaklaşık 3 milyon 370 bin Türkiye
Cumhuriyeti vatandaşı yaşamaktadır.
Yurt dışında yaşayan bu 3 milyon 370
bin vatandaşımızın birçok sorunu
var. Anayasamızın 62 nci maddesi de yurt dışında
bulunan vatandaşlarımızın sorunları
karşısında alınacak tedbirler konusunda
Hükümetin, devletin görevlerini tek tek saymıştır.

Görüştüğümüz yasa
tasarısının gerekçesinde "Yurtdışında
bulunan veya bulunmuş olan vatandaşların sosyal
güvenlikleri konusunda talepleri dikkate alarak yeni bir
yasa tasarısı hazırlama zorunluluğu doğmuştur"
deniliyor.

Değerli arkadaşlarım, ben birkaç
gün önce yurt dışındaydım.
Özellikle bu yasa tasarısının Mecliste
görüşülmesi nedeniyle, yurt dışındaki
vatandaşlarımızla bu konuyu uzun boylu konuştuk.
Tasarının ne getirdiğini söyledim, böyle
bir yasa tasarısının gerekli olup olmadığını
vatandaşlarımıza sordum; yurt dışında
yaşayan vatandaşlarımızın Türkiye
Cumhuriyeti Devletinden  kesinlikle böyle bir beklentisi
ve istediği yok. Zaten bulundukları ülkede her
türlü sosyal güvenliğe sahip olan vatandaşlarımız,
kesinlikle Türkiye Cumhuriyeti Devletinden böyle bir
yasa beklemiyorlar.

Şimdi, biz bu tasarıyla ne getiriyoruz:
Borçlanarak her bir gün için 2,5 dolar para
yatıracaklar, 5 bin işgününü dolduracaklar,
12 500 dolar yatıran vatandaşımız;
kadın 50 yaşına, erkek 55 yaşına
geldiği zaman emekli olacak.

Halbuki, ben yurt dışındaki vatandaşlarımızla
konuştuğum zaman sorunlarını tek tek saydılar.
O vatandaşlarımız diyorlar ki "tabiî,
biz burada misafiriz; önünde sonunda Türkiye'ye
-kendi memleketimize- döneceğiz." Birçok
şeyden de özellikle alınıyorlar; söyledikleri
şunlar: "Biz Almanya'da yabancıyız, kendi
ülkemize geldiğimiz zaman da Almancıyız,
bize 'Almancı' diyorlar. Bu şekilde, ne olduğumuz
belli değil; statümüz nedir? Hâlâ daha
seçme ve seçilme hakkını alamadık."

1995'in temmuz ayında Anayasamız değişmiş
olmasına rağmen, Anayasamızda, yurt dışında
bulunan vatandaşlarımıza oy kullanma hakkı
verilmiş olmasına rağmen, içhukuk sistemimizde
bugüne kadar bu konuyla ilgili bir düzenleme yapılmadığından
dolayı, yurt dışındaki vatandaşlarımızın
oy kullanıp kullanamayacakları konusuna bir açıklık
getirilememiştir. Sınır kapılarında
oy kullanabiliyorlar; zaten, Anayasa değişmeden önce
de sınır kapılarında oy kullanabiliyorlardı.
Şimdi, yurt dışındaki vatandaşlarımızın
bizden acil olarak beklediği şudur: "Ben, bir vatandaş
olarak, 30 yılı aşkın bir süreden
beri yurt dışında yaşıyorum;
Türkiye Cumhuriyeti vatandaşı olmanın
onurunu, gururunu duymak istiyorum. Bu nedenle de bana seçme
ve seçilme hakkını tanıyınız."
Bizden birinci beklentileri bu.

Bir diğer beklentileri; çifte vatandaşlık
konusunda kolaylık sağlanmasını istiyorlar.
1990 yılı aralık ayında değişen
yasalarla, yabancı ülkelerde, özellikle Türk
vatandaşlarının o ülkede çifte
vatandaşlık hakkını alabilmesi için,
öncelikle Türkiye Cumhuriyeti vatandaşlığından
çıkma şartı konulmuştur. Diğer
hiçbir ülke vatandaşından -Yunan, Bulgar
veya Yugoslav vatandaşından- istenmeyen bu şart,
sadece Türk vatandaşları için uygulanmakta
ve Türk vatandaşları da Türkiye Cumhuriyeti
vatandaşlığından çıkmak
için yıllarca beklemektedir. "Eğer, Türkiye
Cumhuriyeti Devleti bize bir iyilik yapmak istiyorsa, önce
bu ülkelerle görüşsünler, birtakım
diplomatik ilişkilerde bulunsunlar; diğer ülkelerin
vatandaşlarından istenmeyen bu şartın
bizden de istenmemesini istiyoruz, bu konuda bize bir iyilik yapılmasını
istiyoruz" diyorlar.

Yine, 1 Ocak 1997 tarihinden itibaren uygulanmaya
başlanan, daha önceki yıllarda olmayan, 16 yaşın
altındakilere vize uygulamasının bir an önce
sona erdirilmesini; bizden, bu konuda girişimlerde bulunmamızı,
16 yaşın altındakilerin, daha önce olduğu
gibi, vize almadan, rahatlıkla yurt dışına
çıkabilmesini, orada, kendi yakınlarını
görebilmesini sağlamamızı istiyorlar.

Bizden, askerlik konusunda kolaylık sağlamamızı
istiyorlar "peşin parayı ödemekte veya
taksitleri ödemekte çok sıkıntı
çekiyoruz; bu parayı ödemiş olmamıza
rağmen temel eğitime alınmamız bize büyük
sıkıntı yaratıyor, işyerinden
izin alamıyoruz" diyorlar ve bu konularda yardımcı
olmamızı bekliyorlar.

Yine, konsoloslukların önünde yüzlerce,
binlerce insan sabahın erken saatlerinde kuyruğa giriyor.
Konsoloslukların önündeki vatandaşlarımıza
davranışların çok kötü olduğunu
belirtiyorlar ve buna bir kolaylık sağlanmasını
istiyorlar.

Yine, Almanya'daki ve diğer ülkelerdeki
okullardan mezun olan gençlerimizin, Türkiye'de, bitirmiş
oldukları okullarla ilgili denkliğin kabul edilmesini
istiyorlar.

Yine, pasaport süresinin uzatılmasında,
her seferinde, 40 mark alınması konusundaki sıkıntılarını
dile getiriyorlar ve bu paranın alınmamasını
istiyorlar. Eğer bir ailede 6 kişi varsa, bu 6 kişi,
pasaport süresini uzatmak için 40 marktan, her seferinde
240 mark para vermek zorunda kalıyor, bunların düzeltilmesini
istiyorlar; ama, bütün bu sorunlar dururken, yurt dışındaki
vatandaşlarımız, bu sorunlarını,
bu istemlerini bütün siyasî partilere zaman zaman
buraya gelerek, zaman zaman oraya giden heyetlere anlatmalarına
rağmen, Hükümet, bu konularda herhangi bir girişimde
bulunmazken, sadece, vatandaşlarımıza iyilik
olsun diye sosyal güvenlikleri konusunda bir yasa tasarısı
getiriyor.

Değerli arkadaşlarım, biraz önce
söylediğim gibi, o ülkelerde çalışan
vatandaşlarımızın böyle bir sorunu
yok. Zaten, Türkiye'de bulundukları süre içerisinde
de her türlü tedavi masrafları, o ülkelerin
sosyal güvenlik kuruluşları tarafından
karşılanmakta olup, sağlık hizmeti alma
konusunda da herhangi bir sıkıntıları
bulunmamaktadır.

Zaten, bu yasa tasarısının gerekçesinde,
her ne kadar "yurt dışında bulunan vatandaşlarımıza
iyilik olsun" diye bir ifade kullanılmış
olsa da, Sayın Başbakan, bu yasa tasarısını,
televizyonlardan kamuoyuna üçüncü kaynak
paketi olarak sunmuştu; yani, bunu sunduğu zaman, üçüncü
kaynak paketiyle, Türkiye içerisinde kamu finansman
açığını kapatmak için çok
acil olarak, ivedi olarak para toplamamız lazım...
Bir, iki, üç, beş tane kaynak paketi açıklanıyor;
bu paketlerden birisi de, bu getirilen yasa tasarısı;
ama, bu yasa tasarısını sundukları
zaman, yurt dışındaki vatandaşlarımıza
"size iyilik olsun diye yapıyoruz" diyorlar.
Acaba, bunun hangisi doğru?! İkisinin birden doğru
olması mümkün değil. Bu yasa tasarısı,
ya bir kaynak paketidir ya da yurt dışındaki
vatandaşlarımıza bir iyilik yasasıdır.
Bunlardan ikisi birden doğru olmayacağına göre,
eğer, Türkiye'de, 65 milyon insana, bir kaynak paketi
olarak sunulduysa, ben, bunun doğru olduğunu kabul ediyorum
ve görünen o ki...

BAŞKAN - Sayın Kul, maddeye bağlı
konuşursanız memnun olurum efendim.

MUSTAFA KUL (Devamla) - Sayın Başkanım,
maddeye ve yasa tasarısına bağlı olarak
konuşuyorum.

BAŞKAN - Ama, madde de o yok; maddeye bağlı
olarak konuşulur...

MUSTAFA KUL (Devamla) - Bu yasa tasarısı,
yurt dışındaki vatandaşlarımızdan
paraları almak, kısa vadede kamu finansman açığını
kapatmak; daha sonra da, nasıl olsa bu paranın geriye
dönüşünde, emekli maaşı ödeneceği
zaman biz hükümette olmayacağız, bizden sonra
gelen düşünsün anlayışıyla
getirilmiş olan bir yasa tasarısıdır.


Değerli arkadaşlarım, vatandaşlarımız
bunu çok gördüler... 

M. SALİH KATIRCIOĞLU (Niğde) - Buradayız,
buradayız...

MUSTAFA KUL (Devamla) - Tabiî, bulunmayacaksınız;
üç yıl sonra, siz hükümette olmayacaksınız.
Siz, gidiyorsunuz, gideceksiniz; giderken de, sizden sonra gelecek
olan hükümetleri zorda bırakarak gidiyorsunuz.
Vatandaşlarımıza bir iyilik olduğunu zannetsek,
tamam; biz de oy verelim, biz de bunun çıkarılmasına
katkıda bulunalım; ama, öyle değil. Şimdi,
siz, kendi döneminizde böyle bir yasa tasarısını
çıkararak, vatandaşlarımıza
iyilik edeceğinizi zannediyorsunuz; ama, bu, tutmayacaktır;
çünkü, daha önce, vatandaşlarımız
bu formülleri gördü...

(Mikrofon otomatik cihaz tarafından kapatıldı)


BAŞKAN - Sayın Kul, süreniz bitti
efendim. 

MUSTAFA KUL (Devamla) - Sayın Başkan,
bitireyim...

BAŞKAN - Peki; lüften, son cümlenizi
söyler misiniz; çünkü, maddeye bağlı
konuşmadınız, genel konuştunuz. Rica
ediyorum...

MUSTAFA KUL (Devamla) - Sayın Başkan,
süper emeklilik konusunda, sertifikayla arsa satışı
konusunda bunlar denendi. Sonuçta, bu yasalardan yararlanan
insanlarımızın hemen hemen tamamı
mağdur oldu. Umuyorum ve diliyorum ki, bu yasa çıkmayacak;
çıkarsa da, vatandaşlarımızın
buna itibar edeceğini zannetmiyorum; çünkü,
daha önce bu konuda ağzı yanan vatandaşlarımız,
bu yasaya pek itibar etmeyecektir; ama, bunun bir tek sakıncası
var, devletin güvenilirliğine zede getiriyorsunuz. Vatandaşlarımız
devlete güvenmek zorundadır; devlet, verdiği sözü
yerine getirmek zorundadır. Bu tür yasaları,
böyle geçici olarak, palyatif çözümlerle
getiriyorsunuz, vatandaşlarımızı kandırıyorsunuz.
Daha önce, bugünkü Hükümeti, başka
bir dolandırıcıya benzetmiştim, bugün,
Selçuk Parsadan'a benzemeye başladınız.


Hayırlı olmasını diliyor,
saygılar sunuyorum. (CHP ve DSP sıralarından
alkışlar)

BAŞKAN - Teşekkür ederim, sağ
olun.

ALİ OĞUZ (İstanbul) - Sayın
Başkan "dolandırıcı" diyor...

BAŞKAN - Efendim, rica ediyorum... Neyse, herkes
kendi takdirleri içerisinde konuşabilir. Şimdi,
gerek yok...

ANAP Grubu adına, Sayın Emin Kul; buyurun
efendim. (ANAP sıralarından alkışlar)

Sayın Kul, sizin kişisel konuşma
hakkınız da var; ikisini birleştirebiliriz
değil mi efendim?..

EMİN KUL (İstanbul) - Evet Sayın
Başkan.

BAŞKAN - 15 dakika süre veriyorum; buyurun
efendim. 

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
209 sıra sayılı Kanun Tasarısının
5 inci maddesi üzerinde, Anavatan Partisi Grubu adına,
söz almış bulunuyorum. Konuşmama başlamadan
evvel, sizleri, şahsım ve Grubumuz adına saygılarla
selamlarım.

Sayın milletvekilleri, tasarının
5 inci maddesi, 2147 ve 3201 sayılı yurtdışı
hizmet borçlanmasıyla ilgili Kanunlara göre
daha önce borçlanarak aylık bağlanmış
olanlar ile ikili sosyal güvenlik sözleşmelerine
göre aylık bağlananların yurt dışında
ve yurt içinde geçen süreleri ve gelecek sürelerini
borçlanmak suretiyle, bağlanan ilk aylıklarına
göre kendilerine daha yüksek aylık bağlanacağı
kanaatini veren bir şekilde ve bu varsayıma göre
düzenlenmiştir; ama, bu varsayım ne kadar doğrudur?
5 inci maddeye göre borçlanma yapanların, daha
önce bağlanan, almakta oldukları aylıklarının
ödenmesine devam edilerek -borçlananların-
üç yıl sonra, bu tasarıya göre
borçlandıkları süreler ile daha önce
bağlanan aylıklarına ilişkin süreler
birleştirilerek yeniden aylıklarının
hesaplanacağı, böylelikle yüksek aylık
bağlanacağı varsayılmıştır.


Öncelikle belirtmek gerekir ki, özellikle
3201 sayılı Kanuna göre borçlanarak
daha önce tam aylık bağlananların, bu tasarıya
göre 12 500 dolar ödeyerek yapacakları yeni bir
borçlanmayla daha yüksek bir aylık almaları
söz konusu değildir. Zira, emekli aylıklarının
miktarını, ödenen primler ve primlere ilişkin,
yıllık prime esas kazançlar belirlemektedir.
Prime esas kazançlar ve ödenecek primler, en yüksek
göstergenin, memur maaş katsayısıyla
çarpımı sonucu bulunacak miktarla sınırlıdır.
Şu anda, aylık prime esas kazancın üst
sınırı ise 39 992 160 Türk Lirasıdır.
Borçlanma primi olarak ödenecek meblağ her bir
gün için kaç dolar olursa olsun, prime esas
kazancın üst sınırını
ve bağlanacak aylığın miktarını
değiştirmeyecektir. Dolayısıyla, daha
önce her gün için 1 dolar ödeyerek borçlanan
bir kimseye -ki, şimdi, bu da Bakanlar Kurulu Kararıyla
değiştirilerek 2,5 dolar olarak tespit edildi, bu yasanın
şansını kırmamak bakımından,
yani daha önce, her gün için 1 dolar, bugün
için 2,5 dolar ödeyerek borçlanan bir kimseye-
şimdi, esasen, en yüksek göstergeden aylık
bağlanmış bulunduğundan, bu tasarıya
göre 12 500 dolar ödeyerek yeniden borçlandığında,
emeklilik göstergesinde herhangi bir değişiklik
söz konusu olmayacaktır. Dolayısıyla,
5 inci maddenin asıl maksadı, maddenin kendi içerisindeki
düzenlemeyle ortadan kaldırılmış
olmaktadır. 

Maddede açıkça belirtilmemiş
olsa dahi, ancak, bu borçlanmadan dolayı artan gün
sayısı söz konusu olabilir; o halde, 5 bin
günden fazla her 240 gün için, aylık bağlama
oranı ancak 1 puan yükselebilecektir, belki 12 500
dolar ödeyerek yeni borçlanma yapan, bu farktan istifade
edebilecektir ki, bu da bir varsayımdır; çünkü,
bu husus da madde metninde ve kanun metninde açıkça
yer almış değildir. Bu orandaki bir artışın
ise emekli aylığına yansıması
hiçbir zaman 12 500 dolarlık bir fedakârlığın
karşılığı asla değildir. Kısmî
aylık bağlananlar için bir artış
söz konusu olsa bile, tasarının 7 nci maddesinin
(a) bendinde, dikkat ederseniz "en az 5 000 gün karşılığı
borçlanarak prim ödemiş olmak" şartı
ve 6 ncı maddenin ikinci fıkrası karşısında,
kısmî aylığın artış
miktarı da 12 500 doların karşılığı
olmayabilecektir. Kısmî aylıkların
dahi yeterli bir artışa kavuşturulması,
5 inci maddenin hükümlerine göre söz konusu
değildir.

Bu ayrıntıları, kanunun başvuru
sınırlaması tarihi içerisinde, ki,
o başvuru sınırlaması, şimdi,
hiç görülmemiş bir şekilde, bir bakanlığın
tasarrufuna bırakıldı verilen önergelerle,
Sayın Başkan, bu önergeler geçtikten
sonra da işaret ettiler -kendisine teşekkür ediyorum-
bu şekilde düzenlemelerin mahzurunu söylediler,
icap ederse yeni bir önergeyle tekriri müzakere açılmasını
da tavsiye ettiler; ama, bakıyorum, hâlâ böyle
bir değişiklik yok, şimdi, bu belirsiz başvuru
sınırlaması tarihi içerisinde, bir
vatandaşımızın, bu ayrıntıları
çözmesi ve bilmesi mümkün olmayacaktır.


Emekli aylıklarında önemli bir
artış olacağı ümidiyle belki borçlanabilecekler
ve 12 500 dolar ödemelerine rağmen, sukutu hayale uğrayacaklar,
böylece, ödemelerinin boşa gittiğini, işin
sonunda göreceklerdir. 

Borçlanarak birleştirme, Bağ-Kur,
Emekli Sandığı ve SSK olarak üç
kurumda geçen hizmetleri de içerebildiğinden,
bu konuda da bir karmaşa ve çatışkanlık
söz konusudur. Dolayısıyla, 2829 sayılı
Yasaya atıf yapmak, bence büyük bir yanlıştır
ve ancak bu kanunun içerisinde düzenleme yapmak suretiyle
hareket etmek belki tercih edilebilir ve ancak, böyle bir
düzenleme gerekir. 

5 inci maddede, kısmî aylık alanlarda
söz konusu olabilecek artışların kasa
tarafından karşılanacağına dair
açık bir hükme yer verilmemiştir. Bu
borçlanma kısmî aylıklarda bir artış
yapacaksa, bunu kimin ödeyeceğine dair açık
bir hüküm, kanun tasarısında ve 5 inci
maddede yer almamıştır. O halde, görülen
odur ki, bu düzenleme, Sosyal Sigortalar Kurumuna ilave malî
bir yük getirebilecektir; bu söz konusu olabilecektir.
En azından, önceki kısmî aylıkla,
bu yeni aylığa gelen farkın ödenmesi, kurumla
kasa arasında tartışmalı olarak kalabilecektir;
yani, bu hükümleri uygulamaya sokmak oldukça
sorunludur, zordur ve hatta mümkün değildir. 

Neresinden bakılırsa bakılsın,
tasarının kendi mantığı içerisinde
bile, daha önceki maddeler üzerinde de arz ettiğim
gibi, herhangi bir düzeltme yapılması imkânı
yoktur. Borçlanma esasında "yurt dışında
bir gün bulunmak, yurt dışına çıkmamış
olmak" gibi bir ayırımcılık getirilmiş.
Bu söz konusu olduğu gibi, yürürlükteki
mevzuatla ilişkilendirmenin doğuracağı çatışkanlık
oldukça derindir, giderilemeyecek boyuttadır ve
5 inci maddenin hükümleriyle diğer hükümler
karşılaştırmalı olarak incelendiğinde,
bu husus, bu çatışkanlığın
derinliği çok açık biçimde görülecektir.
Bu 5 inci madde, para toplamak konusundaki gözbağını
perdelemek için düzenlenen bir maddedir.

Sayın Başkan, sayın milletvekilleri;
İktidar partileri adına veya şahsı
adına konuşan arkadaşlarım, muhalefet
sözcülerinin, burada, boşuna eleştiri yönelttiğini
iddia ediyorlar ve diyorlar ki, siz bu tasarıyı
anlamadınız. Biz, okuduğumuzu algılamaya
çalıştık. Eğer, anladığımız
yanlışsa, bize doğrusunu anlatın; ama,
doğrusunu anlatmak yerine diyorsunuz ki, canım, bu
tasarı, bir defaya mahsus çıkacak, sürekli
de değil; onun için, bırakın böyle
geçsin. Böyle söyleyen arkadaşıma
diyorum ki, bu tasarı, buradan bir defa çıkacak;
ama, uygulaması altmış yıl sürecek;
hayatta olanlar, bunların maaş bağlananları,
bunların ölmesi halinde varislerinin maaş almaya
devam etmesi, hizmetlerin devam etmesi, buna bir süre koyarsanız,
altmış yıllık bir süreyi bulur.
Siz, daha, bunun farkında değilsiniz. Siz, sadece,
bir defada para toplanacağını biliyorsunuz;
ama, ondan sonra, o toplanan paraya karşı hangi yükümlülüklerin
yerine getirileceğinin farkına bile varmamışsınız.
(ANAP, DSP ve CHP sıralarından alkışlar)
Eğer, biz yanlış algılıyorsak,
yanlışlarımızı söyleyin,
tartışalım ki, Meclis, yasayı yaparken
doğrusunu bulsun. 

Bakınız, Madeni Eşya Sanayicileri
Sendikası (MESS) -ülkemizde, ciddî bir işveren
kuruluşu olarak tanınır- bakınız,
bu kanun tasarısı için şöyle bir
bülten yayımlamış: Bir tarafta Çalışma
ve Sosyal Güvenlik Bakanı, elinde yeşil bir
kalem, iki tane dolar, bir tane 'K' ama; SSK'nın mezartaşını
yazıyor bu tasarıyla; bunu ciddî bir işveren
sendikamız söylüyor. Haydi, işveren sendikasını
bir tarafa bırakalım.

Bakınız, Türk-İş
Konfederasyonu, bugün, ülkede çalışan
işçilerin en büyük kuruluşlarından
biridir. Türk-İş Konfederasyonu diyor ki, aman
yapmayın, mahvedersiniz, böyle bir kanun olmaz. Konuyu,
onlar da bizim algıladığımız gibi
algılamışlar. Hatta, Türk-İş
Konfederasyonu -sizin hoşunuza gider diye söylüyorum-
bu tasarının yanlışlığına
dair başvuran 626 işçinin imzalarını
da göndermiş; bu işçiler Suudî Arabistan'dan
müracaat ediyorlar; aman yapmayın bizi yakarsınız
diyorlar. Bunu da bırakalım. 

Bakınız, Türkiye'de bütün
işverenleri teşkilatlandıran Türkiye İşveren
Sendikaları Konfederasyonu. Diyor ki: "Böyle
bir kanun olmaz, çok büyük hata yaparsınız.
Hani, bize söz vermiştiniz; tarafların mutabakatını
alıp iş yapacağım, işçi ve
işverenlerin mutabakatı olmaksızın
üzerinde anlaştırmadığım bir
tasarıyı Meclise getirmeyeceğim demiştiniz;
bunun aksini yapıyorsunuz, yanlış yapıyorsunuz."


Şimdi, bu üç büyük işçi
ve işveren kuruluşu -ki, daha bu konuda verilecek
misaller var- eğer bizim gibi algılıyorsa, onları
da tenvir etmek mecburiyetindesiniz. Onları da, siz yanlış
düşünüyorsunuz; biz, hayırlı
bir iş yapıyoruz ve bir defada yapacağız
canım diye ikna edin; varsa, ayrıntısını
da söyleyin. 

Bakınız, çok enteresan bir durum
daha var. Şimdi, 5 inci maddeyi müzakere ediyoruz.
5 inci madde üzerinde, muhalefet partisi grupları
adına verilen hiçbir önerge yok...

NİHAT MATKAP (Hatay) - Değmiyor, değmez.


EMİN KUL (Devamla) - ...çünkü,
kapatmışsınız, gündemi kapatmışsınız.
Ne yapmışsınız; sadece 5 inci madde
üzerinde tam 12 tane önerge vermişsiniz. En azından,
iktidar gruplarının 12 milletvekili, şu kanun
tasarısının metniyle mutabık değil;
yani, siz, evvela kendi aranızda bir anlaşın.


SALİH KAPUSUZ (Kayseri) - Sayın Kul,
o önergeleri de biz veriyoruz. 

BAŞKAN - Sayın Kapusuz, müdahale
etmeyin...

EMİN KUL (Devamla) - Bu önergeleri biraz
sonra geri çekeceksiniz. Geri çektiğiniz zaman,
demek ki bu önergeler gayriciddî önergeler. (CHP
sıralarından gürültüler)

YUSUF ÖZTOP (Antalya) - Naylon önergeler!..

EMİN KUL (Devamla) - Ve bu tasarı üzerinde
toplam 55 önerge vermiş olacaksınız.


14 maddelik bir kanun tasarısına, kendilerinin
hazırladığı bir kanun tasarısına
iktidar grupları 55 önerge verirse, onun içerisinden
önce siz çıkamamışsınız.
Ya öyle ya ötekini kabul edeceksiniz; bu önergeler
naylondur, Meclisin çalışmasını
tıkamak için, muhalefetin sesini kısmak için
verdik diyeceksiniz; ikisinden biri. 

NİHAT MATKAP (Hatay) - Gayriciddî bir
tasarı, onun için önerge vermiyoruz.

EMİN KUL (Devamla) - Değerli arkadaşlarım,
onun için, bu kanun tasarısının düzeltilecek
hiçbir tarafı yoktur. Bu kanun tasarısı
derhal geri çekilmelidir. Bir iyi niyet varsa, tekrar üzerinde
çalışınız, öyle getiriniz.
Herhangi bir açık için -ülkenin açığıdır-
dolar cinsinden, Türk Parası cinsinden para bulma
gayretleri, hiç de ayıplanacak gayretler değildir.
Elbette ki, her iktidar, bunun peşinde olacaktır;
ama, burada ayıp olan, dolar bulma, para bulma işinin,
sosyal güvenliğe alet edilmiş olmasıdır;
asıl ayıp budur. Sosyal güvenlik, böyle,
açık kapama işine alet edilecek bir kavram
ve müessese değildir; yaptığınız
hata, burada başlıyor. Başka, her türlü
tasarı getirip, kaynak bulmaya gayret edebilirsiniz; ama,
sosyal güvenliği alet ederek kaynak bulma yoluna -o da,
1 milyar dolarlık bir kaynak bulma yoluna- başvurursanız,
böyle saçma sapan bir kanun tasarısı
önümüze gelir ve maalesef, biz de, her madde üzerinde,
sizi tenvir etmek üzere, konuşmak mecburiyetinde kalırız.


Onun için, söylediklerimiz boş
değildir. Kulak vermenizi diler, saygılarımı
arz ederim. (ANAP, DSP ve CHP sıralarından alkışlar)

BAŞKAN - Teşekkür ederim Sayın
Kul.

Sayın kul, hem grup adına hem kişisel
olarak konuştu; böylece, gruplar adına yapılan
konuşmalar tamamlandı ve şahsı adına
bir kişi konuşmuş oldu. 

Şahıslar adına ikinci konuşma,
Sayın Kâzım Arslan'ın.

Sayın Kâzım Arslan?.. Yok.

Sayın Mehmet Aykaç, buyurun efendim.

Süreniz 5 dakikadır.

MEHMET AYKAÇ (Çorum) - Sayın
Başkan, değerli arkadaşlar; Yurtdışında
Bulunanların Sosyal Güvenlikleri Hakkında Borçlanma
Kanun Tasarısının 5 inci maddesi üzerinde,
şahsım adına söz almış bulunuyorum;
Yüce Heyetinizi saygıyla selamlıyorum.

Sayın Başkan, değerli milletvekilleri;
görüşmekte olduğumuz 209 sıra sayılı
kanun tasarısının 5 inci maddesi, daha önce
yurt dışında bulunmaktan dolayı  emekli
aylığı almakta olanlara, yeniden borçlanarak
maaşlarını artırma imkânı
veren bir maddedir. 

Daha önce, 30.5.1978 tarih ve 2147 sayılı
Kanuna göre aylık alanlar; 5.8.1985 tarih ve 3201
sayılı Kanuna göre aylık almakta olanlar;
uluslararası sosyal güvenlik sözleşmelerine
göre, SSK, Bağ-Kur, Emekli Sandığından
aylık almakta olanlar, çıkacak bu kanundan
yararlanacaklardır.

Sayın Başkan, değerli milletvekilleri;
bu maddenin temel esprisi şudur: Yukarıda bahsedilen
emekli kesimden, maaşlarını az bulanlar, maaşlarını
artırmayı amaçladıkları ve
istedikleri takdirde, borçlanarak, emekli maaşlarını
artırabileceklerdir ve bu borçlanmaya başladıkları
zaman da, almakta oldukları emekli maaşları
kesilmeyecektir. Günlük 2,5 dolar üzerinden 5 bin
gün karşılığı prim yatıranlar,
üç yıl sonra, almakta oldukları emekli
maaşlarını artırmış olacaklardır.

Ben, kanun tasarısının 5 inci
maddesi üzerinde bu görüşlerimi ifade ediyorum
ve değerli muhalefet partisi sözcülerinin de görüşlerine
saygı duyduğumuzu ifade ediyorum; ancak, madde üzerinde,
maddeyle alakalı olmayan görüşlerine de
itibar etmenin mümkün olmadığını
söylüyor, hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Aykaç.

Sayın milletvekilleri, madde üzerindeki
konuşmalar bitmiştir.

Maddeyle ilgili olarak verilen 12 önerge var;
önergeleri, geliş sırasına göre
okutuyorum.

NİHAT MATKAP (Hatay) - Geri çekerler
belki...

BAŞKAN - Efendim...

İRFAN GÜRPINAR (Kırklareli) -
Sayın Başkan, geri çekip çekmeyeceklerini
sorun, vakit kaybetmeyelim.

BAŞKAN - Hepsini mi?.. Hayır efendim...
Burada, zaten, ilk maddelerde yaptığımız
düzeltmeler var; ona göre önergelerin verilmesi
lazım.

SALİH KAPUSUZ (Kayseri) - Sayın Başkan,
en son önerge hariç...

BAŞKAN - Son önerge hariç, diğerlerini
çekiyorsunuz. Peki...

AYHAN FIRAT (Malatya) - Takıyye... Takıyye...

NİHAT MATKAP (Hatay) - Hepsi aynı olduğu
için çekerler.

BAŞKAN - Efendim, çekebilirler... Ne
yapalım... Önerge, verildiği gibi, çekilebilir
de; yani, bunu engelleyen bir şey var mı?

NİHAT MATKAP (Hatay) - Zamanınızı
harcamazsınız; size yardımcı olmaya
çalışıyoruz Sayın Başkan.

BAŞKAN - Sağ olun, teşekkür
ederim... Beni düşündüğünüz
için size teşekkür ediyorum.

Önergeyi okutuyorum:

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanun Tasarısının 5 inci maddesinin birinci
ve ikinci fıkrasının aşağıdaki
şekilde değiştirilmesini arz ve teklif ederiz.

 Memduh Büyükkılıç
Abdulkadir Öncel Yahya Uslu

 Kayseri Şanlıurfa Manisa

 Doğan Baran  Ertuğrul Eryılmaz

 Niğde  Sakarya

Önerilen madde: 

MADDE 5.- 

Birinci fıkra: 

3 üncü maddenin birinci fıkrası
kapsamında bulunup da 30.5.1978 tarihli 2147 sayılı
veya 8.5.1985 tarihli 3201 sayılı Kanunlara göre
borçlanarak ilgili sosyal güvenlik kuruluşunca
kendilerine veya hak sahiplerine aylık bağlananlar
ile sosyal güvenlik sözleşmeleri uygulanmak suretiyle
sosyal güvenlik kuruluşlarınca kendilerine veya
hak sahiplerine kısmî aylık bağlanmış
olanlar, kendilerinin veya ölenlerin bu fıkrada belirtilen
günlerini Çalışma ve Sosyal Güvenlik
Bakanlığınca tespit edilecek tarihe kadar bu
Kanunun hükümlerine göre borçlanmak suretiyle
sosyal güvenlikleri bakımından değerlendirebilirler.


İkinci fıkra: 

Borçlanılan günlere ait prim tutarı,
borçlanılan gün sayısının
3 üncü maddenin ikinci fıkrasında belirtilen
gün karşılığı doların
çarpımı suretiyle hesaplanır. Hesaplanan
prim tutarı üç eşit taksitle ödenir.
Taksit ödeme tarihleri Çalışma ve Sosyal
Güvenlik Bakanlığınca belirlenir. Borçlanma
taksitleri, T.C. Ziraat Bankasına veya muhabirlerine dolar
olarak yatırılmak suretiyle ödenir. 

BAŞKAN - Komisyon önergeye katılıyor
mu?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Çoğunluğumuz olmadığı
için katılamıyoruz Sayın Başkan.

BAŞKAN - Çoğunluğunuz olmadığı
için katılamıyorsunuz; ama, önergeyi
de benimsiyorsunuz. 

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Evet.

BAŞKAN - Hükümet?..

DEVLET BAKANI AHMET DEMİRCAN (Samsun) - Katılıyoruz.

BAŞKAN - Hükümet katılıyor.
Komisyon, çoğunluğu olmadığı
için katılmıyor; ama, önergeyi benimsiyor.

NİHAT MATKAP (Hatay) - Yoklama isteğimiz
vardı Sayın Başkan.

BAŞKAN - Yoklama isteğiniz var da... Önergenin
oylanmasında karar yetersayısını arayalım
da maddede yoklama yapalım, olur mu?

NİHAT MATKAP (Hatay) - Sayın Başkan,
ama, İçtüzük ihlal edilmiş olur.

BAŞKAN - İçtüzüğe
göre de... Yani, ben, yine de rızanızı
almak istiyorum; yani, önergeyi oylayalım isterseniz.
Tek önerge... Hemen akabinde yoklama isteğinizi nazara
alacağım.

NİHAT MATKAP (Hatay) - İçtüzüğü
ihlal etmeyelim Sayın Başkan.

BAŞKAN - Etmiyorum, etmiyorum; ama, muvafakatınızı
alıyorum.

NİHAT MATKAP (Hatay) - Yoklama isteyelim.

BAŞKAN - Bu şekilde hareket edelim. 

NİHAT MATKAP (Hatay) - Yoklama yapalım
Sayın Başkan.

BAŞKAN - Önergeyi oylayalım da,
ondan sonra maddeyi oylarken yoklama... 

NİHAT MATKAP (Hatay) - Arkadaşlar bir
daha böyle önerge vermesinler, tıkamasınlar...

III. - YOKLAMA


BAŞKAN - Önergenin oylanması sırasında
yoklama talebi olmuştur.

Şimdi, yoklama isteyen arkadaşları
arayacağız, ona göre de işleme koyacağız.

Buyurun.

Türkiye Büyük Millet Meclisi
Başkanlığına

İçtüzüğün 57 nci
maddesi uyarınca yoklama yapılmasını
saygıyla arz ederiz.

Bekir Kumbul?.. Burada.

Birgen Keleş?.. Burada.

Algan Hacaloğlu?.. Burada.

İrfan Gürpınar?.. Burada.

Zeki Çakıroğlu?.. Burada.

Metin Arifağaoğlu?.. Burada.

Mustafa Kul?.. Burada.

Yusuf Öztop?.. Burada.

Şahin Ulusoy?.. Burada.

Mehmet Moğultay?.. Burada.

Ali Rıza Bodur?.. Burada.

Yılmaz Ateş?.. Burada.

Ayhan Fırat?.. Burada.

Yahya Şimşek?.. Burada.

Mustafa Yıldız?.. Burada.

Mahmut Işık?.. Burada.

Seyfi Oktay?.. Burada.

Ali Şahin?.. Burada.

Nihat Matkap?.. Burada.

Önder Sav?.. Burada.

Nezir Büyükcengiz?.. Burada.

Yoklama talep eden milletvekilleri salonda yeterli
sayıda bulunmaktadır. Bu itibarla, yoklama yapılacaktır;
ama, ben önce önergeyi oylayalım arkasından
maddede yoklama yapalım dedim; bu kadarcık talebimi
kabul etmediniz. Neyse... Peki...

Yoklama sırasında Genel Kurul salonunda
olan sayın milletvekilleri, lütfen, yüksek sesle
burada olduğunu süratle söylesin de yoklamayı
süratli yapalım.

(Yoklama yapıldı)

ALİ RIZA BODUR (İzmir) - Çoğunluk
yok Sayın Başkan. 

BAŞKAN - Maalesef, arkadaşlar, toplantı
yetersayımız var, çalışmalarımıza
devam ediyoruz. 

Arkadaşımın arzusunun hilafına
böyle bir irade beyan etmek zorunda kaldığım
için "maalesef" dedim; yoksa, çoğunluğun
olmasına çok sevindim arkadaşlar. Ben, Meclisin
çalışmasından büyük onur
ve gurur duyuyorum.    

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. -Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (Devam)

BAŞKAN - Sayın milletvekilleri, önergeyi
oylarınıza sunacağım. 

Önergeye, Hükümet katılmış,
Komisyon ise, çoğunluğu olmadığı
için katılamamıştı. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.


Maddeyi, kabul edilen bu önerge doğrultusunda
oylarınıza sunuyorum: Kabul edenler... Kabul etmeyenler...
Madde, kabul edilen önerge doğrultusunda kabul edilmiştir.


6 ncı  maddeyi okutuyorum : 

Primi Ödenmiş Sürelerin Değerlendirilmesi

MADDE 6. - 3, 4 ve 5 inci maddelerin esaslarına
göre borçlanma yapanlar yazılı taleplerini,
ilk taksitlerine ait ödendi belgesini de eklemek suretiyle
Sosyal Sigortalar Kurumuna bildirirler.

Bu Kanun hükümlerine göre borçlanılarak
primi ödenen günler, borçlanma tutarının
tamamen ödendiği tarihten ancak üç yıl
sonra, primi ödenmiş süreler olarak değerlendirilir.

Sosyal Güvenlik kuruluşlarına tabi
olarak geçen hizmet süreleri ikinci fıkra hükmüne
göre değerlendirilen süreler ile birleştirilmek
suretiyle bu Kanun hükümlerine göre aylık
bağlanamaz. Ancak ikinci fıkra hükmüne göre
değerlendirilen süreler 7 nci madde şartına
bağlı olarak borçlanma yapanın sosyal
güvenlik kuruluşlarında geçen hizmet
süreleri ile 2829 sayılı Kanun hükümlerine
göre ilgili sosyal güvenlik kuruluşunca birleştirilebilir.

Borçlanılarak primi ödenen günlerin
30 günü bir ay, 360 günü bir yıl olarak
değerlendirilir. 

BAŞKAN - Madde üzerinde DSP Grubu adına
Sayın Güven Karahan; CHP Grubu adına Sayın
Mustafa Kul, ANAP Grubu adına Sayın Refik Aras;
şahısları adına Sayın Emin Kul,
Sayın Mehmet Aykaç, Sayın Kâzım
Arslan, Sayın Sıtkı Cengil ve Sayın
Hikmet Sami Türk söz istemişlerdir.

DSP Grubu adına Sayın Güven Karahan;
buyurun efendim. (DSP sıralarından alkışlar)

Sayın Karahan, süreniz 10 dakikadır.

DSP GRUBU ADINA MUSTAFA GÜVEN KARAHAN (Balıkesir)
-Sayın Başkan, değerli milletvekilleri;
gündemimizde bulunan, Yurtdışında Bulunanların
Sosyal Güvenlikleri Hakkında Borçlanma Kanunu
Tasarısının 6 ncı maddesi üzerinde
Demokratik Sol Partinin görüşlerini açıklamak
üzere söz almış bulunuyorum; Partim ve
şahsım adına hepinizi saygıyla selamlarım.

Değerli arkadaşlarım, sosyal güvenlik
kurumlarımız, bugün, ne yazık ki, ülkemiz
nüfusunun ancak yüzde 70-75 kadarını kapsamı
içine alabilmiştir. Siyasî iktidarlar, on yıla
yakın süredir, tüm yurttaşlarımızın
sosyal güvenlik şemsiyesi altına alınacağını
ballandıra ballandıra anlatmalarına karşın,
nedense, gerçek bir çözümle karşımıza
gelmemektedirler.

Sosyal güvenlikte hedefimiz olan yüzde
100'e ulaşılamadan, sosyal güvenlik kurumlarımız,
özellikle 1992 yılından başlayarak, malî
çöküntü içine düşürülmüşlerdir.


Gündemimizdeki tasarının 6 ncı
maddesi, 3, 4 ve 5 inci maddelerin esaslarına göre
borçlanma yapanların yazılı taleplerini,
ilk taksitlerine ilişkin ödendi belgesini de eklemek
suretiyle Sosyal Sigortalar Kurumuna bildireceklerini ve 5 000
işgünü karşılığı
ödenecek 12 500 doların tamamının ödendiği
tarihten üç yıl sonra, primi ödenmiş
süreler olarak değerlendirileceğini hükme bağlamaktadır.


6 ncı maddenin üçüncü
fıkrası, ayrıca, sosyal güvenlik kuruluşlarına
tabi olarak geçen hizmet sürelerinin, bu kanunun 6
ncı maddesinin ikinci fıkrası hükmüne
göre değerlendirilen sürelerle birleştirilerek
değerlendirilemeyeceğini hükme bağlamaktadır.
Madde "ancak, 6 ncı maddenin ikinci fıkrasına
göre değerlendirilen süreler, 7 nci madde koşuluna
bağlı olarak borçlanma yapanın, sosyal
güvenlik kuruluşlarında geçen süreleri
ile 2829 sayılı Kanun hükümlerine göre
ilgili sosyal güvenlik kuruluşunca birleştirilebilir"
hükmünü de getirmektedir. 

Değerli arkadaşlarım, sosyal güvenlik
kurumlarımızın malî çöküntü
içerisine sokulmasının en önemli nedenlerinden
bir tanesi de, hükümetlerce çıkarılan
ve bununla sayısı 12'yi bulan borçlanma kanunlarıdır;
bu gerçeği bilmeyen de yoktur. Refahyol Koalisyon Hükümeti
de bir borçlanma kanunu çıkarmayı
marifet olarak bilmiş olmalı ki, sosyal güvenlik
kurumlarının malî yönden güçlenmesini
sağlayacak tasarılar yerine, yeni bir borçlanma
tasarısıyla karşımıza gelmektedir.


Anayasamızın 62 nci maddesi, yabancı
ülkelerde çalışan Türk vatandaşlarının
sosyal güvenliklerinin sağlanması için
devletin gerekli tedbirleri alacağını hükme
bağlamaktadır. Anayasamızın, yurt dışında
çalışanlar yerine yurt dışında
bulunanlara, çalışanların geleceğini
satarak sosyal güvenlik sağlaması gibi bir amacı
yoktur; ama, bu tasarıyla yapılmak istenen budur.
Kaldı ki, yurt dışında çalışanların
sosyal güvenliklerinin sağlanmasıyla ilgili yasalar
bulunmaktadır. Bu yasaların bazı eksiklikleri
olduğu bilinmektedir. Bu eksiklikler giderilecek olursa, yurt
dışında çalışanların
sosyal güvenceye sahip olabilmesi pekala sağlanabilirdi.


Bu tasarı, yurt dışında
çalışanlar kılıf yapılarak
ve sosyal güvenlik kurumlarımızın malî
çöküş içerisinde bulunuşu
bir yana itilerek, yurt dışında bulunan ve
bulunma mazhariyetinde olanlara, isterlerse sosyal güvenliğe
sahip olma hakkını satmayı amaçlamaktadır.
Hükümet, bu tasarıyla, çalışanları
kullanarak yurt dışına gidenlere, hatta turist
yurttaşlarımıza da, bu tasarının
hükümlerini yerine getirdikleri takdirde; yani, 5 000
işgünü karşılığı
12 500 doları belirlenen tarihlerde yatırmak, üç
yıl beklemeyi göze almak ve erkekler için 55,
kadınlar için 50 yaşını doldurmak
kaydıyla, sosyal güvenliği açıkça
satmaktadır. Hükümet, bu ileriye dönük
sosyal güvenliğin satışından elde
edeceği dolarlara borç olarak el koymayı düşünmektedir.

Değerli arkadaşlarım, sosyal güvenlik
asla satılamamalı ve satılmamalıdır.
Ülkemizdeki işçiler yirmi yirmibeş yıl
çalışıp, bu süreler içerisinde
prim yatırarak sosyal güvenlik haklarını
elde ederlerken, yurt dışında bulunanlar ve
bulunma mazhariyetinde olanlar, hiçbir çalışma
koşulu aranmaksızın ve yurt dışında,
yurt içinde çalışanların yaklaşık
olarak yarısı kadar peşin prim ödeyerek,
isterlerse yurt içindekilerle aynı sosyal güvenlik
haklarına sahip olabileceklerdir. Daha başka bir
anlatımla, bu tasarıdan yararlanma hakkını
elde edecek olanlar, çalışmadan, üretime
katkıda bulunmadan, yıllar boyu aylıkları
tırpanlanmadan ve yurt içinde çalışanların
neredeyse yarısı kadar prim ödeyerek sosyal
güvenlik hakkına, isterlerse, sahip olabilme olanağına
kavuşacaklardır. Bu, imtiyazlı bir şekilde,
sosyal güvenlik hakkını satmak değil de
nedir. Böyle imtiyazlı bir şekilde, sosyal güvenlik
hakkını yurt dışında bulunanlara
ve turistlere satarken, yurt içinde bulunanları
bu haktan yoksun bırakırsanız Anayasamızın
eşitlik ilkesine aykırı hareket etmiş
olursunuz. Anayasayı bir kere delmekle bir şey olmaz
diyemezsiniz. Bugüne kadar çıkardığınız
kanunların birkısmının Anayasa Mahkemesinden
neden geri döndüğünü iyi düşünmenizi
istirham ediyoruz. 

Değerli milletvekilleri, biz, Demokratik Sol
Parti olarak sürekli bir şekilde, ey hükümet
edenler, karşımıza, sosyal güvenlik kurumlarını
düzlüğe çıkaracak gerçek çözümlerle
gelin diyoruz, uzlaşalım diyoruz. Bizim de katkılarımızla,
sosyal güvenlik kurumlarımızın sorunları,
geleceğe dönük olarak, birlikte, el ele çözülsün
diyoruz; ama, siz, bu uyarılarımızı
ya anlamıyorsunuz ya da anlamak istemiyorsunuz. Aklınıza
gelen çözüm yollarını alelacele
yasalaştırmak için Türkiye Büyük
Millet Meclisinin gündemini işgal ediyorsunuz. 

Yine, bu tasarı, yasalaştığı
takdirde, Uluslararası Çalışma Örgütünün
102 sayılı sözleşmesine aykırı
hükümler içermektedir; çünkü,
bu sözleşme, bir kişinin iki ayrı ülkede
aynı anda sosyal güvenlik kapsamına alınmasına
karşı çıkar. Bize ne demeyim; çünkü,
bu sözleşmeyi ülkemiz de imzalamıştır.
Bu nedenlerle, ülkeler, sosyal güvenlik konusunda ikiliklere
yol açmamak için sosyal güvenlik anlaşmaları
yapmaktadırlar. Böylece, ülkemiz, anlaşmalarla
sağlamış olduğu bir haktan kendi kendine
vazgeçmiş olacaktır. 

Bunun yanında, çalıştıkları
ülkelerde işsiz kalan yurttaşlarımıza
işsizlik aylığı ödenmektedir. İşte,
bu yurttaşlarımıza ülkemizde aylık
bağlanırsa, bu durumda olanlar çalışma
yaşamından çekilmiş sayılacağından,
yabancı ülkenin işsizlik yardımından
yararlanamayacaklardır. 

Bu tasarı kanunlaştığı
takdirde, yurt dışında, değişik
ülkelerde, gerçekten, çalışan
yurttaşlarımızın aleyhinde uygulamaların
başlatılmasına yol açacaktır;
çünkü, bugün, örneğin, Alman sosyal
güvenlik sisteminde olduğu gibi, bazı ülkeler,
özellikle yabancıların, emekli aylığı
bağlanmadan kendi sistemlerinden çıkmasını
özendirmektedir. Belli bir süre çalışanlar
kendi katkılarını alarak sistemden çıkabilmekte
ve bundan dolayı bir miktar teşvik primi de kendilerine
verilmektedir. Anlaşılan, Hükümet, bu kanun
tasarısıyla, Almanya gibi bazı ülkelerin
isteğini yerine getirmeye çalışmaktadır.
Yıllarını yurt dışında
harcamış olan insanlarımıza "onların
sisteminden çıkın, birikmiş primlerinizi
alın..."

(Mikrofon otomatik cihaz tarafından kapatıldı)

BAŞKAN - Sayın Karahan, lütfen,
son cümlenizi söyler misiniz; süreniz bitti.

MUSTAFA GÜVEN KARAHAN (Devamla) - Bağlıyorum
efendim. 

"...12 500 doları bize verin; yaşınız
tutuyorsa, üç yıl sonra size emekli aylığı
bağlarız, aldığınız primlerin
kalanı da yanınıza kâr kalır;
öyle 65 yaşına kadar beklemeniz gerekmemektedir"
denilmektedir. Siz, bu şekilde, yurt dışında
çalışan yurttaşlarımıza
dönük kötülük yaptığınızın
ve ülkemiz çıkarlarına aykırı
hareket ettiğinizin farkında değilsiniz. 

Aydınlık ve çağdaş
uygarlığa ulaşmış bir Türkiye
istemiyle, hepinizi saygıyla selamlarım. (DSP sıralarından
alkışlar)

BAŞKAN - Teşekkür ederim Sayın
Karahan.

Cumhuriyet Halk Partisi Grubu adına, Sayın
Mustafa Kul; buyurun efendim. (CHP sıralarından
alkışlar)

Sayın Kul, süreniz 10 dakika.

CHP GRUBU ADINA MUSTAFA KUL (Erzincan) - Teşekkür
ederim Sayın Başkan.

Değerli arkadaşlarım, görüşmekte
olduğumuz yasa tasarısının 6 ncı
maddesi üzerinde görüşlerimizi arz etmek
üzere tekrar huzurlarınızdayım; sizleri,
tekrar, saygıyla selamlıyorum.

Değerli arkadaşlarım, biraz önce
ifade ettiğim diğer düşüncelerimin yanında,
tabiî, bu yurt dışındaki vatandaşlarımızın,
bu kanunun çıkmasıyla birlikte kandırılmış
olmaları, kandırılacak olmaları bir
yana, bu olayın, bir de Sosyal Sigortalar Kurumuyla doğrudan
ilgisi var. Her ne kadar, bu konuyla ilgili yeni bir kasa kurulacak
olsa bile, doğrudan Sosyal Sigortalar Kurumunu ilgilendiriyor;
çünkü, 6 ncı maddenin birinci fıkrasında
aynen şu ifade kullanılıyor: "3, 4 ve
5 inci maddelerin esaslarına göre borçlanma
yapanlar, yazılı taleplerini, ilk taksitlerine ait
ödendi belgesiyle birlikte Sosyal Sigortalar Kurumuna bildirirler."


Şimdi, değerli arkadaşlarım,
Sosyal Sigortalar Kurumunun hangi güçlükler içerisinde
olduğunu hemen hemen hepimiz biliyoruz. Daha önce bu
konuyla ilgili "SSK'nın sorunlarını
nasıl çözeriz, SSK neden bu duruma geldi"
diye Mecliste uzun uzun müzakereler yapıldı.
Bu konuyla ilgili bir Meclis araştırma komisyonu
kuruldu ve komisyon bugüne kadar da çalıştı.
Sonuçta, bugünkü Sayın Bakan, daha önceki
yıllarda, SSK'nın yönetiminde devletin ne işi
var; devletin bir tek kuruş katkısı olmadığı
halde, Sosyal Sigortalar Kurumunun mal varlığı,
bütün varlığı, işçi ve
işverenler tarafından ödenmiş olması
nedeniyle, o Kurumun sahipleri tarafından o Kurum yönetilmelidir
ve devletin, o Kurumda, yönetim kademelerinde temsil edilmemesini
defalarca ifade etmiş olmasına rağmen -bizim
de katıldığımız bir görüştür-
bugün, Sosyal Sigortalar Kurumunun asıl sahiplerine
sormadan, danışmadan, işçi ve işveren
kesimlerine bu olayı götürmeden, Hükümet,
hiçbir tarafın, tarafların bilgisine başvurmadan
bu yasa tasarısını getirmiştir değerli
arkadaşlarım. 

Yine, Hükümet, Sosyal Sigortalar Kurumunu
içerisinde bulunduğu zorluklardan kurtarmak için
emeklilik yaşını yükseltmeyi tek çözüm
yolu olarak önermektedir. Sosyal Sigortaların, yine,
içinde bulunduğu sorunları, sıkıntıları
pek uzun boylu söylememize gerek yok; ama, 1995 yılında,
SSK, bugünkü kadar dahi hizmetlerini yerine getirebilmek
ve bugünkü kadar ödediği maaşları
ödeyebilmek için 80 trilyon liraya ihtiyacı
vardı. 1996 yılında 204 trilyon lira açığı
vardı; 1997 yılındaysa, yaklaşık
350 trilyon lira açığı olacağı
tahmin edilmektedir. 

Bunun nedeni ne; neden bu noktaya geldik? Aktif pasif
dengesinin bozulmuş olmasından kaynaklanıyor.
Bugün, 1,8 aktif sigortalıya karşı 1
emekli düşmektedir. Bütün sigortalıların,
şu anda mevcut çalışan sigortalıların,
emekli olanların, emekli ve çalışanların
yakınlarının, bakmakla yükümlü
olduğu bütün insanların sağlık
hizmetlerini de, yine, bu yapısıyla, Sosyal Sigortalar
Kurumu karşılamak durumunda. 

Sosyal Sigortalar Kurumunun diğer en önemli
meselelerinden biri, devlet tarafından ödenmesi gereken
sosyal yardım zammının devlet tarafından
ödenmemiş olması ve yine, Sosyal Sigortaların
üzerine yıkılmış olmasından
kaynaklanmaktadır. Halbuki, birçok OECD ülkesine
baktığımız zaman, sosyal güvenlik
kuruluşları, bizde olduğu gibi, sosyal yardım
zammını devletin ödemesi gibi bir yükümlülüğü
de SSK'nın üzerine yıkmış değil;
tam tersine, sosyal güvenlik kuruluşları devlet
tarafından desteklenmektedir. Kanada, Danimarka gibi ülkelerde,
devletin bu tür sosyal güvenlik kuruluşlarına
desteği yüzde 85 civarındadır; ama, Türkiye'de,
sosyal güvenlik kuruluşları devlet tarafından
desteklenmezken, aynı zamanda, devletin ödemesi gereken
sosyal yardım zammı da, yine Sosyal Sigortalar Kurumunun
üzerine yıkılmıştır. 

Yine, bugün, Türkiye'de yaklaşık
4 milyon 400 bin civarında sigortalı insan çalışırken
-bundan daha fazla bir rakam- yaklaşık 5,5 milyon
kadar insan da sosyal güvenlik kuruluşlarına
kayıtlı olmadan, kaçak olarak çalışmaktadır.
Bunun nedenlerinden biri de, yine diğer ülkelerle kıyasladığımız
zaman, Türkiye'deki prim oranının diğer
ülkelerden daha yüksek olmasından kaynaklanmaktadır.


Biz, bu sorunları çözmemiz gerekirken,
kaçak çalışanları kayıt
altına almak için belki prim oranlarını
düşürmemiz gerekirken, SSK'ya devletin düzenli
bir desteğini sağlamamız gerekirken; bunları
bir tarafa bırakıyoruz, SSK'yı kurtarmaktan
vazgeçiyoruz. SSK'nın çözümü
bir tarafa, SSK'yı daha da zor duruma getirecek olan yeni
bir borçlanma yasasıyla karşı karşıyayız.


Değerli arkadaşlarım, bugüne
kadar 11 kez borçlanma yasası çıkmıştır.
Çok iyi hatırlıyorum; Sayın Bakan,
o zaman yeni milletvekili olmuştu. Bu konuyla ilgili Meclis
araştırma önergesi verildiği zaman, Sayın
Bakan, bu 11 kez borçlanma yasasının çıkmasını
eleştirmişti "SSK'yı neden bu duruma getirdiniz?
Siyasiler neden bu işe karışıyorlar"
demişti; ama, şimdi, kendi döneminde, daha önce
11 kez yapılmış olan bu hataya 12 ncisini
eklemeye çalışıyor.

Eğer, bu borçlanma sonucunda, borçlananlara
emekli aylığı ödenecekse, SSK zor durumda,
nasıl ödeyecek?!. O zaman, bu konuya bir çözüm
bulmak zorundayız. Eğer ödenmeyecekse, sadece
vatandaşlarımızı kandırmak için,
kısa vadede para bulmak için bunu yapıyorsak;
o zaman, buraya para yatıracak olan vatandaşlarımıza
yazık olmayacak mı?!. Bu vatandaşlarımız
yarın örgütlenip, yurt dışında
emekli olanlar derneklerini kurup Meclisin kapısına
dayandığı zaman ne yapacağız?!.

Ülkemizde nüfusumuzun yaklaşık
üçte biri sosyal güvenceden yoksun; yaklaşık
21 milyon insanımızın hiçbir geleceği
yoktur; sağlık sisteminden yararlanamıyor; yaşlandığı,
çalışamaz duruma geldiği zaman herhangi
bir sosyal güvencesi yoktur. Biz, ülkemizde yaşayan
insanların sosyal güvenliğini düşünecek
yerde, diğer ülkelerde yaşayan, çalışan
ve sosyal güvencesi Türkiye'deki insanlardan çok
daha yukarıda olan insanlarımıza sosyal güvenlik
sistemi kurmaya çalışıyoruz...

Değerli arkadaşlarım, halbuki, geçtiğimiz
dönem komisyonlarda görüşülmüş
ve Meclis Genel Kuruluna getirilmiş olan, bütün
vatandaşlarımızın sabırsızlıkla
beklediği, bir an önce yasalaşmasını
beklediği çok önemli yasa tasarı ve teklifleri
var. Örneğin, genel sağlık sigortasına
lişkin yasa tasarısı; birçok insanımız,
hastane kapılarında gece gündüz sürünmekte,
yeşil kart peşinde koşmakta ve hastanede rehin
kalmakta. Bu genel sağlık sigortasıyla ilgili
yasa tasarısı geçtiğimiz dönem hazırlanmıştı;
bu tasarıyı getirin; zannediyorum ki, o zaman, bu
Mecliste hiçbir milletvekili o tasarının
yasalaşmasına karşı olmayacaktır.
Hep beraber, elbirliğiyle gece gündüz çalışacağız
ve bir iki gün içerisinde bu yasa tasarısını
çıkaracağız.

Yine, Sayın Bakanın daha önce
sendika genel başkanıyken birlikte danışarak,
konuşarak, birlikte çalışarak hazırladığımız
ve Meclise sevk ettiğimiz başka yasa tasarı ve
teklifleri var; işsizlik sigortasına ilişkin
yasa tasarısı var ve bunu Meclisin ihtisas komisyonlarında
görüştük. 22 maddelik bir yasa tasarısının
11 maddesini görüşmüştük, 11 maddesi
kalmıştı; o tasarıyı getirin,
o tasarıya hep birlikte katkıda bulunalım,
o tasarının çıkmasını
sağlayalım. 

Yine, geçen dönem çok tartışılan
iş güvencesi yasası... Taraflar tartıştı,
işveren sendikaları, işçi sendikaları
tartıştı, üç tane büyük
konfederasyonun yöneticileri geldiler, günlerce üzerinde
konuştular, tartıştılar; hazır
halde bekleyen bu yasayı mutlaka, buradan çıkarmamız
lazım; ama, bugün bu yasalarla hiç ilgilenilmiyor,
sadece, yurt dışındaki vatandaşlarımıza,
sözümona, bir iyilik etmeye çalışılıyor.


Değerli arkadaşlarım, bugün,
Türk çalışma hayatıyla ilgili
yasaların tamamında 12 Eylül hukuku hâkimdir;
12 Eylül döneminde çıkarılan Sendikalar
Yasası, Toplu İş Sözleşmesi, Grev
ve Lokavt Yasası, 12 Eylül döneminde, Danışma
Meclisi tarafından çıkarılmış
yasalardır. Bu yasalar, bugün, ihtiyaçlarımıza
cevap vermemektedir. Bu nedenle, bunlardan vazgeçip, bir
an önce, çalışma yaşamıyla
ilgili bu yasalarda, gerçekten, bugünkü Meclis
bir şey yapmak istiyorsa, bu yasaları değiştirmemiz
gerekiyor; bunları getirin diyoruz. 

Değerli arkadaşlarım, bu getirilen
tasarının bir diğer sakat yanı ise, yurtdışına
çıkmış girmiş olanlar dahi, bundan
yararlanabilecek. Bunda bir sayı tespit etmemiz mümkün
değil. Efendim, yurt dışında 3 milyon
360 bin vatandaşımız var, bunlar yararlanacak
diye düşünemiyoruz; çünkü,  bir
günlüğüne, beş günlüğüne
yurtdışına turist olarak herhangi bir nedenle
çıkmış ve Türkiye'ye, tekrar geri
dönmüş olan insanlarımız bile bu
yasadan yararlanmış olacaklardır. O nedenle,
şu gün, bu konuda herhangi bir tahmin yürütmemiz
mümkün değil; kaç milyon kişi başvuracaktır,
kaç milyon kişi prim ödeyecektir, üç
yıl sonra kaç milyon insanımıza emekli
aylığı bağlayacağız; bunu tahmin
etmemiz mümkün değil. Eğer, yurtdışına
çıkmış girmiş olan bütün
insanlarımız, bugün, Bağ-Kur'dan, SSK'dan
çok düşük aylıklarla emekli olan
insanlarımız, bu yasadan yararlanmak üzere
başvurduğu zaman...

(Mikrofon otomatik cihaz tarafından kapatıldı)


BAŞKAN - Sayın Kul, süreniz bitti
efendim; teşekkür ederim. 

MUSTAFA KUL (Devamla) - Bitiriyorum Sayın
Başkan.

BAŞKAN - Hayır, eksüre vermeyeceğim;
çünkü, maddeye bağlı konuşmadınız.

MUSTAFA KUL (Devamla) - Sayın Başkan,
maddeyle ilgili konuşuyorum. 

BAŞKAN - Hayır efendim, bakın,
maddeye hiç temas etmediniz... 

MUSTAFA KUL (Devamla) - Sayın Başkan,
şu maddede ne yazıyor Allahaşkına?!.


BAŞKAN - Sayın Kul, rica ediyorum...
Hayır, hayır... Rica ediyorum... Ben maddeyi okuyorum...
Siz genel konuştunuz... 

MUSTAFA KUL (Devamla) - Maddeyi okudunuz mu siz?..


BAŞKAN - Ben okumaz mıyım...

MUSTAFA KUL (Devamla) - Maddede ne yazıyor;
SSK ile ilgili yazmıyor mu?..

BAŞKAN - Tabiî, SSK deyince...

MUSTAFA KUL (Devamla) - Neden başka arkadaşlara
süre veriyorsunuz da bana vermiyorsunuz?

BAŞKAN - Efendim vermiyorum.

MUSTAFA KUL (Devamla) - Diğer arkadaşlara
veriyorsunuz...

BAŞKAN - Vermedim; kimseye de vermedim.

MUSTAFA KUL (Devamla) - Bütün arkadaşlara
veriyorsunuz.

BAŞKAN - Hayır, vermedim... Vermedim
efendim... Rica ediyorum...

MUSTAFA KUL (Devamla) - Bana niye böyle davranıyorsunuz?

BAŞKAN -Hayır, size niye öyle davranayım?!.
Siz, benim aynı zamanda hemşerimsiniz; sizin  bana
Başkanlık görevini... 

MUSTAFA KUL (Devamla) - Yani, bütün arkadaşlara
tanıdığınız süreyi bana niye
tanımıyorsunuz?

BAŞKAN - Peki canım; madem öyle,
son cümlenizi söyleyin. Ama, bakın,   sizin bana
yardımcı olmanız lazım. Buraya çıkınca
 maddeye bağlı konuşmak lazım. Biz burada
seçim meydanlarındaki gibi nutuk atmıyoruz
ki...(RP sıralarından alkışlar)

Efendim rica ederim...

Bu kanunu uygulayacak insanlara ışık
tutacak... 

MUSTAFA KUL (Devamla) - Sayın Başkan,
tutumunuzu protesto ediyorum; konuşmuyorum.

Teşekkür ederim.

BAŞKAN - Peki, teşekkür ederim,
sağolun.

Sayın  Refik Aras, buyurun.

Sayın milletvekilleri, bu, yeni getirilen
bir kanun; uygulamasında çok büyük tereddütler
hâsıl olur. Burada, uyugulamada uygulayıcılara
ve yargıya gidildiği zaman onlara ışık
tutacak incelemelere dayanan konuşma yapmak lazım.

Efendim, Sayın Aras'ın konuşma
süresi bitinceye kadar çalışma süresinin
uzatılmasını oylarınıza sunuyorum:
Kabul edenler... Etmeyenler... Kabul edilmiştir.

Buyurun efendim, süreniz 10 dakikadır.

ANAP GRUBU ADINA REFİK ARAS (İstanbul)
- Sayın Başkan, sayın milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesi üzerinde
Anavatan Partisi Grubunun görüşlerini arz etmek
için huzurlarınıza çıkmış
bulunuyorum; hepinizi saygılarımla selamlıyorum.

Sayın milletvekilleri, evvela üzülerek
şunu belirtmeliyim ki, Yurtdışında Bulunanların
Sosyal Güvenlik Borçlanması adı altında
getirilen bu kanun tasarısının, ne sosyal
güvenlik kavramıyla ve ne de sosyal güvenlik
borçlanmasıyla uzaktan yakından hiçbir
ilglisi yoktur. Evvela, bu açık gerçeği
kabul etmemiz gerekiyor. Bu tasarı, Sosyal Sigortalar Kurumunun
elde kalan gayrimenkullerinin satış tasarısında
olduğu gibi, Hükümetçe yeni icat edilen kaynak
paketinde yer alan, hazineye dolar cinsinden nakit bulma gayesiyle
düzenlenmiş,  faize dayalı bir para toplama
tasarısıdır. 

Bu tasarı, sosyal güvenlikle, hele, yurt
dışında çalışanların
sosyal güvenlikleriyle hiç ilglisi olmayan bir tasarıdır.
İşin özü, sosyal güvenlikle ilgili
olmadığı için sonuçları
da, sosyal güvenlik açısından değerlendirilecek
sonuçlar  değildir. 

Şu kaderin cilvesine bakınız
ki, böyle bir tasarı, emeği en yüksek değer
sayan bir işyerinde senelerce ömrünü veren
ve yirmibeş yıl, otuz yıl çalıştıktan
sonra onur duyarak emekli olan ve bunu övünçle
her yerde açıklayan işçilerimizin sendika
liderliğini yapan, şimdiki, güya işçi
kökenli Çalışma Bakanının
imzasıyla Parlamentoya geliyor. Bir    Türk-İş,
bir DİSK, hatta, İşveren Sendikaları
Konfederasyonu, böyle felsefesiz bir sosyal güvenlik
yasasına tümden karşı olduklarını
belirtiyorlar. 

Değerli milletvekilleri, tasarının
şimdi üzerinde durduğumuz 6 ncı maddesi,
borçlanma tutarının tamamen ödendiği
tarihten ancak üç yıl sonra, primi ödenmiş
süreler olarak değerlendirileceğini amir bulunmaktadır.
Dikkat buyurun, her şey, zamana, süreye, faize bağlanmış;
tam, güya faizi reddeden Refah Partisinin meşhur adil
düzenine uygun bir tasarı... Öyle bir tasarı
ki, baştan aşağı, paraya, faize, komisyona
dayanıyor. Üstelik de bu para hesapları, bir
ülkeyi devlet yapan ana unsurlardan biri olan kendi millî
parasıyla değil, bir zamanlar aleyhinde sürekli
konuştukları Amerikan Dolarına bağlanmış
bulunuyor. 

Bütün bu malî hükümler
ve mekanizmaları içeren bu tasarı, ne kadar
gariptir ki, Türkiye Büyük Millet Meclisinin Plan
ve Bütçe Komisyonundan dahi geçirilmeden, Meclisin
huzuruna getirilmiş bulunuyor. Sayın milletvekilleri,
lütfen, bir an için, partilerinizi, iktidarınızı
düşünmeksizin, elinizi vicdanınıza
koyun; böyle bir borçlanma yasa tasarısı,
Plan ve Bütçe Komisyonunda görüşülmez
ise, başka hangi tasarı o komisyonda görüşülecektir?!.
Sadece bu husus dahi, bu yasanın Anayasa Mahkemesinden
geri dönmesi için yeterli sebep olacaktır.


Sayın Başkan, değerli milletvekilleri;
bu yasa tasarısının 6 ncı maddesine
göre borçlanabilmek için, vatandaşın,
halen yurt dışında bulunması veya daha
önceden yurt dışında bulunmuş olması
ve hatta, bir gün dahi yurt dışında bulunmuş
olması yeterli sayılmaktadır. Vatandaşlar,
yurt dışında bulunabilir mi; tabiî bulunurlar.
Niçin bulunurlar; çalışmak için
bulunabilirler, ziyaret için bulunabilirler, hasta olarak
bulunabilirler, kaçakçı olarak bulunabilirler,
illegal örgüt mensubu olarak bulunabilirler. 

Değerli milletvekilleri, Allahaşkına,
hiçbir ölçü ve sınır konulmadan,
sadece yurt dışında bulunma keyfiyetine dayalı
bir yasa maddesi olur mu? Daha önce hiçbir işyerinde
bir gün dahi fiilen çalışmamış
bir insanı, bir gün dahi hiçbir sosyal güvenlik
kurumuyla ilişkisi olmayan insanları sosyal güvenlik
kapsamına alıyorsunuz. Sırf devlete dolar
cinsinden borç para bulmak için bu kadar vahim bir
hata işlenir mi? Bu, nasıl sosyal güvenlikle
ilgili borçlanma yasası ki, birtakım varsayımlarla
günlüğü 2,5 dolardan 5 000 gün borçlanacak
yaklaşık 400 bin vatandaşın bu işe
katılacağı hesabıyla devletin 5 milyar
dolar borç bulacağı, bu meblağın
yüzde 20'sinin, yani, 1 milyar dolarının Hazine
payı olarak alıkonulacağı, geriye kalan
4 milyar doların üç yıl süreyle
en yüksek faizle değerlendirileceği düşünülmekteymiş.
Bu nasıl iş ki, dünyanın her tarafında
devlet vatandaşların sosyal güvenlikleri için
bir miktar katkıda bulunurken, bizim devletimiz vatandaştan
sosyal güvenlik için topladığı paradan,
pardon dolardan, yüzde 20 pay almayı düşünebilmektedir...
Bu, devlete yakışan bir davranış mıdır?

Sayın Başkan, sayın milletvekilleri;
hani nerede, mevcut Emekli Sandığı, Sosyal Sigortalar
Kurumu, Bağ-Kur gibi üç sosyal güvenlik kuruluşunu
bir çatı altında toplayarak emeklilerin yaşamlarını
kolaylaştıracaktınız; hani verilen
sözler? Şimdi ne mi yapacaksınız; vatandaştan
aldığınız dolar cinsinden paranın
yüzde 20'sini zaten kafadan hazineye aktaracaksınız,
sonra geri kalanı üç yıl faizle çalıştıracaksınız.
Bir de, sanki başımızda az bela var, bir kasa
icat ediyorsunuz; güya, hesaben kasada bulunan bu parayı
yapılan hesaplara göre vatandaşa dört beş
yıl emekli maaşı olarak ödeyip, geri
kalan kocaman problemi de Sosyal Sigortalar Kurumunun başına
yıkarak işin içinden çıkacaksınız.


Değerli milletvekilleri, bu Sosyal Sigortalar
Kurumunun politikacılardan çektiği nedir...
Biliyorsunuz, Anavatan Partisi, 1986 yılında işçi
emeklilik yaşını belli bir seviyeye yükselterek
Sosyal Sigortalar Kurumunun aktuaryel denge hesabını,
kendi yağıyla kavrulabilir bir dengeye oturtmuştu
ve bunun da faturasını ödemişti. Sonra
ne oldu; 1991 seçimlerinde gelen Doğru Yol-SHP İktidarı,
maalesef ve maalesef, tekrar emeklilik yaşını
düşürdü ve 1991 sonunda, o günün
parasıyla 128 milyar lira gelir fazlası bulunan
Sosyal Sigortalar Kurumu, 1996 yılında 163 trilyon,
1997 yılında 350 trilyon lira açıkla
karşı karşıya geldi. Yazık değil
mi bu kuruma, yazık değil mi, emekleriyle çalışıp,
yirmi yıl otuz yıl bu Kuruma prim ödeyenlere?!.

Sayın milletvekilleri, geliniz, Sosyal Sigortalar
Kurumunun başını yeni problemlere ve belalara
sokmayınız. Siz, siz Sayın Bakan, senelerce,
Hak-İş Konfederasyonunun Genel Başkanı
olarak, bu kurumların iyileşmesi için nutuk
çeken bir sendika başkanlığı mazinizi
unutup, şimdi, Sayın Erbakan'ın hayalî
kaynak paketlerini doldurmak için, geçmişinizi
inkâr edecek davranışlardan lütfen kaçınınız.
Sayın Çalışma Bakanı, hadi,
konunuzun dışındaki pek çok yanlışınızı
bir tarafa bırakalım, gelin, şu Çalışma
Bakanlığı döneminde, ilk defa doğru
bir iş yapın; yani, bu anlamsız yasa tasarısını,
hemen şimdi geri çekin. Herhalde, Bakanlığınız
süresince yapabileceğiniz en hayırlı iş
de bu olacaktır.

MEHMET GÖZLÜKAYA (Denizli) - Bu maddede
bunlar mı yazılı?!.

REFİK ARAS (Devamla) - Sayın Başkan,
sayın milletvekilleri; konu üzerinde, biraz evvel,
Sayın Emin Kul Beyefendi ve diğer arkadaşlar
görüşlerini aktardılar. Dikkat ediyorum,
iktidar partileri milletvekillerinin, çoğunlukla, konuşulanları
zaten takip etmek gibi bir dertleri de yoktur.

SALİH KAPUSUZ (Kayseri) - Var var...

REFİK ARAS (Devamla) - Burada bulunanları
ayırt etme ihtiyacını duyuyorum; ama, bu
söylenen şeylerden hiçbir anlam çıkarmadan
ve inatla Sosyal Sigortalar Kurumu gibi bir kurumu, zaten, genellikle
başı belada olan bir kurumu yeni belalara sürüklemenin
ne faydası var; bunu nasıl içinize sindiriyorsunuz
ben anlamıyorum. Düşününüz ki,
bütün sendikalar bu yasa tasarısına karşı
çıkmış bulunuyor; biraz evvel Emin
Bey gösterdi.

MUSTAFA EMİN KARAHAN (Balıkesir) -
İşverenler de karşı efendim.

REFİK ARAS (Devamla) - İşverenler
karşı, işçiler karşı; bu
yasayı niye çıkarıyorsunuz?.. Haa,
bu yasayı, övündüğünüz meşhur
kaynak paketlerinde bahsettiğiniz milyar dolarları
bulmak için çıkarıyorusunuz. Ondan
sonra ne mi olacak; sonra gelecek iktidar bu sosyal güvenlik
kuruluşunu yeniden belli bir dengeye getirmek için
çözümler arayacak. Siz de diyorsunuz ki, biz
bir kere işimizi görelim de bizden sonra gelenler ne
olursa olsun. Herhalde, Parlamentonun görevi, sürekli
devlet anlayışı içerisinde, bu olmamak
gerekir.

Beni dinlediğiniz için hepinize saygılarımı
sunuyorum. (ANAP sıralarından alkışlar)

BAŞKAN - Teşekkür ederim Sayın
Aras.

Sayın millevekilleri, biliyorsunuz, benim
bu Meclis yönetimimde bir geleneğim var; bir tasarının
tümü üzerinde konuşulurken, genel konuşulabilir;
ama, maddeler üzerinde konuşurken, o maddeyi içeriği
itibariyle ele alıp, tek tek inceleyip, uygulayıcılara
ileride bir rehber olabilecek ipuçları vermek lazım.
Yoksa, buraya çıkıp her madde üzerinde
genel konuşulursa, o zaman bu, konuya bağlı olarak
yapılmış bir konuşma olmaz. Geçmiş
dönemde sayın Refah Partili arkadaşlarımı
ikaz ettiğim zaman çok hücum ediyorlardı,
şimdi ise, bakıyorum, maalesef, beni alkışlıyorlar;
teşekkür ederim; demek ki, bugün bu konuda bir
mesafe katedilmiş. Benim uygulamam bu, kimseye karşı
özel bir düşüncem de yok.

Sayın milletvekilleri, 1 Mayıs olayları
ve taşkömürü konularındaki Meclis
araştırması komisyonları raporlarıyla
diğer denetim konularını görüşmek
için, 18 Mart 1997 Salı günü saat 15.00'te
toplanmak üzere, birleşimi kapatıyorum.

Kapanma Saati: 19.06

VII. -SORULAR VE CEVAPLAR

A) YAZILI SORULAR VE CEVAPLARI

1. - Ankara Milletvekili Hikmet Uluğbay'ın,
TPAO adlı tankerde çıkan yangına ilişkin
sorusu ve Devlet Bakanı Gürcan Dağdaş'ın
yazılı cevabı (7/2100)

Türkiye Büyük Millet Meclisi
Başkanlığına

Aşağıdaki sorularımın
Denizcilikten sorumlu Devlet Bakanı Gürcan Dağdaş
tarafından yazılı olarak yanıtlanması
hususunu izinlerine saygılarımla sunarım.
14.2.1997

 Hikmet Uluğbay    Ankara

Sorular :

1.TPAO isimli tankerin bakımı
sırasında çıkan yangınla ilgili
olarak soruşturma açılmış mıdır?

2.Yangın sırasında
vefat edenler ile yaralananların kayıplarını
güvence altına alan bir sigorta mevcut mudur?

3.TPAO isimli tankerin bakımının
yaptırıldığı, Gemi Yan Sanayii
A.Ş. (GEMSAN), teknik ve güvenlik donanımı
olarak bu büyüklükte bir tankerin bakım
ve onarımını yapacak düzeyde midir?

4.GEMSAN ve diğer tersane veya tanker
bakım şirketleri, yangına ilk müdahaleyi
yapacak teknik donanıma ve eğitimli personele sahip
midir?

5.TPAO'da başlayan yangının
civarda bulunan diğer gemilere sıçramaması
için gerekli önlemler yeterince alınmış
mıdır? Alınmadı ise sorumluları
tespit edilmiş midir?

6.Yangının söndürülmesinde
deniz itfaiyesince su kullanıldığı ve
bu yöntemin, tanker yangınlarında en etkili
teknoloji olmadığı ileri sürülmektedir.
Tanker yangınlarının söndürülmesi
için en son teknoloji niçin ülkemizde kullanılmamaktadır?

7.İstanbul'da 1960 yılından
bu yana 22 büyük deniz yangını yer almıştır.
Her bir yangın önemli maddî kayıpların
yanında İstanbul şehrini ciddî şekilde
tehdit etmiştir. Bütün bu yangın deneyimlerine
rağmen niçin İstanbul ve Çanakkale'de
bu tür yangınlara karşı etkili mücadele
yapacak önlemler bugüne değin tam olarak alınmamıştır?

8.Bakanlık olarak bu noksanlıkların
hangi tarihte giderilmesini planlıyorsunuz?

9.Bakım ve onarımı
yapan şirket, TPAO isimli gemiyi bakıma almadan önce
sigorta ettirmiş midir?

10.Bu bakım-onarım için
teknik donanımı çok daha üst düzeyde
olan Pendik Tersanesi niçin seçilmemiştir?

11.Tersanelerin toplandığı
Pendik'te tüm tersanelerin de katılımı
ile özel bir yönetim modelinin oluşturulması
ve çevreyi koruyacak önlemler alınması
düşünülmekte midir?

 T.C.     Başbakanlık  10.3.1997  Denizcilik
Müsteşarlığı     Gemi İnşa
ve Tersaneler Genel Müdürlüğü     Sayı
: B.02.1.DNM/0.07.02.01/810-2/00346

Konu : TPAO isimli tanker hakkında

Türkiye Büyük Millet Meclisi
Başkanlığına

Ankara Milletvekili Sayın Hikmet Uluğbay
tarafından TPAO isimli tankerin Tuzla Tersane Bölgesi
GEMSAN Tersanesinde yanmasıyla ilgili konuda sorulan sorulara
verilen cevaplarımız ekte sunulmuştur.

Takdirlerinize arz ederim.

  Gürcan Dağdaş     Devlet Bakanı

Soru 1.TPAO isimli tankerin bakımı
sırasında çıkan yangınla ilgili
olarak soruşturma açılmış mıdır?

Cevap 1.TPAO isimli tankerin bakımı
sırasında çıkan yangınla ilgili
olarak, İstanbul Cumhuriyet Savcılığında
soruşturma açılmıştır.
Ayrıca Başbakanlık Denizcilik Müsteşarlığı
da bünyesinde oluşturduğu bir teknik heyetle konuyu
incelemeye almıştır.

Soru 2.Yangın sırasında
vefat edenler ile yaralananların kayıplarını
güvence altına alan bir sigorta mevcut mudur?

Cevap 2.TPAO isimli tanker 160 000 DWT kapasitede
uluslararası sefer yapabilen büyük bir gemidir.
Bu tür gemilerin üçüncü şahıslara
verdikleri zarar ve ziyanı karşılamak için
donatanlarınca P And I (Kulüp) sigortası yaptırılma
zorunluluğu olup, konu geminin de Danimarka kökenli SKULD
isimli sigortası mevcuttur.

Soru 3.TPAO isimli tankerin bakımının
yaptırıldığı, Gemi Yan Sanayii
A.Ş. (GEMSAN), teknik ve güvenlik donanımı
olarak bu büyüklükte bir tankerin bakım
ve onarımını yapacak düzeyde midir?

Cevap 3.Konu geminin draftı tersaneye
kıçtankara bağlanması uygun olup, tersanenin
teknik donanım ve kapasite raporları Müsteşarlığımızca
incelemeye alınmıştır.

Soru 4.GEMSAN ve diğer tersane veya tanker
bakım şirketleri, yangına ilk müdahaleyi
yapacak teknik donanıma ve eğitimli personele sahip
midir?

Cevap 4.Tersaneye bağlanan her türlü
geminin emniyeti gemi ve tersanece alınmak zorundadır.

Soru 5.TPAO'da başlayan yangının
civarda bulunan diğer gemilere sıçramaması
için gerekli önlemler yeterince alınmış
mıdır? Alınmadı ise sorumluları
tespit edilmiş midir?

Cevap 5.Geminin yanında bulunan iki
gemiye sirayet eden yangın kısa bir sürede
söndürülmüş olup, bu da civarda gerekli
önlemlerin alındığının bir
belirtisidir.

Soru 6.Yangının söndürülmesinde
deniz itfaiyesince su kullanıldığı ve
bu yöntemin, tanker yangınlarında en etkili
teknoloji olmadığı ileri sürülmektedir.
Tanker yangınlarının söndürülmesi
için en son teknoloji niçin ülkemizde kullanılmamaktadır.

Cevap 6.Konu yangında su, soğutma
amacı ile kullanılmış olup, bu tip
yangınlarda en uygun söndürücü olarak
köpük ve kimyasal söndürücüler kullanılmaktadır.


Soru 7.İstanbul'da 1960 yılından
bu yana 22 büyük deniz yangını yer almıştır.
Her bir yangın önemli maddî kayıpların
yanında İstanbul şehrini ciddî şekilde
tehdit etmiştir. Bütün bu yangın deneyimlerine
rağmen niçin İstanbul ve Çanakkale'de
bu tür yangınlara karşı etkili mücadele
yapacak önlemler bugüne değin tam olarak alınmamıştır?

Cevap 7.Günümüze kadar ve halen
bu tip hizmetler Türkiye Denizcilik İşletmesi
Kurumu tekelinde olup konu ile ilgili yatırımların
bu kuruluşca yapılması sözkonusu kuruluşun
tekel hakkıdır.

Soru 8.Bakanlık olarak bu noksanlıkların
hangi tarihte giderilmesini planlıyorsunuz?

Cevap 8.İnceleme sonucunda alınacak
daha etkin tedbirler tespit edilip, icra takvimine bağlanacaktır.

Soru 9.Bakım ve onarımı
yapan şirket, TPAO isimli gemiyi bakıma almadan önce
sigorta ettirmiş midir?

Cevap 9.Gemilerin tekne sigortaları
vardır. Meydana gelecek zararları tekne sigortasından
talep eder, eğer bu olayda tersanenin sorumluluğu varsa
sigortacı firma tersaneye rücu eder.

Soru 10.Bu bakım onarım için
teknik donanımı çok daha üst düzeyde
olan Pendik Tersanesi niçin seçilmemiştir?

Cevap 10.Konu ticarî bir anlaşma
olup, tamamen gemi donatanını (DİTAŞ)
ilgilendirmektedir.

Soru 11.Tersanelerin toplandığı
Pendik'te tüm tersanelerin de katılımı
ile özel bir yönetim modelinin oluşturulması
ve çevreyi koruyacak önlemler alınması
düşünülmekte midir?

Cevap 11. Bu hususa 8 inci maddede cevap verilmiştir.




TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












