



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 74’üncü
Birleşim
 23
Şubat 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muş Milletvekili Burcu
Çelik’in, cezaevlerindeki hak ihlallerine ilişkin gündem dışı konuşması 
2.- Artvin Milletvekili Uğur
Bayraktutan’ın, Artvin ilinin sorunlarına ilişkin gündem dışı konuşması 
3.- Trabzon Milletvekili Salih Cora’nın, 24
Şubat Trabzon’un düşman işgalinden kurtuluşunun 99’uncu yıl dönümüne ilişkin gündem
dışı konuşması 

IV.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, 24 Şubat Trabzon’un düşman işgalinden
kurtuluşunun 99’uncu yıl dönümüne ilişkin açıklaması 
2.- Oturum Başkanı TBMM Başkan Vekili Ayşe
Nur Bahçekapılı’nın, Kâtip Üye olarak göreve başlayan Kocaeli Milletvekili Fatma
Kaplan Hürriyet’e başarılar dilediğine ilişkin konuşması

V.- AÇIKLAMALAR
1.- İstanbul Milletvekili Halis
Dalkılıç’ın, Mescidi Aksa’da gürültü kirliliği bahanesiyle ezanın
yasaklanmasını kınadığına ilişkin açıklaması
2.- İstanbul Milletvekili Didem Engin’in,
İstanbul’a gelen turist sayısının 2016 yılında yüzde 26 azaldığına, 2017 Ocak
ayında ise yüzde 19 gerilediğine ilişkin açıklaması
3.- Erzurum Milletvekili İbrahim
Aydemir’in, Erzurumlu zihin adamı Yunus Kaya’nın ölümünün 2’nci yıl dönümüne
ilişkin açıklaması
4.- Adana Milletvekili İbrahim Özdiş’in,
Yargıçlar Sendikası Genel Sekreteri Hâkim Ayşe Sarısu Pehlivan yargı bağımsızlığını
ve devletin düzenini ilgilendiren bir konuda muhalif bilinen bir gazeteye demeç
verdi diye HSYK tarafından hakkında inceleme başlatılmasına ilişkin açıklaması
5.- Mersin Milletvekili Baki Şimşek’in,
Hükûmetin tutuklu erlerle ilgili bir girişimde bulunmadığına ilişkin açıklaması
6.- İstanbul Milletvekili Mahmut Tanal’ın,
Mescidi Aksa’da ezanın susturulmasının inanç ve ibadet özgürlüğüne aykırı
olduğuna ve Cumhuriyet Halk Partisi olarak bu uygulamayı şiddetle kınadıklarına
ilişkin açıklaması
7.- Bursa Milletvekili Nurhayat Altaca
Kayışoğlu’nun, toplumun sorunlarını çözecek yasaların çıkarılması gerektiğine
ilişkin açıklaması
8.- İzmir Milletvekili Murat Bakan’ın,
1993’te Madımak’ta aydınları, yazar ve sanatçıları yakan zihniyetin o günden
bugüne aydınları yakmaya devam ettiğine ilişkin açıklaması
9.- Edirne Milletvekili Okan
Gaytancıoğlu’nun, genel sağlık sigortası borçlarının silindiğine, borcunu
zamanında ve düzenli ödeyen vatandaşlar için ileriye dönük düşük prim gibi
herhangi bir uygulamanın düşünülüp düşünülmediğini öğrenmek istediğine ilişkin
açıklaması
10.- Adana Milletvekili Zülfikar İnönü
Tümer’in, emeklilere promosyon ödemelerinde büyük sorunlar yaşandığına ilişkin
açıklaması
11.- Kahramanmaraş Milletvekili İmran
Kılıç’ın, Mescidi Aksa’daki ezan yasağını ve 25’inci yıl dönümünde Hocalı’da
yapılan katliamı kınadığına ve istişarenin önemli olduğuna ilişkin açıklaması
12.- İstanbul Milletvekili Sibel
Özdemir’in, referandum ekonomisini hayata geçirmekle ülkenin ekonomik
sorunlarının çözülemeyeceğine ilişkin açıklaması
13.- Ankara Milletvekili Şenal Sarıhan’ın,
CHP Genel Başkan Yardımcısı Selin Sayek Böke’ye yapılan tehdidi şiddetle
kınadığına ve Mardin’in Nusaybin ilçesine bağlı Koruköy’de yaşanan işkencelere
ilişkin açıklaması
14.- Iğdır Milletvekili Nurettin Aras’ın,
17 Şubat 1992 tarihinde Karadağlı köyünde yapılan soykırıma ilişkin açıklaması
15.- Giresun Milletvekili Bülent Yener
Bektaşoğlu’nun, 26 Şubat Hocalı katliamının 25’inci yıl dönümüne ilişkin
açıklaması
16.- Manisa Milletvekili Erkan Akçay’ın,
Mescidi Aksa’da ezanın yasaklanmasının kabul edilemez olduğuna, memurluk güvencesinin
kaldırılacağı ve performansa dayalı bir sistem getirileceği söylentilerine
ilişkin açıklaması


17.- İstanbul Milletvekili Engin Altay’ın,
24 Şubat Trabzon’un düşman işgalinden kurtuluşunun 99’uncu ve 26 Şubat Hocalı
katliamının 25’inci yıl dönümlerine, OHAL’in bir fırsata dönüştürülerek KESK’e
bağlı çok sayıda öğretmenin görevlerinden ihraç edilmesiyle yaşanan
adaletsizliğin bir an önce giderilmesi gerektiğine ilişkin açıklaması
18.- Muş Milletvekili Ahmet Yıldırım’ın,
Mescidi Aksa’da ezanın yasaklanmasını şiddetle kınadıklarına, Nusaybin’in 3
köyünde sürdürülen operasyonlara ve bu konuda Hükûmetin açıklama yapması
gerektiğine ilişkin açıklaması
19.- İstanbul Milletvekili Mehmet Muş’un,
24 Şubat Trabzon’un düşman işgalinden kurtuluşunun 99’uncu ve 26 Şubat Hocalı
katliamının 25’inci yıl dönümlerine, Mescidi Aksa’da ezanın yasaklanmasının
kabul edilemez olduğuna ve Mardin’in Nusaybin ilçesine bağlı 3 köyde terör örgütüne
yönelik operasyonlara ve terörist unsurların ülkenin gündeminden çıkarılması
sürecinin devam ettiğine ilişkin açıklaması
20.- İstanbul Milletvekili Mehmet Doğan
Kubat’ın, vatandaşların Türkiye Cumhuriyeti kimlik numarası yazılı nüfus
cüzdanı, ehliyet, evlenme gibi belgelerle oy kullanabileceklerine ilişkin
açıklaması
21.- Maliye Bakanı Naci Ağbal’ın, İstanbul
Milletvekili Mahmut Tanal’ın 456 sıra sayılı Kanun Teklifi’nin 15’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
22.- İstanbul Milletvekili Garo Paylan’ın,
456 sıra sayılı Kanun Teklifi’nin 16’ncı maddesinin gerekçesinde geçen “Türk
soylu” ifadelerini doğru bulmadığına ilişkin açıklaması
23.- Manisa Milletvekili Erkan Akçay’ın,
“Türk soylu” kavramının Anayasa’nın 66’ncı maddesindeki vatandaşlık tanımına
uygun olduğuna ilişkin açıklaması
24.- Manisa Milletvekili Erkan Akçay’ın,
MHP Grubu olarak 456 sıra sayılı Kanun Teklifi’ne kabul oyu vereceklerine ve
kanunun tüm vatandaşlara hayırlı uğurlu olmasını dilediğine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Aydın Milletvekili Metin Lütfi Baydar
ve 29 milletvekilinin, dinî eğitimle ilgili sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/477)
2.- İstanbul Milletvekili Onursal Adıgüzel
ve 21 milletvekilinin, çocuk işçiliği sorununun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/478)

3.- Bursa Milletvekili Ceyhun İrgil ve 28
milletvekilinin, vatandaşların Cumhurbaşkanına yönelik hakaretlerinin neler
olduğunun, hakaretlerin içeriklerinin ve hakaret etme nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/479)

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, 4/11/2016 tarihinde yasal mevzuata
aykırı şekilde gözaltına alınıp tutuklanan HDP eş başkanları ve 11
milletvekilinin maruz kaldığı hukuksuzlukların tüm boyutlarıyla araştırılması
amacıyla 22/2/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 23 Şubat 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 

VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Ankara Milletvekili Murat Alparslan’ın HDP grup önerisi üzerinde yaptığı
konuşması sırasında Halkların Demokratik Partisine ve HDP Grubuna sataşması nedeniyle
konuşması 
2.- Ankara Milletvekili Bülent Kuşoğlu’nun,
Malatya Milletvekili Öznur Çalık’ın 456 sıra sayılı Kanun Teklifi’nin ikinci
bölümü üzerinde AK PARTİ Grubu adına yaptığı konuşması sırasında CHP Grup
Başkanına sataşması nedeniyle konuşması
3.- İstanbul Milletvekili Gülay
Yedekci’nin, İstanbul Milletvekili Mehmet Muş’un yerinden sarf ettiği bazı
ifadeleri sırasında şahsına sataşması nedeniyle konuşması

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456)
2.- Türkiye Cumhuriyetinin Orta Amerika
Entegrasyon Sistemine Bölge Dışı Gözlemci Olarak Katılımı Konusunda Türkiye Cumhuriyeti
ile Orta Amerika Entegrasyon Sistemi Arasında Anlaşmanın Onaylanmasının Uygun
Bulunduğuna Dair Kanun Tasarısı (1/640) ve Dışişleri Komisyonu Raporu (S.
Sayısı: 260)
3.- Uluslararası Zeytinyağı ve Sofralık
Zeytin Anlaşmasının Onaylanmasının Uygun Bulunduğuna Dair Kanun Tasarısı (1/794)
ve Dışişleri Komisyonu Raporu (S. Sayısı: 451)

X.- OYLAMALAR
1.- (S. Sayısı: 456) Gelir Vergisi Kanunu
ile Bazı Kanunlarda Değişiklik Yapılmasına Dair Kanun Teklifi’nin oylaması
2.- (S. Sayısı: 260) Türkiye Cumhuriyetinin
Orta Amerika Entegrasyon Sistemine Bölge Dışı Gözlemci Olarak Katılımı
Konusunda Türkiye Cumhuriyeti ile Orta Amerika Entegrasyon Sistemi Arasında
Anlaşmanın Onaylanmasının Uygun Bulunduğuna Dair Kanun Tasarısı’nın oylaması
3.- (S. Sayısı: 451) Uluslararası
Zeytinyağı ve Sofralık Zeytin Anlaşmasının Onaylanmasının Uygun Bulunduğuna
Dair Kanun Tasarısı’nın oylaması

23 Şubat 2017 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Fatma KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 74’üncü Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, cezaevlerindeki hak ihlallerine ilişkin söz isteyen Muş
Milletvekili Burcu Çelik’e aittir.
Buyurun
Sayın Çelik.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Muş Milletvekili Burcu Çelik’in,
cezaevlerindeki hak ihlallerine ilişkin gündem dışı konuşması 
BURCU
ÇELİK (Muş) – Sayın Başkan, değerli milletvekilleri; öncelikle ekranları
başında bizleri seyreden halkımıza, genel başkanlarımıza, milletvekili
arkadaşlarımıza, seçilmiş belediye başkanlarımıza ve tüm siyasi tutsaklara
selamlarımı iletiyorum. 
Bu
kürsüden sayısız kez cezaevleriyle ilgili, cezaevlerinde yaşanan ihlallerle
ilgili konuşmalar yaptık ve cezaevlerinde yaşanan ihlallerin iyileştirilmesi
için bu Parlamento çatısı altında çözümler bulunması gerektiğine dair de
defalarca burada konuşmalar yaptık fakat bir gün olsun, bir kez dahi, özellikle
iktidar partisinden bu yönde herhangi bir çalışma, çözüm önerisi henüz gelmedi,
bundan sonra da herhâlde gelmeyecek diye düşünüyorum. 
Değerli
arkadaşlar, 15 Temmuz öncesinde yaşanan ağır ihlaller 15 Temmuz sonrasında
sistematik olarak artmaya devam etmiş ve bugün cezaevleri yaşanabilir bir hâlde
değildir ne yazık ki. 15 Temmuz sonrası KHK’larla yürütülmeye başlanan
ülkemizde bu OHAL’in yansımasını bulduğu ilk alan ne yazık ki cezaevleri
olmuştur. İlk kanun hükmünde kararnameyle birlikte tutsakların avukatlarıyla
görüşmeleri, aileleriyle görüşmeleri yasaklanmış, kısıtlanmış, bunun yanı sıra
çıplak aramadan tutun sağlık haklarına erişime kadar, bunun yanı sıra
kitapların cezaevlerine girişinden bazı televizyonların yasaklanmasına kadar
birçok ihlalin ne yazık ki yaşandığını bizler biliyoruz. Bize gelen
mektuplardan biliyoruz örneğin, bize gelen başvurulardan biliyoruz. Bunun yanı
sıra, yaptığımız cezaevi ziyaretlerinden de bire bir tanık olduğumuz sayısız
örnek, sayısız vaka var. Burada hiçbir parti ayrımı yapmıyorum, bütün parti
gruplarının birlikte ziyaretlerini gerçekleştirdiği bu komisyon ziyaretlerinde
bire bir aldığımız ne yazık ki birçok başvuru var fakat iyileştirmeyle ilgili
bu Parlamentonun bir refleksi, bir çözümü olacak mı, gerçekten bizler de
merakla bekliyoruz. 
Bunun
yanı sıra, değerli arkadaşlar, Parlamentoda, Türkiye Büyük Millet Meclisi
çatısı altında İnsan Hakları Komisyonu ve İnsan Hakları Komisyonu bünyesinde
çalışmasına devam eden Cezaevi Alt Komisyonu var. Bu komisyonlar gerçekten ne
işe yarar, ne iş yaparlar, hangi saikle hareket ederler, hangi prensiplere
sahiptirler, bir kere bunu da buradan kamuoyuna aslında açıklamak gerekir. 
Düşünün,
Parlamento üyesi 13 milletvekili bugün tutsak ve bizler sayısız kez başvuru
yapmamıza rağmen, İnsan Hakları Komisyonuna başvuru yapmamıza rağmen,
milletvekillerimiz başta olmak üzere, seçilmiş bütün tutsakları ziyaret etme
noktasında dilekçe vermemize rağmen, bugün şu saate kadar hâlen olumlu ya da
olumsuz, tarafımıza, partimize herhangi bir dönüş yapılmamıştır. Bir kere
saygınlık açısından, bir kere tarihe yazılması açısından buna yönelik bir
kararı vermeniz gerekir. Şayet baskı altındaysanız, şayet tarafsızlığınızı ve
bağımsızlığınızı yitirdiyseniz de bunu kamuoyuyla paylaşmanız bize kalırsa
yapmanız gereken ilk iştir. Aksi takdirde, bugün, hemen, neden bu ziyaretlerin
gerçekleştirilmediğine dair bizlere yazılı olarak cevap vermenizi bekliyoruz
değerli arkadaşlar. 
Bunun
yanı sıra, bir de Cezaevi Alt Komisyonumuz var. Bu Cezaevi Alt Komisyonunda
yapmamız gereken bazı ziyaretleri evet yapıyoruz ama özellikle çok şikâyet
aldığımız, gerçekten acil gitmemiz gereken birçok cezaevine ziyaret
gerçekleştirmiş değiliz. 
Yaptığımız
ziyaretlerde, bütün ihlalleri -gözlerimizle- aslında birebir yaptığımız
görüşmelerden raporlaştırdık, sunduk; kamuoyuna da sunduk, İnsan Hakları
Komisyonuna da sunduk, Parlamentoya da sunduk. Peki, bu komisyonların görevi
sadece tespit midir yoksa iyileştirme için de bir çözüm bulmak gerekir mi
gerekmez mi, öncelikle Komisyon üyesi arkadaşlarımıza ve Parlamentonun
dikkatine de sunmak istiyorum değerli arkadaşlar. 
Özellikle
cezaevlerinde yaşanan ağır ihlallerin arttığı bu dönemde elime gelen bu mektubu
sizlerle paylaşmak istiyorum. Seçim bölgem olan Muş Cezaevinden gelen bu
mektupta kadın tutsaklara yönelik ağır darp, işkence vakası çok açık kaleme
dökülmüştür ve eğer biz başta kadınlar, gençler, çocuklar olmak üzere bütün
tutsaklara yönelik cezaevlerindeki ihlallerin, cezaevi koşullarının iyileştirilmesi
için hâlen bir çözüm bulamıyorsak ve hâlen bir refleks veremiyorsak
insanlığımızı yitirmişizdir, bunun bundan başka açıklaması yoktur değerli
arkadaşlar. 
Hepinizi
saygıyla selamlıyorum. 
BAŞKAN
– Teşekkür ederim Sayın Çelik. 
Gündem
dışı ikinci söz, Artvin’in sorunları hakkında söz isteyen Artvin Milletvekili
Uğur Bayraktutan’a aittir. 
Buyurun
Sayın Bayraktutan. (CHP sıralarından alkışlar) 
2.- Artvin Milletvekili Uğur
Bayraktutan’ın, Artvin ilinin sorunlarına ilişkin gündem dışı konuşması 
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, çok değerli milletvekilleri; yüce heyetinizi saygıyla selamlıyorum.
Sözlerimin
başında, dün bulunduğum Sakarya Taraklı Aksu köyündeki, Aksu Mahallesi’ndeki,
ve Hacıyakup Paşalar köyündeki yurttaşlarımı da Mustafa Kemal’in
Parlamentosundan saygıyla selamlıyorum. (CHP sıralarından alkışlar)
Değerli
arkadaşlarım, değerli milletvekilleri; bakın, geçen yıl 2016’da, 19 Eylülde
Artvin’de -Artvin’in en büyük sorunu Cerattepe; Cerattepe’yi, Parlamentoya,
Türkiye’ye ezberlettirdik ama ne yazık ki bazen, sağır olanlar duymuyorlar
bunu- Cerattepe duruşması vardı. Duruşmadan bir gün evvel, Artvin Valiliği,
Artvin’e ilişkin olarak bütün eylemleri yasakladı değerli arkadaşlarım. Şu anda
Artvin’de gösteri yapmak yasak, toplantı gösterileri yapmak yasak, basın
açıklaması yapmak yasak, bildiri dağıtmak yasak, pankart asmak yasak, basın
açıklaması tamamıyla yasak; bir fiilî durum yarattılar.
Ama
niye yasakladılar, onu paylaşmak istiyorum. Değerli arkadaşlarım, Artvin, TÜİK
verilerine göre Türkiye'nin en huzurlu ili. 2015 TÜİK verilerine göre,
Türkiye’de Artvin’den daha huzurlu olan il yok. Artvin’de cezaevleri kapatıldı.
Yusufeli’nde cezaevimiz vardı, kimse olmadığı için kapatıldı, Borçka’da
kapatıldı. Suç olayının en az olduğu illerden bir tanesi, suç işlemiyor
Artvinli ama bir fiilî durum yaratılıyor, Artvin’de toplantı ve gösteri
yürüyüşü yasak. Neden? Neden olduğunu söyleyeyim değerli arkadaşlarım: Artvin
Cerattepe’de çıkarılmak istenen maden girişimiyle alakalı olarak bir iş adamı
bir kenti kurban alıyor değerli arkadaşlarım.
Artvin’de
fiilî olarak vali kim biliyor musunuz? Kim Artvin’de vali? Mehmet Cengiz.
Mehmet Cengiz Artvin’de valilik yapıyor değerli arkadaşlarım. Çıkaracağı maden
girişimiyle alakalı olarak yasaklar koyuyor. Valinin hiçbir iradesi yok. Valiye
bir kâğıt gönderiyorlar, birer ay arayla Artvin’de toplantı ve gösteri
yürüyüşlerini yasaklıyor. Niye? Çünkü Cerattepe’de çıkarılmak istenen madenine
ilişkin olarak herhangi bir infial olursa, toplumdan bir gösteri olursa bunu
engellemeye çalışıyor Sayın Vali. 
Ben
buradan Sayın Valiye sesleniyorum: Artvin babanın çiftliği değil ki. Artvin
cumhuriyetin kenti, hukuka saygılı olan insanların kenti, herhangi bir problemi
olmayan, insanların kardeşçe yaşamış olduğu bir kent. (CHP sıralarından
alkışlar) E bu kentte niye sokağa çıkma yasağı uyguluyorsun Sayın Vali? Bunu
sormak bir il milletvekili olarak benim hakkım değil midir? Bu yanlış karardan
bir an evvel dönülmesini istiyorum. 
Bakın,
Anayasa çalışmalarıyla alakalı propaganda dönemi başlayacak, Artvin’de biz
basın açıklaması yapamayacağız. Böyle bir hilkat garibesi olur mu değerli
arkadaşlarım? Bu nedenle, valinin, bu yanlış kararını geri almasını ummaya
çalışıyorum değerli arkadaşlarım. 
Artvin’de
başka bir şey daha var. Bakın, Artvin ilinin, Borçka’nın yetiştirmiş olduğu
önemli bir anayasa hukukçusu olan İbrahim Kaboğlu’nu bu Anayasa oylamasında
“hayır” dedi diye kenara koydunuz değerli arkadaşlarım, “hayır” oyu kullandı
diye. Ben Parlamentodan İbrahim Kaboğlu’nu saygıyla selamlıyorum. 
Ama
aynı Borçka’da, Borçka’nın bir kaymakamı, Ertuğrul Örnek, -buradan adını da
veriyorum- “evet” kampanyasıyla alakalı sosyal medyada paylaşımlar yapıyor.
Sayın Kaymakama diyorum ki: O “Örnek” olan soy ismini bir değiştir. Eğer senin
siyasi bir kaygın varsa, “evet”le alakalı mücadele etmek istiyorsan o arabadan
in, kamu arabasından, gel bir alanlara, bir boyunun ölçüsünü alalım; Borçka
Kaymakamının, gelsin bir boyunun ölçüsünü alalım bakalım değerli arkadaşlarım.
(CHP sıralarından alkışlar) O nedenle bu yanlışlıkların düzeltilmesi lazım.
Bakın,
22 hektarla alakalı olarak bir ÇED raporu var, Cerattepe’de maden çıkarılmak
istenen 22 hektarla alakalı. Şimdi diyoruz ki: ÇED’le alakalı herhangi bir
düzenleme yapılmadan, buna ilişkin bir revize planı olmadan 240 hektar
civarındaki yerle alakalı olarak, Cerattepe’de maden çıkarılmasıyla alakalı bir
fiilî durum yaratmaya çalışıyor ilgili şirket. Bu şirketin kim olduğunu
biliyoruz, bu şirketin sahibinin halka olan ilgisini de biliyoruz değerli
arkadaşlarım. Ama şunu iyi bilin, koşullar ne olursa olsun, Sayın Valiye de
buradan sesleniyorum, ona talimat veren siyasi iradeye de sesleniyorum:
Artvinliler en son Artvinli hayatta kaldığı sürece Cerattepe’de o madeni size
çıkarttırmayacak bize bedeli ne olursa olsun. (CHP sıralarından “Bravo”
sesleri, alkışlar) Bakın, bunu iyi bilin. Sanmayın ki bu olağanüstü koşullarda
Artvinlinin sessiz duruşu, bunu kabul ettiğinden, bir teslimiyetin simgesi
değildir, bunu açıkça söylüyoruz, fırtına öncesi sessizliktir. O nedenle
“hayır” diyorken aynı zamanda Cerattepe’ye de “hayır” diyoruz değerli
arkadaşlarım. (CHP sıralarından alkışlar) Önceki konuşmamda söylemiştim,
“Memleketimiz bayırdır ama Artvin’in kararı ‘hayır’dır.” demiştim. Bunu
Parlamentoya 16 Nisandan sonra yapacağım konuşmada inşallah bu kürsüden
anlatacağım değerli arkadaşlarım.
Başka
bir şey daha paylaşmak istiyorum: Bakın, bugün Artvin Arhavi’de çayla alakalı
olarak, organik gübreyle alakalı olarak bir toplantı düzenleniyor. Değerli arkadaşlarım,
ÇAYKUR Genel Müdürü, Tarım Bakanlığının yetkilileri, Sayın Bakan, Değerli Vali
herkesi çağırıyor, Artvin’in milletvekili yok. Ben Ermenistan’ın milletvekili
miyim değerli arkadaşlarım, ben başka bir ülkeden mi geldim buraya? (CHP
sıralarından alkışlar) Artvin’in çay sorunu görüşülüyor ve bize vebalı
muamelesi yapıyorlar. Orada daha ilginç olan bir durum var. Organik tarımla
alakalı olarak bir sınır belirlemişler, Pazar’dan bizim tarafa doğru organik
tarım var, iyi, bir şey demiyorum ama bir üretim kaybıyla yaşanacak
mağduriyetlerde çay üreticisi zaten kan ağlıyor… Bununla alakalı olarak,
Pazar’dan bu tarafa var da Pazar’dan Rize’ye doğru niye yok, bunu bir sormamız
gerekmiyor mu değerli arkadaşlarım? Bu Anayasa’daki eşitlik ilkesi nerede
duruyor değerli arkadaşlarım, bunu anlatmak istiyoruz. 
Bu
vesileyle bir kere daha size sesleniyorum ki Cerattepe olduğu müddetçe Artvin
halkı onurlu ve dik duruşunu sergileyecektir. 
(Mikrofon
otomatik cihaz tarafından kapatıldı) 
UĞUR
BAYRAKTUTAN (Devamla) – Artvin halkı yeri gelirse kırılacaktır ama asla
eğilmeyecektir. 
Hepinizi
saygıyla selamlıyorum. (CHP sıralarından alkışlar) 
ERKAN
HABERAL (Ankara) – Karadeniz seninle. 
BAŞKAN
– Teşekkür ederim Sayın Bayraktutan. 
Gündem
dışı üçüncü söz, 24 Şubat Trabzon’un düşman işgalinden kurtuluşunun 99’uncu yıl
dönümü münasebetiyle söz isteyen Trabzon Milletvekili Salih Cora’ya aittir. 
Buyurun
Sayın Cora. (AK PARTİ sıralarından alkışlar)
IV.- AÇIKLAMALAR
3.- Trabzon Milletvekili Salih Cora’nın, 24
Şubat Trabzon’un düşman işgalinden kurtuluşunun 99’uncu yıl dönümüne ilişkin
gündem dışı konuşması 
SALİH
CORA (Trabzon) – Sayın Başkan, değerli milletvekilleri; Trabzon’umuzun düşman
işgalinden kurtuluşunun 99’uncu yılı münasebetiyle gündem dışı söz almış
bulunmaktayım. Bu vesileyle Gazi Meclisimizin siz kıymetli üyelerini ve
televizyonları başında bizleri izleyen milletimizi ve hemşehrilerimizi saygıyla
selamlıyorum. 
Tarih
Trabzon’umuzun jeopolitik ve jeostratejik konumu nedeniyle her dönem önemli bir
kent olduğunu vazıh bir biçimde ortaya koymuştur. Geçmişi milattan önce 2000’li
yıllara kadar uzanan Trabzon nice uygarlıklara yurt olmuş, sinesinden çağlara
damga vuracak büyük medeniyetler çıkarmıştır. Fatih’in fethettiği, Kanuni’nin
doğduğu, Yavuz’un şehzadelik yaptığı şehir Trabzon, işte bu biçilmez pahanın
bir neticesi olarak da birçok saldırı ve işgal girişimine de maalesef maruz
kalmıştır. Birinci Dünya Savaşı’nın yaşandığı yıllarda Osmanlı ordusu dört
kıtada yedi düvele karşı hürriyet, istiklal ve istikbal mücadelesi verirken
Trabzon da o yıllarda, 18 Nisan 1916 tarihinde Rus ordusunun işgaline maruz
kalmıştır. İşgalle birlikte, yerleşik halkın huzuru kaçmış, düzeni bozulmuştu.
Trabzon’da yaşayan ve o tarihlerde savaşamayacak hâlde olanlar bu işgal
girişiminde esir düşmektense ait oldukları topraklardan göç etmek zorunda
kalmıştı. Ana yurtlarından, ata yurtlarından göç ettirilmek suretiyle
muhacirliğe icbar edilen Müslüman Türkler yaklaşık iki yıl boyunca açlık,
sefalet ve salgın hastalıkla mücadele etmiştir.
Sayın
milletvekilleri, muhacirlik tarifi kabil olmayacak raddede zor bir hâldir.
Asırlardır yaşadıkları topraklardan ve sıcak yuvalarından ayrı kalmaktır;
hastalanan ve çare bulunamayan bebekler, çocuklar; ayakları çıplak yollara
düşen ihtiyarlar; eşini cephede bırakıp onun yadigârına sahip çıkan kadınlar
demektir. Hamdolsun ki namusuna kamusuna, bayrağına vatanına, ezanına
Kur’an’ına sahip çıkan atalarımızın bizler ana kucağında yurt aramayalım diye
inançlı ve kararlı mücadeleleri zaferle sonuçlanmış ve nihayetinde 24 Şubat
1918’de yeniden Trabzon’a geri dönmüşlerdir.
Değerli
milletvekilleri, bu coğrafyanın insanları çok ağır bedeller ödemiştir, birçok
ihaneti görmüş ama asla esarete teslim olmamıştır. Yaklaşık 350 bin Trabzonlu
muhacirlik yıllarında göç ettiği topraklardan geri dönememiştir. Geri
dönenlerse döndüklerinde yakılıp yıkılan, yağmalanan bir şehir buldular.
Tarihleri yakılmış, hafızaları kaybolmuş, hatıraları âdeta yerle yeksan
olmuştu. Tarihimizin her döneminde vatanseverlikleriyle ün salan Trabzonlular
bu zorlu şartlar altında dahi oluşturdukları gönüllü birliklerle yurdun her
sathında istiklal mücadelesine fiilen iştirak etmişlerdir. Birinci Dünya
Savaşı’nda Yemen, Kanal, Hicaz, Çanakkale ve Kafkasya’da kan vermiş, can vermiş
ama düşmana asla mahal vermemiştir.
Sayın
milletvekillerim, bu vesileyle, bu anlamlı gün nedeniyle sizlerle bir
hassasiyetimi de paylaşmak istiyorum. Bizlerin her yıl bu işgal günlerinden
kurtuluş günlerini hatırlamamız ve hatırlatmamızdan gayemiz başka milletlere
düşmanlık yapmak, yeni düşmanlık türetmek, başka milletlere kin beslemek asla
değildir, tarihte yaşanmış hadiselerden ders çıkararak hataların tekerrür
etmesini önlemektir ve elbette pek çoğu ebediyete intikal etmiş ecdadımızın
aziz hatırasını yâd etmektir.
Bu
vesileyle, milletimizin, memleketimizin ulusal kurtuluş mücadelesinde eşi
görülmemiş bir azim, inanç ve kararlılıkla hareket ederek bu güzel toprakları
bize ebedî vatan kılan başta Gazi Mustafa Kemal Atatürk ve onun silah
arkadaşları olmak üzere, yine bu uğurda canlarını feda eden nice isimsiz
kahramanımızı şükranla, minnetle yâd ediyoruz. Bir kez daha Trabzon’un işgalden
kurtuluşunun 99’uncu yıl dönümü kutluyor, hepinizi saygıyla selamlıyorum. (AK
PARTİ ve CHP sıralarından alkışlar)
BAŞKAN
– Teşekkür ederim Sayın Cora.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 24 Şubat Trabzon’un düşman işgalinden kurtuluşunun 99’uncu
yıl dönümüne ilişkin açıklaması 
BAŞKAN – Ben de memleketim Trabzon’un düşman işgalinden
kurtuluşunun 99’uncu yıl dönümünü kutluyorum. Trabzonlu hemşehrilerimi buradan
sevgi ve saygıyla selamlıyorum.
BAKİ ŞİMŞEK (Mersin) – İnşallah 100’üncü yıl dönümünde
görkemli bir tören olsun Sayın Başkanım.
BAŞKAN – 100’üncü yılda görkemli bir tören yapalım
Trabzonlular olarak.
BAKİ ŞİMŞEK (Mersin) – 100’üncü yıl dönümünde görkemli
bir tören yapalım, bizi de davet edin inşallah.
BAŞKAN – Tamam, peki.
Şimdi, sisteme giren ve söz talebinde bulunan sayın
milletvekillerine yerlerinden birer dakikalık söz vereceğim.
Söz talebinde bulunan sayın milletvekillerinin
isimlerini okuyorum. Çok büyük bir değişiklik var, bugün 1’inci sırada Sayın
Dalkılıç bulunmakta. Sayın Engin, Sayın Aydemir, Sayın Özdiş, Sayın Şimşek,
Sayın Tanal, Sayın Kayışoğlu, Sayın Bakan, Sayın Gaytancıoğlu, Sayın Tümer,
Sayın Kılıç, Sayın Özdemir, Sayın Sarıhan, Sayın Aras ve Sayın Bektaşoğlu da
söz vereceğim diğer sayın milletvekillerini teşkil etmektedirler.
Sayın Dalkılıç, buyurun, sizden başlıyoruz.
V.- AÇIKLAMALAR
1.- İstanbul Milletvekili Halis Dalkılıç’ın,
Mescidi Aksa’da gürültü kirliliği bahanesiyle ezanın yasaklanmasını kınadığına
ilişkin açıklaması
HALİS DALKILIÇ (İstanbul) – Teşekkür ediyorum Sayın
Başkanım.
Müslümanların ilk kıblegâhı olan Mescidi Aksa’da
gürültü kirliliği bahanesiyle ezanı Muhammedî’yi yasaklamışlar.
ENGİN ALTAY (İstanbul) – Hele şükür bu konuda bir laf
ettiniz be.
HALİS
DALKILIÇ (İstanbul) - Ezanı Muhammedî’yi yasaklayan zihniyeti kınıyorum, İsrail
kabinesinin bu konudaki kararını ciddi manada eleştiriyorum ve gözden
geçirmeleri gerektiğini buradan kamuoyuyla paylaşıyorum. Bütün coğrafyalarda ve
bütün ülkelerde özgürlüklerin ve inanca saygının esas alınması gerektiğini
düşünüyoruz. Bu konuda inanca ve özgürlüklere yapılan baskıyı, baskıyı
yapanları tekrar kınıyorum. 
Bir
an önce bu anlamsız yasağın kaldırılması ve Müslümanların ilk kıblegâhı olan
Mescidi Aksa’da ezanı Muhammedî’nin okunması ve ibadetlerin özgürce
yapılabilmesi temennisiyle saygılar sunuyorum. 
BAŞKAN
– Teşekkür ederim. 
Sayın
Engin…
2.- İstanbul Milletvekili Didem Engin’in,
İstanbul’a gelen turist sayısının 2016 yılında yüzde 26 azaldığına, 2017 Ocak
ayında ise yüzde 19 gerilediğine ilişkin açıklaması
DİDEM
ENGİN (İstanbul) – İstanbul’a gelen turist sayısı 2016 yılında yüzde 26 azaldı,
2017 yılı Ocak ayında ise yüzde 19 geriledi. Dünyanın en güzel şehri olan
İstanbul, gerek tarihî kimliği gerekse doğal güzellikleriyle benzersiz bir
turizm potansiyeline sahipken ne yazık ki AKP hükûmetlerinin basiretsiz
politikaları sonucunda bugün hak etmediği bir turizm kriziyle karşı karşıya
bırakıldı. Kapalıçarşı’da dükkânlar ardı ardına kapanıyor, Sultanahmet,
İstiklal Caddesi esnafı eski canlı günlerini arıyor. 2017 ve 2018 turizmin
kayıp yılları olmasın diye geçen yıl Meclise sunduğum araştırma önergesi hâlâ
gündeme alınmadı. Kapalıçarşı esnafımızın sorunlarıyla ilgili yazılı soru
önergeme gelen yanıtta ise “Kapalıçarşı” kelimesi bir tek kez bile geçmiyor. 
Talepleri
bugüne kadar reddedilen Türkiye'nin her yerindeki turizm esnafımıza
sesleniyorum: Şimdi, 16 Nisanda, referandumda “hayır” deme sırası sizde. 
BAŞKAN
– Sayın Aydemir… 
3.- Erzurum Milletvekili İbrahim
Aydemir’in, Erzurumlu zihin adamı Yunus Kaya’nın ölümünün 2’nci yıl dönümüne
ilişkin açıklaması
İBRAHİM
AYDEMİR (Erzurum) – Başkanım, Erzurum, kendi ruh, gönül ve vicdanını
seslendiren şahane bir zihin adamını, Yunus Kaya Hocamızı bundan iki sene evvel
darı bekaya uğurladı. Erol Güngör Hocamızın bir mütefekkir için “Onda bir
âlimin dikkat ve titizliği, bir sanatkârın zarafeti ve bir velinin ızdırabını
görürdük.” tarifine teslimiz. Bu satırlar merhum Yunus Kaya için söylenmiş
gibi, Alvarlı Efe Hazretlerinin meşrep ve üslubunun son temsilcisi. İman ve
hakikat adamı olarak tanım bulan “dadaşlık” lafzının son ifadesiydi. Akif diyor
ya: “Kimdi kürsüdeki? Bir bilmediğim pir amma / Hiç de bigâne değil kalbe o
cazip sima.” Tam da böyleydi. Bir dadaşça meşrepti, dadaşça üslup ve dadaşça
bir vicdandı o. Kürsüler şahittir, minberler delil, elifçe yaşadı ve elifçe
veda etti bize. 
Aziz
ruhuna binlerce Fatiha gönderip tazimle anıyorum, sizleri de saygıyla
selamlıyorum. 
BAŞKAN
- Teşekkür ederim. 
Buyurun
Sayın Özdiş.
4.- Adana Milletvekili İbrahim Özdiş’in,
Yargıçlar Sendikası Genel Sekreteri Hâkim Ayşe Sarısu Pehlivan yargı
bağımsızlığını ve devletin düzenini ilgilendiren bir konuda muhalif bilinen bir
gazeteye demeç verdi diye HSYK tarafından hakkında inceleme başlatılmasına
ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Adalet Bakanına: Yargıçlar Sendikası Genel Sekreteri ve Karşıyaka Hâkimi
Sayın Ayşe Sarısu Pehlivan yargı bağımsızlığını ve devletin düzenini
ilgilendiren bir konuda muhalif bilinen bir gazeteye demeç verdi diye HSYK
tarafından hakkında inceleme başlatılmış. Sayın Pehlivan’ın yaptığı açıklamaya
baktığımızda, sendikayı temsilen söylenmiş sözler, açıklanmış düşünceler
görüyoruz. Sayın Pehlivan’ın hiçbir kesimi tehdit etmeden, ötekileştirmeden
düşünce ve ifade özgürlüğü kapsamında yaptığı açıklamadan dolayı başına
gelenler kabul edilemez. Antalya’daki başsavcı vekili olayının rövanşı mı
alınmak istenmektedir?
Teşekkür
ederim Sayın Başkan.
BAŞKAN
– Teşekkür ederim.
Sayın
Şimşek…
5.- Mersin Milletvekili Baki Şimşek’in,
Hükûmetin tutuklu erlerle ilgili bir girişimde bulunmadığına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, tutuklu erlerin ailelerinin feryatları artık her gün Türkiye Büyük
Millet Meclisi çatısı altında dile getirilmektedir ama ne yazık ki Hükûmetimiz
tutuklu erlerle ilgili bir girişimde bulunmamaktadır. Bu erlerin tamamı fakir
fukara çocuklarıdır. Bunları, anaları babaları vatana, millete, toprağa,
bayrağa sahip çıksınlar diye askere göndermişlerdir. İçlerinde okuryazarlığı
olmayanlar bile vardır. 
Meclis
Başkan Vekili olarak bu konuyu ivedilikle Adalet Bakanına ve Millî Savunma Bakanına
aktarmanızı, bunu yapmadığınız takdirde her gün protesto amaçlı aynı soruyu bu
Meclisin kürsüsünden haykıracağımı belirtiyor, saygılar sunuyorum.
BAŞKAN
– Teşekkür ederim.
Sayın
Tanal…
6.- İstanbul Milletvekili Mahmut Tanal’ın,
Mescidi Aksa’da ezanın susturulmasının inanç ve ibadet özgürlüğüne aykırı
olduğuna ve Cumhuriyet Halk Partisi olarak bu uygulamayı şiddetle kınadıklarına
ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Mescidi
Aksa’da ezanın susturulması inanç ve ibadet özgürlüğüne aykırıdır. Cumhuriyet
Halk Partisi olarak bu uygulamayı şiddetle kınıyoruz. Siyasi iktidarın İsrail’e
karşı derhâl tavır almasını, İsrail’in bu tavırlarının devam ettiği müddetçe
ambargo koymasını talep ediyoruz. 
Selam
ve saygılarımı iletiyorum. (CHP sıralarından alkışlar)
BAŞKAN
– Teşekkür ederim Sayın Tanal.
Sayın
Kayışoğlu…
7.- Bursa Milletvekili Nurhayat Altaca
Kayışoğlu’nun, toplumun sorunlarını çözecek yasaların çıkarılması gerektiğine
ilişkin açıklaması
NURHAYAT
ALTACA KAYIŞOĞLU (Bursa) – Teşekkürler. 
26’ncı
Dönemin başından beri kanun fabrikası gibi çalıştık ama maalesef vatandaşın
gerçek problemlerini çözen kanunlar çıkarmadık; göstermelik çıkarılan bazı
kanunlar da vatandaşın problemlerini çözemedi. Şimdi, 16 Nisanda bir halk oylaması
yapılacak. Hazır seçim sürecine girmişken, en azından seçim yatırımı olarak
torba yasalara el atılmışken vatandaşın problemlerini çözelim diyorum. Örneğin
sigortalılıktan önce doğum yapan kadınlarımıza doğum borçlanması hakkı
tanınması, emeklilikte yaşa takılanlar, yine, yaşını doldurup prim gününü
dolduramayan vatandaşlarımıza borçlanma hakkı tanınması, taşeron işçilere
verilen sözün tutularak kadroya geçirilmesi, gazi ve şehit yakınlarıyla ilgili
yasalardaki adaletsizliklerin giderilmesi ve ruhsatsız yapılara
elektrik, su bağlanmasıyla ilgili seçimlerde ilk yüz günde çözülmesi sözü
verilen toplumun sorunlarını çözecek yasaları getirin birlikte çözelim. 
BAŞKAN
– Sayın Bakan…
8.- İzmir Milletvekili Murat Bakan’ın,
1993’te Madımak’ta aydınları, yazar ve sanatçıları yakan zihniyetin o günden
bugüne aydınları yakmaya devam ettiğine ilişkin açıklaması
MURAT
BAKAN (İzmir) – Sayın Başkan, 1993 Sivas Madımak’ta “Cumhuriyet burada kuruldu,
burada yıkılacak.” sloganlarıyla aydınımızı, yazarımızı, sanatçımızı yakan
zihniyet o günden bugüne devam ediyor aydınını yakmaya. Yüzlerce olay yaşadık o
günden bugüne. Aynı zihniyet dün Gezi’de gençlerimizin çadırlarını ateşe verdi,
bugün de İstanbul’un göbeğinde cumhuriyetin kalesi Müjdat Gezen Sanat Merkezini
ateşe verdi. Hükûmete sesleniyorum: Siz aydınlarımızı KHK’larla üniversiteden
attığınız, piyanoya kelepçe vurduğunuz bugünlerde yobazlar cesaret alıyor ama
biz güzel ülkemiz Madımak olmasın diye tiyatro yapmaya, dans etmeye, türkü
söylemeye, piyano çalmaya ve “hayır” demeye devam ediyoruz. Müjdat Gezen
üstadın koca yüreğine de buradan selam gönderiyorum.
Teşekkür
ederim.
BAŞKAN
– Sayın Gaytancıoğlu…
9.- Edirne Milletvekili Okan
Gaytancıoğlu’nun, genel sağlık sigortası borçlarının silindiğine, borcunu
zamanında ve düzenli ödeyen vatandaşlar için ileriye dönük düşük prim gibi
herhangi bir uygulamanın düşünülüp düşünülmediğini öğrenmek istediğine ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Genel
sağlık sigortasına birikmiş borcu olan vatandaşın tüm borçları yeni yasayla
siliniyor ancak borcunu zamanında ve düzenli ödeyen vatandaşlarımız da bu aftan
yararlanmak istiyorlar. Borcunu düzenli ödeyen vatandaşlarımız için ileriye
dönük düşük prim gibi herhangi bir uygulama düşünülmekte midir?
Sağlık anayasal bir hak iken anayasal olarak
görevlerini yerine getiremeyenlerin anayasal hakkı vatandaşa satması, işsiz
adamdan prim istemesi sizce doğru mudur?
BAŞKAN
– Sayın Tümer…
10.- Adana Milletvekili Zülfikar İnönü
Tümer’in, emeklilere promosyon ödemelerinde büyük sorunlar yaşandığına ilişkin
açıklaması
ZÜLFİKAR
İNÖNÜ TÜMER (Adana) – Sayın Başkan, yaklaşık 12 milyon emekli vatandaşın büyük
bir umutla beklediği promosyon ödemelerinde büyük sorunlar yaşanıyor. Emeklilik
promosyonu veren bankalar, emeklilerimizden üç yıl boyunca kendi bankalarından
maaşlarını alma şartının yanı sıra, en az iki otomatik ödeme faturası ibraz
edilmesini ve ayrıca ilgili bankanın kredi kartını veya kredi kullanma şartını
arıyor. Emekliler, bu şartlarda promosyon parasını bankada bırakmak zorunda
kalıyor, zira otomatik ödeme fatura talimatı bile tek başına paranın bankada
kalmasına yeterli oluyor. En fazla 350 ile 450 lira arasında promosyon alabilen
emeklilerimiz, gittikleri bankalardan eli boş dönüyor. Durumu acilen Hükûmetin
takdirine sunuyor ve çözüm üretilmesini talep ediyorum. 
Teşekkür
ederim. 
BAŞKAN
– Teşekkür ederim Sayın Tümer.
Sayın
Kılıç…
11.- Kahramanmaraş Milletvekili İmran
Kılıç’ın, Mescidi Aksa’daki ezan yasağını ve 25’inci yıl dönümünde Hocalı’da
yapılan katliamı kınadığına ve istişarenin önemli olduğuna ilişkin açıklaması
İMRAN
KILIÇ (Kahramanmaraş) – Mescidi Aksa’daki ezan yasağını da, 25’inci yıl
dönümünde Hocalı’da yapılan katliamı, soykırımı da ve soykırımcıları da
kınıyorum.
“İşlerini
istişareyle yapanlar idarelerinde en doğru yolu bulmuştur.”, “Bin bilsen de bir
bilene danış.”, “Danışan dağları aşar.” demişler. Hükema “Bir senden büyüğü,
bir de senden küçüğü dinle.” buyurmuştur. “Akıllıya danışırsan onun aklı senin
olur.” “Sorucu ol ki bilici olasın.” “İstişareden daha sağlam dayanacak,
güvenecek bir yer yoktur.” “Meşveretsiz kim bir iş işleye, şol nedamet parmağın
çok dişleye.” “Gençlerle müşavere ediniz, onlarda yaşlıların bile kavuşamadığı
yepyeni fikirler bulabilirsiniz.” “İşlerde tecrübe sahibi olanların, kararlı
kişilerin ve güngörmüş yaşlıların görüşlerini alın.” “İstişareyi herkesle
değil, ehliyle yapmalıyız.” “Danışan dağ aşmış, danışmayan yol şaşmış.”
“Danışan zarar etmez.”… 
BAŞKAN
– Teşekkür ederim.
Sayın
Özdemir…
12.- İstanbul Milletvekili Sibel Özdemir’in,
referandum ekonomisini hayata geçirmekle ülkenin ekonomik sorunlarının
çözülemeyeceğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Adalet ve Kalkınma Partisinin on dört yıllık iktidarı
boyunca ekonomik büyüme ortalamamız yüzde 4,6’ydı. Oysa 2002 yılına kadarki
ortalama büyüme hızımız yüzde 5,1’di. Son on yılın büyüme ortalaması sadece
yüzde 3,3. İşsizlik yüzde 12,1’e yükseldi. 4 gençten biri hâlâ işsiz. 2008’de
10.444 dolar olan kişi başına düşen millî gelirimiz, 2016’da 9.200 dolara
düştü. Tablo bu durumdayken ve ekonomideki sorunlara el birliği içinde çözüm
bulmak gerekirken başkanlık uğruna, sırf referandumda “evet” çıkması için, bu
hafta da görüştüğümüz gibi torba yasalarla geçici teşvikler veriliyor, vergiler
kaldırılıyor. Referandum ekonomisini hayata geçirmekle ülkemizin ekonomik
sorunları çözülemeyecektir, iktidarınız döneminde fakirleşen halkımızın derdine
derman olmayacaktır, bu 16 Nisanda “hayır” diyecektir. 
BAŞKAN – Sayın Sarıhan…
13.- Ankara Milletvekili Şenal Sarıhan’ın,
CHP Genel Başkan Yardımcısı Selin Sayek Böke’ye yapılan tehdidi şiddetle
kınadığına ve Mardin’in Nusaybin ilçesine bağlı Koruköy’de yaşanan işkencelere
ilişkin açıklaması
ŞENAL SARIHAN (Ankara) – 21 Şubat 2017 gecesi Genel
Başkan Yardımcımız Sayın Selin Sayek Böke’ye bir tehdit gönderildi. Bunu
şiddetle kınadığımızı ifade etmek isteriz. Bu tür olguların herhangi bir
biçimde arkadaşlarımızı da, hepimizi de vazgeçirmeyeceğini de buradan duyurmak
isterim. 
Ayrıca, çok önemli gördüğüm Mardin Nusaybin Koruköy’de
yaşanan işkencelere ilişkin olarak, bu işkencelerin sonlandırılması konusunda
mutlaka yetkililerin müdahalede bulunması ve bir insanlık suçunun, doğrudan
doğruya devletin ajanları tarafından işleniyor ise iddia edildiği gibi, hızla
engellenmesi konusunda işlem yapılmasını sizinle paylaşmak isterim. 
Teşekkür ederim. 
BAŞKAN – Teşekkür ederim Sayın Sarıhan. 
Sayın Aras…
14.- Iğdır Milletvekili Nurettin Aras’ın,
17 Şubat 1992 tarihinde Karadağlı köyünde yapılan soykırıma ilişkin açıklaması
NURETTİN ARAS (Iğdır) – Sayın Başkan, değerli
milletvekilleri; Hankendi Dağlık Karabağ’da kurulu çok güzel bir şehir. 366’ncı
Rus Zırhlı Alayı burada konuşlu ve Komutanı da Yuri Zarvigarov. 2’nci Tabur
Komutanı da şu andaki Ermenistan’ın Millî Savunma Bakanı Seyran Ohanyan’dır ve
bu tarihlerde maalesef Dağlık Karabağ, bu kontrol edilemeyen Rus zırhlı
birliğinin insafına terk edildi. 17 Şubat günü bu zırhlı alay 2 bin kadar
Ermeni kuldurlarıyla beraber Hocalı’nın önünde bulunan Karadağlı köyüne
saldırmıştır. Muhasara altına alınan Karadağlı köyü çok çabuk bir şekilde
düşürülmüş, orada öz güvenlik kuvvetlerine ait 54 kişi şehit edilmiştir.
(Mikrofon otomatik cihaz tarafından kapatıldı)
BAŞKAN
– Teşekkür ederim Sayın Aras.
Sayın
Bektaşoğlu…
15.- Giresun Milletvekili Bülent Yener
Bektaşoğlu’nun, 26 Şubat Hocalı katliamının 25’inci yıl dönümüne ilişkin
açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Bundan
yirmi beş yıl önce Azerbaycan’da yüzyılın en büyük soykırımı yaşandı. 25 Şubatı
26 Şubata bağlayan gecede Rus birliklerinin desteğiyle Hocalı kasabasına giren
silahlı Ermeni teröristler 83’ü çocuk, aralarında hamilelerin de bulunduğu 106
kadın ve 70’ten fazla yaşlı olmak üzere toplam 613 kişiyi katlettiler;
kafalarını kestiler, gözlerini oydular, acımasızca, insanlık dışı, canavarca
yöntemlerle katlettiler. Bu saldırıda 487 kişi ağır olmak üzere 1.275 kişi
rehin alındı, 150 kişi de kayboldu, 1 milyonu aşkın Karabağlı o bölgeden göç
etmek zorunda kaldı. Dramları hâlâ sürüyor, doğdukları yerlere gidemiyorlar,
yakınlarının mezarlarında dua edemiyorlar. Kardeşlerimizin tek suçu Türk ve
Müslüman olmaktı. Onlara Allah’tan rahmet, yakınlarına başsağlığı diliyorum.
Ancak,
Türkiye Cumhuriyeti olarak bugüne kadar katliamı kınamak, acılarını paylaşmak
ve iyi dileklerimizi bildirmekten başka şey yapamadık ama hâlâ geç değil.
Hocalı’nın 25’inci yıl dönümünde Türkiye Büyük Millet Meclisi olarak orada
yaşananları bir soykırım ve insanlık suçu olarak kabul edip inkâr edilmeyen
bilgi ve belgelerle…
(Mikrofon
otomatik cihaz tarafından kapatıldı)
BÜLENT
YENER BEKTAŞOĞLU (Giresun) - …bütün dünyaya duyurmalıyız. Hocalı’ya adalet,
soykırıma lanet!
BAŞKAN
– Teşekkür ederim Sayın Bektaşoğlu.
Şimdi,
söz talebinde bulunan grup başkan vekillerine söz vereceğim.
Sayın
Akçay, sizinle başlayalım.
Buyurun.
16.- Manisa Milletvekili Erkan Akçay’ın,
Mescidi Aksa’da ezanın yasaklanmasının kabul edilemez olduğuna, memurluk
güvencesinin kaldırılacağı ve performansa dayalı bir sistem getirileceği
söylentilerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
Mescidi Aksa’da ezanın yasaklanması, kabul edilemez bir karardır ve ağır bir
tahrik içermektedir. Öncelikle bu kararı şiddetle kınıyorum ve Hükûmeti de bu
konuda İsrail nezdinde girişimlerde bulunmaya davet ediyorum.
Ezanımuhammediye’yi yasaklamaya dünyada hiçbir gücün gücü yetmeyecektir. Umarım
ki bu geçici olur ve bunun karar alıcıları ve uygulayıcıları bu yanlışlarından
bir an evvel dönerler. 
Sayın
Başkan, değerli milletvekilleri; basına yansıdığı kadarıyla, memurluk
güvencesinin kaldırılacağı, memurluk güvencesinin terör örgütlerini besleyen
bir yapı arz ettiği ve yirmi yıl sonrasını gören memurların darbe yaptıkları
veya yapabilecekleri, bu nedenle performansa dayalı bir sistem getirileceği söylentileri
kamuoyuna yansımaktadır. Buna ilişkin şunları söylemek ve hatırlatmak isterim:
Memurları böyle bir toptancılıkla hedef almak kesinlikle doğru değildir çünkü
darbeye kalkışanlar, vasıfları ne olursa olsun, memurlar değil, eli silahlı
teröristlerdir. İş güvencesi ise aslında memurun şahsına yönelik olmaktan
ziyade… Çünkü, bu güvence, memur güvencesi memurun şahsına yönelik bir güvence
değildir, devletin ve kamu hizmetlerinin tarafsızlığını ve devamlılığını
sağlamak adına oluşturulmuş ve bütün dünyada bütün devletler tarafından
uygulanan bir sistemdir. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayacağım Sayın Başkan. 
BAŞKAN
– Tamamlayın lütfen Sayın Akçay. 
ERKAN
AKÇAY (Manisa) – Memurun memur güvencesini sadece bir iş güvencesi olarak ele
almak meseleye yanlış bakmak olacaktır. Memurun iş güvencesinin, darbeye sebep
olan değil, bilakis, aksine, devleti darbeden koruyan bir unsur olarak
görülmesinde fayda vardır. Eğer memurluk güvencesi olmasaydı, kamuda “performans”
adı altında, bu kritere dayalı güvencesiz bir sistem uygulansaydı, FETÖ’nün
kamuda etkin olduğu dönemlerde devletine bağlı, vatanını, milletini seven bir
tek kamu görevlisinin neredeyse kalmayacağı, tamamının performans ya da başka
nedenlerle işten çıkarılabileceği, yerlerine terör örgütlerinin
getirilebileceği bir ortam yaratılmış olabileceğini de gözden ırak tutmamak
gerekir. Gerek yaşadığımız acı tecrübeler gerekse bilimsel bütün çalışmalar,
kamu hizmetlerinin tarafsızlığı ve sürekliliği… 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Ek süre veriyorum bir dakika, tamamlayın lütfen. 
ERKAN
AKÇAY (Manisa) – …devletin dönemsel olarak kişilerin veya grupların veya
informel, illegal yapıların etkisinde kalmaması ve devamlılığı amacıyla memur
güvencesini zorunlu kılmaktadır. 
Şu
düşünülebilir, değerlendirilebilir: Öncelikle “memur” tanımının yeniden bir
tanıma kavuşturulması gerekir. Bu tanımın özü de şu olabilir: Memur kimdir?
Memur, devletin devlet olma fonksiyonlarını yürüten kamu görevlileridir. Kriter
bu olursa sanırım mesele daha iyi anlaşılır. Aslolan, kamuda görev alan
memurların yani devletin devlet olma fonksiyonlarını yürüten görevlilerin
ehliyet, liyakat ve kariyerlerine de dikkat edilmesi gerekir. Bugün, mesela bir
vergi memurunun performansını neyle ölçeceksiniz?
Teşekkür
ederim Sayın Başkan. 
BAŞKAN
– Teşekkür ederim.
Sayın
Altay, buyurun. 
17.- İstanbul Milletvekili Engin Altay’ın,
24 Şubat Trabzon’un düşman işgalinden kurtuluşunun 99’uncu ve 26 Şubat Hocalı
katliamının 25’inci yıl dönümlerine, OHAL’in bir fırsata dönüştürülerek KESK’e
bağlı çok sayıda öğretmenin görevlerinden ihraç edilmesiyle yaşanan
adaletsizliğin bir an önce giderilmesi gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Güzide
ilimiz Trabzon’umuzun düşman işgalinden kurtuluşu yarın Trabzon’da kutlanacak,
kutlayacağız, milletçe bu coşkuyu yaşayacağız. Bu işgalden kurtulma mücadelesi
verirken şehit olan, gazi olan bütün Trabzonlulara Tanrı’dan rahmet diliyorum,
mekânları cennet olsun inşallah. Bu vesileyle, Cumhuriyet Halk Partisi Grubu
olarak bütün Trabzonlu hemşehrilerimizin bu kurtuluş gününü, yarın kutlanacak
olan kurtuluş gününü tebrik ediyoruz. Gönlümüzün Trabzon’da olduğunun bilinmesini
isteriz. 
Sayın
Başkan, öte yandan, unutulmaması ve unutturulmaması gereken diğer bir konu da
26 Şubat 1992 tarihinde gerçekleşen Hocalı katliamıdır. Hocalı katliamında 613
insanımız öldürüldü, 487 insanımız çok ağır yaralandı, 150 insanımız, soydaşımız
kayboldu. Bu katliamı da şiddetle ve nefretle Cumhuriyet Halk Partisi Grubu
olarak kınadığımızın altını özenle ve özetle çizmek istiyorum. Gönlümüzün ve
kalbimizin Azerbaycan’daki soydaşlarımızla birlikte olduğunun unutulmaması
temennisiyle, bu katliamda hayatını kaybedenlere de Allah’ımdan rahmet
diliyorum. 
Gene,
Sayın Başkan, öte yandan, Türkiye’de OHAL imkânları kullanılarak, OHAL bir
fırsata dönüştürülerek, FETÖ’yle mücadelede başından beri etkili, keskin bir
hesaplaşma yapılması gereğine işaret etmiş bir parti olarak, bunu fırsat bilmek
suretiyle KESK’e bağlı çok sayıda öğretmen arkadaşımızın kamudaki görevlerinden
ihraç edilmesinin anlamsızlığını…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Altay. 
ENGİN
ALTAY (İstanbul) - …ve bu adaletsizliğin bir an önce giderilmesi noktasında
Hükûmete çağrımızı yineliyoruz. Öğretmenlerimize ve dolayısıyla sevgili
öğrencilerimize Hükûmetin daha fazla zulmetmemesini talep etmekteyiz. 
Gene
bu vesileyle söylemek isterim ki il valileri ve ilçe kaymakamları devlete sadık
olmak, devletin valisi ve kaymakamı olmak durumundadırlar. İl valilerinin, ilçe
kaymakamlarının Başbakandan önce “evet” kampanyasına başlamalarını da ibretle
ve hayretle görüyoruz. Valiler ve kaymakamlar devletin memuru olduklarını
unutmasınlar lütfen.
Teşekkür
ederim.
BAŞKAN
– Teşekkür ederim ben de Sayın Altay.
Sayın
Yıldırım, buyurun.
18.- Muş Milletvekili Ahmet Yıldırım’ın,
Mescidi Aksa’da ezanın yasaklanmasını şiddetle kınadıklarına, Nusaybin’in 3
köyünde sürdürülen operasyonlara ve bu konuda Hükûmetin açıklama yapması
gerektiğine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, Müslümanların ilk kıblegâhı olan Mescidi Aksa’da İsrail devleti
tarafından ezanın yasaklanmasını ve bu sabah itibarıyla da ezanın okunmamış
olmasını biz de şiddetle kınıyoruz ve Hükûmetin bu konuda bir an önce ciddi bir
biçimde İsrail Hükûmetini uyarmasını ve bu ucube durumun ortadan
kaldırılmasını, Müslümanların kutsallarına dönük olan bu saldırıya karşı bir
tedbir geliştirmesi hususunda çaba harcamasını talep ediyoruz.
Sayın
Başkan, dört beş günden beri ifade ediyoruz, yine ifade edeceğiz: Nusaybin’in
Herabe Bava yani Koruköy dışında, dünden beri, bitişik köyler olan Talate ve
Cibilgirav yani Doğanlı ve Kuyular köyünde de operasyonlar meskûn mahalde,
köylerde şimdiye kadar 5 evin yıkılmasıyla neticelenen ve 9 sivil yurttaşın
gözaltına alınması… Diğerleriyle ilgili olarak adli makamlardan edinilen bu
bilgiler dışında herhangi bir bilgiye ulaşamıyoruz. Özellikle ifade ediyoruz:
Koruköy dışında, Doğanlı ve Kuyular’da neler oluyor? Orada insan hakları
kurumlarının, bölge barolarının ve insan hakları heyetinin, bizim parti
milletvekili heyetlerimiz dışında bu tarafsız kurumların, sivil toplum örgütünün
oraya gidişinin… Köyün meskûn mahallini söylüyoruz Sayın Başkan, ya değilse
kırsalda yürütülen herhangi bir operasyondan falan söz etmiyoruz. Neden giriş
ve çıkışlar yasak? Neden dış dünyayla bağlantıları yok? Bu 3 köyde ne oluyor?
Dün hiçbir açıklamanın Hükûmet tarafından yapılmamış olması… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Yıldırım.
AHMET
YILDIRIM (Muş) - İktidar partisinin grup başkan vekilinin, bizim açımızdan,
yaptığı açıklamaların hiçbir resmiyeti ve bağlayıcılığı yok. Kaldı ki sayın
grup başkan vekilinin açıklaması da Mardin Valiliğinin resmî web sitesindeki
açıklamalarla hiçbir ilgi bağı taşımıyor. Mardin Valiliği yardım yataklık
yapanlara dönük bir operasyon yapıldığını söylüyor, sayın grup başkan vekili
ise örgütün bölge bilmem eyalet sorumlusundan, bizim bilmediğimiz kod
isimlerden ve kaynağını kendisinin de nereden getirdiğini bilmediğimiz
isimlerden söz ediyor. Bizim derdimiz sivil yurttaşlarımız, bizim derdimiz
sivil yerleşim alanları ve buralarda nelerin olduğuyla alakalı. Bu konuda ivedi
olarak Hükûmetten açıklama bekliyor ve buranın tarafsız gözlemci heyetlerin
ziyaretine açılmasını, yerinde incelemelerin yapılmasının altyapısının
hazırlanmasını talep ediyorum.
Teşekkür
ederim.
BAŞKAN
– Teşekkür ederim Sayın Yıldırım.
MEHMET
MUŞ (İstanbul) – Sayın Başkanım…
BAŞKAN
- Sayın Muş…
19.- İstanbul Milletvekili Mehmet Muş’un,
24 Şubat Trabzon’un düşman işgalinden kurtuluşunun 99’uncu ve 26 Şubat Hocalı
katliamının 25’inci yıl dönümlerine, Mescidi Aksa’da ezanın yasaklanmasının
kabul edilemez olduğuna ve Mardin’in Nusaybin ilçesine bağlı 3 köyde terör
örgütüne yönelik operasyonlara ve terörist unsurların ülkenin gündeminden
çıkarılması sürecinin devam ettiğine ilişkin açıklaması
MEHMET
MUŞ (İstanbul) – Sayın Başkan, çok değerli milletvekilleri; ben de Trabzon’un
düşman işgalinden kurtuluşunun 99’uncu yılını tebrik ediyorum ve inşallah
Cenab-ı Hak bir daha ülkemize böyle olaylar yaşatmaz. 
Aynı
şekilde, Hocalı’da bundan yıllar önce çok büyük katliam yaşandı. Bu katliamı
yapanları lanetliyorum, kınıyoruz. Orada hayatını kaybedenlere Cenab-ı Haktan
rahmet diliyorum.
Mescidi
Aksa’da Ezanımuhammedî’nin yasaklanması kabul edilebilir bir şey değildir. Bunu
kınadığımızı ifade etmek isterim. Mescidi Aksa’da İsrail bu tip uygulamalarla
bir yere ulaşmayı düşünüyorsa ulaşamayacağını da bilmesi lazım. Orada yeni
yerleşimler açmak suretiyle Filistinlileri orada yok saymaya çalışmasının
hiçbir anlamı olmayacaktır. 
Dün,
benim, burada yaptığım bir açıklamam var ve benim, bu açıklamada, bölgede
yürütülen operasyonların... Terör örgütünün özellikle Akdeniz illerine ve diğer
batı illerine yönelik buradan bombalı saldırılar planladığı, yaptığı ve burayı
âdeta bir üs olarak kullandığı, burada bazı terörist unsurların olduğu ve güvenlik
birimlerinin bunların temizlenmesine yönelik, buradaki teröristlerin etkisiz
hâle getirilmesine yönelik bir operasyonu söz konusudur. Burada
vatandaşlarımızın, özellikle de Kürt kökenli vatandaşlarımızın can ve mal
güvenliğinin de tesis edilmesi amaçlanmaktadır. Yaptığım açıklama, burada
kullandığım ifadeler -aldığım yeri de burada ifade etmek istiyorum- İçişleri
Bakanlığındandır. Birileri için bunlar belki bir şey ifade etmez ama ben bu
açıklamayı birileri tatmin olsun diye yapmıyorum. Bu açıklamayı, bir
milletvekili olarak almış olduğum bilgileri kamuoyu, Meclis ve Genel Kurulla
paylaşmak için yaptım.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Muş. 
MEHMET
MUŞ (İstanbul) - Şunu da belirtmek isterim: Ülkemizin, 80 milyon vatandaşımızın
can ve mal güvenliğinin tesis edilmesi noktasında onları rahatsız eden, ülkenin
varlığına, birliğine tehdit oluşturan terörist unsurların devlet refleksiyle
hukuk içerisinde mücadele etmek suretiyle bertaraf edileceğini buradan ifade etmek
isterim. Buradan bir geri dönüş olmayacaktır çünkü Anayasa’nın amir hükümleri
bu sorumluluğu -bizler milletvekilleriyiz, biz iktidar milletvekiliyiz,
muhalefet milletvekilleri vardır burada- bize vermiştir. Vatandaşın can ve mal
güvenliğini tesis etmek bizim önemli görevlerimizdendir. Tabii ki yürütme
yapacaktır ama biz de yasama organının üyeleriyiz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de. 
MEHMET
MUŞ (İstanbul) - Bu açıdan, Anayasa’nın da bu açık amir hükmü ortadadır ve bu
terör örgütlerinin -bu sadece PKK da değildir, DHKP-C’sinden tutun da FETÖ’süne
kadar, diğer terörist unsurların temizlenmesine kadar- vatandaşımızın can ve
mal güvenliğini bir daha rahatsız edemeyecek şekilde ülkenin gündeminden
çıkarılması sürecidir ve bu devam edecektir. 
Genel
Kurulu selamlıyorum. 
BAŞKAN
– Teşekkür ederim.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Ben özellikle kayıtlara girmesi açısından söylüyorum: Bakın,
“geri dönüşü olmayan operasyonlar” diye söz ediyor sayın grup başkan vekili, bu
benim sorduğum çok başka bir şey. Az önce, konuşmamın başında, diğer grup
başkan vekilleri gibi, Müslümanların ilk kıblegâhı olan Mescidi Aksa’da ezanın
okunamayışından söz ettik. On üç gündür Koruköy’de ezan okunmuyor, on üç gündür
Koruköy’ün camisinde namaz kılınamıyor. Ben, sivil bir yerleşim biriminde
yaşamın durdurulmasından söz ediyorum. O, işte bugün Doğanlı ve Kuyular köyüne
sıçradı. Biz “Orada operasyon niye yapılıyor, kime karşı yapılıyor?”u değil,
“Sivil yerleşim biriminin dünyayla bağı neden kesilir?”, bunu çok basit
soruyoruz. İçişleri Bakanı bilgilendirmiş mi, amenna. İçişleri Bakanı kamuoyunu
bilgilendirir; İçişleri Bakanı bir parti yetkilisini değil, Meclisi
bilgilendirir. Beş gündür soruyoruz, burada sorduk.
MEHMET
MUŞ (İstanbul) – Talep edin, siz de alın bilgiyi. 
AHMET
YILDIRIM (Muş) – “Talep edin.” değil, dün Sayın Bakan buradayken de sorduk,
resmî Hükûmet görevlisi buradayken de sorduk.
BAŞKAN
– Tamamlayın lütfen Sayın Yıldırım. 
MEHMET
MUŞ (İstanbul) – Sayın Başkan…
AHMET
YILDIRIM (Muş) – Sayın Başkan, bakın, bütün bunlardan hareketle, söylediğim çok
net: Sivil toplum örgütlerinin -partileri, siyasi partileri bir yana bıraktık-
bu köylere girişi neden yasak? Her gün kaygı verici haberler geliyor. Basit bir
şey soruyorum: 60 yaşındaki Abdi Aykut nerede? İşkence edilip hastaneye
kaldırıldı, daha sonra hastaneye kaldırılma kaydı silindi, “Gözaltına
alınıyor.” diye söylendi, bilgi yok. Daha ne soralım size? Açık bir şey
soruyorum, somut isim veriyorum. 
BAŞKAN
– Teşekkür ederim Sayın Yıldırım. 
AHMET
YILDIRIM (Muş) – Hükûmet ivedi olarak bu konuda resmî açıklama yapmak zorunda.
Bu konuda kamu güvenliğiyle ilgili mücadelesini sivil yerleşim birimlerini ve
buraları koruyarak sürdürme yükümlülüğüne sahiptir. 
Teşekkür
ederim. 
BAŞKAN
– Ben de teşekkür ederim. 
MEHMET
MUŞ (İstanbul) – Sayın Başkan… Sayın Başkan…
Eğer
terörist sivil merkeze girmişse güvenlik birimleri oraya girmek suretiyle o
teröristi oradan alacaktır. 
AHMET
YILDIRIM (Muş) – Bakın, İsrail de diyor ki: “Terörist Mescidi Aksa’ya girmiş.”
İsrail’e göre de terörist Mescidi Aksa’da.
MEHMET
MUŞ (İstanbul) – Burada sokağa çıkma yasağı diye bir uygulama vatandaşın can
güvenliğine, vatandaşın canına herhangi bir zarar gelmesin diye vardır. 
BURCU
ÇELİK (Muş) – Operasyonun başına geçin o zaman Sayın Muş!
MEHMET
MUŞ (İstanbul) – Bütün hassasiyetler bundan dolayıdır, vatandaşın canına zarar
gelmesin diye bu sokağa çıkma yasakları uygulanmaktadır. Maksat budur, başka
bir şey yoktur. 
BAŞKAN
– Teşekkür ederim.
Evet,
iyi çalışmalar dileklerimle gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Aydın Milletvekili Metin Lütfi Baydar
ve 29 milletvekilinin, dinî eğitimle ilgili sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/477)
Türkiye Büyük Millet Meclisi Başkanlığına
Çeşitli
adli olaylarla gündeme gelen imam-hatip liselerindeki öğretmenlerin ve kimi
cami hocalarının basına yansıyan olumsuz tavır ve açıklamaları ve son olarak,
Diyanet İşleri Başkanlığının internet sitesinde "baba ve kız evlat
arasında kurulması muhtemel ilişkinin şehvet içerikli olabileceği” gibi vahim
bir açıklamanın yer almış olması, ülkemizde bulunan imam-hatip liseleri ve
devlet tekelinde olan diğer tüm dinî eğitim veren kurumların eğitim kalitesinin
ve müfredatının sorgulanmasına neden olmaktadır. Bu ve benzeri durumlar devlet
tekelindeki dinî eğitimin ve kurumların yeni bir anlayışla tekrar dizayn
edilmesi gerektiğine işaret etmektedir. Hem ülkemizde toplum nazarında önemli
bir değere sahip olan dinî eğitim almış kişilerin olumsuz tavır ve davranışlar
sergiler bir nitelikten uzak kalması ve hem de eğitimin her alanında olduğu
gibi dinî eğitim alanında da kalitenin artırılması ve batıl olarak
adlandırabileceğimiz kimi hurafelerden halkımızı kurtarmak adına elzem olan,
devlet tekelindeki dinî eğitimin kalitesini artırmak amacıyla Anayasa'nın
98’inci ve İç Tüzük’ün 104’üncü ve 105’inci maddeleri gereğince bir Meclis
araştırması açılmasını arz ve teklif ederiz. 8/2/2016
1)
Metin Lütfi Baydar  (Aydın)
2)
Kadim Durmaz  (Tokat)
3)
Orhan Sarıbal  (Bursa)
4)
Veli Ağbaba  (Malatya)
5)
Nihat Yeşil  (Ankara)
6)
Hüseyin Çamak  (Mersin)
7)
Vecdi Gündoğdu  (Kırklareli)
8)
Ünal Demirtaş  (Zonguldak)
9)
Candan Yüceer  (Tekirdağ)
10)
İrfan Bakır  (Isparta)
11)
Bülent Öz  (Çanakkale)
12)
Mahmut Tanal  (İstanbul)
13)
Kemal Zeybek  (Samsun)
14)
Mehmet Göker  (Burdur)
15)
Tur Yıldız Biçer  (Manisa)
16)
Muharrem Erkek  (Çanakkale)
17)
Mevlüt Dudu  (Hatay)
18)
Yakup Akkaya  (İstanbul)
19)
Elif Doğan Türkmen  (Adana)
20)
Nurhayat Altaca Kayışoğlu (Bursa)
21)
Kazım Arslan  (Denizli)
22)
Barış Yarkadaş  (İstanbul)
23)
Murat Emir  (Ankara)
24)
Okan Gaytancıoğlu  (Edirne)
25)
Nurettin Demir  (Muğla)
26)
Niyazi Nefi Kara  (Antalya)
27)
Çetin Arık  (Kayseri)
28)
Zeynel Emre  (İstanbul)
29)
Mehmet Gökdağ  (Gaziantep)
30)
Erkan Aydın  (Bursa)
Gerekçe:

Din,
toplumların gelişimlerini belirleyen dinamiklerin en önemli olanlarından
biridir. Bu anlamıyla din, toplumun gelişim seyri için göz ardı edilemez bir
öneme sahiptir. Toplumların gelişimleri, yine, din olgusuyla kurdukları
ilişkinin maddi belirleyiciliğine bağımlıdır. İnsanlık, bu bağımlılığın
diyalektik yasalarına tabi olduğu için ve olduğu sürece, dinle kurduğu
ilişkinin seyrine bağlı olarak gelişir ya da geriler.
Nitekim
toplumlar tarihi detaylı bir incelemeden geçirilecek olursa dini kaliteli bir
eğitim alanı içerisine alan sosyal formasyonların tarih sahnesinde görece daha
iyi bir noktada olduğu görülecektir. Bu eğitim kalitesinden yoksun toplumların
ise çeşitli hurafe ve dogmalarla gittikçe gerilediği rahatlıkla gözlemlenebilecek
bir olgudur.
Din
eğitiminde kaliteye önem veren toplumlar ile bu önemden yoksun olarak dine
âdeta bir dogma gibi sarılan toplumlar arasındaki kıyasta açığa çıkan bu
kontrast bizi kaçınılmaz olarak dinî eğitimde kaliteye önem vermeye itecektir.
Bu eğitim kalitesine sahip toplumlara bakıldığında görülecektir ki dinî eğitim
alan bireyler dünyanın hemen her yerinde ortalamanın üstünde sayılacak bir
entelektüel seviyeye sahiptirler. Bu seviye kendisini hem dünya ve dinler
tarihi konusunda ve hem de çok farklı lisanları biliyor olma noktasında
göstermektedir. Bu entelektüel birikim, ufku geniş, yüzü aydınlanmaya dönük din
âlimleri yetiştiren bir dinî eğitimin ürünüdür. Başta Avrupa olmak üzere bu
konuda eğitim kalitesini arttırmış toplumların tamamı sosyal hayatın da daha
iyi organize edilmiş olduğu alanlar olarak karşımıza çıkmaktadır.
Ülkemizde
ise din alanında verildiğini gördüğümüz eğitim, bu eğitimi alan kişiden
ortalamanın üstünde bir entelektüel birey yaratmak şöyle dursun, tam aksi bir
sonuç doğurmaktadır. Bu tedrisat, kafası ve ufku dar, dogmalara saplanmış,
Arapça dışında hiçbir yabancı dil bilmeyen, dünya ve dinler tarihine dair
ortalama bir bilginin bile altında bir birikme sahip birey yaratmaktadır.
Semavi
dinler arasında son din olarak ortaya çıkan İslam dini diğer dinler kadar
kaliteli bir eğitimi hak etmiyor olamaz.
Bundan
dolayı, bu alanda verilecek eğitimin ülkemizde entelektüel birikime sahip din
âlimleri ve kadrolar yetiştirmek amacı gütmesi gerekmektedir. Hem İslam dininin
dünyadaki itibarını ve hem de ülkemizin sosyal barış ve gelişkinliğini
sağlaması açısından elzem olan bu eğitiminin başta imam-hatip liseleri olmak
üzere devlet tekelindeki tüm dinî eğitim kurumlarında verilmesi için TBMM
tarafından bir Meclis araştırması komisyonu oluşturulmasının gerekli olduğu
inancını taşıyoruz.
2.- İstanbul Milletvekili Onursal Adıgüzel
ve 21 milletvekilinin, çocuk işçiliği sorununun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/478)
Türkiye Büyük Millet Meclisi Başkanlığına
Türkiye'de
hâlâ ciddi bir sorun olmaya devam eden çocuk işçiliğinin araştırılması için
Anayasa'mızın 98'inci, TBMM İçtüzüğü'nün 104'üncü ve 105'inci maddeleri
kapsamında Meclis araştırması açılması konusunda gereğini saygılarımla arz
ederim.
1)
Onursal Adıgüzel (İstanbul)
2)
Kadim Durmaz  (Tokat)
3)
Mahmut Tanal  (İstanbul)
4)
İrfan Bakır  (Isparta)
5)
Hüseyin Çamak  (Mersin)
6)
Bülent Öz  (Çanakkale)
7)
Yakup Akkaya  (İstanbul)
8)
Kemal Zeybek  (Samsun)
9)
Kazım Arslan  (Denizli)
10)
Elif Doğan Türkmen  (Adana)
11)
Nurhayat Altaca Kayışoğlu  (Bursa)
12)
Barış Yarkadaş  (İstanbul)
13)
Okan Gaytancıoğlu  (Edirne)
14)
Erkan Aydın  (Bursa)
15)
Nurettin Demir  (Muğla)
16)
Tur Yıldız Biçer  (Manisa)
17)
Muharrem Erkek  (Çanakkale)
18)
Mevlüt Dudu  (Hatay)
19)
Murat Emir  (Ankara)
20)
Niyazi Nefi Kara  (Antalya)
21)
Çetin Arık  (Kayseri)
22)
Mehmet Gökdağ  (Gaziantep)
Gerekçe:
Türkiye’de
çocuk işçiliği hâlen ciddi bir sorun olarak geçerliliğini korumaktadır. 2015
Avrupa Birliği Türkiye İlerleme Raporu’nun “Yargı ve Temel Haklar” başlıklı
23'üncü faslında da belirtildiği üzere, Türkiye’de çocuk işçiliği konusu
öncelikli olarak ele alınması gereken konuların başında gelmektedir.
Çocuk
işçiliği olgusunun önlenmesi 2014 Ulusal İstihdam Stratejisi’nin öncelikli
hedeflerinden biri olarak belirlenmesine rağmen, stratejinin uygulanması 2015
yılında oldukça sınırlı kalmış, çocuk işçileri ölümcül kazaların kurbanı olmaya
devam etmiştir. DİSK/GENEL-İŞ Araştırma Dairesinin hazırladığı “Türkiye’de
Çocuk İşçiliği Gerçeği 2015 Raporu”na göre Türkiye istihdamdaki çocuk
işçiliğiyle mücadelesinde ivme kaybetmiştir. Rapora göre, 2006-2012 yılları
çocuk işçiliğinde azalma eğiliminin durduğu ve tarım kesimindeki artışla
birlikte çocuk işçi sayısının tekrar arttığı bir dönem olmuştur. 2012 yılında
çocuk işçi sayısı 893 bine ulaşmıştır. 2014 yılı için her 100 iş cinayetinden
3’ü çocuk işçileri bulmuştur.
Aynı
rapora göre, okula devam edemeyip ekonomik işlerde çalışan çocuk işçi oranı da
2006'da yüzde 27 iken, 2012'de yüzde 35'e yükselmiştir. Öte yandan DİSK-AR'ın
raporunda vurgulandığı üzere, Türkiye'de 4857 sayılı İş Kanunu'nun 71’inci
maddesine göre 15 yaşını doldurmamış çocukların çalıştırılması yasak olmasına
rağmen, 2012 yılında yasalaşan 4+4+4 yasasıyla zorunlu eğitimin 6-13 yaş
aralığına çekilmesi çocuk işçiliğinin yaygınlaşma yaşını fiilen 13'e
düşürmüştür.
DİSK-AR'ın
raporunda Türkiye genelinde ekonomik işlerde çalışan çocukların haftalık
ortalama fiilî çalışma sürelerinin son derece yüksek olduğuna dikkat
çekilmiştir. TÜİK verilerine göre, 6-17 yaş grubundaki çocukların haftalık
ortalama fiilî çalışma süresi 40 saati bulurken, bu süre 15-17 yaş grubundaki
çocuklar için 45,8 saattir. Erkek çocuklar haftada ortalama 43,2 saat çalışırken,
kız çocuklar 33 saat çalışmaktadır. Haftalık ortalama fiilî çalışma süresi
okula devam etmeyen çocuklar için haftalık 54,3 saatle Türkiye ortalamasının
üstündedir. Yine aynı rapora göre, ücretli ya da yevmiyeli olarak çalışan
çocukların yüzde 3,4'ü yaralanmış ya da sakatlanmıştır.
Bununla
birlikte Save the Children ve UNICEF tarafından
yayımlanan son rapor, Suriye'de yaşanan çatışmalar ve insani kriz nedeniyle
işçi olarak çalıştırılarak istismar edilen çocuk sayısının her geçen gün
arttığını ve çocuk işçiliğiyle mücadelenin zorlaştığını ortaya koymaktadır. Bu
bağlamda, Türkiye'de bugün sayıları 2 milyonu aşan Suriyeli mülteci ve diğer
yabancı uyruklu çocuklar işin başka vahim bir boyutunu oluşturmaktadır. Son
günlerde medyaya da yansıdığı üzere, uluslararası tekstil firmalarının
Türkiye'deki tedarikçi zincirlerinde Suriyeli çocukların çalıştırıldığına
yönelik iddialar, sadece aralık ayında bir Suriyeli çocuk işçinin hayatını
kaybetmesi, konunun ivedilikle araştırılmasını gerekli kılmaktadır.
Türkiye'de
çocuk işçilerin sayılarının belirlenmesi, çalışma koşullarının araştırılması,
çocuk işçiliğine neden olan sebeplerin araştırılıp gerekli çözüm önerilerinin
ortaya konulması, kuralsız ve güvencesiz çalışma koşullarının tespit edilip
gerekli tedbirlerin alınmasının sağlanması, çocuk işçiliğiyle mücadele
stratejisinin belirlenmesi amacıyla Anayasa'nın 98, TBMM İçtüzüğü'nün 104 ve
105'inci maddeleri uyarınca bir Meclis araştırması açılmasını arz ve talep
ederim.
3.- Bursa Milletvekili Ceyhun İrgil ve 28
milletvekilinin, vatandaşların Cumhurbaşkanına yönelik hakaretlerinin neler
olduğunun, hakaretlerin içeriklerinin ve hakaret etme nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/479)
Türkiye Büyük Millet Meclisi Başkanlığına
Cumhurbaşkanlığı
makamı hepimizin ortak değeridir, halkın makamıdır. Bu makamda oturan
Cumhurbaşkanı da devleti temsil etmektedir. 28 Ağustos 2014'ten beri Recep
Tayyip Erdoğan Cumhurbaşkanı olarak devleti temsil etmektedir ve bugüne dek
Cumhurbaşkanına hakaretten pek çok vatandaş hakkında adli ve idari soruşturma
açılmıştır. Türkiye Cumhuriyeti vatandaşı olanların devleti temsil eden ve
devletin başı olarak tanımlanan Cumhurbaşkanına hakaret ediyor olmaları hukuksal
olduğu kadar sosyolojik ve psikolojik öneme sahiptir, toplumsal bir travmanın
da göstergesidir.
Bu
bağlamda, vatandaşların Cumhurbaşkanına yönelik hakaretlerinin neler olduğunun
ve hakaretlerin içeriklerinin ortaya konulabilmesi, hakaret etme nedenleri ve
bu nedenleri yaratan unsurların belirlenebilmesi ve bu nedenlerin nasıl
giderilebileceğinin tespit edilebilmesi için, Türkiye Cumhuriyeti devletinin
saygınlığını korumak adına Anayasa'nın 98 ve TBMM İçtüzüğü'nün 104 ve 105'inci
maddeleri gereğince bir Meclis araştırması açılmasını saygılarımla arz ederim.
1)
Ceyhun İrgil (Bursa)
2)
Kadim Durmaz (Tokat)
3)
Mehmet Gökdağ (Gaziantep)
4)
Mahmut Tanal (İstanbul)
5)
Kemal Zeybek (Samsun)
6)
Hüseyin Çamak (Mersin)
7)
Elif Doğan Türkmen (Adana)
8)
Nurhayat Altaca Kayışoğlu (Bursa)
9)
Musa Çam (İzmir)
10)Kazım Arslan (Denizli)
11) Barış Yarkadaş (İstanbul)
12) Okan Gaytancıoğlu (Edirne)
13) Nurettin Demir (Muğla)
14) Nihat Yeşil (Ankara)
15) Gülay Yedekci (İstanbul)
16) Onursal Adıgüzel (İstanbul)
17) Vecdi Gündoğdu (Kırklareli)
18) Ünal Demirtaş (Zonguldak)
19 Mehmet Göker (Burdur)
20) Candan Yüceer (Tekirdağ)
21) Tur Yıldız Biçer (Manisa)
22) Muharrem Erkek (Çanakkale)
23) Mevlüt Dudu (Hatay)
24) Yakup Akkaya (İstanbul)
25) Bülent Öz (Çanakkale)
26) Murat Emir (Ankara)
27) Erkan Aydın (Bursa)
28) Niyazi Nefi Kara (Antalya)
29) Çetin Arık (Kayseri)
Gerekçe:

Cumhurbaşkanlığı
makamı hepimizin ortak değeridir, halkın makamıdır, toplumsal uzlaşma ve
demokratik meşruiyeti gözeten bir makamdır. Bu makamda oturan Cumhurbaşkanı da
Türkiye Cumhuriyeti’ni ve Türk milletinin birliğini temsil eder, Anayasa'nın
uygulanmasını, devlet organlarının düzenli ve uyumlu çalışmasını gözetir. 28
Ağustos 2014'ten bu yana 12’nci Cumhurbaşkanı olarak bu görevde bulunan Recep
Tayyip Erdoğan'dır.
Bugüne
dek yargıya taşınan davalara, basına yansıyan iddialara göre Cumhurbaşkanına
hakaretten pek çok vatandaş hakkında soruşturma ve mahkeme dosyası açıldı.
Örneğin, 1/2/2016 günü 20 ili kapsayan bir operasyonla 53 kişi hakkında
Cumhurbaşkanına hakaretten soruşturma açıldı. Isparta, İstanbul, İzmir, Ankara,
Antalya, Aydın, Afyonkarahisar, Ağrı, Balıkesir, Çanakkale, Denizli, Hatay,
Kahramanmaraş, Manisa, Muğla, Ordu, Sivas ve Van'da yürütülen operasyonlarda,
hakkında soruşturma açılanlar arasında öğretmenler, okul yöneticileri ve
memurlar bulunuyor. Bu kişiler hakkında Cumhurbaşkanına hakaret, Türkiye
Cumhuriyeti devletini, devletin kurum ve organlarını aşağılama, halkı kin ve
düşmanlığa tahrik ve aşağılama, kamu görevlisine görevinden dolayı hakaret
suçlarından adli ve idari soruşturma açıldı.
Teröre
ve paralel devlet yapılanmasına destek veren kamu görevlilerinin hemen adalete
teslim edilmesi gerektiğini sık sık dile getiren Cumhurbaşkanı Recep Tayyip
Erdoğan'ın sahip olduğu sıfata hakaret edilmesi ciddiye alınması gereken bir
suçlamadır.
Türkiye
Cumhuriyeti vatandaşı olanların devleti temsil eden ve devletin başı olarak
tanımlanan Cumhurbaşkanına hakaret ediyor olmaları hukuksal olduğu kadar
sosyolojik ve psikolojik öneme sahiptir, toplumsal bir travmanın da
göstergesidir.
Önceki
yıllarda vatandaşların hangi cumhurbaşkanlarına hakaret ettiğinin ortaya
konularak, şu andaki Cumhurbaşkanına hakaretlerin sadece varsayımsal olarak mı
arttığını belirlemek için bugüne dek hakkında adli ve idari soruşturma
açılanların dosyalarının incelenmesi toplumsal olarak bir travmanın içinde olup
olmadığının anlaşılmasına olanak sağlayacaktır.
Bu
bağlamda, vatandaşların Cumhurbaşkanına yönelik hakaretlerinin neler olduğunun
ve hakaretlerin içeriklerinin ortaya konulabilmesi, hakaret etme nedenleri ve
bu nedenleri yaratan unsurların belirlenebilmesi ve bu nedenlerin nasıl
giderilebileceğinin tespit edilebilmesi için Türkiye Cumhuriyeti devletinin
saygınlığını korumak adına araştırılmalıdır. 
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım: 
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, 4/11/2016 tarihinde yasal mevzuata
aykırı şekilde gözaltına alınıp tutuklanan HDP eş başkanları ve 11
milletvekilinin maruz kaldığı hukuksuzlukların tüm boyutlarıyla araştırılması
amacıyla 22/2/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 23 Şubat 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
23/2/2017
Türkiye Büyük Millet Meclisi Başkanlığına
Danışma
Kurulu 23/2/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Ahmet
Yıldırım
Muş
 Grup
Başkan Vekili
Öneri:
22
Şubat 2017 tarihinde Muş Milletvekili Grup Başkan Vekili Ahmet Yıldırım
tarafından, (3942 sıra numaralı) 4/11/2016 tarihinde yasal mevzuata aykırı
şekilde gözaltına alınıp tutuklanan HDP eş başkanları ve 11 milletvekilinin
maruz kaldığı hukuksuzlukların tüm boyutlarıyla araştırılması amacıyla Türkiye
Büyük Millet Meclisine verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
23/2/2017 Perşembe günlü birleşiminde sunuşlarda okunması ve görüşmelerin aynı
tarihli birleşiminde yapılması önerilmiştir. 
BAŞKAN
– Halkların Demokratik Partisi grup önerisinin lehinde ilk olarak Mardin
Milletvekili Sayın Mithat Sancar konuşacak. 
Buyurun
Sayın Sancar. (HDP sıralarından alkışlar) 
MİTHAT
SANCAR (Mardin) – Sayın Başkan, değerli milletvekilleri; dokunulmazlıkların
kaldırılmasından bu yana bir siyasi darbe planının uygulandığını hep dile
getirdik ve bunun çeşitli etapları olduğunu da belirttik. Bundan önceki etap,
eş başkanlarımızın ve milletvekillerimizin gözaltına alınması, ardından
tutuklanmasıydı. Belli ki şimdi yeni bir etaba geçmeye karar vermiş siyasi
iktidar, Cumhurbaşkanı ve Hükûmet; o da, milletvekillerimizin vekilliklerinin
düşürülmesi uygulamasıdır. Bu, darbe sürecinde yeni bir dönemeçtir.
Şimdi,
geçen gün burada Eş Genel Başkanımız Sayın Yüksekdağ hakkında verilmiş bir
mahkûmiyet kararı okundu ve vekilliğinin düştüğü ilan edildi, zaten Meclis
Başkanlığının internet sitesinde de bu bilgi yer aldı. 
Şimdi,
neresinden başlayalım? Bu uygulamanın, bu siyasi darbe planının bugün bu
aşamaya gelmiş olmasının çok önemli bir nedeni olduğunu belirterek başlayalım.
Referandum sürecinde iki yönlü bir fayda umuyor anlaşılan iktidar bloku;
birinci fayda, bizim çalıştırılmamamız dolayısıyla “hayır” oylarını düşürmek.
Zannediyorlar ki HDP çalıştırılmazsa, bu şekilde işlevsizleştirilirse “hayır”
oyları da düşecektir. Haklılar, eğer biz çalışmazsak “hayır” oylarının
düşeceğini biliyoruz ama bu uygulamaların bizi çalışmalarımızdan alıkoyması söz
konusu olmayacaktır; onu hatırlatayım. 
İkinci
umdukları fayda, bizi günah keçisi yaparak milliyetçi duyguları yükseltip
milliyetçi oyları “evet”e tahvil etmek yani bütün amaç referandumda “evet”
oylarını yükseltmek, “hayır” oylarını düşürmek. Buldukları hedef, saldırmak
için uygun buldukları hedef de Halkların Demokratik Partisi. Burada defalarca söylediğim
bir sözü tekrar edeceğim, bir intikam operasyonudur aynı zamanda bu, 7
Haziranın intikamı 8 Hazirandan itibaren alınmak isteniyor ve bu amaçla pek çok
şey yapıldı. Şimdi de hem aktüel referandumda bu faydaları sağlamak hem de
intikam planını daha da derinleştirmek için milletvekillerimizin
vekilliklerinin düşürülmesi gündeme getirildi. Ne diyor iktidar partisi
sözcüleri? “Efendim, ortada bir yargı kararı var Yüksekdağ hakkında. Bu yargı
kararını Meclis Başkanlığı burada okutmak zorundaydı. Dolayısıyla, bizim
yaptığımız rutin bir işlemdir.” 
Sayın
milletvekilleri… Gerçi burada fazla milletvekili yok, hele 316 kişilik iktidar
grubunun sanırım en fazla 10 vekili burada. O zaman, biz, doğal olarak
halkımıza hitap etmeyi tercih ederiz. 
Değerli
halkımız, “bağımsız” dedikleri yargının ne olduğunu sadece bu kararda
gözlerinizin önüne sermek istiyorum. Şu iktidar partisinin tarihin en kanlı, en
hain terör örgütü ilan ettiği ve “FETÖ” dediği yapılanma çerçevesinde 3 hâkim
de, savcı da açığa alınmış, bunların 2’si tutuklanmıştır. Hangi hâkim ve
savcılar? Sayın Yüksekdağ hakkında mahkûmiyet kararı veren mahkeme heyetinin 3
üyesi ve savcısı ihraç edilmiştir. Sizin “FETÖ” dediğiniz, azgın terör örgütü
diye nitelediğiniz yapıya üye oldukları için. Peki, madem bunlar böyle bir
örgütün üyeleri, madem bu kadar hainler, bunların verdikleri karara dayanarak
burada bu düşme sonucunu doğuran işlemi yapmanızın mantığı ne? Sadece sizin
işlerinizi aksattığı, size karşı harekete geçtiği zaman mı tehlikeli oluyor
FETÖ? Eğer gerçekten teröristse bunlar, en azılı terör örgütü ise bunların
mensuplarının hâkim ve savcı olarak verdikleri kararları nasıl içinize
sindiriyorsunuz? 
Devam
edelim. Verilen hüküm on aylık bir mahkûmiyet kararı. Neden verilmiş?
Propagandadan, terör örgütü propagandası yapmaktan. Şimdi 76’ncı maddeyi
uygularsanız -ki Anayasa’nın 76’ncı maddesini uygulamak zorundasınız bu olayda-
sadece iki grup suçtan dolayı burada vekilliğin düşmesi sonucunu doğuracak bir
işlem yapılabilir. Biri terör eylemlerine katılmak veya terör eylemlerine
tahrik ve teşvik, diğeri de bir yıl veya daha fazla mahkûmiyet almış olmak. Bu
ikisi de burada yok, bunu size defalarca söyledik. Propaganda ayrı suçtur,
terör eylemlerine tahrik ve teşvik ayrı suçtur. Ha, mahkemenin mahkûmiyet
verdiği olay nedir? Sayın Yüksekdağ’ın bir tek sözü yok orada, bir konuşması
yok; bir anmaya katılmış, orada bulunduğu için de terör propagandası yaptığı
kabul edilmiş. Şimdi, elbette bir tutarlılık arıyoruz. İnsanlığın ortak
etiğinin çok asgari gerekleri var; tutarlılık, hicap. Mesela, 1998’de Sayın
Recep Tayyip Erdoğan halkı kin ve düşmanlığa tahrik etmekten dolayı mahkûm
edildi, değil mi? Neydi yaptığı şey? Bir şiir okumaktı. Peki, bu adaletsiz bir
durum olarak kabul edildi, bence de adaletsiz bir durumdu. O karar adil bir
karar değildi. “Yargı var, o nedenle adildir.” diyenlere sizler o zaman nasıl
bağırdınız, çağırdınız, karşı çıktınız? Doğru da yaptınız, adil bir karar
değildi. 
Peki,
Sayın Erdoğan’ın siyasete devam edebilmesi için neler yapıldı? Anayasa değiştirildi.
O zaman bana göre de doğru bir şey yapıldı. Siyaset yapma hakkının engellenmesi
sonucunu doğuran bu tür adaletsiz kararlara karşı demokratik siyaseti
savunanların yapması gereken şey, bu konudaki engelleri ortadan kaldırmaktır.
Bu Meclis, o dönemde, 2002’de Anayasa’nın çeşitli maddelerini değiştirdi ve
Sayın Erdoğan’ın siyaset yapma hakkını tanıdı, Cumhurbaşkanlığına giden yol
açıldı. 
Bakın,
ben burada şu an en net şekilde politikalarına karşı çıktığım hâlde “Keşke
yapılmasaydı.” demiyorum, doğru yapıldı. Söylediğim, söylemek istediğim tek şey
var: Siz, o gün işinize gelen, alkışladığınız, yapılması için elinizden geleni
yaptığınız o değişiklikler doğrultusunda davranın bugün. Etik bunu gerektirir,
vicdan bunu gerektirir. Eğer buna aykırı davranıyorsanız, yaptığınız şey etik
dışıdır her şeyden önce, hukuk dışı olduğu kesindir ama aynı zamanda etik
dışıdır. Beklediğimiz şey basit bir tutarlılıktır, beklediğimiz şey birazcık
vicdandır ve en çok da hicaptır. Yaptıklarına bakıp da hicap duymamak hâlinde insanın
vicdanı da, tutarlılığı da, etiği de çok büyük bir darbe almış olur. 
Şimdi,
bütün bunların bir amacı var, onu biliyoruz: Partimizi fiilen kapatmak. Ya,
eğer illa bizi kapatmak istiyorsanız, çalışmamızı engellemek istiyorsanız,
zaten yargı emrinizde, Cumhuriyet Başsavcısına talimat verin, kapatma davası
açsın, orada hesaplaşalım. Yok, böyle, hileli yöntemlerle partiyi fiilen
kapatma da çok basit bir kurnazlıktır. 
Buna
rağmen biz çalışmalarımızı son noktaya kadar sürdüreceğiz, o konuda kimsenin
şüphesi olmasın. Bu yöntemlerin hepsini boşa çıkaracak inancımız,
kararlılığımız ve halk desteğimiz vardır, bundan kimsenin tereddüdü olmasın ama
sizden de beklentimiz vicdandır arkadaşlar, tutarlılıktır, etiktir. 
Sayın
Başkan, size de bir sözüm var; şunun için söylüyorum: Adalet ve hukuk
mücadelesinde önemli roller aldığınız bir geçmişiniz var, buna bizzat tanık bir
insanım. Acaba, bu tür ağır adaletsizlik uygulamaları bilerek mi sizin oturumu
yönettiğiniz birleşimlere denk getiriliyor? Acaba, siz itiraz etmediniz mi?
Neden o ağır hukuksuzluk içeren kararı burada okumayı reddetmediniz? Sizin
geçmişteki adalet ve hukuk mücadeleniz bunu gerektirirdi, ben böyle beklerdim. 
Danışma
Kurulu toplanmıyor, partiye bilgi verilmiyor. Çok şaibeli bir karar; şaibesi
zaten heyetten belli, kararı veren mahkeme heyetinden belli, Anayasa hükümleri
ortada. Ben sizden bunu okumayı reddetmenizi beklerdim. 
Saygılarımla
efendim. (HDP sıralarından alkışlar)
BAŞKAN
– Teşekkür ederim.
Sayın
Sancar, iki gündür bu konuyu konuşuyoruz. Siz Mecliste yoktunuz ama gündemi
reddetmek gibi bir yetkim yok, bunu sizin bilmenizi isterim.
Teşekkür
ederim. 
AHMET
YILDIRIM (Muş) – Sayın Başkan, müsaadeniz olursa çok kısa bir açıklama yapmak
istiyorum.
BAŞKAN
– Buyurunuz. 
AHMET
YILDIRIM (Muş) – Dün söyledim, tekrar söylüyorum: Adınızın bu konuşmalarımıza
dâhil olması iki gün değil… Bakın, Sayın Recep Tayyip Erdoğan’ın kararı
üzerinden on dokuz yıl geçmiş hâlâ konuşulur ve önceki gün burada okunan karar
yıllarca, on yıllarca şu Meclisin alnına çalınmış bir kara leke olarak kalmaya
devam edecek. Bu, iki gün, iki ay meselesi değil ve sizden özellikle istirham
ediyorum, bu kararın hukuksuzluğu tekrar irdelenmeli ve geri alınmalıdır; ya
değilse Anayasa’ya, İç Tüzük’e… Fiilî İç Tüzük ihlali var burada. 
Bakın,
şu olmalı mıydı, değil miydi; Başkanlık Divanı toplanmalı mıydı, toplanmamalı
mıydı Sayın Başkan? Bunların hiçbiri, ne usul ne esas, hiçbir şey gözetilmemiş.
Buradan hareketle, bırakın iki günü, inanın yirmi yıl sonra yine bu karar,
Yüksekdağ kararı içtihat olacak. Böyle bir kararın altına imza atmış oldunuz
veya imza atmaktan kastım, sizin oturumunuza denk geldi. Böyle söyleyeyim.
Bakın,
niye olumlu yâd ediliyor? Cemil Çiçek altmış yıl geçse yine olumlu yâd
edilecek; doğru olanı yaptı, ahlaki, vicdani olanı yaptı, onun için. Sayın
Aktaş, Sayın Alan, Sayın Tuncel kararlarını okutmayarak demokrasi tarihinin ak
sayfasına kendi adını yazdırdı diyorum.
Teşekkür
ederim. 
BAŞKAN
- Sizi çok iyi anlıyorum ama benim konumumun da Sayın Cemil Çiçek olmadığını
vurgulamak istiyorum. Benim derdim de problemim de bu, bunu vurguluyorum iki üç
günden beri. Diğer şekilde, gündem edip etmemeniz elbette ki sizin
takdirinizdedir.
Halkların
Demokratik Partisi grup önerisinin aleyhinde ilk olarak Ankara Milletvekili
Sayın Murat Alparslan konuşacak.
Buyurun
Sayın Alparslan. (AK PARTİ sıralarından alkışlar)
MURAT
ALPARSLAN (Ankara) - Sayın Başkan, çok değerli milletvekilleri; hepinizi
saygıyla selamlıyorum.
HDP’nin
grup önerisinde birtakım tutuklamaların haksızlığından, usulsüzlüğünden
bahsedilerek belli isimler ve nihayetinde tamamı üzerinde bir Meclis
araştırması istenmektedir. 
İşin
doğrusu, tatsız bir konuyu konuştuğumuz muhakkak. Milletin iradesinin
tecelligâhı olan Mecliste milletvekillerinin bir şekilde terörle iltisakının,
terörle itham edilmesinin, belki bu anlamda gözaltına alınmasının ve
tutuklanmasının bir şekilde, bu çatı altında bulunan, tüm milletin iradesini
temsil ettiğine inanan vekilleri rahatsız ettiği muhakkak bir gerçek. Gönül
arzu ederdi ki milletin temsilcileri olan ve onların iradesinin asli
savunucuları olarak Mecliste bulunan her bir arkadaşımız demokratik hukuk
çerçevesi içerisinde yasama faaliyetlerini yapabilsin. Ancak, maalesef, içimizi
acıtan, canımızı yakan pek çok hadise karşısında tüm yaşananlar kamuoyunun
gözleri önünde cereyan etmiştir. 
Bu
süreç, bu safahat, aylar önce belki de her birimizin işte “Dokunulmazlıklar
kaldırılsın.” demesiyle başlayan ve “hodri meydan”lara dönüşen bir adımdan
sonra, usulüne uygun olarak devam etmiş, fezlekelerin Meclis Başkanlığına
gelmesi, sonrasında Anayasa Komisyonu ve nihayetinde Genel Kurul safahatından
sonra tamamlanmıştır. Güçler ayrılığını ifade ettiğimiz ve bunu her fırsatta
dillendirdiğimiz bir düzende yargının dokunulmazlıkları kalkan vekillerle
ilgili tasarrufu da kendi bağımsız ve tarafsız yetkisi ve hakkı çerçevesinde
gerçekleşmiştir. Bu anlamda, mahkûmiyet sonrası kesinleşen kararın yine
Anayasa’nın 76, 83 ve 84’üncü maddeleri gereğince Meclis Genel Kurulunda
oluşturulan, önceden belirlenen gündeme uygun olarak Meclis Başkan Vekilliğince
okunması suretiyle de bu süreç tamamlanmıştır. Yapılan tüm işlemlerin
belirtilen çerçevede ve demokratik hukuk çerçevesinin kuralları mucibince
Anayasa’ya, yasalara, usule uygun olarak yapıldığı herkesçe malumdur.
Nihayetinde,
bu yapılanların hukuk çerçevesinden alınarak bir başka noktaya, özellikle bir
darbe planına evrilmesi ve bu anlamda iktidar partisinin, partimizin darbe
yapmak gibi bir zihniyetle bu hukuk sürecini işlettiği konusundaki iddiaların
kabulü de mümkün değildir. Kurulduğundan itibaren millet iradesini, millet
egemenliğini her şeyin üzerinde gören ve bu anlamda millet iradesine ve
egemenliğine musallat olan her türlü vesayetle mücadele ederek bir bir onları
kaldıran bir siyasi iradenin hem kendisinden evvelki darbelere karşı tutumu hem
de kendi döneminde darbelerle yaptığı mücadele çok açık, nettir. O sebeple, bir
siyasi mühendislik olarak bu sürecin kullanıldığı kabul edilemez. AK PARTİ, her
daim darbelerle olan mücadelesini yapmış ve yapmaya da devam edecektir. 
Bu
toprakların, bu coğrafyanın yaşadığı belki de en kanlı, en vahşi, en kalleş bir
darbe teşebbüsüne, bir işgal teşebbüsüne de bu millet, maalesef, 15 Temmuzda
şahit olmuş ve yine, bu millet kendi iradesini, egemenliğini bu vesayete
bırakmayarak bu taarruzu da tarumar etmiş ve engellemiştir. Önümüzdeki süreçte,
inşallah millet iradesini ve egemenliğini daha da tescillemek, tahkim etmek ve
kuvvetlendirmek anlamında bir Anayasa değişikliği süreci devam etmektedir.
Temennimiz, bu sürecin de bu iradenin güçlenmesine katkı sağlayacak bir şekilde
kabulle nihayetleneceği şeklindedir. Biz bu temennilerimizi her fırsatta
dillendiriyoruz ve bu konudaki gayretlerimizi ortaya koyuyoruz. 
Bu
sebeple, HDP’nin bu konudaki iddialarını kabul etmediğimizi beyan ederek aleyhinde
olduğumuzu belirtiyor, Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Alparslan. 
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım.
AHMET
YILDIRIM (Muş) – Şimdi, iki açıdan sayın hatip bize sataştı; birincisi,
verdiğimiz önergenin tatsız bir konuyu içerdiği, ikincisi ise daha ağır bir
sataşma. Eş Genel Başkanımızın o Gülen Cemaati’ne mensup hâkimler tarafından
verilen cezası bile propagandadır. Oysa ne dedi? Gözaltına alınma, tutuklanma,
dokunulmazlığımızın kaldırılmasının terörle iltisaklı dosyalar üzerinden
olduğunu söyledi. Böyle bir yargı kararı yok orta yerde. Ağır sataştı. İç Tüzük
69’a göre Sayın Sancar konuşacak. 
BAŞKAN
– Sayın Sancar, buyurun.
İki
dakika… 
VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Ankara Milletvekili Murat Alparslan’ın HDP grup önerisi üzerinde yaptığı
konuşması sırasında Halkların Demokratik Partisine ve HDP Grubuna sataşması
nedeniyle konuşması 
MİTHAT
SANCAR (Mardin) – Teşekkürler Sayın Başkan.
Sayın
Alparslan, biraz önceki konuşmamda çok sade birkaç şey talep ettim; tutarlılık,
vicdan, hicap. Bakın, bugüne kadar Sayın Erdoğan’ın ve parti sözcülerinizin
hoşuna gitmeyen kaç tane karara “Yargı bağımsız değildir, tarafsız değildir.”
diye itiraz ettiniz, “Bunlar yargı kararı olamaz.” dediniz? Sayın Erdoğan’ın
ömür boyu siyasetten yasaklanması sonucunu doğuracak bir karardı o 1998’de
verilen karar. Adil miydi? Her şey adil yargı mıydı? O zaman da iktidar
sahipleri diyorlardı ki: “Ortada adil yargı var, bir yargı kararıdır, biz ne
yapalım?” Şimdi, buraya sığınmayın. 
İkincisi,
dokunulmazlıklar sürecinde “hodri meydan” dediğimizde bir gecede Anayasa’ya
aykırı olarak toptan dokunulmazlıkların kaldırılması gibi bir ucube uygulamayı
kastetmemiştik. Herkesin bu Mecliste dokunulmazlığının kaldırılması sürecinde
savunma hakkı var, usul var, İç Tüzük var. Bunlara uyulsun, gelsin kaldırılsın.
Biz dilekçe verdik, “Kaldırmak istiyorsanız, bu usulü işletin, kaldırın.”
dedik. Ama, Anayasa’ya aykırı, savunma almadan, İç Tüzük’ün gerekleri yerine
getirilmeden, bir ucube Anayasa değişikliğiyle kaldırın demedik. O zaman da
buna rağmen bir Anayasa değişikliği önerisi sunduk. Gelin bunu kabul edin,
hepimizinki birden kalkacak gene, onu da kabul etmediniz. 
Diğer
meseleye gelince: İşgal girişimi olarak yorumluyorsunuz 15 Temmuzu. Kabul
edebilirim, bir şey demem yani darbe olduğu, ağır, kanlı, hain bir darbe
girişimi olduğu benim için açık. Ama, Figen Yüksekdağ hakkında bu kararı veren
mahkeme heyetinin 4 elemanı da işte, işgal güçleridir o zaman. İşgal güçlerinin
verdiği karara dayanarak eş başkanımızın milletvekilliğini mi düşürüyorsunuz? 
MEHMET
MUŞ (İstanbul) – Yüksek mahkeme verdi.
MİTHAT
SANCAR (Devamla) – Buna cevap verin.
MEHMET
MUŞ (İstanbul) – Sayın Sancar, Yargıtay onaması…
MİTHAT
SANCAR (Devamla) – Burada verin, burada verin!
BAŞKAN
– Teşekkür ederim Sayın Sancar.
MEHMET
MUŞ (İstanbul) – Yargıtay onaması, onu da konuşun. 
MİTHAT
SANCAR (Mardin) – Gelin, burada verin!
MEHMET
MUŞ (İstanbul) – Siz hukukçusunuz, Yargıtay kararını da okuyun.
MİTHAT
SANCAR (Mardin) – Eğer o da öyleyse o da öyledir. 
MEHMET
MUŞ (İstanbul) – Yargıtay onamış, onamadan olur mu?
MİTHAT
SANCAR (Mardin) – Araştırın… Gelin, bir araştırma komisyonu kuralım yargıyla
ilgili, defalarca önerge verdik, kuralım.
BAŞKAN
- Sayın milletvekilleri…
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, 4/11/2016 tarihinde yasal mevzuata
aykırı şekilde gözaltına alınıp tutuklanan HDP eş başkanları ve 11
milletvekilinin maruz kaldığı hukuksuzlukların tüm boyutlarıyla araştırılması
amacıyla 22/2/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 23 Şubat 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisinin lehinde son olarak İzmir
Milletvekili Sayın Mustafa Ali Balbay konuşacaktır. 
Sayın
Balbay, buyurun. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; Genel Kurulu saygıyla
selamlıyorum. 
Sayın
iktidar partisinin milletvekilleri, iktidara geldiğinizde, 2002 yılında
cezaevlerinde 50 bin kişi vardı. İktidarınızın sekizinci yılında -yarısında
diyelim- 2010 yılında 119 bin kişi oldu, bugün cezaevlerinde 197 bin kişi var.
Bernard Shaw'un güzel bir sözü var, diyor ki: “Bir ülkede cezaevi varsa içinde
kimin olduğu önemli değildir; mutlaka hiç ummadığınız bir kişi bile içine
girebilir.” Yakın geçmişte bunun pek çok örneğini gördük, bugün de gerçekten,
cezaevlerindeki doluluk oranı yüzde 100’ü geçmiş durumda. Eskiden doluluk oranı
turizm için kullanılırdı, şimdi artık cezaevleri için kullanılıyor, hatta kimi
cezaevlerinde yüzde 200 doluluk var sayın milletvekilleri. Diyebilirsiniz ki:
“Bunlar işte teröristti, suçluydu, yakaladık, içeri attık.” Son dönemde
tutukladığınız 42 bin kişinin yüzde 90’ı iddianame bekliyor sayın
milletvekilleri, iddianamesi yok. Cumhuriyet gazetesinin yazarları ve
yöneticileri iddianame bekliyor. HDP milletvekilleri şu anda öyle bir tabloyla
karşı karşıya ki 2’sini tutukluyorsunuz, 1’ini serbest bırakıyorsunuz, serbest
bıraktığınızı tekrar alıyorsunuz. Bu tablo şunu çağrıştırıyor:
Sindirebildiğimiz kadar sindirelim ve onları bir noktaya çekelim, en azından
referandumda güçlü bir “hayır” dememeye itelim arayışı ve dayatması içinde
görünüyorsunuz. Benzer durum FETÖ operasyonunda da görünüyor. Siz bu -sizin
tanımınızla- gruba “Altı ibadet, ortası ticaret, üstü ihanet.” demiştiniz. Ama,
şu andaki tutuklamalarınız tamamen alta, en tabana da inmiş durumda. Onlara da
“Önce dize geleceksin, sonra bize geleceksin.” diyorsunuz. Tablo bunu
gösteriyor.
Sayın
milletvekilleri, birkaç yazardan alıntı aktaracaktım ama bir umut,
Nizamülmülk’ü bir ölçüde kabul edebilirsiniz diye düşündüm, onun bir sözünü
size anımsatacağım. Nizamülmülk diyor ki: “Güçlü devlet, güçlü adaletle olur.
Devleti güçlü adaletten başka hiçbir şey koruyamaz. Adalet en güçlü
silahlardan, en yüksek kalelerden daha etkilidir.” Siz, adalet kalesini
yıktınız ve daha kötüsü, adaleti bir silah hâline getirdiniz. Bu tutuklamalar…
Cezaevindeki insanlar, her şey bir yana, suçunu öğrenmek istiyorlar, suçunu
öğrenmek istiyorlar.
Üç
gün önce tutuklanan piyanist Dengin Ceyhan Cumhurbaşkanına hakaret etti
deniyor. Arkadaşlar, 3 gazeteci oturmuşlar, hangi sözüyle hakaret etti diye
aramışlar, 3 gündür bulamıyorlar. Böylesine bir vahşet olur mu? Bir ülkede bir
piyanist tutuklanıyor, suçu neydi diye gazeteciler arıyor ve bulamıyorlar. 
Yine,
CHP Maltepe Gençlik Kollarından arkadaşımız Samet Burak Sarı yine
Cumhurbaşkanına hakaret ettiği gerekçesiyle tutuklandı. O da “tweet”lerin
kendisine ait olmadığını kanıtladığı hâlde “Duruşmada bakarsın.” deyip
gönderildi. 
Sayın
milletvekilleri, bu tablo, ileride göreceksiniz, nasıl 12 Eylül adil olmayan
yargılamalarıyla anıldıysa ve yıllar sonra hâlâ o dönemin uygulamaları
konuşuluyorsa bu tablo oraya gidiyor. Hayırla anılmayacaksınız çünkü Türkiye’de
şu anda cezaevlerini o kadar doldurdunuz ki bugün, son haberler doğruysa “100
bin kişiyi açığa alalım, cezaevleri biraz boşalsın, yeni insanları
tutuklayalım.” arayışı içine girmiş durumdasınız. Ve yine, Ankara’daki gelinen tablo
gösteriyor ki kimi operasyonlar cezaevleri dolu diye ertelenmiş. Şimdi, böyle
bir ortamda siz nasıl bu ülkeyi daha demokratik yapacağız deyip referandumla
birlikte bu ülkenin geleceğinde demokrasinin güçleneceğini iddia edebilirsiniz?

Şimdi,
burada Nizamülmülk’ten söz ettim. Sayın milletvekilleri, Nizamülmülk önümüzdeki
yıl bin yaşına basacak, 1018 doğumlu; unvanı başvezirdi. Tek vezir vardı
Selçuklu’da, bugünkü Başbakana karşılık geliyordu. Eğer sizin mantığınızla
düşünselerdi, Nizamülmülk bugün olmayacaktı. Ve Nizamülmülk, o bugün dahi
etkili olan Siyasetname’sinde, biraz önce söylediğim, alıntıyı yaptığım
kitabında devletin, her seferinde adaletin üzerine o kadar ileri
değerlendirmeler yapıyor ki en azından bir göz atmanızı öneriyorum. 
Şimdi,
Nizamülmülk’ün o dönem devlet düzenini kurarken… Bakın, önce Alparslan’ın
veziri olmuş, sonra Melikşah’ın da veziri olmuş. Melikşah, Nizamülmülk böyle
devlet düzeniyle ilgili ileri değerlendirmeler yapınca dedikoducular
“Nizamülmülk senin makamına göz koydu, gücüne ortak.” dediğinde çağırmış
Nizamülmülk’ü doğru mu diye. Nizamülmülk şu cevabı vermiş: “Başındaki kavuk
benim divitimle ayakta duruyor. Diviti kapattığında sen de bitersin.” 
Bugünkü
tutuklamalarınız, gazeteleri susturmanız, gazetecilere yönelik tutuklama,
korkutma ve tehditleriniz, siyasetçilere yönelik tehditleriniz, en son Selin
Sayek Böke arkadaşımızın, Genel Başkan Yardımcımızın canlı yayında tehdit
edilmesi ve evine özel korumayla gitmek durumunda kalması, bütün bunlar, sayın
milletvekilleri, sizi ayakta tutacak devlet gücünün yıkılmakta olduğunu, yok
edilmekte olduğunu gösteriyor. 
Bu
yargılamaların bir başka yansıması da Orta Çağ’da şu cümleye karşılık geliyor;
Orta Çağ’da insanları şöyle tutukluyorlarmış, diyorlarmış ki: “Şahsın
tutuklanmasına, yargılama yapılıp yapılmama kararının sonra verilmesine…” Bugün
aynen bu tabloyu yapmaktasınız ve bu hâle getirdiğiniz yargıyı -16 Nisandaki
referandumda eğer kafanızdaki tabloyu gerçekleştirebilirseniz- tümüyle
değiştirmek, bu mevcut hâlini bile değiştirmek üzere Hâkimler ve Savcılar
Yüksek Kurulunun yapısını değiştireceksiniz. Orada -sayın milletvekilleri,
sadece bu örneği bile paylaşmadan geçemeyeceğim- düşünün, HSYK üye sayısını
22’ye siz çıkardınız, 13’e siz indirdiniz. 13 üyenin 4’ünü devletin en üst
makamındaki Cumhurbaşkanı olarak Erdoğan atayacak. 2’sini yürütmenin başı
olarak Erdoğan atayacak, Adalet Bakanını ve müsteşarını. 7’sini de Adalet ve
Kalkınma Partisi Genel Başkanı olarak Erdoğan Meclisten seçtirecek. Yani,
tümünü kendinizin biçimlendireceği bir yargıyla bugün bu şekilde kullandığınız
yargının 16 Nisan sonrasında nasıl bir sonuç doğuracağını şu anda öngörmek bile
istemiyorum.
MUSTAFA
HÜSNÜ BOZKURT (Konya) – Olmayacak o.
MUSTAFA
ALİ BALBAY (Devamla) – Tabii ki olmayacak, yürekten inancımız o. (CHP
sıralarından alkışlar) 
Sayın
milletvekilleri, eğer bu dönemin birazcık hayırla anılmasını istiyorsanız… 16
Nisan referandumu, gerçekten, en çok Adalet ve Kalkınma Partisinin hayrına
olacak. (CHP sıralarından alkışlar) O dönemde “hayır” çıktıktan sonra
Türkiye'nin bugün karşı karşıya kaldığı bu hukuksuzluk, bu adaletin bir silah
olarak kullanılması yeniden sorgulanacak ve Türkiye rahat bir nefes alacak. 
Bugün
belki kendi gücünüzün sarhoşluğu içinde… Bütün bu yargılamaları biraz önce
iktidar partisinin milletvekili anlatmaya çalıştı ama ileriye bunların hiçbiri
kalmayacak arkadaşlar. Nasıl Sokrates’i yargılayanlar bugün hiç akılda yoksa
ama Sokrates bugün hâlâ ayaktaysa ve iki bin beş yüz yıldır Sokrates’in
savunması adaletin temeliyse bugün hain ilan ettiklerinizin,
yargıladıklarınızın çoğu, yakın gelecekte göreceksiniz, bu ülkenin geleceğini
inşa edecek diyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Balbay.
Halkların
Demokratik Partisi grup önerisinin aleyhinde son olarak İstanbul Milletvekili
Sayın Tülay Kaynarca konuşacak.
Buyurun
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) – Sayın Başkan, değerli milletvekilleri; HDP grup önerisi
aleyhine söz aldım. Genel Kurulu saygıyla selamlıyorum.
“HDP
grup önerisi aleyhine” dedim çünkü gündemimiz salı gününden itibaren Gelir
Vergisi Kanunu Tasarısı’nı görüşmeyle devam ediyor. Birinci bölümü tamamladık.
Bugün, inşallah, ikinci bölümün görüşmelerinin tamamlanmasını öngörüyoruz. 
Bu
duygu ve düşüncelerle yeni kanun tasarımızın hayırlı olmasını diliyor ve az
önceki konuşmacının aksine 16 Nisanın “evet”le sonuçlanacağına...
MUSA
ÇAM (İzmir) – “Hayır”la, “hayır”la. Hayırlı olacak. 
TÜLAY
KAYNARCA (Devamla) – …ve ülkemiz için çok değerli, çok bereketli bir sürecin
başlayacağına ve gerçekten inşallah bu değerli zaman diliminde de halkımızın,
millî iradenin de her zaman olduğu gibi gereğini yapacağına yürekten inanıyor,
Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
BURCU
ÇELİK (Muş) – Sayın Başkan, karar yeter sayısı istiyoruz.
BAŞKAN
– Halkların Demokratik Partisi grup önerisini oylarınıza sunacağım ve karar
yeter sayısı arayacağım: 
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 15.36
İKİNCİ OTURUM
Açılma Saati: 15.51
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Fatma KAPLAN HÜRRİYET (Kocaeli)
-----0-----
BAŞKAN
– Sayın milletvekilleri, Türkiye Büyük Millet Meclisinin 74’üncü Birleşiminin
İkinci Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Öneriyi
kabul edenler… Kabul etmeyenler… Karar yeter sayısı vardır, öneri kabul
edilmemiştir.
Sayın
milletvekilleri, gündemin "Kanun Tasarı ve Teklifleri ile Komisyonlardan
Gelen Diğer İşler" kısmına geçiyoruz.
1’inci
sırada yer alan, Adalet ve Kalkınma Partisi Grup Başkan Vekili Kayseri
Milletvekili Mustafa Elitaş’ın Gelir Vergisi Kanunu ile Bazı Kanunlarda
Değişiklik Yapılmasına Dair Kanun Teklifi ile Plan ve Bütçe Komisyonu
Raporu’nun görüşmelerine kaldığımız yerden devam edeceğiz. 
--------------------------------------------2.
Oturum-----------------Aysel/1
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile Bazı
Kanunlarda Değişiklik Yapılmasına Dair Kanun Teklifi (2/1585) ile Plan ve Bütçe
Komisyonu Raporu (S. Sayısı: 456) (x)
BAŞKAN
– Komisyon? Yerinde.
Hükûmet?
Yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen 456
sıra sayılı Kanun Teklifi’nin birinci bölümünde yer alan maddelerin oylamaları
tamamlanmıştı. 
Şimdi
ikinci bölümün görüşmelerine başlıyoruz.
İkinci
bölüm 12 ila 26’ncı maddeleri kapsamaktadır. 
İkinci
bölüm üzerinde Milliyetçi Hareket Partisi Grubu adına Kahramanmaraş
Milletvekili Fahrettin Oğuz Tor konuşacak.
Buyurun
Sayın Tor. (MHP sıralarından alkışlar) 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 456 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Teklifi’nin ikinci bölümü üzerinde Milliyetçi Hareket
Partisi Grubu adına söz almış bulunuyorum, bu vesileyle sizleri saygılarımla
selamlıyorum.
Sayın
Başkan, değerli milletvekilleri; 1/1/2012 tarihinden itibaren uygulamaya konulan
genel sağlık sigortası sisteminden maalesef beklenen netice elde edilememiştir.
Aradan altı yıl geçtikten sonra sistemin revize edilmesi ihtiyacı doğmuştur.
Beklenen netice elde edilemediği için bugün sistemi basitleştirmek ve tarifeyi
düşürmek için gayret gösteriyoruz. Özellikle belirtmek gerekir ki genel sağlık
sigortası primleri devlet tarafından ödenenler hariç -genel gerekçede de
belirtildiği üzere- diğer mükelleflerin primlerinin tahsilinde sistemin
karmaşıklığından kaynaklanan, sağlık primi ödeme alışkanlığının olmaması gibi
sebeplerle önemli güçlüklerle karşılaşılmış, prim tahsilatı çok düşük oranlarda
gerçekleşmiştir. Sistemin basit, uygulanabilir olması amacıyla yapılmak istenen
düzenlemeyi olumlu karşılıyoruz.
Değerli
milletvekilleri, genel sağlık sigortasındaki başarısızlığı, salt sistemin
karmaşıklığına, sağlık primi ödeme alışkanlığının olmamasına bağlamak olayı tam
doğru olarak teşhis edememektir. Sorun, ekonomiktir.
Bakınız,
2015 yılının Aralık ayı itibarıyla 4/A kapsamındaki zorunlu sigortalı sayısı 19
milyon 53 bin iken tam bir yıl sonra yani Kasım 2016 itibarıyla bu sayı 18
milyon 856 bine düşmüştür. Bir yılda zorunlu sigortalı sayısındaki azalma tamı
tamına 197.248’dir. Bunun anlamı, yılda 200 bin kişinin muhtaç hâle geldiğidir.
Yılda ortalama 700 bin kişiye istihdam sağlaması hâlinde işsizliğin artmayacağı
bir ekonomide, ilave 200 bine yakın kişinin istihdamdan düşmesi, üzerinde
önemle durulması gereken ciddi bir ekonomik problemdir.
Nüfusumuz
2016 yılında bir önceki yıla göre yüzde 1,6 oranında artmıştır. Bu artış, aktif
nüfusun 300 binden fazla artması demektir. Normal şartlarda 700 bin kişiye
istihdam yaratması hâlinde işsizliğin artmayacağı varsayıldığında, istihdamdaki
azalma ve aktif nüfusun artması birlikte değerlendirildiğinde, istihdam
bakımından ekonominin ciddi sıkıntı içinde olduğu açıktır. Nitekim, bu
sıkıntının bir neticesi olarak, işsizlik tarihî rekor kırarak Kasım 2016
itibarıyla yüzde 12,1 oranına yükselmiştir. Genç nüfusun işsizlik oranı ise 3,5
puan artarak yüzde 22,6’ya yükselmiştir. Vergi borçlarını, prim borçlarını ne
kadar yapılandırırsak yapılandıralım, varlık barışı yasası çıkaralım, ekonomi
canlanmadığı sürece, işsizliği azaltmadığımız müddetçe, yapılacak
düzenlemelerin bir anlamı olmayacaktır.
Değerli
milletvekilleri, 4/B kapsamında yani esnaf ve sanatkârlar ve diğer bağımsız
çalışanlar, tarımda kendi adına ve hesabına çalışanlar bakımından olaya
baktığımızda, Aralık 2015 tarihi itibarıyla sayısı 2 milyon 833 bin iken, on
iki ay yani bir tam yıl sonra, Kasım 2016 itibarıyla bu sayı 2 milyon 706 bine
düşmüştür. Yani 2016 yılının başından Kasım 2016 ayına kadar geçen on iki aylık
süre içerisinde 126.426 kişi, esnaf ve sanatkâr olarak, çiftçi olarak sistemden
çıkmıştır. Bugün mazotun litre fiyatı 4,5 TL’nin üzerindedir, böyle bir ortamda
çiftçilik yapmak kolay değildir. Hiç kimsenin, asgari şartlarda gelir elde
etmesi hâlinde dahi, esnaflığı, sanatkârlığı, çiftçiliği bırakmayacağı açıktır.
Geçen bir yıl içerisinde kendi adına çalışan tam 126 bin küsur kişinin işini
bırakması demek, her bir esnaf, her bir sanatkâr, her bir çiftçi ailesi -eşi ve
çocukları hesabıyla ortalama 4’le çarparsak toplam 500 binin üzerinde kişi yani
yarım milyon kişi- gelirden, geçimden yoksun hâle gelmiştir.
Tabii
ki esnafın, sanatkârın, çiftçinin işini bırakmasının sebepleri vardır. Bugün
itibarıyla dolar 3,62 TL’dir, avro 3,84 TL’dir. Kasım 2016 itibarıyla işsizlik
yüzde 12,1’dir, enflasyon yüzde 10’lara yaklaşmıştır. Mazot, benzin, gaz,
gübre, yem fiyatları fevkalade yükselmiştir. Böyle bir ortamda esnafın iş
yapması, sanatkârın, çiftçinin işini devam ettirmesi mümkün olamamıştır. AKP
kabul eder etmez, acı da olsa bir gerçek var ki esnaf, çiftçi güç durumdadır.
Bir yıllık süre içerisinde tam 1 milyon kişinin işini terk etmesi de bunun göstergesidir.
Değerli
milletvekilleri, bugün BAĞ-KUR’lunun en düşük aylık prim miktarı 613 lira 23
kuruştur. Çiftçi BAĞ-KUR’lunun en düşük aylık prim miktarı 490 lira 59
kuruştur. BAĞ-KUR’lunun büyük bir kesimi 5 puanlık prim indirimden
yararlanamamaktadır, zira yararlanma şartları ağırdır. Ortalama olarak üç beş
ay önceki prim tahsilatı yüzde 50’ler mertebesindeyken bugün bu oran 10-15 puan
gerilemiştir. Böyle olunca da, kepenk kapatma, işini terk etme devam
etmektedir. Artan girdi fiyatları nedeniyle çiftçi tarlasını süremez hâle
gelmiştir. Böyle olunca kepenk kapatan, işini terk edenler bakımından Ahilik
Sandığı da bir huzur getirmeyecektir. İflas ettikten sonra üç beş kuruş yardım
yapmak değil, maharet, iflas etmeden, kepenk kapatmadan önce esnafın, çiftçinin,
sanatkârın yaşamasını sağlamaktır. 
Değerli
milletvekilleri, bir başka konu 4/C kapsamında sayılan kamu görevlisi
sayısıdır. 15 Temmuz darbe girişimi öncesinde Haziran 2016’da 3 milyon 83 bin
civarındayken Kasım 2016‘da bu sayı 2 milyon 985 bin civarına gerilemiştir.
Azalma 97.766’dır. Bunlara son kararlarla atılanlar da dâhil edildiğinde azalma
kamu görevlilerinde 100 bini geçmiştir. 100 bin kamu görevlisinin azalması
ortalama 300-400 bin nüfus demektir. 
AKP’nin
iktidar olduğu 2002 yılından sonra 2007 yılına kadar geçen süre içerisinde,
özellikle de özel hastanelerin vatandaşın hizmetine sunulması, isteyenin
istediği -kamu, özel- hastanede tedavi olabilmesinin yolunun açılması ve ilk
başta vatandaşın ilave ücret ödememesi sağlık hizmetlerine ulaşımda bir
rahatlama sağlanmıştır. Nitekim, bu rahatlamanın bir neticesi de 2007
seçimlerinde seçim sandığına AKP açısından müspet yansımıştır.
2007
yılından sonraki süreçte özel hastanelere ilave ücret uygulamasına geçilmiştir.
2008 yılında yüzde 30 oranında ilave ücret alan özel hastanelerin ilave ücret
oranı 2009 yılında yüzde 70’e, 2012 başlarında yüzde 90’a çıkarılmıştır. Mayıs
2013 tarihinden itibaren de özel hastanelerde yüzde 200 oranında ilave ücret
alınabilmektedir. Bir örnek vermek gerekirse, özel hastanede paket veya diğer
şekilde muayene ve tedavi masrafı toplamı 100 TL tutan bir hasta 200 TL ilave
ücret verecektir. Bunlardan vatandaşın reçeteden kaynaklanan katkı payları ve
ilave ödemeleri müstesnadır. Özel hastanelerde dar gelirlinin muayene olması ortadan
kalkmıştır. Genel sağlık sigortası priminin 53 TL’ye düşmesi ilave ücret
ödenmesini engellemeyecektir. Bu sebeple, primin azalması vatandaşın derdine
yeterince çare olmayacaktır. 
Değerli
milletvekilleri, bir başka konu: Tıp fakültesinde döner sermaye ve tam gün
uygulamalarının bir neticesi olarak, birçok yetişmiş öğretim üyesi istifa
etmek, emekli olmak zorunda kalmıştır. Bugün, yetişmiş birçok öğretim üyesi
açtıkları muayenehanelerde hasta muayene etmekle beraber, özellikle de cerrahi
müdahaleyi gerektiren durumlarda parça başı anlaştıkları özel hastanelerde
yaptıkları cerrahi müdahaleler nedeniyle önemli miktarlarda ücret talep
ettikleri de bir başka gerçektir.
Burada
özel hastane ve öğretim üyelerini suçlamak gibi bir kastım asla yoktur. Zira,
bir doktorun, özellikle de uzmanlığa, öğretim üyeliğine yükselmesinde geçirdiği
zor aşamaları bilen bir kişi olarak, kolay yetişmediğini biliyorum. Olay,
sorun, kolay yetişmeyen bu meslek grubunun ayda 3-5 bin lira döner sermayeye
mahkûm edilmesindedir. Gerek sigortalı olarak gerek BAĞ-KUR’lu ve çiftçi olarak
gerek kamu görevlisi olarak gerekse nüfustaki artış nedeniyle bir yılda
istihdamdaki azalma 500 bine yakındır. Aktif nüfustaki artış 320 bindir. Böyle
bir ekonomik tablo karşısında genel sağlık sigortası primini ne kadar
düşürürseniz düşürün beklenen başarı sağlanamayacaktır. 
Çözüm
ekonominin canlandırılmasındadır; çözüm çok çalışmadadır; çözüm israfı
önlemededir; her şeyden önce de haktan, hukuktan ve adaletten yana olmaktır;
çözüm sigortalının, BAĞ-KUR’lunun işini kaybetmesinin önlenmesindedir diyor,
yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Tor.
Halkların
Demokratik Partisi Grubu adına İstanbul Milletvekili Sayın Garo Paylan
konuşacak.
Buyurun
Sayın Paylan.
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum.
Aylardır
Plan ve Bütçe Komisyonu olarak ve Genel Kurul olarak arkadaşlar, büyük oranda
ne yapıyoruz? Ekonomiyi canlandırma tedbirlerini konuşuyoruz. Ne yapıyoruz?
Vergi yapılandırmasını konuşuyoruz. Defalarca vergi yapılandırmasını konuştuk.
Çiftçinin, esnafın borçlarının yapılandırılmasıyla ilgili önerileri
konuşuyoruz. Kredi yapılandırmasını konuşuyoruz ve yeni kredileri teminatsız
açmayı öneriyoruz; esnafa, zanaatkâra faizsiz kredi vermeyi öneriyoruz.
Bütün
bunları yapıyoruz, yapıyoruz da ne oluyor? Bakın, yaklaşık sekiz aydır hep
“yapılandırma”, “Kredi vereceğiz.” diyoruz, “Ekonomiye can vermeye
çalışıyoruz.” diyoruz; sonucu ne? Ekonomi canlanmıyor.
Bakın,
ben hafta sonu -ciddi- pek çok bölgede esnafları gezdim. Esnaflar diyor ki: “İş
yapamıyoruz, benim borcumu yapılandırsan ne olacak; bugün borcumu sileceksin,
yarın gine o borç çıkacak karşıma. ‘Sıfır faiz’ desen ne olacak; borcun anasını
ödeyemiyorum ki danasını ödeyeyim.” O çerçevede arkadaşlar, bütün bunlar sonuç
vermiyor.
Bakın,
sanayicilere gittik. Sanayiciler “Kapasite kullanım oranlarımız son derece
düşük.” diyor, “Bize ‘İşçi alın.’ diyorlar, biz mevcut işçiyi
çalıştıramıyoruz.” diyor, “Geçmişte mesai yaptırıyorduk işçiye, işçi alıyorduk;
şimdi mevcut işçiye iş veremiyoruz, kapasite kullanım oranlarımız düşük.”
diyor. Şimdi, demek ki bu yöntem işe yaramıyor arkadaşlar yani esnafın borcunu
silme meselesi işe yaramıyor çünkü bakın -ben de esnaflık yaptım- esnaf
vergisini ne zaman düzenli öder? Çalıştığı zaman. Piyasa çalışıyorsa, dükkânı
çalışıyorsa öder, hiç gözüne gelmez vergisi, borcu, öder çünkü iş dönüyordur,
çarklar dönüyordur. Çark durunca kira da gözüne gelir, işçi parası da gözüne
gelir, vergi de gözüne gelir ve ödeyemez. Önemli olan çarkları çevirmek. Siz
çarkları çevirmek için ne düşünüyorsunuz? “Niye bu çarklar dönmüyor?” diye
düşünüyor musunuz? Çarklar niye dönmüyor, biliyor musunuz arkadaşlar? Bakın,
şubat ayı Tüketici Güven Endeksi açıklandı. Şubat ayı Tüketici Güven Endeksi
65’i gösteriyor. Yani 2009’dan beri en düşük seviyeyi gösteriyor, 2009’un bile
altında. Bu ne demek? Tüketici güvenmiyor. Tüketici güvenmezse harcama yapmaz,
esnafın çarkı dönmez, sanayici, esnaf talep etmediği için üretemez. 
Demek
ki bu yolla çarklar dönmüyor, dönmeyecek. Ne yapacağız? Sosyal politikalara
bakacağız ve sosyal psikolojiye yani bu işin psikolojik boyutuna, sosyolojik
boyutuna bakacağız. Bunda da ne görüyoruz arkadaşlar? Bakın, ekonomi ne ister?
Güven ister. Yerli, bir sefer, Türkiye Cumhuriyeti vatandaşları güven ister,
ekonomiye güvenecek. Bu güven yerlerde sürünüyor. Yabancı yatırımcı için de siz
KDV’yi sıfıra indirdiniz ama yabancı da güvenli ülke ister, demokratik bir ülke
ister, demokrasi yolunda olan bir ülke ister ve bu yolda olan bir ülkeye de
yatırım yapıyordu; KDV’yi sıfırlamanıza gerek yoktu, KDV’yi sıfırlamadan da
gelip ev alıyordu, yatırım yapıyordu. Oysa, bugün Batılı yatırımcılar arkasına
bakmadan gidiyorlar. 
İhtiyacımız
olan şey, arkadaşlar, olağanüstü hâlin kaldırılmasıdır. Olağanüstü hâli
kaldırmaya var mısınız? Ekonominin canlanması için olağanüstü hâli kaldırmamız
gerekiyor. Basının özgürlüğüdür. Bakın, basının özgür olduğu bir ülkede
insanlar da özgürdür. Basını özgürleştirirsek hiç merak etmeyin, ekonomi
canlanır çünkü insanlar kendilerinin ifade edilmiş olduğunu görür, derdinin
basına yansıdığını görür. 
Değerli
arkadaşlar, aynı zamanda demokratik bir iklimi geliştirmekle ekonomi canlanır
çünkü demokratik bir iklim gelişirse herkesin ekonomiye karşı güveni olur.
İhtiyacımız olan, çoğulcu bir anayasayı tartışmaktır, böyle, tek adamın
anayasalarını değil. Bütün bu yollara girersek ekonomi canlanır. Ama, maalesef,
Hükûmet bu yolda değil; yalnızca yapılandırmayla, esnafın borcunu ertelemeyle
ekonominin canlanacağını düşünüyor ama olmuyor.
Sayın
Bakan, pek çok tedbir aldınız. Size Plan Bütçe Komisyonunda da rica ettim.
Kanun hükmünde kararnameyle, 300 maddeyle yaklaşık, pek çok maddeyle tedbirler
aldınız. Plan Bütçe Komisyonunda yapılandırmalar yaptık. Dedim ki: “Bir brifing
verin.” Plan Bütçe Komisyonunda bunu yapmadınız, programınız varmış Avrupa’da;
bari şu Meclis Genel Kuruluna bir yapın. Ya, bu kadar madde yaptınız, bu kadar
yapılandırma yaptınız, borçları ertelediniz, borçları sildiniz; ya, bu bütçe ne
olacak? Tek bir çıpamız kaldı. Mali disiplin, değil mi? Tek bir çıpa kaldı.
Bence 10 milyarlarca liralık bir delik gözüküyor. Bu delik ne kadar olacak? Bir
bilgilendirin. Bu kadar kanun hükmünde kararname çıktı, bunların etkileri ne
olacak, etki analizleri ne olacak? Siz gittikten sonra Plan Bütçe Komisyonu çok
daha kötü hâle gitti, bakanlarımız geldi “Ya, orada yazıyor, baksanıza.” dedi.
Vallahi siz kalın Plan Bütçe Komisyonunda ama buraya da bilgi verin bence.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bana mı söylüyorsun?
GARO
PAYLAN (Devamla) – Ben Sayın Bakana söylüyorum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ha, Sayın Bakan.
GARO
PAYLAN (Devamla) – Sayın Bakanın kalmasıyla biraz daha tartışabiliyorduk ama
daha sonra çok daha kötü oldu, bakanlarımız hiçbir bilgi vermeden ve Sayın
Başkanımız orada maalesef inisiyatif almayarak çok kötü şartlarda bu maddeler
geçti ve yasama kalitesi yok Sayın Bakan. Bir brifing vermenizi bekliyoruz bu
anlamda.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ben mi inisiyatif
almadım?
GARO
PAYLAN (Devamla) – Evet, siz de inisiyatif almadınız.
BAŞKAN
– Karşılıklı konuşmayalım lütfen.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım,
sataşma var.
BAŞKAN
– Sataşmadan söz istersiniz, ben size veririm sözü, konuşursunuz.
GARO
PAYLAN (Devamla) – Değerli arkadaşlar, ekonomi güven ister, yabancı için de
güvenli ülke olmasını ister. Bakın, ülkemiz şu anda savaş hâlindedir yani Türk
Silahlı Kuvvetleri şu anda Suriye’de El Bab’da savaş hâlindedir. Askerlerimizi
kaybediyoruz. 
Sayın
Cumhurbaşkanı El Bab’dan daha aşağıya gitmeyeceğimizi söylemişti yaklaşık bir
ay önce. İyi, hiç yoksa, herhâlde, bir aklıselime geldi nihayet demiştik.
Bundan bir hafta sonra hemen “Hayır, biz Rakka’ya yürüyeceğiz.” dedi. Acaba o
bir hafta içinde onu Rakka’ya yürümeye kim ikna etti, hangi şartlar ikna etti? 
Bakın,
Amerika Birleşik Devletleri-Rusya denkleminde, ki ikisi de orada aktörler, iki
büyük güç, savaşacak asker arıyorlar; tıpkı Kore’de olduğu gibi, tıpkı başka
savaşlarda gariban halkların askerlerinin öldürüldüğü gibi burada da savaşacak
asker arıyorlar. IŞİD’in Rakka’daki merkezine Türk Silahlı Kuvvetlerinin
gitmesi konusunda pazarlıklar yürüyor. Türkiye ne zaman Rusya’ya yanaşsa
Amerika itiraz ediyor ve tersinden, Türkiye Amerika’ya yanaşsa Rusya itiraz
ediyor ve –tırnak içinde- Kürt kartını kullanmaya çalışıyor. Bütün bu iki süper
gücün de bu kartı -tırnak içinde söylüyorum- kullanmaması için, Türkiye “Sizler
ne istiyorsanız ben o tavizi vermeye hazırım.” diyor; “İncirlik’i mi kullanmak
istiyorsun? Hazır. On binlerce Türk Silahlı Kuvvetleri askeri savaşacak mı?
Hazır. Bütün Türk Silahlı Kuvvetleri birlikleri, uçakları, tankları hazır mı?
Hazır.” Bütün bu tavizleri vermeye hazırız. Ne için? Kürt halkı, diğer
halklarla birlikte özerk bir yapılanma içinde, demokratik bir Suriye içinde
yaşamasın diye. Çünkü, Suriye demokratik olursa, Suriye’de özerk yapılanmalar
olursa, Suriye demokratik bir federasyon olursa bunun Türkiye’ye de
yansıyacağını biliyor; çünkü, çoğulcu, demokratik bir Suriye’nin yanında böyle
tekçi bir Türkiye'nin kalamayacağını çok iyi biliyor. Bu anlamda Suriye’deki bu
demokrasi yolunda yürüme isteğinde olanları boğmaya çalışıyor. Bunun için ne
yapıyor? Üç yıl önce rejimi boğmak için Suriye’deki yangına benzin döken
anlayış, mezhepçi anlayış duvara çarpmıştı; şimdi, milliyetçi bir koalisyonla
oraya dalıyor ve diyor ki: “Ben Kürt’e orada bir çadır bile kurdurmam.” Bunun
için de üç yıl önce kanlı bıçaklı olduğu, daha geçen yıla kadar kanlı bıçaklı
olduğu rejimle bile arka kapılar ardında -aldığımız haberlere göre- iş birliği
yapma arayışlarına girişiyor, Rusya’yla iş birliği yapma arayışlarına
girişiyor, Trump yönetimiyle iş birliği yapma arayışına girişiyor. Ne için?
Bakın, on binlerce askerimizi Rakka çöllerine sürmeye kalkacaksınız. Bunun
riskleri nelerdir arkadaşlar? Binlerce askerimizi kaybedebiliriz. Bunun
riskleri nelerdir? IŞİD, köşeye sıkıştığını anlayınca Türkiye'de pek çok
provokasyonlar ve terör eylemleri yapabilir, Rakka bataklığına saplanabiliriz
ve bununla beraber pek çok iç provokasyonla ve Amerika’nın, Rusya’nın ve
rejimin pek çok provokasyonuyla karşı karşıya kalabiliriz, hatta İran’ın pek
çok provokasyonuyla karşı karşıya kalabiliriz. Peki, bütün bu riskler varken
Türkiye Büyük Millet Meclisi ne yapıyor? Hiçbir şey yapmıyor çünkü neden? AKP,
CHP, MHP bir fezlekeye “evet” oyu verdi, “Ey Recep Tayyip Erdoğan, sen
Suriye’ye ne operasyon yaparsan yap biz sana yetki veriyoruz.” dedi. 
Bakın,
eski Genelkurmay Başkanı çok önemli bir laf etmişti: “Yüz yıl önce de Enver
Paşa’ya böyle yetkiler vermiştik, ülkeyi duman etti. Tek adama bu yetkiler
verilmez.” demişti. Şimdi, yine tek adama bu yetkiyi veriyoruz ama Meclis
hiçbir şey yapmıyor. Gelin, bu konuyu ele alalım arkadaşlar.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Paylan.
Cumhuriyet
Halk Partisi Grubu adına İstanbul Milletvekili Sayın Mehmet Bekaroğlu
konuşacak.
Buyurun
Sayın Bekaroğlu. (CHP sıralarından alkışlar)
CHP
GRUBU ADINA MEHMET BEKAROĞLU (İstanbul) – Sayın Başkan, değerli milletvekili
arkadaşlarım; 456 sıra sayılı torba Yasa Teklifi’nin ikinci bölümü üzerinde
grubum adına konuşmak üzere söz aldım. Hepinizi saygıyla selamlıyorum.
Bu
bölümde değişik kanunlarla ilgili düzenlemeler yapılıyor: İşsizlik ödeneği alan
esnafa genel sağlık sigortası veriliyor, Türk vatandaşlarının Türk vatandaşı
olmayan Türk soylu aile fertlerine genel sağlık sigortası, kayıt dışı işçi çalıştıranlara
“Teşviklerden yararlanılamayacak.” hükmü; SGK kira alacaklarını
gayrimenkullerle tahsil edebilecek, genel sağlık sigortası borçları yeniden
hesaplanarak azaltılacak, ceza faizleri silinecek vesair; böyle giden maddeler
var. 
Değerli
arkadaşlarım, bu bir torba yasa. Gerçekten, “torba” kelimesi yeni icat edildi,
birkaç senelik bir iş. Bu yasayı, bu düzenlemeyi bu kelimeye uygun bir şekilde
yaptık. Arkadaşlarımız ifade ettiler; Sayın Bakan, önce grup başkan vekilinin
bir teklifi şeklinde geldi, sonra tasarı oldu, sonra ikisi çekildi, başka bir
şey yapıldı, sonra Sayın Maliye Bakanı terk etti Komisyonu, başka bakanlar
geldiler; ne etki değerlendirmesi ne cümlelerin düzeltilmesi ne
milletvekillerine bunların ne anlama geldiğine dair bir bilgi verildi. Böyle
yasa yapılmaz değerli arkadaşlar. Türkiye Büyük Millet Meclisi bir yasa
yapacaksa, bir ihtiyaç varsa, Hükûmet de teklif etse ilgili sivil toplum
örgütleriyle oturulur, konuşulur, komisyona gelene kadar olgunlaştırılır,
komisyonda ilgili siyasi partiler gerekli katkıları sağlarlar ve Türkiye Büyük
Millet Meclisi Genel Kurulunda ciddi bir şekilde bu konular konuşularak,
tartışılarak yasa çıkarılır; maalesef bunu yapmıyoruz. Bunun yerine ne
yapıyoruz? Bir panik havası şeklinde, özellikle 1 Kasım seçimlerinden sonra
ekonominin ve her şeyin ters gitmesi üzerine bir panik havasıyla, gelişigüzel,
“Şunu yapsak acaba bohça yama tutar mı, bunu yapsak acaba bohça yama tutar mı?”
tarzında teklifler geliyor ve bunları konuşuyoruz ama her yamadan sonra bohça
yine lime lime dökülüyor. Değerli arkadaşlarım, şimdi gelen ve daha evvel
konuştuğumuz özellikle bu borçların silinmesi, tekrar tekrar silinmesi, tekrar
yapılandırmalar, aflar, geniş şekildeki teşvikler, bütün bunlara baktığımızda
görülen şey bu. 
Adalet
ve Kalkınma Partisi uygulamış olduğu ekonomik politikalar sonucunda toplumun
bütün kesimleri; işçisi, memuru, esnafı, iş adamları, kim aklınıza
gelebiliyorsa, toplumun bütün kesimleri sıkıntı hâlinde ve haklı olarak bu
gelen maddelerde bu sıkıntıları azaltacak birtakım tedbirler alıyoruz. Bakın,
11 defa borç alacakları yapılandırıldı; şu anda, daha önce yapılandırılan bir
konuda yeniden yapılandırma yapılıyor. Bunun anlamı değerli arkadaşlarım, bu
Hükûmet ekonomiyi yönetemiyor; aslında, elimizdeki rakamlar da bunu çok açık
bir şekilde ortaya koyuyor değerli arkadaşlar. Bunun temel sebebi sadece
ekonomik de değil, demokrasiyle ilgili, hukuk devletiyle ilgili açıklarımız da
önemlidir ama şu 3 rakam bile bu Hükûmetin uygulamış olduğu ekonomik
politikaların çöktüğünü gösteriyor. 
Sayın
Bakanım, rakamlarla ilgili konuşurken gerçekten tereddüt içindeyiz çünkü bu
rakamları defalarca, tekrar tekrar yenilediniz. “Şu şekildeydi, doğru değildi;
tasarruflarımız şöyleydi, şimdi böyledir; millî gelirimiz şu kadardı, şimdi
böyledir.” diye. O nedenle, verdiğimiz rakamlar konusunda tereddütler olursa bu
bizim suçumuz değil, Sayın Hükûmetin suçudur. 
Siz
Hükûmete geldiğinizden bugüne 2,5 trilyon doların üzerinde kaynak kullandınız
yani vergi topladınız, borç aldınız, özelleştirme yaptınız on beş senede. Ne
oldu ondan sonra değerli arkadaşlarım çok övündüğünüz ekonomi sonucunda?
Faizleri ödediniz işte 700 milyar ve 386 milyarlık da bir yatırım gözüküyor
değerli arkadaşlarım. Yani, bu kadar övündüğünüz, ettiğiniz şeyin sonucunda
geldiğimiz nokta bu değerli arkadaşlarım. Aslında, işte, sicil affıyla, vergi
affıyla, prim affıyla, kredi affıyla, affın affıyla, diğer konuların affıyla
yapmaya çalıştığınız ya da bunların gösterdiği tablo bu maalesef. 
Bu
tablodan nasıl çıkılır değerli arkadaşlarım? Niye bu noktaya geldik? Bu soruyu
hiçbir şekilde Hükûmet sormuyor. Şu anda zaten Hükûmetin yönelimi bunlarla
ilgili değil, varsa yoksa Türk tipi başkanlıkla ilgileniyoruz. 
Değerli
arkadaşlarımız, paramız yok diyoruz, tasarrufumuz yok. Zenginleşmemiz gerekiyor
bütün bunların düzelebilmesi için. Nasıl zenginleşeceğiz? Ne yapacağız da
zenginleşeceğiz? Üreteceğiz ve satacağız. Bakıyoruz ürettiklerimize,
sattıklarımıza, aldıklarımıza, arada müthiş bir dış ticaret açığımız var,
müthiş bir cari açık var; rakamlara girmiyorum. Maalesef rekabet edebilen,
ürettiğinin katma değeri olan, bunları pazarlayabilen bir ülke olmaktan çok çok
uzağız ve giderek de uzaklaşıyoruz. 
Diğer
politikalar da tabii… Yatırım yapılacak, bu yatırımın ortamı sağlanacak. Biraz
evvel konuşan arkadaşımız psikolojiden söz etti. Evet, psikoloji de son derece
önemli. Bunun için ülkede gerçekten tartışılmayacak bir demokrasiniz olacak,
tartışılmayacak bir hukuk devletiniz olacak. Bir iş olduğu zaman, başına bir iş
geldiğinde insanlar öngörebilmeli, “Ne olacak, bunun sonucunda ben neyle karşı
karşıya kalacağım?” bunu öngörebilmeli. Şöyle bir şey öngörüyorlar
tüccarlarımız, esnaflarımız: “Ya, ödemeyeyim bu vergiyi, zaten sıkıntıdayım,
nasıl olsa bir af çıkacak.” Hükûmet de hiç onları mahcup etmiyor değerli
arkadaşlarım.
Bunun
sonucunda aslında 2017 yılı bütçesini çoktan deldik, “mali disiplin” dediğimiz
çıpa çoktan ortadan kalktı değerli arkadaşlarım.
Değerli
milletvekili arkadaşlarım, genel ekonomik tablo bu ama Hükûmetin şu andaki
meşgul olduğu konu bunlar değil. “Evet, ekonomi iyi gitmiyor, savaştayız,
sıkıntılar var, demokrasimiz problem, darbeyle karşı karşıya kaldık ama merak
etmeyin, başkanlık sistemi gelecek, bütün bunlar bitecek.” deniliyor değerli
arkadaşlar.
Peki,
biz de soruyoruz: Aslında fiilî bir başkanlık sistemi uyguluyorsunuz Anayasa’ya
rağmen. Sayın Cumhurbaşkanının, Sayın Erdoğan’ın 2014’te Cumhurbaşkanı
seçildiği bugünden -özellikle bugünden- itibaren, özellikle de 15 Temmuzdan
sonra, OHAL ilan edildikten sonra, zaten siz fiilî bir başkanlık sistemini
uyguluyorsunuz. OHAL’le ilgili olmamasına rağmen, çok sayıda düzenlemeyi, zaten
Meclisi devre dışı bırakarak kanun hükmündeki kararnamelerle yaptınız değerli
arkadaşlarım. Zaten Türkiye Büyük Millet Meclisi büyük ölçüde devre dışı
bırakılmış durumdadır.
Peki,
şimdi size soruyorum ve vatandaş da soruyor: Eğer başkanlık sistemi gelirse,
“evet” denilirse bugün yapamadığınız ne var da yapacaksınız ya da yaptığınız ne
var da yapmayacaksınız da Türkiye'nin ekonomisi düzelecek? Bu konuyla ilgili
bugüne kadar açıklanmış bir şey yok. Bunun yerine, toplumu gererek,
kutuplaştırarak, “hayır” diyecek olan vatandaşları terörle ilişkilendirerek bir
kampanya yürütülmeye başlandı. 
Değerli
arkadaşlarım, Sayın Cumhurbaşkanının kampanyaya başlarken söylemiş olduğu cümle
şuydu: “‘Hayır” diyenler 15 Temmuzun yanındadır.” Sayın Başbakan, buna benzer
belki de 10 defa konuşma yaptı. Bu Hükûmetin bakanları, Türkiye’yi, “evet” ya
da “hayır” oyu kullanacakları, halkımızı tehdit edecek şekilde “‘Evet’ çıkarsa
terör bitecek.” diye laflar edebildiler.
Yanlış
yapıyorsunuz değerli arkadaşlarım. Aslında, oy kullanacak olan insanlar, bu iki
seneden beri uygulanan fiilî durumun eğer “evet” çıkarsa resmîleşeceğini
biliyor ama siz, insanların bunları bilmesini istemiyorsunuz. 
Değerli
arkadaşlarım, ben epey zamandan beri siyaset yapıyorum, ilk bu Türkiye Büyük
Millet Meclisine geldiğimde bu kürsülerde siyasetçiler birbirlerini “Yalan
söylüyorsun.” falan diye suçlamazlardı, daha çok “Doğru değil, doğru
söylemiyorsun.” diye birbirlerine laf atarlardı ama şu anda yalan söylemek,
herhâlde “Yalan söylüyorsun.” diye ben birisini itham etsem burada, mahkemeye
verse “Bunlar siyasette olur.” noktaya gelmiş. Yalan söylüyoruz değerli
arkadaşlarım, yalan söylüyorsunuz, Hükûmet yalan söylüyor, yalan söylemeye de
devam ediyoruz maalesef. 
Şimdi,
diyorsunuz ki: “‘Hayır’ oyu verenler, ‘hayır’ diyenler 15 Temmuzun yanında.”
Değil değerli arkadaşlarım, aslında 15 Temmuz sizin eserinizdir, bu cemaat
sizin eserinizdir. Bu cemaat sizin yanlışlarınızdan dolayı 15 Temmuza
Türkiye’yi taşıdı ve bütün bunlar oldu. Bakın, bu olduktan sonra OHAL
istediniz, OHAL ilan edildi ve Türkiye’yi OHAL’le beraber yönetiyorsunuz. 100
binin üzerinde insan görevinden alındı, ihraç edildi; 30 binin üzerinde insan şu
anda tutuklu ama dün Sayın Başbakanın ifade ettiği gibi, hangisi kuru, hangisi
yaş belli değil. Ve en önemlisi, değerli arkadaşlarım, bu 15 Temmuzun siyasi
ayağı yok. Bu siyasi ayak burada değerli arkadaşlarım; Bakanlar Kurulunda,
belediyelerde bu siyasi ayak değerli arkadaşlarım. 15 Temmuz aslında sizsiniz
yani sizsiniz 15 Temmuz. 
AHMET
HAMDİ ÇAMLI (İstanbul) – CHP, CHP.
MEHMET
BEKAROĞLU (Devamla) - Eğer 15 Temmuz soruşturmaları siyasi ayağa gelmezse,
AKP’ye gelmezse yaptığınız her şey yalan olacaktır. (CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Bekaroğlu.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
MUSTAFA
ILICALI (Erzurum) – Siz “Yalan söylemeyin.” dediniz, kendiniz söylediniz.
MEHMET
BEKAROĞLU (Devamla) – Sizsiniz.
MUSTAFA
ILICALI (Erzurum) – Çelişkiye düştünüz.
MEHMET
MUŞ (İstanbul) – Sayın Başkan…
MEHMET
BEKAROĞLU (Devamla) – Kaç tane var, gelin anlatın.
BAŞKAN
– Sayın Bekaroğlu…
MEHMET
BEKAROĞLU (Devamla) – Kaç tane var, gelin anlatın.
MUSTAFA
ILICALI (Erzurum) – Eleştirdiğiniz şeyi yaptınız, olmadı Sayın Vekil.
MEHMET
BEKAROĞLU (Devamla) – Gelin buraya, kaç tane milletvekiliniz bunlarla konuştu… 
BAŞKAN
– Sayın Bekaroğlu…
MEHMET
BEKAROĞLU (Devamla) - …kaç tane bakanınız bunlarla konuştu… 
BAŞKAN
– Sayın Bekaroğlu, süreniz bitti, lütfen…
MEHMET
BEKAROĞLU (Devamla) - …kaç tane belediye başkanınız bunlara arsaları dağıttı,
gelin burada anlatın. 
MUSTAFA
ILICALI (Erzurum) – Eleştirdiğiniz şeyi yaptınız.
BAŞKAN
– Sayın Bekaroğlu, lütfen yerinize geçer misiniz?
MEHMET
BEKAROĞLU (Devamla) - Yalan söylemiyorum, doğrunun ta kendisini söylüyorum ve
bu doğru sizi rahatsız ediyor. (CHP sıralarından alkışlar)
BAŞKAN
– Sayın Muş, sizi dinliyorum.
MEHMET
MUŞ (İstanbul) – Sayın Başkan, Sayın Bekaroğlu’nun bize yönelttiği iddiaların
hiçbirini kabul etmiyoruz. Kendisi yalan söylüyor olabilir ama biz yalan
söylemiyoruz. Ben burada Türkiye’de yapılan bütün her şeyin meşru ve anayasal
sınırlar içerisinde yapıldığını ifade etmek durumundayım. Kendisi iddialarını
çıkıp anlatabilir, millete bunları anlatabilir. Nihayetinde kararı verecek olan
millettir. Elinden tutan yok kendisinin. 
Teşekkür
ediyorum. (AK PARTİ sıralarından alkışlar)
BAŞKAN
– Ben teşekkür ederim. 
MUSA
ÇAM (İzmir) – Sayın Başkan… 
BAŞKAN
– Sayın Çam…
MEHMET
MUŞ (İstanbul) – Grup başkan vekili mi Sayın Çam?
BAŞKAN
– Vekâleti var. 
MUSA
ÇAM (İzmir) – Sayın grup başkan vekili, konuşmacımız Sayın Bekaroğlu’nu açık ve
aleni bir şekilde yalancılıkla suçlamıştır. 
BAŞKAN
– Ama Bekaroğlu da onlara “Yalan söylüyorsunuz.” dedi. 
MUSA
ÇAM (İzmir) – Sayın Başkan, görüşlere katılmayabilir, bunu dile getirebilir ama
Türkiye Büyük Millet Meclisi üyesi bir milletvekili arkadaşımızı yalancılıkla
suçlamak hiç kimsenin haddi değildir. 
BAŞKAN
– Sayın Çam, aynı şekilde, Türkiye Büyük Millet Meclisi üyesi olan ve
grubunuzun üyesi olan bir milletvekili de Adalet ve Kalkınma Partisi Grubuna
“Yalan söylüyorsunuz.” dedi. Bunlar karşılıklı oldu, lütfen. 
MEHMET
MUŞ (İstanbul) – Kendisi “Yalan söylüyor.” dedi. 
MEHMET
BEKAROĞLU (İstanbul) – Bir kişiyi itham etmedim ben. 
MUSA
ÇAM (İzmir) – Sayın Başkan, direkt milletvekilimizi hedef almış bir konuşmadır.
Lütfen, sataşmadan dolayı söz istiyoruz. 
BAŞKAN
– Sataşmadan dolayı size söz veremeyeceğim çünkü aynı şekilde karşılıklı
ithamlar oldu. 
MEHMET
BEKAROĞLU (İstanbul) – Bir kişi itham edilmedi Sayın Başkan. 
AKIN
ÜSTÜNDAĞ (Muğla) – “Hükûmet” dedi. 
MUSA
ÇAM (İzmir) – Sayın Başkan, sizin bu konuda…
MEHMET
MUŞ (İstanbul) – Kendisi söyledi yalan söylüyoruz diye.
BAŞKAN
– Grup olarak itham edildiyse grup başkan vekili olarak cevap verdi Sayın
Bekaroğlu. 
MUSA
ÇAM (İzmir) – Sayın Başkan, milletvekilimizi açıkça yalancılıkla suçladı, nasıl
siz… 
MEHMET
MUŞ (İstanbul) – Sayın Başkan, Musa Çam grup başkan vekili mi? Sayın Bekaroğlu
hakkını savunamıyor mu?
BAŞKAN
– E, aynı şekilde Bekaroğlu da Adalet ve Kalkınma Partisi Grubuna “Yalan
söylüyorsunuz.” dedi Sayın Çam. 
MUSA
ÇAM (İzmir) – Olabilirdi, bunu söyleyebilirdi. Sayın Başkan, fikirlerine
katılmayabilir, görüşlerine katılmayabilir, çıkıp orada konuşur ama
milletvekilimizi yalancılıkla suçlayamaz. Siz Meclis Başkan Vekili olarak buna
göz yumamazsınız. 
BAŞKAN
– Sayın Çam, aynı şekilde Sayın Bekaroğlu da “Görüşlerinize katılmayabilirim
ama siz yalan söylediniz, yalancısınız.” dedi, lütfen. 
MEHMET
BEKAROĞLU (İstanbul) – Ben “Yalancısınız.” diye bir şey söylemedim Sayın
Başkan. 
BAŞKAN
– Dediniz. 
MEHMET
BEKAROĞLU (İstanbul) – Öyle bir şey yok.
MUSA
ÇAM (İzmir) – Böyle bir şey söylemedi. 
OSMAN
AŞKIN BAK (Rize) – “Yalan söylüyorsun.” dedi. 
BAŞKAN
– Bakacağım tutanaklara, eğer yoksa size söz vereceğim. 
MEHMET
MUŞ (İstanbul) – Sayın Başkan, Sayın Bekaroğlu kendisi “Yalan söylüyorsunuz.”
dedi. 
BAŞKAN
– Tamam Sayın Muş, tutanaklara bakacağım. 
MEHMET
MUŞ (İstanbul) – Ben de “Kendisi söyleyebilir, biz söylemiyoruz.” dedim. 
BAŞKAN
– Tamam, tutanaklara bakacağım, ona göre değerlendirme yapacağım. 
Adalet
ve Kalkınma Partisi Grubu adına Malatya Milletvekili Sayın Öznur Çalık
konuşacak. 
Buyurun
Sayın Çalık. (AK PARTİ sıralarından alkışlar)
AK
PARTİ GRUBU ADINA ÖZNUR ÇALIK (Malatya) – Sayın Başkan, değerli
milletvekillerimiz ve ekranları başında bizleri izleyen aziz milletimizi
saygıyla selamlıyorum. 
Gelir
Vergisi Kanunu ile Bazı Kanunlarda Değişiklik Yapılmasına Dair Kanun Teklifi
üzerinde grubum adına konuşmak üzere söz almış bulunuyorum ve yüce Meclisi
saygıyla selamlıyorum. 
Değerli
arkadaşlar, biraz evvel doğrulardan, gerçeklerden ve yalanlardan bahsedildi.
2002 öncesi Türkiye’den biraz bahsedeceğim, o zaman hangi yalanlarla karşı
karşıya kalındığını herhâlde herkes çok daha net görecektir. 
Anayasa’mıza
göre Türkiye Cumhuriyeti demokratik, laik, sosyal bir hukuk devletidir. “Sosyal
devlet” ibaresi 1961’de Anayasa’mıza girmiş ve 1961’den bugüne kadar da “sosyal
devlet” ibaresi Anayasa’mızın içerisine dercedilmiştir fakat 2002 öncesine
kadar sosyal devletin esamesi asla okunmamıştır. Ne zaman? 3 Kasım 2002’den
sonra AK PARTİ iktidara gelene kadar sosyal devletten bahsetmemiz asla söz
konusu değildi. Popülist yaklaşımlarla, süper emeklilik gibi temelsiz
vaatlerle, köhnemiş SSK hastaneleriyle ve maalesef, kötü idarecilikle
zayıflatılmıştı.
ÖMER
FETHİ GÜRER (Niğde) – O günün koşullarında onlar da en lüks binalardı. Sanki
doktorsuz bir memlekette doğdunuz.
ÖZNUR
ÇALIK (Devamla) – 2002 yılından önceki eski Türkiye’ye baktığınızda,
insanlarımızın hastane kuyruklarında çile çektiği, rehin kaldığı;
yaşlılarımızın emekli maaşı kuyruklarından vefat ettiği ve ambulansların
saatler sonra geldiği; finansal ve idari açıdan sürdürülemez ve batmış bir
sosyal güvenlik bütçesi vardı. 
ÖMER
FETHİ GÜRER (Niğde) – Siz başka bir ülkede mi yaşıyordunuz o zaman?
ÖZNUR
ÇALIK (Devamla) – Siz oraları hatırlarsınız, biraz sonra geleceğim, merak
etmeyin.
Çürümüş
bir yeşil kart sistemi vardı; engellilerin, yaşlıların evlere hapsolduğu bir
Türkiye vardı; engelli hakkından, yaşlı hakkından, gençlerimizin hakkından
bahsetmek imkânsızdı. Özetle, Türkiye’de sosyal devlet anlayışı asla yoktu. 
NURHAYAT
ALTACA KAYIŞOĞLU (Bursa) – Şimdi evde kuyruk bekliyorlar, evde; beş ay sonraya…
ÖZNUR
ÇALIK (Devamla) – Cumhurbaşkanımız Recep Tayyip Erdoğan’ın liderliğinde
2002’den itibaren sosyal devleti inşa etmeye başladık ve uygulamış olduğumuz
sosyal politikalarla da şu ana kadar çok önemli adımlar attık arkadaşlar. (AK
PARTİ sıralarından alkışlar) 
ÖMER
FETHİ GÜRER (Niğde) – Herhâlde kadınlara haklar da 2002’den sonra mı geldi?
ÖZNUR
ÇALIK (Devamla) – Hatırlar mısınız -biraz evvel yalanları gündeme getiren
milletvekilleri de iyi baksın- bu, eski Türkiye’nin fotoğrafıdır. Burası
Okmeydanı SSK Hastanesi ve o dönemin SSK Genel Müdürü aynen şöyle söylüyordu:
“İşçilerin olduğu yerlere hastane yaparsanız, nüfus artışı…” 
ÖMER
FETHİ GÜRER (Niğde) – Şimdi gidin, aynı durumda, acilde 400 kişi var. 
BÜLENT
YENER BEKTAŞOĞLU (Giresun) – Şimdi de aynı durumda, aynı.
BAŞKAN
– Sayın milletvekilleri…
Sayın
Çalık…
ÖZNUR
ÇALIK (Devamla) – Arkadaşlar, sakin olun!
BAŞKAN
– Sayın Çalık, bir dakikanızı rica ediyorum.
Sayın
milletvekilleri, bir milletvekili konuşuyor, bunu dinlemeniz gerekmiyor mu acaba?

NURHAYAT
ALTACA KAYIŞOĞLU (Bursa) – İlaç almak için kuyruğa bile giremiyorlar çünkü
ilaçları SGK ödemiyor. 
BAŞKAN
- Söyleyecek sözünüz varsa söz istersiniz, uygunsa söz veririm. Lütfen,
duyamıyorum sayın milletvekilinin söylediği şeyleri. 
AKIN
ÜSTÜNDAĞ (Muğla) – Doğruları söylemiyor da ondan.
BAŞKAN
- Daha sonraki taleplerle ilgili bir değerlendirme yapmam gerekecek. Lütfen…
Buyurun
Sayın Çalık.
ÖZNUR
ÇALIK (Devamla) – Arkadaşlar, bu sadece bir tanesi ve o dönemin SSK Genel
Müdürü şöyle söylüyordu: “Nüfus artış hızının fazla olduğu yerde tabii ki
hastanelerde kuyruklar olacak.” “İşçilerin olduğu yere hastane yaparsanız
vaziyet bu olacak.” diyen SSK Genel Müdürünün, isterseniz, internetten ATV’de
Savaş Ay’la yaptığı programları izleyebilirsiniz.
ÖMER
FETHİ GÜRER (Niğde) – En son ne zaman acile gittiniz?
ÖZNUR
ÇALIK (Devamla) - Ben kim olduğunu söylemiyorum, siz üstünüze alınabilirsiniz.
(AK PARTİ sıralarından alkışlar)
ÖMER
FETHİ GÜRER (Niğde) – En son acile ne zaman gittiniz?
MUSA
ÇAM (İzmir) – Hiç alınmıyoruz, hiç alınmıyoruz, hiç.
ÖZNUR
ÇALIK (Devamla) – Eski Türkiye’de özel hastanelere, devlet hastanelerine,
üniversite hastanelerine gidemeyen yeşil kartlı vatandaşlarımızın hâli
ortaydaydı. Sosyal güvenlik kapsamına dönüp baktığımızda, arkadaşlar, o gün 65
milyon nüfusumuz vardı ve 65 milyon nüfusun içerisinde sosyal güvenlik
kapsamındaki insanımız sadece 45 milyondu ve 20 milyon vatandaşımız sosyal
güvenlik sisteminden istifade edemiyordu. Yeşil kartlı vatandaşlarımızı buraya
koyuyorlar ve onlar bırakın hastaneye, özel hastaneye, üniversite hastanesine,
tedavi olamıyorlardı.
AKIN
ÜSTÜNDAĞ (Muğla) – Üniversite öğrencilerini SGK’lı yaptınız. 
ÖZNUR
ÇALIK (Devamla) – Ben eczacıyım, o dönemi canlı yaşayan insanlardan biriyim.
MEHMET
BEKAROĞLU (İstanbul) – Bugün eczacılar ne yapıyor?
ÖZNUR
ÇALIK (Devamla) – Sosyal güvenlik kapsamı oranı sadece 69’du arkadaşlar.
NURHAYAT
ALTACA KAYIŞOĞLU (Bursa) – Üniversite hastaneleri gecelik 100 lira yatak parası
alıyor, yatak parası. 
ÖZNUR
ÇALIK (Devamla) – Merak etmeyin, geleceğim.
AKIN
ÜSTÜNDAĞ (Muğla) – Üniversite öğrencilerini SGK’lı yaptınız.
NURHAYAT
ALTACA KAYIŞOĞLU (Bursa) – Şahısların isimlerini vereyim, yatak paralarını
ödeyin. 
ÖZNUR
ÇALIK (Devamla) – Arkadaşlar, şimdi, geldiğimiz doğrular ve gerçek Türkiye burası.
NURHAYAT
ALTACA KAYIŞOĞLU (Bursa) – 18 yaşını doldurmamış çocuklardan yatak parası
alıyorsunuz, isim vereyim, yatak parasını ödeyin.
ÖZNUR
ÇALIK (Devamla) – Arkadaşlar, şu an nüfusumuz 80 milyona ulaştı ve bu 80
milyonluk nüfusun yüzde 97,5’uğunu biz sosyal güvenlik kapsamı içerisine aldık.
AHMET
YILDIRIM (Muş) – Ya yüzde 12 işsiz var, yüzde 12 işsiz, nasıl oluyor bu?
ÖZNUR
ÇALIK (Devamla) – Yüzde 97’5’uğunu alırken bir tek vatandaşımızın dahi dışarıda
kalmaması için elimizden gelen tüm çabayı sarf ediyoruz. (AK PARTİ sıralarından
alkışlar)
NURHAYAT
ALTACA KAYIŞOĞLU (Bursa) – Parayla aldınız, parayla.
AHMET
YILDIRIM (Muş) – Yüzde 12 işsiz var, kalkmış “Yüzde 97 sigortalı.” diyor ya.
OSMAN
AŞKIN BAK (Rize) – Bravo Başkanım, sen bize anlat, millete anlat, millet
biliyor.
NURHAYAT
ALTACA KAYIŞOĞLU (Bursa) – Parayı ödemeden, yatak parası ödemeden muayene
olamıyorlar.
ÖZNUR
ÇALIK (Devamla) – Bakın, arkadaşlar, bu, şu an Türkiye’de sosyal güvenlik
kapsamındaki insanlarımızın oranları. Evet, aktif çalışan olarak 21,5 milyon
aktif çalışanımız var, emeklilerimiz 12 milyon, bakmakla mükellef olduklarımız
35 milyon.
BÜLENT
YENER BEKTAŞOĞLU (Giresun) - İşsiz?
ÖZNUR
ÇALIK (Devamla) – Toplam 68 milyon vatandaşımızın sosyal güvenlik kapsamı
altında olduğunu bilin.
BÜLENT
YENER BEKTAŞOĞLU (Giresun) – İşsiz kaç kişi?
MEHMET
BEKAROĞLU (İstanbul) – Niye ikide bir af çıkarıyorsunuz, ikide bir af?
ÖZNUR
ÇALIK (Devamla) - Geriye kalan, genel sağlık sigortası kapsamında 11 milyon
vatandaşımız var ve bunun için, çökmüş olan yeşil kart sistemini ayağa
kaldırdık ve genel sağlık sigortasını ilan ettik. (AK PARTİ sıralarından
alkışlar) 
ÖMER
FETHİ GÜRER (Niğde) – Ne kadar işsiz var, onu da söyle? 
MEHMET
BEKAROĞLU (İstanbul) – İşsizlik rakamı kaç oldu, işsizlik? Bir de işsizliği
anlat. 
ÖZNUR
ÇALIK (Devamla) - Arkadaşlar, genel sağlık sigortasıyla birlikte, şu anda,
geliri 590 TL’nin altında olan 7,4 milyon vatandaşımızın genel sağlık
sigortasından istifade etmesi için, özel hastaneden üniversiteye gitmesi için
primlerini biz yatırıyoruz. Toplam 7,4 milyon vatandaşımızın genel sağlık
sigortasından istifade etmeleri için primlerini biz yatırıyoruz. Bugün
çıkaracağımız yasa tam da burada 2,7 milyon vatandaşımızı ilgilendiriyor. Bu
vatandaşlarımızı direkt olarak ilgilendiren bu yasayla birlikte genel sağlık
sigortasıyla istedikleri hastanelerden hizmet almalarını sağlayacağız. 
Yapmış
olduğumuz genel sağlık sigortasında gelir tespiti istiyorduk, artık gelir
tespiti yapmadan, geliri 590 TL’nin üzerinde olan vatandaşlarımızın primlerini
tek bir rakama bağlıyoruz; 53,9; bundan sonra 2,7 milyon vatandaşımız 54 TL
prim ödeyerek istedikleri hastaneye gidecek ve 71 TL, 213 TL, 426 TL prim
ödemeyecek, sadece 54 TL primle istedikleri hastaneye gidecek. 
MEHMET
BEKAROĞLU (İstanbul) – 10 bin lira geliri olan da 54 TL ödeyecek; hiç geliri
olmayan da 10 bin lira geliri olan da.
OSMAN
AŞKIN BAK (Rize) – Öyle değil. Doğruyu söyle. 
MEHMET
BEKAROĞLU (İstanbul) – Aynen öyle. 
ÖZNUR
ÇALIK (Devamla) - Arkadaşlar, sosyal devlet olma anlayışı budur, hastaları hastane
kuyruklarında bekletmek değildir. 
NURHAYAT
ALTACA KAYIŞOĞLU (Bursa) – Sosyal devlet katkı parası almaz vatandaşından,
eczaneden katkı payı almaz, yatak parası almaz. 
ÖZNUR
ÇALIK (Devamla) - Arkadaşlar, şu anda sağlığa yapmış olduğumuz yatırımlar 7 kat
artmış ve 111 milyar, hastanelerimizin, Sağlık Bakanlığımızın bütçesini
artırmış vaziyetteyiz. 
MEHMET
BEKAROĞLU (İstanbul) – Lüks oteller yapıyorsunuz, doktorsuz oteller. 
ÖZNUR
ÇALIK (Devamla) - Arkadaşlar, biraz evvelki Okmeydanı’ndan sonra doğru budur,
gerçek budur, hastane kuyruklarından geldiğimiz Türkiye fotoğrafı da burasıdır.
(AK PARTİ sıralarından alkışlar) 
ÖMER
FETHİ GÜRER (Niğde) – Ne kadar sağlıkçı açığı var?
ÖZNUR
ÇALIK (Devamla) - Değerli arkadaşlar, bunlar sosyal güvenlikte yapmış olduğumuz
reformlar, daha yapmaya devam edeceğiz.
ÖMER
FETHİ GÜRER (Niğde) – En son ne zaman acile gittin? Dört gün önce acile gittim
ben.
ÖZNUR
ÇALIK (Devamla) - Bugünkü yasada esnaflarımız için çok önemli düzenlemeler
yapıyoruz. 
NURHAYAT
ALTACA KAYIŞOĞLU (Bursa) – Yoğun bakım yok, yoğun bakım.
ÖZNUR
ÇALIK (Devamla) - Yapmış olduğumuz bu düzenlemelerde, ilk günden itibaren,
onlara can suyu ve kredi kefalet kooperatifleri aracılığıyla vermiş olduğumuz
destek tam 19 milyara yükselmiş vaziyette ve bunların faizlerini biz sübvanse
ediyoruz. Bütçeden 1,3 milyonluk sübvansiyonu yapıyoruz.
BAKİ
ŞİMŞEK (Mersin) – Suriyelilere verdiğinizi Türk vatandaşlarına niye
vermiyorsunuz, onu anlatın. 
ÖZNUR
ÇALIK (Devamla) – Ama eski Türkiye'de doğru olan bir şey vardı, hatırlar mısınız
bu fotoğrafı: Esnafın, Başbakanlığın önünde, Başbakanının önüne kasayı
fırlattığı tarih. Ve o günden bugüne eski Türkiye'den…
BÜLENT
YENER BEKTAŞOĞLU (Giresun) – Şimdi daha kötü esnaf, daha kötü.
AKIN
ÜSTÜNDAĞ (Muğla) – Daha kötü, daha kötü; yazar kasası kalmadı esnafın.
ÖZNUR
ÇALIK (Devamla) – Yazar kasa kalmadı, doğru söylüyorsunuz. 
AKIN
ÜSTÜNDAĞ (Muğla) – Atacak yazar kasası yok.
ÖZNUR
ÇALIK (Devamla) - Ve Başbakan bu esnafın attığı kasadan sonra çekip gidiyordu.
Biz esnafın bütün sorunlarına kulak veriyoruz arkadaşlar, siz hiç merak
etmeyin, her türlü derdine ilaç oluyoruz. (AK PARTİ sıralarından alkışlar) 
BAKİ
ŞİMŞEK (Mersin) – Dükkânını kapatana para veriyorsunuz.
ÖMER
FETHİ GÜRER (Niğde) – Parayı siz vermiyorsunuz, esnaf veriyor primi.
ÖZNUR
ÇALIK (Devamla) – Ve Ahilik Sandığı kuruyoruz. Kurduğumuz fonla da, problem
yaşayan BAĞ-KUR’lu esnaflarımız -bütün esnaflarımızla ilgili çıkaracağımız
Ahilik Sandığıyla birlikte oluşan fondan- işsiz kaldıkları anda, sekiz aydan on
aya kadar işsizlik maaşını biz ödeyeceğiz. Ve sadece yüzde 2’lik ödeyecekleri
primle biz işsizlik maaşlarını karşılayacağız. Biz esnafımızı desteklemeye
devam ediyoruz.
AKIN
ÜSTÜNDAĞ (Muğla) – Süre bitti, süre.
OSMAN
AŞKIN BAK (Rize) – “Sandık” deme Başkanım, bunlar sandıktan korkar, 11 seçimdir
kaybediyorlar, “sandık” deme.
ÖZNUR
ÇALIK (Devamla) – Ve sosyal devlet olma anlayışıyla birlikte sosyal
yardımlarımızı tam 1,6 milyardan 45 milyara çıkardık değerli arkadaşlar, sosyal
devlet olma anlayışı budur. 
Ve
Birleşmiş Milletler İnsani Gelişmişlik Endeksi’nde orta gelişmişlik insani
seviyesinden, yüksek gelişmişlik insani seviyesine çıktık. Bu, neyle oldu
arkadaşlar? Güçlü ekonomiyle oldu, uygulanan güçlü sosyal politikalarla oldu. 
Ve
güçlü Türkiye için biz diyoruz ki: Tek millet için, tek bayrak için, tek vatan
için, kararımız evet diyorum. (AK PARTİ sıralarından alkışlar) 
AKIN
ÜSTÜNDAĞ (Muğla) – Tek adam için…
ÖZNUR
ÇALIK (Devamla) - Cumhurbaşkanlığı hükûmet sistemine sonuna kadar devam
edeceğiz ve bilin ki, bu yapılan çalışmaların tamamı milletimiz içindir.
OSMAN
AŞKIN BAK (Rize) – Evet, bravo Başkanım! Görsünler, görsünler! 
ÖZNUR
ÇALIK (Devamla) - Bu cumhurbaşkanlığı hükûmet sistemi…
AKIN
ÜSTÜNDAĞ (Muğla) – Evet, tek adam…
MEHMET
BEKAROĞLU (İstanbul) – Azerbaycan’a, Azerbaycan’a…
OSMAN
AŞKIN BAK (Rize) - Evet, tabii ki evet.
ÖZNUR
ÇALIK (Devamla) - Tabii ki “Evet.” diyoruz. Bundan sonra herkes için “Evet.”
diyoruz. 
(Mikrofon
otomatik cihaz tarafından kapatıldı)
ÖZNUR
ÇALIK (Devamla) - Engelli kardeşlerimiz için de tabii ki “Evet.” diyoruz, tabii
ki “Evet.” diyoruz, sonuna kadar “Evet.” diyoruz, tüm kalbimizle “Evet.”
diyoruz. 
Teklifin
milletimize hayırlı, uğurlu olmasını diliyor, saygılar sunuyorum. (AK PARTİ
sıralarından alkışlar) 
BAŞKAN
– Teşekkür ederim Sayın Çalık. 
OSMAN
AŞKIN BAK (Rize) – Başkanım, sandıktan da korkuyorlar, sandıktan.
MUSA
ÇAM (İzmir) – Sayın Başkan…
BAŞKAN
– Buyurun Sayın Çam.
MUSA
ÇAM (İzmir) – Sayın Başkan, Sayın Çalık konuşmasında “SSK Genel Müdürü”, “Ben
söylemeyeceğim ama siz bilirsiniz.” gibi direkt ima ederek Cumhuriyet Halk
Partisi Genel Başkanımızı ima etmiştir. Dolayısıyla, Sayın Genel Başkanımıza
bir milletvekili arkadaşımızın bu kadar özensiz, bu kadar dikkatsiz bir şekilde
gelecek bir konuşmasını, bir üslubunu kabul etmiyorum. Burada Sayın Genel
Başkanımıza karşı direkt bir sataşma var, bu konuda söz istiyoruz.
BAŞKAN
– Buyurun iki dakika.
MUSA
ÇAM (İzmir) – Bülent Kuşoğlu…
BAŞKAN
– Buyurun Sayın Kuşoğlu. (CHP sıralarından alkışlar)
VIII.- SATAŞMALARA İLİŞKİN KONUŞMALAR
(Devam)
2.- Ankara Milletvekili Bülent Kuşoğlu’nun,
Malatya Milletvekili Öznur Çalık’ın 456 sıra sayılı Kanun Teklifi’nin ikinci
bölümü üzerinde AK PARTİ Grubu adına yaptığı konuşması sırasında CHP Grup
Başkanına sataşması nedeniyle konuşması
BÜLENT
KUŞOĞLU (Ankara) – Teşekkür ederim.
Sayın
Çalık neden böyle bir konuşma yaptı bilemiyorum.
BÜLENT
YENER BEKTAŞOĞLU (Giresun) – Biz de anlamadık!
BÜLENT
KUŞOĞLU (Devamla) - Yani yirmi yıl önce, yirmi beş yıl önce ile bugünü neden
karşılaştırdı anlayamadım. Ben o dönemde Sosyal Sigortalar Kurumu Genel Müdür
Yardımcısıydım ve Yönetim Kurulu üyesiydim. Biz göreve başladığımızda Sayın
Genel Başkanımla birlikte, Türkiye, sosyal güvenliğin ne olduğunun bile
farkında değildi, böyle bir bilinç yoktu, büyük sıkıntılar vardı; biz bürokrat
olarak büyük mücadele verdik. Bakın, hâlâ siyasiler o günün siyasilerini değil de
o günün bürokratlarını suçlayabiliyorlar, öyle bir mücadele verdik. (CHP
sıralarından alkışlar) Gerçekten bununla gurur duyuyorum, övünüyorum. Türk
sosyal güvenliğine önemli katkılarımız oldu bürokratlar olarak. Siyasileri de
bir kenara bıraktık, bağımsız, gerçekten siyasilerden daha bağımsız önemli
çalışmalar yaptık. 
Bugünle
mukayese edersek o günlerde Sosyal Sigortalar Kurumunun gayrisafi millî
hasılaya göre yüzde 1’lerin altında olan açığı, en fazla yüzde 1’lerde olan
açığı bugün, devlet katkısına bakın, yüzde 5’lere çıkmıştır, çok daha fazladır.
Bu sene, 2017 için 116 milyar lira devlet katkısı söz konusu olacaktır. Bu, o
günlerde söylenen kara deliğin çok çok üzerinde, 5 katı üzerinde bir açıktır, 5
katı üzerinde. 
Onun
için, böyle bir konunun dile getirilmesi… Aslında, AKP iktidarının en zayıf
olduğu yer de sosyal güvenlik, sosyal sigortalar konusudur. 
Bakın,
sosyal yardımlar ayrıdır. Bilmezsiniz, sosyal yardımlar ayrı, sosyal güvenlik,
sosyal sigortalar ayrı. 
Sosyal
yardımlar konusunda iktidarın başarılı olduğu bazı çalışmalar yaptığını
biliyoruz ama Sayın Çalık onları değil de sosyal güvenliği dile getirdi,
başarısız oldukları tarafı dile getirdi, çok büyük bir yanlışlık yaptı. 
Sosyal
yardımlar konusunda da söyleyeyim, son iki seneden beri Aile ve Sosyal
Politikalar Bakanlığının bütçesi gerilemektedir.
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Evet, geriliyor, onlarda da geriye gidiş söz konusu, bunların
bilinmesi gerekir. 
Teşekkür
ederim. 
BAŞKAN
– Teşekkür ederim Sayın Kuşoğlu.
ÖZNUR
ÇALIK (Malatya) – Sayın Başkan…
BÜLENT
KUŞOĞLU (Ankara) – Bir sataşmada bulunmadım Sayın Başkan.
BAŞKAN
– Bırakın onu ben değerlendireyim.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456) (Devam)
BAŞKAN
- Evet, şahsı adına Kars Milletvekili Sayın Yusuf Selahattin Beyribey
konuşacak. 
Buyurun
Sayın Beyribey. (AK PARTİ sıralarından alkışlar)
YUSUF
SELAHATTİN BEYRİBEY (Kars) – Sayın Başkanım, değerli milletvekilleri; 456 sıra
sayılı Gelir Vergisi Kanunu ile Bazı Kanunlarda Değişiklik Yapılmasına Dair
Kanun Teklifi üzerinde görüşlerimi belirtmek istiyorum. 
Özellikle,
ben, 24’üncü madde üzerine dikkatlerinizi çekmek istiyorum. 1990’lı yıllardan
itibaren, çiftçilerimizin tarım kredi kooperatiflerine ve Ziraat Bankasına olan
borçları çok büyük sıkıntılar yaratmıştır köylülerimizde. Oysaki köylülerimiz
bu vatanın ana unsurlarıdır, üretimin kaynağıdır, toprağın sahibidir, diğer bir
anlamıyla vatanın öz sahipleridir; onları oralarda tutmak, üretimlerini
kolaylaştırmak, onların orada yaşamlarını kolaylaştırmak adına gayret
göstermemiz gerektiği kanaatini taşıyorum. Özellikle 1990’lardan itibaren
başlayan, 2002 yılında Ziraat Bankası müteselsil kefilliklerinin sona erdiği,
daha sonra 2004 yılında ise tarım kredi kooperatiflerinin müteselsil
kefilliklerinden dolayı birçok insan mağdur oldu. Bunun için 2017 yılında bir
kanun çıktı; “Müteselsil kefillik” dediğimiz kefilliğin şahıslara dönmesi
doğrultusunda bir kanun çıktı. Süreli olduğu için -2007 yılının sonuna kadardı-
ondan sonra müteselsil kefillik için müracaat etmeyenler müteselsil kefilliği
olduğu için ne borçlarını ödediler… Bundan dolayı arazileri, arsaları,
üzerlerinde mevcut olan bütün her şeye haciz konuldu ve borcunu ödese bile kişi
-diğer borçlardan ve kendi borcundan dolayı- diğer borçlarına icralar
geldiğinden dolayı borçlarını ödemediler. 
Şimdi,
o günden bugüne kadar sadece benim ilim Kars’ta, Kars merkez ve köylerinde
-sadece merkezde bu şekilde mağdur 3 bin vatandaşımız var- köyleri toplarsak
köylerle beraber bu sayı 7 bin civarındadır. Bu sadece Kars’ta değil; bu,
Bolu’da var; bu, Erzurum’da var; bu, Sivas’ta var, Türkiye’de çiftçilikle
uğraşan herkeste var. Çiftçiler kendi borçlarını ödeseler bile müteselsil
borçluluklarından dolayı mağduriyetleri vardı. Şu anda birçok çiftçi mal sahibi
olamıyor, mal sahibi olursa hemen malına haciz konuluyor. 
AK
PARTİ her zaman çiftçisinin yanında olmuştur. Çiftçisinin yanında olduğu için de
bugün, zamanında gidip müracaat edemeyen, mağdur olan ve borçlarını ödeyemeyen
bu vatandaşlarımızla ilgili yeniden Başbakanımıza teşekkürlerimizi arz
ediyorum, himmet etti. Grup Başkanımıza, komisyon başkanımıza, bakanımıza ve bu
konuda emeği geçen herkese ayrı ayrı teşekkürlerimi arz ediyorum. 
Ayrıca,
şimdi “evet” oylarıyla destek verecek bütün milletvekillerimize ve Meclisimize
teşekkür ediyorum. Gerçekten, çok önemli, kanayan bir yaraya parmak basmış
olacağız ve orayı tedavi etmiş olacağız. Bu konuda ben inanıyorum ki borcunu
ödemek isteyenler -tarihi özellikle vurgulamak istiyorum- 2017 yılının sonuna
kadar “Ben borcumu ödüyorum, müteselsil kefillikten çıkıyorum.” derse
vatandaşımız, köylümüz, müteselsil kefilliği kaybolacaktır.
ÖMER
FETHİ GÜRER (Niğde) – Para bulursa.
YUSUF
SELAHATTİN BEYRİBEY (Devamla) – Parasıyla ilgili problem yoktur, siz müsterih
olun. Köylülerin malı da para ediyor, ineği de -ben çiftçiyim, köylü çocuğuyum-
para ediyor. [CHP sıralarından alkışlar(!)]
Tasdik
ettiğiniz için de teşekkür ediyorum. Ürettiği mallar gayet güzel para ediyor.
Ben köylülerin nasıl yaşadığını, nasıl yaşamaları gerektiğini biliyorum.
ÖMER
FETHİ GÜRER (Niğde) – Köyler niye boşalıyor?
YUSUF
SELAHATTİN BEYRİBEY (Devamla) – Onlar için mücadele veriyoruz. AK PARTİ onların
yollarını yapıyor, okullarını yapıyor, sağlık hizmetlerini veriyor, her türlü
hizmetini veriyor, vermeye de devam edeceğiz.
GÜLAY
YEDEKCİ (İstanbul) – Yalan söylüyorsunuz… Hayır, hayır, yanlış… Pardon,
düzeltiyorum, yanlış…
YUSUF
SELAHATTİN BEYRİBEY (Devamla) – Benim amacım şudur: Köylü üretimini yapsın,
yaptığı üretim de köyünde kalsın. Çocukları tabii ki eğitilsin ama üretimde,
katkıda onların üstüne yoktur. Köylü çok önemlidir. Köylü 1 metrekare toprak
için canını verir. Onun için, biraz evvel sözümü söylerken de bu vatanın ana
unsurudur, bu toprağın ana sahibidir dedim, bundan dolayıdır.
BÜLENT
YENER BEKTAŞOĞLU (Giresun) – Sahip çıkın, sahip çıkın.
YUSUF
SELAHATTİN BEYRİBEY (Devamla) – Ben köylülerimize her zaman sahip çıkmamız
gerektiğine inanıyorum. Partimiz ve Meclisteki bütün grupların da köylülere
sahip çıktığına inanıyorum. 
Beni
sabırla dinlediğiniz için hepinize ayrı ayrı teşekkür ediyorum. Bu 24’üncü
maddeyle…
(Mikrofon
otomatik cihaz tarafından kapatıldı)
YUSUF
SELAHATTİN BEYRİBEY (Devamla) – Heyecanımı sizlerle paylaşmak istedim.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Beyribey.
Şahsı
adına son olarak İstanbul Milletvekili Sayın Gülay Yedekci konuşacak.
Bütün
konuşmacılar bugün görsellerle kürsüye geliyor ama ne yazık ki biz hiçbirini
göremiyoruz.
BÜLENT
YENER BEKTAŞOĞLU (Giresun) – Çok güzel şeyler var.
BAŞKAN
– Buyurun Sayın Yedekci. (CHP sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi saygıyla,
sevgiyle selamlıyorum.
Şimdi,
bu torba yasayla, yabancılar emlak aldığında KDV kaldırılırken ve müteahhitlere
çeşitli imtiyazlar sağlanırken ben size bir belediye başkanı ile müteahhit
arasındaki kirli ilişki çarkını göstereceğim. Bu belge çok önemli bir belgedir,
Türk siyasi tarihine kara bir leke olarak geçmiş olan bir belgedir. Bu belge,
bir rüşvetin, bir itirafın, bir yolsuzluğun belgesidir. (CHP sıralarından
alkışlar) Konuyu açıklıyorum: Bir iş adamı, bir müteahhit Maslak’ta bir bina
yapıyor, yedi sene boyunca inşaatı durduruluyor, sonra İstanbul Belediye
Başkanının Güzelce’deki villasının etrafında 3 tane arsa aldırtılıyor. Daha
sonra imar planlarıyla bu 3 arsanın gerekli değişikliği de yapılıyor ve burası
peyzaj donatı alanı olarak Belediye Başkanı için hazırlanıyor. Ön taraftaki
arsanın da İstanbul Büyükşehir Belediye Başkanlığına ait olduğunu, yan
taraftaki arsanın da Büyükşehir Belediye Başkanının eşine ait olduğunu ayrıca
görünüz. Belediye Başkanı o iş adamıyla bir protokol imzalıyor ve bu protokolde
açıkça yazıyor, milyonlarca liraya evinin etrafındaki arsaları zorla
aldırtıyor. Aralarında bir husumet çıkıyor ve bu iş adamı belediyeye gidiyor ve
bu itiraf dolu, rüşveti, ahlaksızlığı belgeleyen, Türk siyasi tarihinde böylesi
görülmemiş bir evrakı bırakıyor. Mektuptan açıkça okuyorum, diyor ki: “Yarın
sormayacaklar mı ‘Yedi sene bu inşaata yapılaşma izni vermeyip mühürlü tuttun
da Sayın Başkanım, evinin yanındaki arsaları ve diğer gayrimenkulleri aldıktan
sonra mı avan projeyi tasdik ettin?’ diye.” Soruyoruz: Neden bu avan projeyi
tasdik ettin? Kaç para aldın? Bu arsalar size nasıl bir rant sağladı? Bu iş
adamından ayrıca açıktan para aldınız mı? Önce inşaatı durduruyorsunuz, iş
adamını, müteahhidi kendinize mahkûm ediyorsunuz… Bu arada inşaat da çok tuhaf,
kaldırım payı bile yok, yüzde 15 emsali var ve 190 bin metrekarenin üstünde bir
inşaat alanı var. 
Sayın
Cumhurbaşkanı İstanbul’daki dikey yapılaşmaya karşı olduğunu söylemişti,
İstanbul’da yeşil alan kalmadığını söylemişti. Biz de soruyoruz: Son yirmi iki
yıldır bu dikey yapılaşmalara kim izin verdi? Siz izin vermediniz mi? Bunlar
sizin iktidarınızda yapılmadı mı? Son yirmi iki yıldır İstanbul’u vahşi
kapitalizmin kucağına iten siz değil misiniz? Bu alışveriş merkezlerini
yaptırıp Avrupa’nın alışveriş merkezi cehennemi şekline çeviren siz değil
misiniz? Biz bu belgelerin çok önemli olduğuna ve AKP’li dürüst, namuslu
milletvekillerinin de en az bizim kadar konunun takipçisi olacağına inanıyoruz.

MEHMET
MUŞ (İstanbul) – Neresi Hanımefendi?
GÜLAY
YEDEKCİ (Devamla) – Hattatların binası.
Evet,
son olarak, Cumhuriyet Halk Partisinin her zaman için bu tür olaylara, rüşvete,
haksız kazanca karşı durduğunu ve bu haksız kazanç yapanların karşısında da her
zaman mücadele edeceğini ayrıca söylemek istiyorum.
Şunu
da söylemek istiyorum değerli vatandaşlarımıza: Bu, her tür teklife açık bir
İstanbul Büyükşehir Belediye Başkanıyla karşı karşıya olduğumuz gerçeğini de
koyuyor önümüze. Ayrıca, sadece bununla da yetinmiyor Sayın Belediye Başkanı,
villasını küçük saraya çevirmek için… Saray merakınızı hepimiz biliyoruz, yere
batsın saraylarınız da diyoruz.
İLKNUR
İNCEÖZ (Aksaray) – Çok ayıp!
GÜLAY
YEDEKCİ (Devamla) – Bu saraya çevirmek için ayrıca imar planlarında değişiklik
yapıyor. Bu imar planlarındaki değişikliği yöre halkı duyuyor. Belediye Başkanı
villasını denetlemeye gittiğinde, halk gidiyor “Kendine yaptığın değişikliği
bize de yapacaksın.” diyor. Mecbur kalıyor ve bir başka illegal duruma imza
atıyor, askıdaki planları değiştiriyor, illegal bir şekilde, yasal olmayan bir
şekilde askıdaki planları değiştiriyor. Bu, sözün bittiği yerdir; bu, rüşvetin,
yolsuzluğun, dolandırıcılığın açık bir resmidir. Bunun takipçisi olacağımıza
emin olun.
Ama,
şunu da açıkça söyleyelim, bir İstanbul sevdalısı olarak, bir Türkiye sevdalısı
olarak sevgili vatandaşlarıma seslenmek istiyorum: Üzülmeyin, az kaldı, 16
Nisandan sonra haramilerin saltanatını yıkacağız, bir başka Türkiye’yi, bir
başka İstanbul’u, yaşanabilir İstanbul’u mümkün kılacağız.
Yüce
heyetinizi buna olan inancımla sevgiyle selamlıyorum. (CHP sıralarından
alkışlar) 
BAŞKAN
– Teşekkür ederim. 
MEHMET
MUŞ (İstanbul) – Sayın Başkan…
OSMAN
AŞKIN BAK (Rize) – Muharrem İnce’nin videosunu izle, bak, ne diyor orada? “İki
yüz elli yıl iktidar olamaz.” diyor.
GÜLAY
YEDEKCİ (İstanbul) – Belgelerle konuşuyoruz, boş konuşmaya karnımız tok.
OSMAN
AŞKIN BAK (Rize) – Muharrem İnce’nin videosunu izle.
BAŞKAN
– Sayın Muş…
MEHMET
MUŞ (İstanbul) – Hatip, renkli, yüksek tonda konuşma yapmıştır. Hemen kendisine
bir çağrıda bulunuyorum: Elinde ne var ne yok hemen savcılığa iletsin, hemen,
hiç vakit kaybetmesin.
GÜLAY
YEDEKCİ (İstanbul) – Savcılığa ilettik, sorun yok. 
MAHMUT
TANAL (İstanbul) – Buradaki beyanlar bir savcılıktır işte, savcılık harekete
geçsin. 
MEHMET
MUŞ (İstanbul) – Hiç vakit kaybetmesin. Bu anlattığı işlerden biz anlamayız.
Ama geçmiş dönem Çankaya Belediye Başkanı “Yamyamları doyuramıyorum.” diyordu.
O Çankaya Belediye Başkanına göstersin bunları veya bizde rezidans yok,
rezidansçılara göstersin.
OSMAN
AŞKIN BAK (Rize) – Şişli’ye gel, Şişli’ye! Şişli’ye de gel, Beşiktaş’a gel!
İLKNUR
İNCEÖZ (Aksaray) – Şişik fatura da yok. Yani böyle, Meclisin faturasını aylık
800 bin lira limitle kullanan da yok çok şükür. 
MUSA
ÇAM (İzmir) – Sayın Başkan, grup başkan vekili, Çankaya Belediye Başkanı hangi
belediye başkanıdır, kim söylemiş, bunu açık ve net bir şekilde söylemelidir. 
OSMAN
AŞKIN BAK (Rize) – Şişli, Beşiktaş dolmuşu var. Şişli-Beşiktaş dolmuşları
kalkıyor.
MUSA
ÇAM (İzmir) – Dolayısıyla, partimizin belediye başkanına yapılan direkt bir
husumettir ve bunu mutlaka cevaplaması gerekir.
MEHMET
MUŞ (İstanbul) – Geçmiş dönem başkanınıza sorun, Çankaya Belediye Başkanına.
BAŞKAN
- Çankaya Belediye Başkanının söylediği bir sözü tekrar etti, söylediği bir
cümleyi tekrar etti. 
MUSA
ÇAM (İzmir) – Ne söylemiş?
MEHMET
MUŞ (İstanbul) – “Yamyamları doyuramıyorum.”
MUSA
ÇAM (İzmir) – Kimmiş o yamyamlar? Burada çıksın kürsüde söylesin.
MEHMET
MUŞ (İstanbul) – Onu Çankaya Belediye Başkanınıza sorun. Kimdi? Sizin Çankaya
Belediye Başkanınızdı.
MUSA
ÇAM (İzmir) – Yamyamları Cumhuriyet Halk Partisi içerisinde bulmak mümkün değil
ama on beş yıllık AKP Hükûmeti döneminde her şey ortada.
BAŞKAN
– Sayın Çam, söz verebilirim, iki dakikadan bir şey çıkmaz.
MEHMET
MUŞ (İstanbul) – “Yamyamları doyuramıyorum” diyen eski Çankaya Belediye
Başkanına sorun onu ya da rezidansçılara.
OSMAN
AŞKIN BAK (Rize) – Sarıyer’de geçen gün ne oldu? Sarıyer Belediye Meclisinde ne
oldu? Sarıyer Belediye Meclisinde ne oldu iki hafta önce?
BAŞKAN
– Ama Sayın Muş kendi düşüncesi olarak değil -ki hiç tasvip etmiyorum, burada
olmayan kişilerin arkasından konuşulması hiç tasvip ettiğim bir şey değildir,
onu da belirteyim- Sayın Belediye Başkanının söylediği bir cümleyi tekrar etti.
MUSA
ÇAM (İzmir) – Nerede söylemiş, ne zaman söylemiş?
MEHMET
MUŞ (İstanbul) – Ulu orta bütün milletin dilinde. Nerede söylediğini onlar iyi
biliyor. 
MUSA
ÇAM (İzmir) – Burada olmayan biriyle ilgili bu kadar konuşulabilir mi? Çok ayıp
bir şey bu. 
MEHMET
MUŞ (İstanbul) – Hanımefendiye, sayın vekile buradan çağrıda bulunuyorum:
Elindeki bütün belgeleri hemen savcılığa iletsin, suç duyurusunda bulunsun,
hemen. Hemen mahkemeye gitsin.
BAŞKAN
– Sayın Çam’la muhatabım şu anda. 
MUSA
ÇAM (İzmir) - Ayrıca Milletvekilimiz Sayın Gülay Yedekci’ye da sataşma var.
GÜLAY
YEDEKCİ (İstanbul) – Sayın Başkan, bana sataşmada bulundu, söz istiyorum.
BAŞKAN
– Sayın Çam’la muhatabım. Grup başkan vekili vekâleti onda, o yüzden onunla
görüşmek durumundayım.
MEHMET
MUŞ (İstanbul) – Ya da rezidansçılara sorsunlar, rezidansçılara. 
BAŞKAN
- Sizin grubunuza bir sataşma yok çünkü dediğim gibi, tekrar ediyorum: Bir
belediye başkanının söylemiş olduğu bir cümleyi tekrar etti.
MUSA
ÇAM (İzmir) – Burada olmayanlar hakkında Sayın Başkan.
MEHMET
MUŞ (İstanbul) – Hanımefendi de söyledi burada olmayanlar hakkında.
BAŞKAN
- Eğer belediye başkanı böyle bir cümleyi sarf etmediyse elbette hakaretten
dolayı size söz verebilirim ama söylenen bir cümlenin tekrarı olduğu için size
bu konuda söz hakkı veremeyeceğim.
MUSA
ÇAM (İzmir) – Hakaretten dolayı sayın konuşmacımıza, milletvekilimize bu konuda
sataşma oldu.
MEHMET
MUŞ (İstanbul) – Hakareti ben yapmadım ki. Eski Çankaya Belediye Başkanları
söyledi.
BAŞKAN
– Sayın konuşmacıya da hakaret etmedi, sadece çok net olarak dedi ki: “Elinde
ne kadar belge varsa savcılığa teslim etmesini rica ediyorum.” 
GÜLAY
YEDEKCİ (İstanbul) – Açık sataşma var Sayın Başkan.
MUSA
ÇAM (İzmir) – Açıktan sataşma var yani yalancılıkla suçluyor.
GÜLAY
YEDEKCİ (İstanbul) – Böyle bir evrak yok ki; evrak açık.
MEHMET
MUŞ (İstanbul) - Götürmezse müfteri ilan ederiz. Savcılığa götürecek hepsini.
MUSA
ÇAM (İzmir) – Yalancılıkla suçluyor. Böyle bir şey olabilir mi?
GÜLAY
YEDEKCİ (İstanbul) – Sayın Başkanım, ben söz istiyorum.
BAŞKAN
– “Yalancı” demedi Sayın Çam. Bakın, çözelim. Mesele yok, iki dakika
konuştuğumuz kadar zaten geçerdi mesele ama usule uygun olarak bu konuşmayı
yapıyorum. 
AKIN
ÜSTÜNDAĞ (Muğla) – Çankaya Belediye Başkanına laf attı.
BAŞKAN
- “Yalancı” demedi, “Elindeki belgeleri savcılığa müracaatta bulunsun, versin.”
dedi.
MEHMET
MUŞ (İstanbul) – Hemen, hiç vakit kaybetmeden.
İLKNUR
İNCEÖZ (Aksaray) – Bir şey yok ya; sataşma.
MEHMET
MUŞ (İstanbul) – Bunu talep ediyorum.
BAŞKAN
- İki: Bir belediye başkanının söylediği bir cümleyi tekrar etti. Neresinde
sataşma var bunun?
GÜLAY
YEDEKCİ (İstanbul) – Sayın Başkanım, müsaade ederseniz açıklayayım.
MUSA
ÇAM (İzmir) – Ama, gerçek dışı konuşmayla itham etti Sayın Başkan.
GÜLAY
YEDEKCİ (İstanbul) – Daha ne yapsın?
MUSA
ÇAM (İzmir) – Daha ne yapsın yani?
OSMAN
AŞKIN BAK (Rize) – Hayır, canım nerede ya?
BAŞKAN
– “Gerçek dışı bir konuşma” demedi ama bunu çözemeyeceğiz böyle, buyurun iki
dakika…
OSMAN
AŞKIN BAK (Rize) – “Savcılığa verin.” dedi ya.
MEHMET
MUŞ (İstanbul) – Renkli bir konuşma, cafcaflı bir konuşma dedim.
BAŞKAN
– Yani, konuşmaları biraz iyi dinleyip ona göre talepte bulunursak bize de
rahat çalışma olanağı sağlarsınız. 
Buyurun.
VIII.- SATAŞMALARA İLİŞKİN KONUŞMALAR
(Devam)
3.- İstanbul Milletvekili Gülay
Yedekci’nin, İstanbul Milletvekili Mehmet Muş’un yerinden sarf ettiği bazı
ifadeleri sırasında şahsına sataşması nedeniyle konuşması
GÜLAY
YEDEKCİ (İstanbul) – Sayın Başkan, değerli milletvekilleri; biz yaptığımız
bütün çalışmaları evraklarla yapıyoruz. Bu konuştuğum her şey, burada konuşulan
her şey Sayın İstanbul Büyükşehir Belediye Başkanına Belediye Meclis grubunda
soruluyor, Belediye Başkanı bunu kabul ediyor ve bu, tutanaklara geçiyor. O üç
arsayı da soruyorlar. 
MEHMET
MUŞ (İstanbul) – Tamam, yasa dışıysa hemen savcılığa götürün, hemen,
bekliyorum.
GÜLAY
YEDEKCİ (Devamla) – Bir müsaade edin. Bir şey söyleyecekseniz çıkın kürsüye
söyleyin, orada laf söylemeyin bana.
MEHMET
MUŞ (İstanbul) – Takip edeceğim verip vermediğinizi.
GÜLAY
YEDEKCİ (Devamla) – Ama, bu da bizim elimizde… 
MEHMET
MUŞ (İstanbul) – Savcılığa verip vermediğinizi takip edeceğim.
GÜLAY
YEDEKCİ (Devamla) – Ben de sizi takip edeceğim. Hükûmet sizsiniz, bu
yolsuzluğun, bu rüşvetin, Türkiye’yi bu yoksulluğa ve pis hırsızlığa mahkûm
etme anlayışının hesabını siz soracaksınız. 
MEHMET
MUŞ (İstanbul) – Savcılığa vermezseniz takip edeceğim bunu. Bakacağım veriyor
musunuz, vermiyor musunuz. Savcılığa vereceksiniz.
GÜLAY
YEDEKCİ (Devamla) – Hükûmet sizsiniz. Ben sizin takipçiniz olacağım. (CHP
sıralarından alkışlar) 
MEHMET
MUŞ (İstanbul) – Biz yargıç değiliz.
OSMAN
AŞKIN BAK (Rize) – Hakaret ettiğiniz, suçladığınız belediye başkanı da sizi
verir mahkemeye merak etmeyin.
GÜLAY
YEDEKCİ (Devamla) – Evet, şimdi, bu elimizdeki evrak da bizim savcılığa… 
OSMAN
AŞKIN BAK (Rize) - Mesnetsiz ithamlarda bulunuyorsunuz burada.
GÜLAY
YEDEKCİ (Devamla) – İstanbul Büyükşehir Belediye Meclis grubu bu konuyu
mahkemeye taşımıştır ve hangi suçlamayla mahkemeye taşımıştır?
OSMAN
AŞKIN BAK (Rize) - Mesnetsiz ithamlarda bulunuyorsunuz.
GÜLAY
YEDEKCİ (Devamla) – TCK’nın 257’nci maddesinde düzenlenmiş olan görevi kötüye
kullanma, 184’üncü maddesinde düzenlenmiş olan imar kirliliğine neden olma,
TCK’nın 279’uncu maddesi kamu görevlisinin suçu bildirmemesi, suçu işleyen
şüpheliler hakkında gerekli soruşturma, 250’nci maddesi düzenlenmiş olan
irtikap, 255’inci maddesi nüfuz ticareti, 247’nci maddesi zimmetle ilgili.
Büyükşehir Belediye Meclisimiz bu dilekçeyi hazırlamıştır, bütün Belediye
Meclis üyelerimizin tamamı imzalamıştır ve biz bu durumu zaten yargıya
taşıyacağız. 
MEHMET
MUŞ (İstanbul) – Hemen…
GÜLAY
YEDEKCİ (Devamla) – Ama, asıl önemli olan Türkiye’yi on beş yıldır, İstanbul’u
da yirmi iki yıldır yöneten zihniyetin artık bu hırsızlığa, rüşvete, irtikaba
“Dur.” demesidir. 
OSMAN
AŞKIN BAK (Rize) – Şişli’yi de söyle, Şişli’yi de, Beşiktaş’ı da söyle,
Sarıyer’i de söyle bakalım, kendi partini söyle. 
GÜLAY
YEDEKCİ (Devamla) – Ben bütün namuslu AKP milletvekillerini ve namuslu AKP
bakanlarını bu konuyu takipçi olmaya davet ediyorum. Bunu çözecek ve
mahkemeleri bu anlamda denetleyecek olan sizsiniz...
AHMET
HAMDİ ÇAMLI (İstanbul) - Bankalar İstanbul Belediyesine 1994’te çek karnesi
vermiyordu, bankalar.
GÜLAY
YEDEKCİ (Devamla) – ...mahkemelere emir verenler sizlersiniz, bunlara dikkat
edip bunları önleyecek olan sizlersiniz.
AHMET
HAMDİ ÇAMLI (İstanbul) – Çek karnesi vermiyordu, çek karnesi. 
GÜLAY
YEDEKCİ (Devamla) – Boş konuşmayacaksınız, evrakla geleceksiniz. 
(Mikrofon
otomatik cihaz tarafından kapatıldı) 
GÜLAY
YEDEKCİ (Devamla) – Bu bir itiraf, bu bir rüşvet belgesidir, rüşvet, rüşvet.
(CHP sıralarından alkışlar) 
BAŞKAN
– Sayın Yedekci, teşekkür ederim. 
AHMET
HAMDİ ÇAMLI (İstanbul) – Bankalar kime çek karnesi vermiyordu?
MEHMET
MUŞ (İstanbul) – Sayın Başkan...
BAŞKAN
- Bütün milletvekillerinden özellikle rica ediyorum: Herhangi bir şikâyet
olabilir, savcılığa ilgili herhangi bir suç duyurusunda bulunulabilir,
mahkemeden karar alınmadıkça lütfen bu kürsüden kişilerin –kim olursa olsun,
hangi partiden olursa olsun- haklarını ihlal etmeyiniz. Lütfen, hangi partiden
olursa olsun, mahkemeden bir karar gelmediği müddetçe bu kürsüden bazı kişileri
karalama kampanyasını sürdürmeyiniz, bu kürsüyü de buna alet etmeyiniz lütfen. 
MEHMET
MUŞ (İstanbul) – Sayın Başkan...
BAŞKAN
– Buyurun. 
MEHMET
MUŞ (İstanbul) – Burada bize atfen söylediği hırsızlıktır, rüşvettir vesaire
gibi ifadeleri kendilerine iade ediyorum. 
OSMAN
AŞKIN BAK (Rize) – Evet. 
MEHMET
MUŞ (İstanbul) – Burada bir kez daha söylüyorum: Behemehâl bu konuyu savcılığa
intikal ettirin. Efendim, dilekçe yazmışlar da şöyle olmuş da, hemen savcılığa
götürsünler. 
GÜLAY
YEDEKCİ (İstanbul) – Sizin işiniz ne Beyefendi, siz niye savcılığa intikal
ettirmiyorsunuz? 
MEHMET
MUŞ (İstanbul) – Milletvekilisiniz. 
GÜLAY
YEDEKCİ (İstanbul) – Hani Türkiye’yi yönetiyordunuz! 
BAŞKAN
– Sayın Yedekci, lütfen laf atmayın. 
GÜLAY
YEDEKCİ (İstanbul) – O da bana laf atıyordu sabahtan beri, niye “lütfen”
demediniz?
MEHMET
MUŞ (İstanbul) – Ben yargıç değilim, ben savcı da değilim.
BAŞKAN
– Ben, şimdi Sayın Muş’la konuşuyorum, sizi dinlemiyorum. 
GÜLAY
YEDEKCİ (İstanbul) – Ben de sizi dinlemiyorum. Bu nasıl iş ya!
MEHMET
MUŞ (İstanbul) – Sayın Başkan, ben yargıç veya hâkim değilim. Madem yasa dışı
bir şeyler var, bunları da kendileri yakalamışlar, bu kadar açık, kendileri de
böyle bir karar veriyorlar, behemehâl çağrıda bulunuyorum hemen savcılığa
götürsünler, soruşturma açsın savcılar. 
GÜLAY
YEDEKCİ (İstanbul) – Evraklar gazetelerde çarşaf çarşaf.
MEHMET
MUŞ (İstanbul) – Daha ne diyeceğim!
BAŞKAN
– Teşekkür ederim. 
Bakın,
tekrar ediyorum: Bu kürsü, hakkında, aleyhinde bir karar olmadıkça kişilerin
haklarını ve hukuklarını ihlal etme kürsüsü değildir, bu kürsüyü de o anlamda
araç olarak kullanmayalım, kim, hangi partiden olursanız olun. 
GÜLAY
YEDEKCİ (İstanbul) – Sayın Başkan, adam itiraf ediyor, “Rüşvet verdim.” diyor,
mektup yazmış. 
BAŞKAN
- Birleşime on dakika ara veriyorum. 
Kapanma Saati: 16.59
ÜÇÜNCÜ OTURUM
Açılma Saati: 17.14
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Fatma KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 74’üncü Birleşiminin Üçüncü Oturumunu
açıyorum. 
456
sıra sayılı Kanun Teklifi’nin görüşmelerine devam ediyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456) (Devam)
BAŞKAN
– Komisyon burada. 
Hükûmet
burada. 
Şimdi,
teklifin ikinci bölümü üzerinde on beş dakika süreyle soru-cevap işlemi
yapılacaktır. Bu sürenin yarısı sorular, yarısı da cevaplar içindir. 
Sisteme
giren sayın milletvekillerinden başlıyorum.
Sayın
Bektaşoğlu, buyurun. 
BÜLENT
YENER BEKTAŞOĞLU (Giresun) – Çok teşekkür ediyorum Sayın Başkan. 
Çıkarılan
yasalarla, yönetmelik değişiklikleriyle KOBİ türü esnaflara vergi, sigorta
indirimi muafiyeti, hazine arazilerinin bedelsiz tahsisi, uzun vadeli geri
ödemeler, faizsiz kredi gibi imkânlar sağlanıyor. Ancak, bu düzenlemenin ilgili
maddelerinde mutlaka “borçsuz”, “vergisini, sigorta primini düzenli ödeyen”,
“icra takibine uğramamış” gibi cümlelerle bambaşka bir esnaf tipi tanımlanıyor.
Getirilen imkânlar ve kolaylıklardan ancak işleri tıkırında giden esnafların
yararlanacağı şart koşuluyor. 
Türkiye'nin
diğer illerinde var mı bilemem ama kendi memleketim olan Giresun’da bu tanıma
uyan tek bir esnaf bile olduğunu zannetmiyorum. Cemal kardeşim orada, Bakana
söyler.
Uyguladığınız
ekonomi programlarında özellikle Türk parasının dolar, euro karşısında yüzde
15’lere varan değer kaybından en çok da esnaf kesimi mağdur edildi, “esnaf”
diye bir kesim kalmadı. Sadece bir yılda 700 esnafın kepenk kapattığı
Giresun’da, 33 bin icra dosyası, 7 bin dolayında da takibe hazır dosya var. 
Sayın
Maliye Bakanımıza soruyorum: Bu durumdaki esnaflar için en azından bir kereye
mahsus af veya ödeme kolaylığına dayalı bir uzlaşma arayışı düşünceniz var
mıdır? İnşallah vardır.
Teşekkür
ederim.
BAŞKAN
– Sayın Üstündağ…
AKIN
ÜSTÜNDAĞ (Muğla) – Sayın Başkan, Tarım Bakanımız burada değil ama Maliye
Bakanımızla ilgili olduğu için soruyorum: Her yılın sonuna doğru ödenen
zeytinyağı primleri şu ana kadar ödenmemiştir. Bu yılın ilk iki ayı geçmesine
rağmen, zeytinyağı primlerinin hâlâ ödenmemesinin nedeni nedir? Zeytinyağı
primleri üreticiye ne zaman ödenecektir? 
Ayrıca,
her yılın ocak ayı içerisinde bal üreticisine kovan başı 10 TL olarak ödenen
prim hâlâ bal üreticisine ödenmemiştir. Bu primleri hâlâ neden ödemiyorsunuz?
Referandumu
fırsata çevirmek için yatçıların vergilerini sıfırlayan Hükûmet, çiftçilerin
alın terinin karşılığını neden vermiyor? Çiftçilerin alın teri, yabancıların
yatlarının yüzdüğü denizin tuzlu suyundan daha mı değersizdir?
Teşekkür
ederim.
BAŞKAN
– Teşekkür ederim.
Sayın
Akçay…
ERKAN
AKÇAY (Manisa) - Teşekkür ederim Sayın Başkan.
Sayın
Maliye Bakanına olacak sorum: Biliyorsunuz, Türk Silahlı Kuvvetlerimiz
Suriye’de çok önemli operasyonlar yapıyor ve bir kanun hükmünde kararnameyle de
Suriye’de görevli olan bu askerlerimize bir tazminat ödemesi öngörülmüştü.
Tabii, bu ödemenin yapılabilmesi için de Bakanlar Kurulunun ödemenin usul ve
esaslarını belirlemesi gerekiyor. Bu çalışmalar hangi aşamadadır? Bu Türk
Silahlı Kuvvetleri mensupları bu tazminat ödemesinin ne zaman yapılacağını
merak etmektedirler.
Teşekkür
ederim.
BAŞKAN
– Teşekkür ederim.
Sayın
Sarıhan…
ŞENAL
SARIHAN (Ankara) – Sayın Bakana benim de sorum: Esnaf Ahilik Sandığı, İşsizlik
Sigortası Fonuna paralel bir fon olarak kuruluyor. İşsizlik Sigortası Fonu
bugüne kadar işçilerden çok işveren yararına kullanıldı. Bu nedenle, bugün
yapılan bu işlem acaba Varlık Fonuna bir ek kasa oluşturma anlamına mı geliyor?
Ayrıca, yararlanma koşulları yönünden de son derece sıkıntılı düzenlemeler var.

Bir
başka sorum da: Türkiye Esnaf ve Sanatkârları Konfederasyonunun görüşünün
alınmama nedeni ya da onların görüşlerine itibar edilmeme nedeni nedir? Bugün
işsizlik oranının bu denli yükseldiği dönemde acaba kepenk kapatma olaylarına
bir katkı gibi düşünülen bu durum daha büyük bir zarara mı neden olacaktır?
Teşekkür
ederim.
BAŞKAN
– Sayın Altay, sistemdesiniz, soru mu soracaksınız?
ENGİN
ALTAY (İstanbul) – Arkadaşların hakkına hiç tecavüz etmeyeyim ben yani sonra da
sorabilirim. (CHP sıralarından alkışlar)
BAŞKAN
– Peki.
Grup
Başkan Vekili olunca biliyorsunuz, daha öncelik tanıyorum size.
Sayın
Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, KPSS sınavını kazanmış binlerce gencimiz var; işe giremezken, işe
alınamazken, sokaklarda işsizler ordusu dolaşırken, 4 gencimizden biri işsizken
size bağlı Sümer Holdingin Genel Müdürü kendi kurumunda genel müdür
yardımcıları, daire başkanları, doktorlar başta olmak üzere bütün personele
emekli ol baskısını yaparken, havuza bildirirken, hiç vasfı ve özelliği
bulunmayan, kamuda tek gün hizmeti olmayan eşini Balıkesir Belediyesine
istisnai kadrodan yani torba kanundan yararlanarak işe aldırtıp bir hafta sonra
Enerji Piyasası Düzenleme Kurumuna jet hızıyla Ankara’ya alındığı iddiası doğru
mudur? Eğer bu doğruysa bu etik midir? Bu, kanuna karşı hile değil midir? Bu
olaylar karşısında, doğruysa, ne tür işlem yapacaksınız?
Teşekkür
ederim, saygılarımı sunarım.
BAŞKAN
– Teşekkür ederim.
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkürler.
Sayın
Bakan, SMA hastası çocuğu olan anneler gözlerinin önünde eriyip giden
evlatlarına ilaç alamıyorlar ve bunun acısını her gün yaşıyorlar, her gün bize
mailler atıyorlar, ulaşıyorlar. Bu çocuklara ilaç alınmasıyla ilgili çözüm
konusunda bir çalışmanız var mı? 
Yine,
biraz önce Sayın Çalık dedi ki: “İşte birçok kişiyi SGK kapsamına aldık.” Ama
örneğin 18 yaşından küçük bir çocuk Uludağ Üniversitesinde yatıyor fakat yatak
parası alınıyor gecelik 100 lira yani bütün sağlık hizmetleri neredeyse paralı
hâle gelmiş durumda. 
Yine,
örneğin Bursa’da yoğun bakım ünitesi yok. En yakın şehirde bulunmaya
çalışılıyor ve bulunan en yakın ile gönderiliyor, aileler perişan oluyorlar
yoğun bakımlarda yer olmadığı için. Sağlık konusunda birçok sorun var,
gerçekten yetiştiremiyorum bunlarla ilgili…
(Mikrofon
otomatik cihaz tarafından kapatıldı)
BAŞKAN
– Son olarak Sayın Gürer…
ÖMER
FETHİ GÜRER (Niğde) – Teşekkür ederiz Sayın Başkan.
Niğde
ili, Orta Anadolu’da Osmanlı döneminde sancak olan, bir dönem Kayseri’ye
bağlanan Yahyalı ile Nevşehir ve Aksaray’ın da bağlı olduğu merkezdi. Orta
Anadolu’nun ilk yerleşim yerlerinden olan tarih ve kültür zenginlikleriyle dolu
Niğde, aynı zamanda önemli bir tarım ve hayvancılık bölgesidir. 1984 yılında
başlayan büyükşehir uygulamasıyla İçişleri Bakanlığının 30 olan büyükşehir
sayısını 51’e çıkaracağı, bu yönde çalışmaların yapıldığı kamuoyuna
yansımıştır. Yeni belirlenen değerlendirmede büyükşehir olmak için gerekli
nüfus kriterinin 700 binden 400 bine düşürüleceği belirtilmektedir. Yeni
kurulacak büyükşehirler arasında Niğde’nin adının olmadığı ifade edilmektedir.
Niğde ili neden bu değerlendirmeye alınmamaktadır. Çevre illerin Niğde’nin
dışında böyle bir uygulamadan yararlanması Niğde’nin daha da geri kalmasına
neden olacaktır. Niğde aynı zamanda Avrupa Birliği Kırsal Kalkınma Projesine de
alınmamış, çevre iller içinde tarımsal anlamda da bu konuda kendisine destek
sağlanmadığı için en geride kalan il durumuna düşmüştür.
Teşekkür
ederim.
BAŞKAN
– Teşekkür ederim.
Sayın
Bakan buyurun, süreniz yedi buçuk dakika.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Öncelikle,
Sayın Bektaşoğlu “Esnaflarımıza dönük olarak bir ödeme kolaylığı olacak mı?”
şeklinde bir soru sordular. Şunu söylememe müsaade edin: Biliyorsunuz,
özellikle geçmişe dönük olarak geçen sene, ağustos ayında bir yasal düzenleme
yaptık, vergi ve sigorta primi borcu olan esnafımız için otuz altı aya kadar
bir taksitlendirme imkânı getirdik. Yine, ocak başı itibarıyla da bu yeniden
yapılandırmada yapılan ödemeleri de dört ay süreyle, mayısa kadar erteledik.
Ayrıca -yine esnafımız açısından son derece doğru bir karar olduğunu tekrar
söyleyeyim- ocak, şubat ve mart aylarında sigorta primi ödemelerini de dokuz ay
süreyle faizsiz olarak erteledik.
DİDEM
ENGİN (İstanbul) – Referandum olmasaydı erteleyecek miydiniz Sayın Bakan?
MALİYE
BAKANI NACİ AĞBAL (Bayburt) – Nasıl?
DİDEM
ENGİN (İstanbul) – 16 Nisanda referandum olmasa erteleyecek miydiniz?
MALİYE
BAKANI NACİ AĞBAL (Bayburt) – Evet. Referandumla ne ilgisi var?
DİDEM
ENGİN (İstanbul) – Nasıl denk geldi o zaman? (CHP sıralarından alkışlar) 
BAŞKAN
– Karşılıklı konuşmayalım lütfen.
MALİYE
BAKANI NACİ AĞBAL (Bayburt) – Yok, alkışlamayın, bence çok garip bir soru. Yani
ekonomiyle ilgili...
DİDEM
ENGİN (İstanbul) – Çok garip değil, çok yerinde bir soru.
MALİYE
BAKANI NACİ AĞBAL (Bayburt) – Bakın, siz her şeyi referandum cephesinden
okursanız büyük bir hata içerisine girersiniz. Biz 2016 Ağustos ayından bu yana...

DİDEM
ENGİN (İstanbul) – Onu biz değil, seçmenler düşünüyor.
BAŞKAN
– Sayın Engin...
MALİYE
BAKANI NACİ AĞBAL (Bayburt) – ...arka arkaya, ekonomide canlılık meydana
getirmek, bir taraftan talebi canlandırmak, bir taraftan işletmelerimize
finansal kolaylıklar getirmek için çok sayıda karar aldık. Yani, bu
düzenlemeyi, aynı düzenlemeleri esnafımız için de yaptık. Onun için lütfen
buradaki düzenlemelerimizi... Hiç aklımızın ucundan böyle bir şey geçmedi, onu
özellikle ifade edeyim. 
DİDEM
ENGİN (İstanbul) – Keşke araştırma önergelerimizi de reddetmeseydiniz. 
BAŞKAN
– Sayın Engin, lütfen müdahale etmeyin. 
Buyurun
Sayın Bakan. 
MALİYE
BAKANI NACİ AĞBAL (Bayburt) – Yine, esnafımıza dönük olmak üzere, biliyorsunuz,
KOSGEB üzerinden 50 bin liraya kadar üç yıl vadeli faizsiz bir kredi imkânı
getirdik. Dolayısıyla -Sayın Bektaşoğlu, sizin de takip ettiğinizi tahmin
ediyorum- inşallah esnafımıza bu finansal kolaylıkları, mali kolaylıkları
sağlamak suretiyle şu içinde bulunduğumuz dönem itibarıyla bir miktar daha
rahatlamalarına katkı sağlayacağız, buna da devam edeceğiz, teşekkür ediyorum. 
Sayın
Üstündağ, bu zeytinyağı primi ve bal üretimine ilişkin primler konusunda
detaylı bilgiler yok, bana müsaade ederseniz, onu arkadaşlardan temin edince
size bilgi olarak vereyim. Ama, çiftçilerimizin alın terini gerçekten ödüyoruz.
Yani, en son 2017 yılında, tarımsal destekleme bütçesine bakıyorum, 18 milyar
lira çiftçimize farklı adlarla, farklı üretim yapan kesimlere bu ödemeleri
yapıyoruz. Helal olsun yani çiftçimiz gerçekten bunların hepsini hak ediyor. En
son, biliyorsunuz, yemde, gübrede KDV’yi kaldırdık. En son yine bu paketin
içerisinde çiftçi kardeşlerimizin borçlarını yeniden yapılandırdık. Hep
beraber, sizlerin de desteğiyle, inşallah çiftçilerimizin refahının artırılması
için birlikte güzel çalışmalar yapacağız. 
Sayın
Akçay, müsaade ederseniz, bunu Millî Savunma Bakanlığından soruyorum yani bu
konu hassas bir konu, çok önem veriyoruz, oradaki yürütülen mücadele ülkemizin
güvenliği için son derece hassas ve oradaki çalışmaları yürüten personele
ilişkin gerekli çalışmaları yapıyoruz derken arkadaşlar bana şöyle bir not
gönderdiler: Suriye’deki görevli askerî personele tazminat ödenmesine ilişkin
usul ve esaslar şu anda Bakanlığımız tarafından Başbakanlığa gönderilmiş
durumda; takip ediyoruz, en yakın zamanda bununla ilgili gerekli düzenlemeyi de
çıkaracağız. Ben de bu arada teşekkür ediyorum, bu bilgi de bana gelmiş oldu,
paylaşmış olduk onları. 
Sayın
Sarıhan İşsizlik Sigortası Fonu ve Ahilik Fonu’yla ilgili bir değerlendirmede
bulundular. Yani, İşsizlik Sigortası Fonu’nun tabii temel varlık nedeni,
çalışanlarımızın herhangi bir şekilde işsiz kaldıkları durumda bu döneme
ilişkin bir sigorta sistemi oluşturmaktadır. Aynı şekilde, Ahilik Fonu’nun da
amacı esnafımızdan herhangi bir nedenle iş yeri kapanan esnaflarımıza bu
dönemde bir gelir desteği sağlamak amacıyla kurulmuştur. Dolayısıyla burada
şunu da açıkça ifade edeyim ki bütün bu Ahilik Fonu çalışması yapılırken Esnaf
Sanatkârlar Birliği başta olmak üzere meslek örgütlerimizle çok güzel
istişareler yapıldı, kendileriyle görüş alışverişinde bulunuldu, tasarının
oluşmasında da kendilerinin katkıları var. Ben kendilerine teşekkür ediyorum.
Burada gerçekten isminin dahi belirlenmesinde esnaf odalarımızın talebi vardır,
katkısı vardır, tasarının oluşmasında da çok güzel bir çalışma yapıldı. Burada
hani, iyi gün var kötü var, kötü günde esnafımıza mutlaka böyle bir sigorta
sisteminin kurulması başta esnafımızın talebidir; biz de onu, bu şekilde yerine
getirmiş oluyoruz. 
Sayın
Tanal, Sümer Holding’deki bir kamu görevlisinin yakınına ilişkin bir atama
bilgisini ifade ettiler. Buradaki yapılan tayinlerden bilgim vardır, onayım da
vardır. Buradaki yapılan atamalarda yani ilk atandığı yer konusunda bilgim ilk
başta yoktur, daha sonra bu kişinin diğer kuruma geçişi aşamasında bilgi sahibi
olmuşumdur. Burada bana yapılan açıklamalar hem ilk atamada hem de tayinde
kişiyle ilgili bir ihtiyaç ve liyakat olduğu bilgisidir. Biz buna itibar ederek
bu onayı verdik. Ama bu ne kadar doğrudur hepimizin vicdanlarında tartılması
gereken bir konudur; onu da ifade etmek gerekiyor. 
Sayın
Kayışoğlu, Bursa özelinde ilaç ve sağlık hizmetlerinin sunumuna ilişkin
birtakım tedirginlikler ifade etti ama onlara tek tek bakmak lazım. Normalde,
Hükûmet olarak gerçekten hizmet bakımından en iyi olduğumuz alanların başında
sağlık geliyor. Dolayısıyla münferit hadiseler olduğunu belki değerlendirmek
lazım…
NURHAYAT
ALTACA KAYIŞOĞLU (Bursa) – Münferit değil bu söylediklerim Sayın Bakan. 
MALİYE
BAKANI NACİ AĞBAL (Bayburt) – …veya o bilgileri tekrar bir kontrol etmek lazım.
Eğer o bilgileri bizimle paylaşırsanız… 
ÖMER
FETHİ GÜRER (Niğde) – Sayın Bakanım, gece acile saat on birde bir gidin, duruma
bir bakın. 
MALİYE
BAKANI NACİ AĞBAL (Bayburt) – Yok, yok, siz…
ÖMER
FETHİ GÜRER (Niğde) – Bakan olarak değil. 
MALİYE
BAKANI NACİ AĞBAL (Bayburt) – Ben, Bayburt’a ne zaman gitsem acile gidiyorum,
diyorum ki: “Gelin bakalım, bir hastanenin iyi olup olmadığı acil servisinden
belli olur.” Bunu da biliyorlar; ben, Bayburt’a gittiğimde mutlaka acil servise
uğruyorum. Ama rica ediyorum, burada bir şey yok yani… Herhangi bir yerde bir
aksama olabilir Hükûmet olarak bizim görevimiz, bu aksaklıkların üzerine gitmek
ama sağlık sisteminde ilaca erişimde… 
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Bursa) – Bir gün canlı yayın yapalım size Sayın Bakan,
telefonunuzu alalım da. 
BAŞKAN
– Sayın Bakan, bir dakika daha ek süre veriyorum size. 
MALİYE
BAKANI NACİ AĞBAL (Bayburt) – Teşekkür ediyorum. 
Yani
sağlık hizmeti sunumunda ve ilaca erişimde hani gerçekten son on dört yılda
olağanüstü gelişmeler oldu; vatandaşımız, ilacını eczaneden de alabiliyor,
hastanede de bulabiliyor.
NURHAYAT
ALTACA KAYIŞOĞLU (Bursa) – İlaçlar SGK kapsamından çıkarıldı. 
MALİYE
BAKANI NACİ AĞBAL (Bayburt) – Yatak noktasında çok nitelikli hastaneler bu
dönemde hizmete girdi ama lütfen, rica ediyorum, ben de Sağlık Bakanımızla
paylaşayım, herhangi bir hadiseyle karşılaştıysanız onun da üzerine gideriz.
Çok güzel hastanelerimiz var, çok güzel doktorlarımız var, hemşirelerimiz çok
güzel hizmetler yapıyorlar. Ben, kendilerine de bu arada teşekkür ediyorum,
şükranlarımı arz ediyorum. 
Niğde
konusunda ise büyükşehir belediyelerine ilişkin olarak sayın vekilimiz bir
tahminde veya bir düğümden bahsetti. Bende böyle bir bilgi yok. Dolayısıyla bu
konuda bir çalışma yürütülüyorsa bile Hükûmet olarak bu çalışmalar
neticelendiğinde zaten gerekli açıklamaları yapıyoruz. 
Sayın
Başkanım, teşekkür ediyorum. 
BAŞKAN
– Teşekkür ederim. 
Sayın
Altay… 
ENGİN
ALTAY (İstanbul) – Teşekkür ederim Sayın Başkan. 
Sayın
Bakanım, malum, referandum takvimi başladı. Biraz önce de İstanbul’dan,
Ataşehir’den vatandaşlar arıyor. Ben, kendi seçmen kaydımı naklederken de
Küçükçekmece’de gördüm, nüfus müdürlüklerinde büyük bir yoğunluk var. Tabii,
nüfus müdürlüğü personeli, müdürler, çalışanlar, büyük bir özveriyle
çalışıyorlar, bir tereddüt yok ancak büyük sıkışma, yığılma var. YSK da takvimi
değiştiremeyeceğine göre yani belki bir vardiya, gece çalışmak şeklinde olabilir.

Şimdi,
bir vatandaş aradı, diyor ki: “Bana dediler ki biz günde 300 kişiye işlem
yapıyoruz, sabah beşte gel, sıraya gir, fiş al.” Vatandaş ona da razı ama belli
ki bu yığılma çözülmeyecek. Bu konuda bir tasarrufunuz var mıdır, bilginiz var
mıdır?
Teşekkür
ederim.
BAŞKAN
– Buyurunuz Sayın Bakanım.
MALİYE
BAKANI NACİ AĞBAL (Bayburt) – Şimdi, biliyorsunuz biz kimlik kartlarını
değiştiriyoruz. Hükûmet olarak eski nüfus cüzdanları yerine yeni kimlik
kartları veriyoruz ve vatandaşlarımız da bu yeni kimlik kartlarını almak için
gerçekten yoğun bir müracaat yapıyor. Yani bunun referandum süreciyle bir
ilgisi olmadığını ifade edeyim. 
Burada
İçişleri Bakanımız özellikle bu artan yoğun talep karşısında ilave personel
talep ettiler ve Maliye Bakanlığı olarak da bu artan talep karşısında İçişleri
Bakanlığımıza -yanlış hatırlamıyorsam- 1.500 kadar sözleşmeli personel
konusunda gerekli kararı aldık. 
İkinci
olarak: Yine, buradaki hâlihazırda çalışan personelimizin tabii ki yoğun talep
nedeniyle fazla mesai yapma ihtiyacı ortaya çıktı. Burada da çalışan
personelimizin fazla çalışma yapmasını da sağlamak üzere fazla mesai ücreti
ödenmesine ilişkin olarak da bir Bakanlar Kurulu kararı çalışması yaptık. En
son burada yine hizmet sunumunda kaliteyi artırmak ve hizmet sunumunu
hızlandırmak amacıyla hizmet alımı şeklinde talepleri oldu İçişleri
Bakanlığının ve o konuyla ilgili de ben Bakanlık olarak gereğini yaptım. 
Dolayısıyla
söyledikleriniz doğru, gerçekten büyük bir yoğunluk var. İçişleri Bakanımız,
bizler hep birlikte gerçekten bu konudaki talebi karşılamak için var gücümüzle
çalışıyoruz ama sorunların da yaşandığını biliyoruz.
ENGİN
ALTAY (İstanbul) – Sayın Başkanım, affınıza sığınarak… 
BAŞKAN
– Estağfurullah.
Buyurun.
ENGİN
ALTAY (İstanbul) – Yani bence şunun yapılması lazım: Bu nüfus cüzdanı
yenilemesi işine nüfus müdürlüğü üç gün ara vermeli, neticede eskisi de
geçerli, seçmen kayıtlarıyla ilgili iş ve işlemler yürümeli. Sayın Bakanım,
bunu takdirinize sunuyorum.
MALİYE
BAKANI NACİ AĞBAL (Bayburt) - Olur, ben bunu bilgilerine sunarım İçişleri
Bakanının. 
BAŞKAN
– Evet, ben de katılıyorum Sayın Altay’ın bu söylediğine. Çünkü her iki işlem
de birbirine karıştı, herhâlde “Eski nüfus kâğıtlarıyla oy kullanılmayacak.”
diye de bir kaygı var. Bu konularda da bir açıklama yapılırsa Sayın Bakan,
sanıyorum bir netleşmeye varırız. 
İkinci
bölüm üzerindeki…
MEHMET
DOĞAN KUBAT (İstanbul) – Sayın Başkan, 60’a göre söz rica edebilir miyim.
BAŞKAN
– Buyurun Sayın Kubat.
V.- AÇIKLAMALAR (Devam)
20.- İstanbul Milletvekili Mehmet Doğan Kubat’ın,
vatandaşların Türkiye Cumhuriyeti kimlik numarası yazılı nüfus cüzdanı,
ehliyet, evlenme gibi belgelerle oy kullanabileceklerine ilişkin açıklaması
MEHMET
DOĞAN KUBAT (İstanbul) – Sayın Başkanım, çok teşekkür ederim. 
Konu
çok önemli olduğu için bir açıklama gereği hissettim: Biraz önce bahsettiğiniz
gibi, Türkiye Cumhuriyeti kimlik kartlarının değiştirilme süreci başladı ve şu
anda da devam ediyor, nüfus müdürlüklerimizde de bu yönde bir yoğunluk var.
Ancak, eski nüfus kâğıtları olan vatandaşlarımızın, bu halk oylamasında oy
kullanamayacağına dair tereddütler olduğu biraz önce ifade edildi, bu
kesinlikle doğru değil. Şu anlamda: 298 sayılı Seçimlerin Temel Hükümleri ve
Seçmen Kütükleri Hakkında Kanun’un ilgili maddesinde vatandaşların seçimler ve
halk oylamasında oy kullanırken hangi kimlik belgeleriyle oy kullanabileceği
yazar, Yüksek Seçim Kurulunun genelgesinde de buna açıklık getirilmiştir.
Sadece burada üzerinde durulması gereken: Üzerinde Türkiye Cumhuriyeti kimlik
numarası olan nüfus cüzdanı, ehliyet, evlenme gibi belgelerle vatandaşlarımız
oylamada iradesini ortaya koyabilir. 
Teşekkür
ederim. 
BAŞKAN
– Teşekkür ederim. 
Yani
eski nüfus kâğıtlarıyla, üzerinde TC kimlik numarası olan eski nüfus
kâğıtlarıyla da oy kullanılabilecek olunduğunu bir kez daha buradan açıklamış
olalım. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456) (Devam)
BAŞKAN
– Evet, ikinci bölüm üzerindeki görüşmeler tamamlanmıştır. 
Şimdi,
ikinci bölümde yer alan maddeleri, varsa o maddeler üzerindeki önerge
işlemlerini yaptıktan sonra, ayrı ayrı oylarınıza sunacağım. 
Sayın
milletvekilleri, 12’nci maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 12’nci maddesinde geçen
“bendine” ibaresinin “bendinde geçen” şeklinde değiştirilmesini arz ve teklif
ederiz. 

 Mustafa Kalaycı  Mehmet
Necmettin Ahrazoğlu  İsmail Faruk Aksu
 Konya  Hatay
 İstanbul 
 Arzu Erdem  Kamil
Aydın  Muharrem Varlı
 İstanbul  Erzurum
 Adana 
 Fahrettin Oğuz Tor  Mustafa
Mit
 Kahramanmaraş  Ankara
Türkiye Büyük Millet Meclisi
Başkanlığına
Görüşülmekte olan 456 sıra sayılı Adalet ve Kalkınma
Partisi Grup Başkanvekili Kayseri Milletvekili Mustafa Elitaş'ın Gelir Vergisi
Kanunu ve Bazı Kanunlarda Değişiklik Yapılmasına Dair Kanun Teklifi'nin 12’nci
maddesinin aşağıdaki şekilde değiştirilmesini arz ve teklif ederiz. 
Saygılarımızla. 

 Bülent Kuşoğlu Utku
Çakırözer Kadim Durmaz
 Ankara Eskişehir Tokat

 Lale Karabıyık Mehmet
Bekaroğlu Zekeriya Temizel
 Bursa İstanbul İzmir

 Musa Çam
 İzmir
MADDE
12 - 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanunu’nun 60’ıncı maddesinin birinci fıkrasının (e) bendine
"işsizlik ödeneği" ibaresinden sonra gelmek üzere "Esnaf Ahilik
Sandığı ödeneği" ibaresi ilave edilmiştir.
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 12’nci maddesinin teklif metninden
çıkarılmasını arz ve teklif ederiz.

 Ahmet Yıldırım Garo
Paylan İmam Taşçıer
 Muş İstanbul Diyarbakır

 Osman Baydemir Mehmet Emin
Adıyaman Sibel Yiğitalp
 Şanlıurfa Iğdır Diyarbakır
BAŞKAN
– Komisyon okunan son önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde Şanlıurfa Milletvekili Sayın Osman Baydemir konuşacak.
Buyurun
Sayın Baydemir. (HDP sıralarından alkışlar)
OSMAN
BAYDEMİR (Şanlıurfa) – Teşekkür ediyorum.
Sayın
Başkan, saygıdeğer milletvekilleri; yasama organı, çağdaş toplumlarda,
medeniyetlerde niçin vardır, niçin yasama faaliyeti yürütülür? Bana sorarsanız,
her şeyden önce insan onuru, insan haysiyetini güvence altına almak için bu
faaliyetler yürütülür çünkü insanı insan yapan bütün değerler, bir bütündür,
birbirinden ayrık ele alınamazlar. 
1978’li
yıllara müsaadenizle dikkatinizi çekmek istiyorum. Ben, ilkokul çağlarında bir
çocuktum. Doğduğum ve büyüdüğüm köy olan Şeyhkent köyüne jandarmalar bir
operasyon düzenledi; istihbarat alınmış, köyde silah var. O silahların
toplanması amacıyla bütün köy halkı, köy meydanında, “bender” dediğimiz köy
meydanında toplatıldı. Kadınlar, çocuklar bir tarafa ayrıldı, erkekler bir
başka tarafa ayrıldı ve saatler boyunca kadınların ve çocukların gözleri
önünde, yani hepimizin gözleri önünde babalarımıza, dedelerimize akla hayale
gelmeyecek işkenceler, gayriinsani muameleler yapıldı. Amaç ne? Köyde var olan
bir silahı ele geçirmek. 
Gel
zaman git zaman cunta gerçekleşti, cuntadan sonra kürdistan köylerindeki bu
uygulama değişmedi. 
Gel
zaman git zaman 1990’lı yıllar gerçekleşti, 4 bin tane köyümüz, yerleşim
birimimiz yakıldı; bu uygulamalar değişmedi. 
Gel
zaman git zaman bir başka darbe gerçekleşti 2015 yılının Haziran ayında,
milletin iradesi tanınmamak suretiyle bir darbe gerçekleşti; şehirler,
kasabalar yıkıldı. 
Şimdi
aynı uygulama, 1970’li yılların aynı uygulaması, Nusaybin’in 3 köyünde
uygulanıyor. Tamı tamına on üç gündür bir köy abluka altına alınmış, giriş çıkışlar
yasaklanmış, bir istihbarati bilgiye dayalı olarak köyde yaşayan bütün
canlılara eziyet ediliyor. İnfaz, yargısız infaz iddiaları var, ağır işkence
iddiaları var. Bütün samimiyetimle söylüyorum, dilim demeye varmıyor, insan
onurunu, haysiyetini kırıcı uygulamalar ve onların feryatları, çığlıkları
kulağımıza geliyor. On üç gündür o köye insan hakları heyetlerinin girişine
izin verilmiyor. 
Sayın
Başkan, demin, benden önceki hatipler fotoğraflar gösterdiğinde “Bunları ben
görmüyorum.” demiştiniz. Müsaadenizle, önce siz görün Sayın Başkan. Bu
fotoğraf, Koruköy’de -yani Herabe Bava köyü- Abdi Aykut’a ait, işkence
gördüğüne dair bir fotoğraftır. 
Şimdi
ben sorarım size: Hangi istihbarati bilgi, hangi neden, ne olursa olsun,
insanlık ailesinin suç saymış olduğu işkence etme alçaklığını
meşrulaştırabilir? Bu uygulamanın sahipleri -çok açık ve net söylüyorum-
alçaktırlar. Bu dünyanın neresinde olursa olsun hiçbir hukuk, hiçbir nizam,
hiçbir düzen, bir başka insana işkence yapma hakkını vermez. Hiçbir düzen, hiçbir
rejim, Gazze’de yapılanı meşru görmez. Gazze’de yapılan neyse, bugün
Nusaybin’de yapılan odur. Ben kendim Mescidi Aksa’da bulundum, o maneviyatı
hissettim. Bugün Mescidi Aksa’ya uygulanan uygulama neyse Herabe Bava’daki
uygulama aynı uygulamadır. 
Şimdi,
ben hepinize, vicdanınız demiyorum çünkü artık vicdan maalesef kalmadı.
Birazcık onuru olan, “Ben işkenceye karşıyım, ben reddediyorum zulmü.” diyen
AKP Grubundan bir vekil istiyorum, CHP Grubundan bir vekil istiyorum, MHP
Grubundan bir vekil istiyorum. Gelin, bu akşam Nusaybin’e gidelim, gelin yarın
sabah Herabe Reş köyüne gidelim. Gelin oradaki yurttaşlara diyelim ki “Burada
ne oldu?” 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) - Eğer ki hukuka uygun işliyorsa çıkıp kamuoyuna diyelim ki
“Bunlar yalandır.” Eğer hukuksuzluk varsa o hukuksuzluğu gerçekleştirenlerin
hep beraber yakasına yapışalım. (HDP sıralarından alkışlar)
BAŞKAN
– Teşekkür ederim Sayın Baydemir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı "Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi'nin 12’nci maddesinin aşağıdaki
şekilde değiştirilmesini arz ve teklif ederiz.
Saygılarımızla.
Mehmet Bekaroğlu
(İstanbul) ve arkadaşları
MADDE
12- 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanunu’nun 60’ıncı maddesinin birinci fıkrasının (e) bendine
"işsizlik ödeneği" ibaresinden sonra gelmek üzere "Esnaf Ahilik
Sandığı ödeneği" ibaresi ilave edilmiştir.
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Mehmet Bekaroğlu konuşacak.
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli arkadaşlarım; hepinizi saygıyla
selamlıyorum.
“Yalan
söyleme” şeyini çıkardım ama Sayın Bakan doğru söylemiyor. Bu, suç değil
herhâlde, değil mi? Bakın, Plan ve Bütçe Komisyonunda Türkiye Esnaf ve
Sanatkârlar Konfederasyonu Genel Sekreteri Naci Sulkalar’ın söylediği söz
burada. 
MALİYE
BAKANI NACİ AĞBAL (Bayburt) – Sayın Bekaroğlu, bir bakan olarak yani boşa laf
söyleyeceğime inanıyor musun? 
MEHMET
BEKAROĞLU (Devamla) – “Bu, gündeme geldi. Bunun için konfederasyonum adına
teşekkürlerimi, şükranlarımı sunuyorum fakat…” 
MALİYE
BAKANI NACİ AĞBAL (Bayburt) – Sayın Bekaroğlu, inanıyor musun şu söylediğine,
inanıyor musun yani? 
MEHMET
BEKAROĞLU (Devamla) – Tutanaktan okuyorum. “…içeriğine hiçbir şekilde dâhil
edilmedik, madde kaleme alınırken bizim fikrimiz sorulmadı.”
MALİYE
BAKANI NACİ AĞBAL (Bayburt) – Söylediğine inanıyor musun? Söylediğine inanıyor
musun? 
BAŞKAN
– Sayın Bakan, cevap verirsiniz sonra.
MEHMET
BEKAROĞLU (Devamla) – “Dolayısıyla fonun ilgili hükümleri bize ağır geldi.” Ben
sadece tutanaklardan aktarıyorum. 
MALİYE
BAKANI NACİ AĞBAL (Bayburt) – Bir bakan olarak ağzımdan boş laf çıkacağına,
boşa konuşacağıma inanıyor musun?
BAŞKAN
– Sayın Bakan, size söz vereceğim.
MEHMET
BEKAROĞLU (Devamla) – Değerli arkadaşlarım, bakın, siz şöyle bir şeyi âdet
hâline getirdiniz: Size bir yanlışlık söylendiği zaman, size bir kötülük
söylendiği zaman başkalarının yaptığı yanlışlık ya da kötülükle veya sizin
kurguladığınız bir şekilde ifade edip kendi yanlışlıklarınızı, kötülüklerinizi
meşrulaştırıyorsunuz. Bu, gerçekten çok acıklı bir durumdur değerli
arkadaşlarım. 
Burada
Adalet ve Kalkınma Partisi sözcüsü, yıllar öncesine gönderme yaptı, yazar kasa
gösterdi. Evet, o dönem bir ekonomik kriz yaşandı ve insanlar kendi protesto
etme haklarını kullandılar, Başbakanlığın önüne kadar geldiler ve yazar kasayı
attılar. Siz, düşünce ve ifade özgürlüğünü bütünüyle ortadan kaldırdınız.
Aylarca insanların basın açıklaması yapmasını bile yasaklıyorsunuz. O gün ile
bugünün arasındaki farklardan bir tanesi budur ama sadece bu değil, çok sayıda
fark var.
Değerli
arkadaşlarım, esnaflarla ilgili, İşsizlik Fonu’nda olduğu gibi bir rahatlatma
getiriliyor, işsiz kalan, iflas eden esnaflara 700 lira maaş ödenecek eğer
şeyleri yerine getiriyorlarsa. Önce siz gelin, burada bir İşsizlik Fonu’nun
hesabını verin. İşsizlik Fonu’nda 116 milyar TL -tam rakamı bilemiyorum çünkü
rakamlar sürekli değişiyor- para toplanmış, bugüne kadar işsizlere sadece 11
milyar TL para ödenmiş. Bu, nasıl İşsizlik Fonu değerli arkadaşlarım?
Kurduğunuz esnaf fonu da bundan farklı olmayacaktır. 
Sürekli
olarak 2002 ile 2016’yı karşılaştırıyorsunuz. Bir karşılaştırma da ben
yapacağım. Buyurun rakamlar: 2002’de merkezî yönetim borç stoku 242,7 milyar,
2016’da 751,8 milyar TL; özel sektör dış kredi borcu 2002’de 41 milyar dolar,
2016’da 293 milyar dolar; özel sektörün finansal kuruluşlara dış borcu 2002’de
12 milyar dolar, 2016’da 155 milyar dolar; reel sektörün dış borcu 2002’de 30
milyar dolar, 2016’da 138 milyar dolar; şirketlerin bankalara finansal kiralama
ve faktöring şirketlerine kredi borcu 2002’de 56 milyar TL, 2016’da 1 trilyon
534 milyar TL; bankalar dışındaki şirketlerin döviz yükümlülükleri 2002’de 32
milyar dolar, 2016’da 311 milyar dolar. 
Değerli
arkadaşlarım, bu rakamlar sizin rakamlarınızdır. Size sorarlar, bu kadar para
kullandınız, şu anda bu kadar borç var, yaptığınız işler de bellidir ve size
sorarlar: Bu kediyse, et nerede, etse, kedi nerede değerli arkadaşlarım?
ENGİN
ALTAY (İstanbul) – Ya, o, ciğerdir.
MEHMET
BEKAROĞLU (Devamla) – Ciğer midir? Ciğer olsun, her neyse.
Bakın,
demin bir şey söyledim, arkadaşlarım öfkelendiler, kızdılar. Şunu haber
yaptınız ve kullandınız, milletvekilleri de kullandı: “Kılıçdaroğlu’nun
koruması, FETÖ’cülükten içeri alındı.” Bir koruma memuru gerçekten gözaltına
alındı, sonra bırakıldı. Utanmadan bu, manşete atıldı yandaş gazetelerde, daha
sonra siyasetçiler bunu paylaştı. Peki, ben size soruyorum, Kılıçdaroğlu’nun
korumasını haber yapanlar, dert yapanlar: Sizin içinizde, yıllardır beraber
olduğunuz bu insanlara bulaşan hiç kimse yok mudur? Bu, vicdanları kanatıyor. 
Bakın,
bu yapının alt tarafı cemaatti, üst tarafı örgüttü ve o zaman size söylüyorduk.
Bu örgütle iltisakı olanlar en çok sizin içinizdedir. Niçin bunları
ayıklamıyorsunuz? Niye bir tane haber yapmıyorsunuz? “Adalet ve Kalkınma
Partisinin içinde de şunlar şunlar var.” Ben bile sayabilirim belediye
başkanlarını, milletvekillerini ama benim işim değil bu, sizin işinizdir. Niye
saymıyorsunuz? Niye garibanın… Adam bağlı da olabilir, birtakım yardımlar da
yapmış olabilir ama hiçbir iddianame hazırlamadan adam aylarca içeride, mal
varlığına el koymuşsunuz, çoluk çocuğu aç, perişan vaziyette. Peki, size
soruyorum: Genel başkan yardımcınızın kardeşi, ağabeyi her neyse bir numara
olarak yakalandı. Ne yaptınız genel başkan yardımcınıza? Bu millete neyi
anlatacaksınız, hangi yalanlarını söyleyeceksiniz? Aha bir daha “yalan” dedim
size. 
Teşekkür
ederim. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 456 sıra sayılı Kanun Teklifi’nin
çerçeve 12’nci maddesinde geçen "bendine" ibaresinin "bendinde
geçen" şeklinde değiştirilmesini arz ve teklif ederiz.
Arzu
Erdem (İstanbul) ve arkadaşları
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge üzerinde İstanbul Milletvekili Sayın Arzu Erdem konuşacak.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Teklifi’nin 12’nci maddesi üzerinde Milliyetçi Hareket
Partisi adına söz almış bulunmaktayım. Gazi Meclisi ve ekranları başında
bizleri izleyen aziz Türk milletini saygılarımla selamlıyorum.
Değerli
milletvekilleri, yine, bir torba kanunla karşı karşıyayız. Tasarıda, aralarında
bağlantıları bulunmayan yine farklı farklı konu ve amaç bütünlüğü bulunmayan
birden fazla mevzuatta değişiklik söz konusudur. 
Teklifle,
çiftçilerin Ziraat Bankası ve Tarım Kredi Kooperatifince kullandırılan ve
31/12/2016 tarihi itibarıyla takibe düşen tarımsal kredi borçları
yapılandırılacaktır. Teklifle, TEDAŞ’ın elektrik tüketiminden kaynaklanan
alacaklarından vadesi geldiği hâlde ödenmemiş olanların yeniden
yapılandırılması söz konusudur. Teklifle, vergiye uyumlu mükelleflere vergi
indirimi yapılması düzenlenmektedir. Ancak, vergi indiriminden tüm vergiye
uyumlu vergi mükellefleri faydalanamayacaktır. Bu anlamda da bir eşitsizlik
oluşacaktır.
Milliyetçi
Hareket Partisi olarak bizler, bu hususları uzun zamandır dile getirmekteyiz ve
getirmeye de devam edeceğiz, aynı zamanda seçim beyannamemizde de yer
almaktadır. 
Bu
düzenleme ise ne yazık ki yetersizdir, eksiktir ve aynı zamanda da gecikmiştir.

Söz
aldığım teklifin 12’nci maddesinde kurulması öngörülen Esnaf Ahilik Sandığı’ndan
ödenek alacakların genel sağlık sigortalısı sayılması düzenlenmektedir. Söz
konusu düzenlemeyle, esnaf için devletin belli oranda katkı sağlayacağı
İşsizlik Fonu benzeri bir fon kurulacaktır. İflas eden veya iş yerini kapatmak
zorunda kalan esnafın ekonomik durumunu düzeltip yeni bir iş kurana kadar
buradan faydalanması söz konusu olacaktır. 
Değerli
milletvekilleri, Milliyetçi Hareket Partisi, esnaf işsizlik fonu kurulması
konusunda yıllarca bu hususu işlemiştir ve dile getirmiştir. Sigortalı
çalışanların işsiz kaldıktan sonra işsizlik maaşı almaları konusunu da dile
getirmiştir ve bu konuda bir düzenleme yapılmıştır. Ancak, burada, bir işsizlik
maaşı alan sigortalı çalışanlar, işsiz kaldıktan sonra almasına rağmen işini
kaybedenlerin bir fona bağlanması elbette ki aslında umut verici, buna ihtiyaç
vardır, biz bunu desteklemekteyiz de ama burada aslında konuşulması gereken,
Sayın Bakan, özellikle neden bu duruma geldiğimiz, neden iş yerlerinin
kapandığı, neden bu konuda elektrikleri kesilene kadar insanların elektrik
faturalarını ödemediği. 
Dün
bu kürsüden yine Milliyetçi Hareket Partisi adına dedim ki: “Gelin, turizmin
canlandırılması için, yine terörden etkilenmiş olan tüm esnafın canlandırılması
için somut adımlar atalım.” Evet, bu kanun tasarısıyla umutvar bir durum söz
konusu olacak. İnsanlar, yine bununla ilgili en azından “İş yerimi kapattım,
gideyim oradan bir parça destek alayım.” diye düşünecekler ama bir kısmı yine
buradan faydalanamayacağı için sıkıntılar çıkacak. 
Sicil
affı getiriliyor, sicil affı getirildikten sonra bugün şikâyetler… Sayın Maliye
Bakanı buradaydı, kendisine de söyledim, dedim ki: “Bakın, sicil affı gelecek
ancak bankalara gidenler şu cümleyle karşılaşacak: ‘Kusura bakmayın, size kredi
veremiyoruz çünkü şu an sizin bu anlamda sicil affına girmiş olsanız da bir
faaliyetiniz yok, belgeleyeceğiniz hiçbir geliriniz yok.’” Bırakın bunların
hepsini, dedim ki: “Elektrik faturaları el yakıyor. Gelin, bir süre için esnafı
rahatlatmak adına 1’e 3 katında elektrik faturası ödeyenlerin şu dağıtım
bedellerini silelim, bunu kanunlaştıralım. Torba kanun getiriyorsak somut
olarak esnafı rahatlatacak adımları birlikte atalım.” Yine, Sayın Maliye Bakanı
burada oturuyordu ve dedim ki: “Kapalıçarşı esnafı -dün de burada söyledim-
işgaliye parasıyla yanıyor ve bu konuyla ilgili ‘Biz sabah açarken, acaba akşam
zabıta gelip işgaliyemizi ödemediğimiz için bu konuyla ilgili sıkıntıya
düşürecek mi bizi?’ diye düşünüyor. Ne olur, gelin, bu konuyla ilgili somut
adımları hep birlikte atalım.”
Yine,
vergi düzenlemelerini yaparken somut olarak ceplerine girecek olan faydalar
sağlayalım. Nedir bunlar? Yine, aynı şekilde, doğal gaz faturasını, su
faturasını… Çünkü, iş yerinin yaşaması gerekiyor. İş yeri kapandıktan sonra o
güne kadar bir işveren olarak faaliyet göstermiş olan kişinin -düşünün ki
psikolojik olarak o kadar ağır bir yüktür ki o- ticaret yapan birinin gidip
devletin kapısına “Ben artık buradan aylık maaş alayım.” Çünkü, psikolojik
olarak da toparlanması mümkün değil. Ne olur? Aslında, esnafın yaşatılması için
gereğinin yapılması, iş yerlerinin kapatılmayacak duruma gelmesi için o ana
kadar adımların atılması gerekiyor. Hani, kapandıktan sonra verilecek olan destekler,
evet, tabii ki yaraya belki bir merhemdir ama ülke ekonomisine hem zarardır,
hem yine aynı şekilde, esnafın rahatlatılması açısından da yeterli değildir.
Saygılarımı
sunuyorum. (MHP sıralarından alkışlar) 
BAŞKAN
– Teşekkür ederim Sayın Erdem.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
12’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
13’üncü
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 13’üncü maddesinde geçen “yer
alan” ibaresinin “geçen” şeklinde değiştirilmesini arz ve teklif ederiz.
 Mustafa Kalaycı Mehmet
Necmettin Ahrazoğlu Mustafa Mit
 Konya Hatay Ankara
 İsmail Faruk Aksu Muharrem
Varlı Kamil Aydın
 İstanbul Adana
 Erzurum
 Fahrettin
Oğuz Tor
 Kahramanmaraş
Türkiye Büyük Millet Meclisi Başkanlığına
Görüşülmekte
olan 456 sıra sayılı “Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi”nin 13’üncü maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Utku Çakırözer Kadim
Durmaz Lale Karabıyık
 Eskişehir Tokat Bursa
 Ömer Fethi Gürer Bülent
Kuşoğlu Musa Çam
 Niğde Ankara İzmir
 Mehmet Bekaroğlu Zekeriya
Temizel
 İstanbul İzmir
MADDE
13- 5510 sayılı Kanunun 61’inci maddesinin birinci fıkrasının (d) bendinde yer
alan "işsizlik veya" ifadesi “işsizlik, Esnaf Ahilik Sandığı
veya" şeklinde ve “işsizlik ödeneğinin" ifadesi “işsizlik veya Esnaf
Ahilik Sandığı ödeneğinin" şeklinde değiştirilmiştir.
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 13’üncü maddesinin teklif metninden
çıkarılmasını arz ve teklif ederiz.
 Ahmet Yıldırım Garo
Paylan İmam Taşçıer
 Muş İstanbul Diyarbakır
 Sibel Yiğitalp Mehmet
Emin Adıyaman Burcu Çelik
 Diyarbakır Iğdır Muş
BAŞKAN
– Okunan son önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge üzerinde Muş Milletvekili Sayın Burcu Çelik konuşacak. 
Buyurun
Sayın Çelik. (HDP sıralarından alkışlar)
BURCU
ÇELİK (Muş) – Sayın Başkan, değerli milletvekilleri; yaklaşık bir yıl önce bu
kürsüden tüm milletvekillerimizle Cizre, Sur, Nusaybin’de yaşanan katliamları
anlattık. İktidarın bu katliamlara engel olması için sayısız çağrı yaptık. O
gün bu Parlamento, sağır ve dilsizi oynadı ve bu sessizlik yüzlerce insanımızın
hayatını kaybetmesine, bir şehrin yok olmasına sebebiyet verdi. 
Şimdi,
bugün yine Herabe Bava köyünde aynı durumla karşı karşıyayız. On üç gündür
abluka altında olan bölgede insanlarımıza işkence yapılıyor. Bölgede yaşayan
insanlarımız, günlerdir aç ve susuz. Bölgede telefon hatları kesilmiş durumda.
Örneğin, bazı evlerin asker ve özel harekâtçılar tarafından karargâh olarak
kullanıldığı iddiası var. Hükûmet bu konuda açıklama yapacak mı? Bu iddiaya
gerçekten cevabınız ne olacak merakla bekliyoruz. 
Görgü
tanıklarının anlattıkları ise kan dondurucu; halkın ölümle tehdit edildiği,
halka işkence yapıldığı ve özellikle çocukların günlerdir aç ve susuz olduğu
söyleniyor. 
Günlerdir
abluka altında olan bölgeden tek fotoğraf çıktı ortaya: Bu resmi kim paylaştı?
Bu resim nerede çekildi? İlk önce bunu açıklayın. Öte yandan, fotoğrafta
gördüğümüz Abdi Aykut’un durumuna ilişkin açıklama yapamadığınızı fark ediyor
musunuz? Tek yapabildiğiniz, daha önceden ezberlemiş olduğunuz cümleleri burada
sarf etmek. İçişleri Bakanlığı ile yerel kaynakların birbiriyle bu kadar
çelişen açıklamalarını Hükûmet nasıl açıklayacak? 
Aldığımız
son bilgiler, ablukanın yakındaki iki köye de ne yazık ki sıçradığı, bu bölgelerde
de ablukanın başladığı. Siz gerçekten son bir yılda yaşadıklarımızdan da mı
ders almadınız? Cizre, Sur, Nusaybin’de yaşananlar Türkiye tarihine kara bir
leke olarak geçti. Hiçbir şeyden korkmuyorsanız bile anaların gözyaşlarından
korkun. Çok açık söylüyoruz: Bugün bu konuda sessiz kalanlar bu vebal altında
vicdanlarda boğulmaya mahkûmdurlar. 
Yapılması
gereken en temel şey, değerli arkadaşlar, insan yaşamını koruyabilmektir. Eğer
gerçekten sosyal devlet ve hukuk devletiysek ilk önce insan yaşamını koruyabilmektir
temel görevimiz. Yaşam hakkı en temel insan hakkıdır. Diğer tüm hakların
varlığı ve kullanımı insan yaşamına bağlıdır. Bu bakımdan bu hakkın korunması
tabii ki gayet çok açık, öncelikli sorumluluğumuzdur. En temel sorumluluğumuz
olan bu hakkın korunmasını eğer gerçekten bu topraklarda sağlayamıyorsanız,
yani insanların yaşam hakkını bu topraklarda sağlayamıyorsanız kamuoyuna bu
konuda açıklama yapmak zorundasınız değerli arkadaşlar. 
Evet,
bugün yapılması gereken nedir peki bölgede? Başta insanı, yaşam hakkı başta
olmak üzere tüm hakları ve özgürlükleriyle birlikte yok etmeye çalışan bu
tutumdan derhâl vazgeçilmeli; bölgede var olan sokağa çıkma yasağı hemen
kaldırılmalı; milletvekillerimiz, sivil toplum örgütleri, gerekirse, talep
olursa buradaki bütün parti gruplarından birer temsilciyle birlikte bölgeye
gidilmeli ve halkla, vatandaşla derhâl, hemen bir araya gelinmeli ve ne olduğu
gerçekten bire bir vatandaştan, halktan dinlenilmelidir. 
Evet,
değerli arkadaşlar, bizim önerimiz şudur: Çok net söylüyoruz bugün burada. Suni
gündemlerden artık çıkmanın vaktidir. Düşünebiliyor musunuz... Burada gerçekten
yasa yaptığını zanneden bir iktidar ve elinden geldiğince muhalefet yapmaya
çalışan partilerin yanı sıra bir tarafta yaşamı tehlike altında olan insanlarımız,
sokağa çıkma yasaklarının, ablukaların olduğu bölgelerimiz hâlen mevcutken,
burada, hukuki ve sosyal devlet olduğunu söyleyen bir devletin Parlamentosunda
gerçekten yasa yaptığınızı mı zannediyorsunuz değerli arkadaşlar?
Sürem
yetmiyor ama sadece şu raporu göstermek istiyorum sizlere. İdris Baluken’in
raporudur bu. Gözaltına alınıp, ikinci defa gözaltına alınıp tutsak edilen Grup
Başkan Vekilimizin resmî raporudur. Tedavisi yatakta yapılmalıdır ve bu resmî
raporu başta İnsan Hakları Komisyonunun ve Parlamentonun, bütün değerli
arkadaşların dikkatine sunuyorum. 
Hepinizi
tekrardan selamlıyorum. (HDP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi'nin 13’üncü maddesinin aşağıdaki
şekilde değiştirilmesini arz ve teklif ederiz.
Saygılarımızla.
Ömer
Fethi Gürer (Niğde) ve arkadaşları
“MADDE
13- 5510 sayılı Kanunun 61 inci maddesinin birinci fıkrasının (d) bendinde yer
alan "işsizlik veya" ifadesi "işsizlik, Esnaf Ahilik Sandığı
veya" şeklinde ve "işsizlik ödeneğinin" ifadesi "işsizlik
veya Esnaf Ahilik Sandığı ödeneğinin" şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge üzerinde Niğde Milletvekili Sayın Ömer Fethi Gürer konuşacak.
Buyurun
Sayın Gürer. (CHP sıralarından “Bravo” sesleri, alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; sıra sayısı 456
olan yasa tasarısının 13’üncü maddesi üzerinde söz aldım. 
Değerli
milletvekilleri, ülkemizde esnafın, çiftçinin, çalışanların, emekçilerin
sorunları giderek katlanıyor. Hükûmet de bunun farkında olacak ki bugün “Esnaf
Ahilik Sandığı” adı altında bu yasada bir düzenleme içinde. Ancak, ne yazık ki,
esnaf örgütleriyle bu konuda yeterince istişarede bulunulmadan hazırlandığı
için esnafın sorunlarına çözüm olacak bir düzenleme değil. 
Biraz
evvel Maliye Bakanımız buradaydı. KOSGEB’le ilgili dedi ki: “Biz KOSGEB’le
ilgili 50 bin liralık kredi veriyoruz.” Bununla ilgili, Sayın Başbakan
geçtiğimiz günlerde esnaf toplantılarının birinde, başvuran herkese bu konuda
destek olunacağını söyledi. Şu anda elimde Bakandan istediğim ve birkaç gün
önce elime ulaşan yazılı dokümana göre, Sayın Bakanın ifadesiyle, Niğde ilinde
1.600 KOBİ’den 1.400’ünün yaptığı başvurunun 55’i karşılanabiliyor. Bunun
yanında, son üç yılda, Niğde’ye komşu sayılabilecek illerden Yozgat, Nevşehir,
Kırşehir’de 13.082 yer kapanmış. Acaba, buralardaki başvurularda kaç kişiye
yardımcı olunacak, KOBİ desteği sağlanacak diye baktım; Aksaray’da 66,
Nevşehir’de 64, Yozgat’ta da 69 destek sağlanıyor. Toplamda yalnızca Niğde
ilinde üç yılda kapanan iş yeri sayısı 4.663. 
Esnafların
sorunlarını bertaraf etmek için AVM’lerle ilgili ve buna benzer düzenlemeler
yapılacağı yerde esnaflar için şimdi bir sandık düzenlemesi yapılıyor; primini
ödeyen esnaftan yüzde 2 oranında prim kesilecek, bunun yanında, devlet de yüzde
1 oranında verecek ve bir fon oluşacak. Bu fonda işini yitiren esnafa destek
olunacak ama bunun da şartları var: Son yüz yirmi günde primini ödeyecek.
Düzenli primini ödeyen bir kişinin o tür bir mağduriyet yaşaması beklenebilecek
bir durum da değil ama görünen o ki Hükûmet kendi getirdikleriyle esnafların
sorunlarının çözülemediğinin farkına vardı, esnafa esnafı destekletmek üzere
bir fon oluşturmaya kalktı. 
Esnafa
30 bin lira kredi verileceğini belirttiklerinde, geçtiğimiz yıl, getirdikleri
ipotekti, kefildi ve bunun yanında banka borcu olmaması uygulamasıyla 1 milyon
750 bin esnaftan ne yazık ki 43 binine o desteği sağladılar. Buraya
gelindiğinde esnafın sorunu çözülecek gibi yansıtılanlar alana gittiğinizde
esnafın sorunu olarak karşınıza çıkıyor. Demirciler odamızla görüştüm,
kahveciler odamızla görüştüm. Bunlar tamamen destek dışındılar. Bunlar da bu
yardımlardan faydalanmak istediğini belirtiyorlar. Bu bağlamda, Hükûmetin
oluşturmaya çalıştığı ahilik adı altında Esnaf Ahilik Sandığı’nın yine
sorunları çözecek bir çalışma olmadığını belirtmek istiyorum. Bu daha düzenli
kılınabilir, esnafın sorunlarını aşmada faydalı bir hâle getirilebilirdi. 
Keza,
burada TEDAŞ’a olan borçların ödenmesiyle ilgili bir düzenleme var. Artık bizim
oralarda TEDAŞ yok. Geçmişe dönük borçlarla ilgili bir düzenleme yapılıyor.
Bizim orada özel şirketlerin enerji verdiği çiftçiler var. Enerjiyi verdiği
çiftçiden on beş gün içinde ödemesini alamadı mı ya haciz yoluyla ya da
çiftçiye icra yoluyla enerji firması alacağını tahsil ediyor. Ha, bunu
alamayanların kuyusu kapatılıyor. Şu anda bizim orada çiftçilikle uğraşanların
önemli sorunlarından biri enerjiyle çıkardıkları suyun maliyetinin yüksekliği.
Bu anlamda bir iyileştirme var mı? Çiftçiler için de bir iyileştirme yok. Ürün
üreten çiftçi ürününü satamıyor. Biz burada söylediğimiz zaman patatesi çok
dile getiriyoruz gibi varsayılıyor ama şu anda 400 bin ton patates Niğde’de
depoda bekliyor. Bu bir millî servet. Bunu burada dillendiriyoruz, ifade
ediyoruz, Hükûmet çözüm üretsin istiyoruz. Esnafın, çiftçinin, işçinin,
emeklinin, engellinin sorunlarına çözüm bulma yerine, yapıyormuş gibi
davranarak günü ertelemek bu ülkenin yararına olmuyor. Esnaf iş yerini
kaybediyor, işçi işini kaybediyor ve yaşanan sorunlar katlanıyor. Alana
gittiğimizde de bize bunlar anlatıldığında buraya gelip komisyonlarda olan
arkadaşlarımız eliyle katkı vermeye çalıştığımızda ne yazık ki Hükûmet
bildiğini okuyor, yanlış yaptığını gördükten sonra tekrar tekrar birden fazla
da bunların üzerinde çalışma yürütüyor. Şu anda çiftçinin ve esnafın sorunları,
sıkıntıları gerçekten artık dayanılmaz boyutlara erişti. Bizim oralarda
köylerden göçler yoğunlaştı çünkü ürettiği para etmeyince şehirde iş aramaya
gidiyor ama şehirde de iş yok. 
Bu
nedenle, işsizimizin sorunlarının arttığı süreçte Hükûmetin daha ciddi
önlemlere yönelmesini öneriyor, tavsiye ediyorum.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Gürer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 13’üncü maddesinde geçen “yer
alan” ibaresinin “geçen” şeklinde değiştirilmesini arz ve teklif ederiz.
Mustafa Mit (Ankara) ve
arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge üzerinde Ankara Milletvekili Sayın Mustafa Mit konuşacak.
Buyurun.
(MHP sıralarından alkışlar) 
MUSTAFA
MİT (Ankara) – Sayın Başkan, değerli milletvekilleri; görüşülmekte olan 456
sıra sayılı Bazı Alacakların Yeniden Yapılandırılması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi’nin 13’üncü
maddesi hakkında Milliyetçi Hareket Partisi Grubu adına söz almış
bulunmaktayım. Genel Kurulu saygıyla selamlıyorum.
Değerli
milletvekilleri, görüşmekte olduğumuz kanun teklifi Meclise 16 madde olarak
gelmiştir. Gelir Vergisi Kanunu ile Bazı Kanunlarda Değişiklik Yapılmasına Dair
Kanun Teklifi’nin adı bile Komisyonda değiştirilmiştir. Yapılan ekleme ve
çıkarmalar sonucunda 26 madde olarak Genel Kurula gelmiştir. Buradan anlaşılan,
teklif aceleye getirilerek hazırlanmıştır. Komisyon tutanaklarını
incelediğimizde teklif sahibinin toplantılara hiç katılmadığı anlaşılmaktadır.
Komisyon üyelerinin sorularına teklif sahibi değil, Sayın Bakan cevap
vermiştir. Bu hâliyle Genel Kurula gelen düzenleme, tasarı görünümlü teklif
olarak kayıtlara geçmiştir. 
Kanun
teklifi aralarında hiçbir bağlantı bulunmayan birden fazla kanunu
ilgilendirmektedir. İlk geldiği hâliyle 9 ayrı kanunu ilgilendirirken, teklif
Komisyon çalışmaları sonucunda 13 ayrı kanunu ilgilendirir hâle getirilmiştir.
Torba kanun usulüyle nitelenen bu uygulamanın mahzurlarını daha önce de Genel
Kurulda yaptığım konuşmalarda detaylarıyla açıklamıştım. Bu usulle yaptığınız
kanunları en erken altı ay, en geç iki yılda tekrar Genel Kurula
getirmektesiniz. Kanun yapma tekniği ve usulü açısından uyulması zorunlu olan
şartlara uyulmamaktadır. Teklif olarak gelen düzenleme, toplantı günü Komisyona
gelen, aynı mahiyette, Başbakanın imzasını taşıyan tasarı dikkate alınmadan
görüşülmüştür. Her ne kadar teklif olsa da Hükûmetin tasarısıyla aynı
mahiyettedir. Zaten Sayın Başbakan günler öncesinden böyle bir çalışmaları
olduğunu açıklamıştır. 
5018
sayılı Kamu Mali Yönetimi ve Kontrol Kanunu ile Mevzuat Hazırlama Usul ve
Esasları Hakkındaki Yönetmelik yürürlüktedir. Kanun hazırlamada amir ve
yönlendirici olan bu 2 mevzuata göre düzenleyici etki analizi yapılması
zorunludur. Getirilen düzenlemeyle ilgili sağlıklı bir analiz yapabilmek ve
katkı verebilmek için getirdikleri veya götürdüklerinin mukayese edilme imkânı
bulunmamaktadır. 2016 yılında bazı alacakların yapılandırılmasıyla ilgili bir
düzenleme yapılmıştır. Bu düzenleme üzerinden 2016 yılında tekrar düzeltmeler
yapılmıştır. Şimdi o düzenlemede unuttuklarımızı bu teklifle yapılandırma
kapsamına almaktayız. Başka unuttuklarımız da var mıdır? Hükûmetin bu konuya
ciddiyetle eğilmesini talep etmekteyiz. Siyaset kurumunun bu dağınıklığı izah
etmesi ve en kısa zamanda ortadan kaldırması gerekmektedir. Benimsenen kanun
yapma usulü olan torba kanun tercihinin bunda etkili olduğunu düşünmekteyiz.
Değerli
milletvekilleri, yapılandırma kapsamına bu teklifle alınan sektörler de dâhil
edildiğinde, Türkiye'de neredeyse bütün sektörlerde ödeme sıkıntısı olduğu
anlaşılmaktadır. Teklifin 13’üncü maddesiyle 5510 sayılı Sosyal Sigortalar ve
Genel Sağlık Sigortası Kanunu’nun 61’inci maddesinde, esnaf ve sanatkârlardan
işsizlik ödeneği alacak olanların genel sağlık sigortasının başlangıç tarihi
düzenlenmektedir.
Bu
teklifle kurulması öngörülen Esnaf Ahilik Sandığı’nı esas olarak olumlu
karşılamaktayız ve destekliyoruz. Ancak içinde bulunduğumuz durum itibarıyla
vergisini, sigortasını, kirasını ödemekte zorlanan esnaf ve sanatkâra yeni bir
yük getirmektedir. 
Bir
diğer husus, bağlanacak işsizlik ödeneklerinin yetersizliğidir. İşsizlik
ödeneğine muhtaç hâle gelen esnaf ve sanatkârın işini tekrar düzeltmesi, yeni
bir iş bulması yetişme tarzı itibarıyla hayli güç olacaktır. Esnaf Ahilik
Sandığı’nın bir önceki yıl primlerinin yüzde 15’inin Türkiye İş Kurumuna
aktarılması da doğru değildir. Kurulacak sandığın personel ve kira giderleri
sandıktan karşılanmalı, genel bütçeyi alakadar eden birimlere sandıktan
transfer yapılmamalıdır diyor, Genel Kurulu saygıyla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Mit. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
14’üncü
maddede üç adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 14’üncü maddesinde geçen
"bir ay" ibaresinin "üç ay" şeklinde değiştirilmesini arz
ve teklif ederiz.
 Mustafa Kalaycı Mehmet
Necmettin Ahrazoğlu Mehmet Erdoğan
 Konya Hatay Muğla
 İsmail Faruk Aksu Muharrem
Varlı Kamil Aydın
 İstanbul Adana
 Erzurum
 Fahrettin
Oğuz Tor
 Kahramanmaraş
Türkiye Büyük
Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 14’üncü maddesinin teklif metninden
çıkarılmasını arz ve teklif ederiz.
 Ahmet Yıldırım Garo
Paylan İmam Taşçıer
 Muş İstanbul Diyarbakır
 Sibel Yiğitalp Mehmet
Emin Adıyaman Burcu Çelik
 Diyarbakır Iğdır Muş
Türkiye Büyük
Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi'nin 14’üncü maddesinin aşağıdaki
şekilde değiştirilmesini arz ve teklif ederiz. 
Saygılarımızla.

 Utku Çakırözer Kadim
Durmaz Lale Karabıyık
 Eskişehir Tokat Bursa
 Zekeriya Temizel Bülent
Kuşoğlu Musa Çam
 İzmir Ankara İzmir
 Mehmet Bekaroğlu 
 İstanbul 
MADDE
14- 5510 sayılı Kanunun 80 inci maddesinin dördüncü fıkrasının ikinci ve üçüncü
cümleleri aşağıdaki şekilde değiştirilmiş ve aynı fıkranın dördüncü cümlesi
yürürlükten kaldırılmıştır. 
"60
ıncı maddenin birinci fıkrasının (g) bendi içeriğinde genel sağlık sigortalısı
sayılanlar için 82 nci maddeye göre belirlenen prime esas günlük kazanç alt
sınırının otuz günlük tutarı, prime esas kazanç tutarı olarak esas alınır.
Ancak, tescil tebliğ tarihinden itibaren otuz gün içinde gelir testi talebinde
bulunanlardan gelir testi sonucuna göre aile içindeki gelirleri brüt asgari
ücretin üçte birinin altında tespit edilenlerin bu sürelerde yaptıkları
ödemeler herhangi bir faiz uygulanmaksızın iade veya mahsup edilir."
BAŞKAN
– Okunan son önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge üzerinde İzmir Milletvekili Sayın Zekeriya Temizel konuşacak. 
Buyurun
Sayın Temizel. (CHP sıralarından alkışlar) 
ZEKERİYA
TEMİZEL (İzmir) – Teşekkür ederim Sayın Başkan.
Değerli
milletvekilleri, Cumhuriyet Halk Partisi Grubu olarak daha önceden de
belirttik; bu tasarı içerisinde katıldığımız, gerçekleştirilmesi için çaba
gösterdiğimiz çok önemli düzenlemeler de var. Bu düzenlemelerden bir tanesi de
genel sağlık sigortasıyla ilgili düzenleme. Şu anda genel sağlık sigortasıyla
ilgili düzenlemenin artık gelir tespiti açısından uygulanamaz olduğunu, hatta
bundan yararlanmak isteyenler açısından ciddi anlamda bürokratik zorluklara,
hatta işkenceye dönüştüğünü kabul etmemiz gerekiyor. Bununla ilgili bir
değişiklik yapma gereği duyuluyor. Bunu normal karşılamak gerekiyor. Ancak
yapılan düzenleme bu gereksinimi tam olarak karşılamadığı gibi, adalet ve
eşitlik ilkeleri açısından hem Anayasa’nın 10’uncu maddesine hem de 73’üncü
maddesine aykırılık oluşturan bir düzenlemeye dönüşüyor. 
Olayımız
şu: Biz genel sağlık sigortasını bütün yurttaşlar için uygulayan, gelir almayan
bir ülke değiliz. Herkes geliri oranında bu sisteme katılmak zorunda. Bu
sisteme katılırken de burada eşitlik ilkesini ve ödeme gücü ilkesini beraberce
uygulamak zorunda. Çünkü bu katılım sadece bir gönüllülük esasına dayanmıyor,
zor alıma dayanıyor. Zor alıma dayandığı andan itibaren de vergide nasıl
hakkaniyet, adalet ve eşitlik ilkelerine uyuluyor ise vergi benzeri bir
yükümlülük olan sosyal sigorta primlerine katılma paylarını da aynı ilkeler
çerçevesinde almak gerekiyor. 
Daha
önceki uygulamalarımızda bunu kademeli olarak uyguladığımızı biliyoruz.
Gelirlerine göre insanlar bu sisteme belirli katkılarda bulunuyorlar idi. Ancak
insanların gelirlerinin tespitiyle ilgili çalışmalar bir türlü yapılmadı,
gerçekleştirilemedi ya da insanlar buna direndiler ya da yapılan uygulamayı
kendileri açısından uygun bulmadılar; artık durum ne ise. Bu durumda, yeni
yapılan düzenlemeyle ikili bir kademelendirmeye girildi. Geliri asgari ücretin
üçte 1’inin altında olan yani 590 liranın altında olan insanlar herhangi bir
şekilde gelir tespiti yaptırdıktan sonra ödemede bulunmayacaklar. Bunun üstünde
geliri olanların hepsi de istisnasız olarak 53 lira ödeyecek. İşte burada
adalet yok, geliri 10 bin lira olan da geliri 591 lira olan da aynı primi
ödeyecek. Böyle bir olayın anlatılması mümkün değil, açıklanması da mümkün
değil, adaletli olduğunu savunmak da mümkün değil. Bununla ilgili olarak
yapılması gereken çalışmalar konusunda iktidar yetkililerinin de
yaklaşımlarının olumlu olduğunu gördük. Evet, “Bu konuda hakkaniyete uygun,
adalet sağlayan, insanların gelirleri ölçüsünde artarak katıldıkları bir prim
sisteminin kurulması gerekir.” denildi. Bu sistem üzerinde çalışılması
gerekiyor. 
Devletin
özellikle sosyal güvenlik kurumlarının şu andaki olanakları itibarıyla bu gelir
tespitiyle ilgili çalışmaları yapamayabilirler. Daha önce gelir tespitini
biliyorsunuz bu kurumun dışında, Aile ve Sosyal Politikalar Bakanlığı
yürütüyordu, sosyal işlerle sorumlu olan bakanlık yürütüyordu. Bu saatten
itibaren başka bir kurum yürütecek. Belki bu kurumun olanakları da dikkate
alınarak, yeniden gelir tespitine dayalı ve belirli gelirin altında olanların
da bundan muaf oldukları bir sistemin kurulması mümkün olabilir. En azından
sistemle ilgilenildiğini, insanların, şu anda sorun olan, gelir tespitiyle
ilgili sorunlarının giderileceğini çok net olarak ortaya koyan bir uygulama ise
önümüzdeki süreç içerisinde… Zaten kanun çıkartmakta Allah’a şükür herhangi bir
sıkıntımız yok, istediğimiz kadar torba hazırlayabiliyoruz. Herhangi bir
torbanın içinde değil de bunu kod kanun olarak getirip, düzenleyip çıkartırsak,
sanıyorum, bu sistemden yararlanacak olanlara da Türkiye'nin gelecekteki sosyal
güvenlik sisteminin ayakta kalmasına da ciddi anlamda katkımız olur. Olayın bu
açıdan değerlendirilmesi gerektiğini düşünüyoruz. Sistem olarak karşı
olmadığımız, ancak uygulama olarak böyle devam ederse Anayasa’ya aykırı olarak
sürdürülecek bir uygulamaya sahip olacağından yüce Meclisin bilgi sahibi
olmasını istediğimiz için de bu açıklamayı yapmak zorunda kaldık.
Çok
teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Temizel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 14’üncü maddesinin teklif metninden
çıkarılmasını arz ve teklif ederiz.
Garo
Paylan (İstanbul) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge üzerinde İstanbul Milletvekili Sayın Garo Paylan konuşacak. 
Buyurun
Sayın Paylan. (HDP sıralarından alkışlar)
GARO
PAYLAN (İstanbul) – Teşekkür ederim Sayın Başkan.
Sayın
milletvekilleri, değerli arkadaşlar; genel sağlık sigortasından faydalanmak
için gelir testi yapma yasası 1 Ocak 2012’de yürürlüğe girdi. Bakın, 1 Ocak
2012’de AKP iktidarında yürürlüğe girdi ve kanunun sonuçlarına bakalım: Kanunun
sonuçlarına göre bugüne kadar bu sisteme katılan, gelir testini yapan ve
ödemesini düzenli yapan yalnızca yüzde 8,9 yani yüzde 91 “Ben bu kanunla
ilgilenmiyorum.” demiş, bakmamış, bakamamış; geliri olmadığı için, darda olduğu
için bakmamış veya “Nasıl olsa kapıma gelen yok, zorlayan yok.” diye bakmamış.
Bakın,
sonuçlarını size söylüyorum: 7 milyon 200 bin kişi borçlu, büyük oranda
gençlerden oluşuyor. 7 milyon 200 bin kişi borçlu yani neredeyse her haneden en
az 1 kişi borçlu. 11,7 milyar TL de -12 milyar TL’ye yakın- borçları var. 
Şimdi,
büyük bir başarısızlık sonrası, bu kanundan beş yıl sonra AKP iktidarı tekrar
bir yasa getiriyor, diyor ki: “Biz başarısız olduk, bu kanunu getirdik ama
kimse gelmiyor gitmiyor, gelir testi yaptırmıyor. E, ne yapacağız? Biz geçmişe
dönük olan borçların faizlerini silelim, aylık 53 TL’yle yapılandıralım.
Bunları da, bu kişileri de almaya çalışalım. Yeni dönemde de kim olursa olsun,
geliri kaç para olursa olsun 53 TL yatırdığında genel sağlık sigortasından
faydalansın.” diyor. Büyük bir haksızlık ve adaletsizlik arkadaşlar.
Bakın,
bir devlete vergi ödeme, sosyal sigorta ödeme yükümlülüğü ve alışkanlığı
gençken başlatılır, ağaç yaşken eğilir. Siz eğer ki gençleri bu anlamda motive
edemiyorsanız, gerçekten gelirine göre primlerini ödeme ahlakını
geliştiremiyorsanız, gençler primleri anlamında devlete başvurmazlar, ileride
de vergi ahlakını geliştiremezsiniz, vergilerini ödemezler; siz de bu prim
yapılandırmasını yaparsınız defalarca, bu kanunları üst üste getirirsiniz, gene
gelmez gençler, ileride de vergilerini düzenli ödemezler, vergi yapılandırması
yaparsınız sürekli AKP iktidarında olduğu gibi. 
Değerli
arkadaşlar, devletin sağlık hizmetini -bizim partimizin görüşüne göre- ücretsiz
olarak verme yükümlülüğü vardır, sağlık hizmetleri ücretsiz olmalıdır ama
herkes de gelirine göre bir prim ödemelidir ve asgari olarak da gelir testinden
geçenler belli bir gelire kadar, ciddi bir gelire kadar da ücretsiz sağlık
hizmetinden faydalanmalılar. Bakın, bu sistem başarısız. Siz bu yasayı
geçirdiniz, bakın görün sistem gene başarısız olacak, kimse gelip o 53 TL’yi
bile ödemeyecek çünkü insanlar dardalar. Gelin, bu yasayı geliri asgari ücretin
2 katı oluncaya kadar, özellikle gençlerde ve belli bir yaşa kadar -ya, diyelim
ki 28-30 yaşına kadar- ücretsiz yapalım. Daha sonra, geliri yüksek olanlardan
prim almaya bakalım ve daha ciddi bir prim alınsın, 53 TL değil. Bakın, kira
geliri 100 bin TL olan ama herhangi bir ticari faaliyette olmayan -aylık kira
geliri 100 bin lira olsun- kişi 53 TL ödeyip bu primden faydalanacak, geliri
592 TL olan da 53 TL ödeyecek. Bunda bir hak, bunda bir adalet var mı? Yok. Gelin,
bu sistemi, gerçekten devlete olan bağımlılığı, bir şekilde primlere olan
bağımlılığı gelire göre sağlayabilecek hâle getirelim, geliri belli bir rakama
kadar olanlardan prim almayalım ama yüksek geliri olanlardan da yüksek prim
alarak bu toplumsal adaleti, sosyal adaleti sağlayalım. 
Değerli
arkadaşlar -dediğim gibi- son olarak vergi ahlakını, devlete prim ödeme
ahlakını buralarda bir yerde geliştirebiliriz. Bu yasa çok yanlış bir yasa.
Gelin, el birliğiyle bu yasayı geri çekelim, Plan Bütçe Komisyonuna tekrar
gitsin, üzerinde bir kez daha çalışalım, sosyal güvenlik sistemini bir kod yasa
çerçevesinde hep beraber, bütün partiler, ortak çalışmamızla yürütelim diyorum.

Saygılar
sunuyorum. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 456 sıra sayılı Kanun Teklifi’nin
çerçeve 14’üncü maddesinde geçen "bir ay" ibaresinin "üç
ay" şeklinde değiştirilmesini arz ve teklif ederiz.
Mehmet
Erdoğan (Muğla) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
BAŞBAKAN
YARDIMCISI NUMAN KURTULMUŞ (Ordu) – Katılmıyoruz. 
BAŞKAN
– Önerge üzerinde Muğla Milletvekili Sayın Mehmet Erdoğan konuşacak. 
Buyurun
Sayın Erdoğan. (MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; 456 sıra sayılı Kanun
Teklifi’nin 14’üncü maddesi üzerinde vermiş olduğumuz değişiklik önergesi
hakkında Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygıyla selamlıyorum. 
Bu
maddeyle herhangi bir sosyal güvenlik kapsamında çalışmayan vatandaşlarımızın
genel sağlık sigortasından yararlanma şartları yeniden düzenlenmektedir. Bu
düzenlemeye göre, gelirleri asgari ücretin üçte 1’inden az olanlar artık
herhangi bir sağlık primi ödemeden genel sağlık sigortası kapsamına alınacak
ancak asgari ücretin üçte 1’inden fazla geliri olan vatandaşlarımız ise belli
bir ödemeyle bu hizmetten faydalanabileceklerdir. Tabii ki bu düzenlemenin
önceki gibi kademeli olmasının sosyal adalet bakımından daha uygun olacağı
kanaatindeyim. 
Vicdanları
rahatsız eden durumlar da tabii ki bu düzenlemede bulunmakta. Bugün ülkemizde 3
milyondan fazla Suriyeli mülteci ağırlıyoruz. Bu mültecilere sınırsız sağlık
hizmeti sunulurken vergi ödeyen kendi vatandaşlarımıza bu gibi sınırlamalar
getirilmesinin de aslında üzerinde bir düşünülmesi gerektiği kanaatindeyim.
Türkiye Cumhuriyeti vatandaşlarının her biri eşit şekilde sağlık hizmetlerinden
faydalanabilmelidir. 
Suriyeli
mülteciler konusu ülkemiz gündeminde önemli bir yer işgal etmektedir. Suriye’de
koalisyon güçlerinin kontrol altına aldığı alanların sürekli gerekli
hazırlıklar yapılarak iskâna açılması ve Türkiye’de yaşayan Suriyeli
mültecilerin geriye dönmesi konusunun da artık gündeme alınması gerektiği
kanaatindeyim. 
Bugün,
seçim bölgem Muğla’da hem turizm hem de tarım sektörü zor durumdadır. 2016 yılının,
turizm sektörü açısından çok kötü geçtiğini hepimiz biliyoruz. Yine, tarım
sektörü de sıkıntılı günler geçirmektedir. 
Bu
minvalde daha önce tespitlerimizi ve çözüm önerilerimizi bu kürsüden defalarca
sizlerle paylaştım, bugün de vatandaşlarımızın durumunun zor olduğunu tekrar
ifade ediyorum. Tarımdan, turizmden ekmek parasını kazanan binlerce gencimiz bu
sezon işe çağrılmamış durumda veya çağrılma konusunda umutsuzluk içerisindedir.
Gerek esnafımızın gerekse çiftçimizin, bu sektörlerden ekmek parasını kazanan
vatandaşlarımızın Sosyal Güvenlik Kurumu primlerini ödemesi her geçen gün daha
da zorlaşmaktadır. Mevcut durum da göz önüne alındığında, bu insanların
primlerinin tahsilatı bundan sonrası için de kolay olmayacaktır.
Bu
vatandaşlarımızın işsiz kalmaması için, aşsız kalmaması için, mağduriyetlerinin
kar topu misali büyüyerek artmaması için, bugünden, bu insanların ödeyecekleri
primlerinin azaltılması ya da bir kısmının devlet tarafından karşılanması
konusunda bir çalışma yapılmalıdır.
Sayın
Başkan, değerli milletvekilleri; ayrıca, bu kanunla, yabancılara belli
istisnalarla mülk satışına dair de düzenlemeler yapılmaktadır. Yaptığınız bu
düzenlemenin hayırlı bir iş olduğunu varsaysak bile, durum, sanılanın aksine
daha derin ve daha düşündürücüdür. Bugün Muğla’da yabancı mülk sahipleri
mülklerini satılığa çıkarmaktadır, hiç olmadığı kadar satılık konut
bulunmaktadır. Diğer Muğla milletvekili arkadaşlarımız da bunu bilmektedir.
Uluslararası camiadaki görüntümüzü düzeltmemiz gerektiği de açıktır.
Turizm
sektörünün başladığı bugünlerde topyekûn bir seferberlik ruhuyla kültür ve
turizm değerlerimizin tanıtımına yönelik faaliyetlerin yapılması kaçınılmazdır.

Yeri
gelmişken, bu hususta bazı önerilerimizi de eklemek isterim. Yapılan tanıtım
organizasyonları elbette faydalıdır ancak yeterli değildir. Bunların yeterli
hâle gelmesi lazım. 
Biz,
turizm sektörüyle ilgili, sektör için otelciye, tur operatörüne işte böyle
palyatif tedbirler, destekler istemiyoruz; bizim derdimiz, talebimiz, sektörün
çalışmasının sağlanmasıdır. Bunun için de somut önerilerimiz var, bunları
Hükûmetimizin dikkate almasını umut ediyorum. 
Öncelikle
kampanyaya, yurt dışında yaşayan Türk vatandaşlarımızın tatillerini Türkiye’de
geçirmesi konusundan başlamak lazım; tüm dünyada etkin, sosyal medya üzerinden,
internet üzerinden bir tanıtım kampanyası yürütmek lazım. Terörle mücadelede
görev alan kamu personeline 2017 yılında bir haftalık turizm paketi hediye
etmek lazım. İç turizmin canlandırılması gerektiğini daha önce söyledik, yine
söylüyoruz. Bu manada da örneğin, Muğla’da iki tane havalimanımız var, Ankara,
İstanbul dışında hiçbir havalimanımıza uçuş yok. Dünyanın her yerine uçan Türk
Hava Yollarının bu konuda da inisiyatif almasını ve yaz sezonunda bölgeye
uçuşlar planlamasını planlıyoruz. Vatandaşımızın turizm yerlerine gelmesi için
ulaşım engelini ortadan kaldıralım diyoruz. 
Sayın
Başkan, değerli milletvekilleri; yine, tarım sektörü de kötü bir dönem
geçirmektedir. Bu sebeple tarım ve turizm kesimindeki ecrimisillerin 2017
yılında alınmamasını Hükûmetten istirham ediyoruz.
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederim.
BURCU
ÇELİK (Muş) – Başkan, karar yeter sayısı istiyoruz.
BAŞKAN
– Karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
Birleşime
on dakika ara veriyorum.
Kapanma Saati: 18.33
DÖRDÜNCÜ OTURUM
Açılma Saati: 18.45
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fatma KAPLAN HÜRRİYET (Kocaeli), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 74’üncü Birleşiminin Dördüncü Oturumunu
açıyorum.
456
sıra sayılı Kanun Teklifi’nin 14’üncü maddesi üzerinde Muğla Milletvekili
Mehmet Erdoğan ve arkadaşları tarafından verilen önergenin oylamasında karar
yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır.
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
15’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 15’inci maddesinde geçen
"bu oranı" ibaresinden sonra gelmek üzere "sıfıra kadar
indirmeye ve" şeklinde değiştirilmesini arz ve teklif ederiz. 
 Mustafa Kalaycı İsmail
Faruk Aksu Fahrettin Oğuz Tor
 Konya İstanbul Kahramanmaraş
Mehmet NecmettinAhrazoğlu Muharrem
Varlı Kamil Aydın
 Hatay Adana Erzurum
 Ahmet Selim Yurdakul
 Antalya
Türkiye Büyük Millet Meclisi Başkanlığına
Görüşülmekte
olan 456 sıra sayılı “Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda Değişiklik
Yapılmasına Dair Kanun Teklifi”nin 15’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Kadim Durmaz Mehmet
Bekaroğlu  Zekeriya Temizel
 Tokat İstanbul İzmir
 Lale Karabıyık  Utku
Çakırözer Bülent Kuşoğlu 
 Bursa Eskişehir Ankara
 Musa Çam
 İzmir 
MADDE 15- 5510
sayılı Kanunun 81 inci maddesinin birinci fıkrasının
(f) bendine aşağıdaki cümle eklenmiştir.
"Ancak,
60 ıncı maddenin birinci fıkrasının (g) bendine tabi olanlar için genel sağlık
sigortası primi, prime esas kazancın %3'ü olup, bu oranı %6'ya kadar artırmaya
Bakanlar Kurulu yetkilidir."
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 15’inci maddesinin teklif metninden
çıkarılmasını arz ve teklif ederiz. 
 Ahmet Yıldırım Sibel
Yiğitalp Mehmet Emin Adıyaman
 Muş Diyarbakır Iğdır
 Garo Paylan İmam
Taşçıer Erol Dora
 İstanbul Diyarbakır Mardin

BAŞKAN
– Okunan son önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Muş Milletvekili Sayın Ahmet Yıldırım konuşacak. 
Buyurun
Sayın Yıldırım. (HDP sıralarından alkışlar)
AHMET
YILDIRIM  (Muş) – Teşekkür ederim Sayın Başkan. 
Sayın
Başkan, değerli milletvekilleri; iki gündür söylüyoruz, söylemeye devam
edeceğiz çünkü yıllar sonra bile şu Parlamentonun utanç duyacağı bir karara iki
gün önce bir kâğıt parçasındaki metin okunarak imza atıldı. Sayın Figen
Yüksekdağ’ın milletvekilliğinin hukuka, İç Tüzük’e, Anayasa’ya göre
düşürülmesi, göreceğiz, önümüzdeki dönemlerde hem Türkiye’de hukuk kitaplarına
bir garabet örneği olarak sunulacak hem de uluslararası hukukta böyle bir
kararın nasıl akıllara zarar bir şekilde alındığını hukuk kitapları “kötü
örnek” diye hukuk öğrencilerine anlatacaktır. Bu yönüyle, hâlâ çağrımızdır:
Başkanlık Divanı toplanmadan ve son bir hafta içerisinde toplanmamış Başkanlık
Divanının bu kararı ilgili partiye bildirmeden, Başkanlık Divanının diğer
üyelerini haberdar etmeden, yangından mal kaçırırcasına, siyasi saikle -ki,
dün, Başbakan bizim bunun siyasi saikle alındığı yönündeki iddiamızı
doğrulamıştır- okunması bu ülkenin, bu Parlamentonun bir ayıbı olarak burada
duruyor; kaldırılmasını, yeniden gözden geçirilmesini ısrarla talep ediyoruz. 
Değerli
milletvekilleri, bir iktidarın ömrü iki şekilde sonlanır. Bir, seçimle
sonlanır; iki, seçimden, halktan almış olduğu yetkiyi, halka karşı verdiği
sözleri çiğneyerek, o halkın aleyhine kullanmasıyla sonlanır. Göreceğiz, bu
halkın aleyhine son bir buçuk yıldır alınmış kararlar ve geliştirilen
uygulamalar neticesinde bu izlenen politikaların cevabını 16 Nisanda bu halk
verecektir çünkü hazırlanan bu ucube paketi savunamıyor. Biz isterdik ki aylardır
iktidar tarafından hazırlanmış olan bu paketin tek tek maddelerinin bu ülke
insanlarına hangi faydayı sağlayacağı anlatılsaydı; mesela Başbakan çıkıp bizim
partimiz “hayır” dediği için “evet” dediğini söylemek yerine keşke şunu
söyleseydi: “4’üncü madde bu ülke insanlarına şu huzuru getirecek, 7’nci madde
bu ülkede ekonominin önünü şöyle açacak, 11’inci madde bu ülkede istikrarı
böyle sağlayacak.” Bunların hiçbirine girebiliyor mu? Giremiyor çünkü 18
maddenin bir tanesinde bile bu ülke insanlarına siyasal, toplumsal, sosyal,
ekonomik, kültürel bir katkı, bir rahatlama, bir fayda var mı? Yok. Olsaydı
bizim partimizin negatif meşruiyeti üzerinden değil kendi doğruları üzerinden
bir siyasi hat izlerlerdi. 
Şimdi,
buradan hareketle, siyasi iktidarın yürüttüğü kampanya “evet” mevet kampanyası
değil “‘Hayır’a hayır” kampanyası, “‘Hayır’a hayır” kampanyası yürütüyor siyasi
iktidar. Bir maddesinin bu ülke insanlarına, onun demokrasisine, özgürlüğüne,
toplumsal barışına, ekonomik refahına nasıl bir katkı sağlayacağını bir
cümleyle anlatan çıkmadı, ne Cumhurbaşkanı ne Başbakan ne bir bakan; maddeleri
anlatın maddeleri, maddelerin bu ülke insanına ne getirdiğini anlatın. Maddeler
üzerinden tartışmadığınız bir pakete kimin “hayır” dediği üzerinden bir
kampanya yürütmek “evet” kampanyası değil “‘Hayır’a hayır” kampanyasıdır ve bu
anlamda, içinde kendisini görmeyen halkımız bu pakete karşı duruşunu ortaya
koyacaktır. Bu paketin içinde Türk de yoktur, Kürt de yoktur; Alevi de yoktur,
Sünni de yoktur; emekçi de yoktur, işveren de yoktur. Bu toplumun büyük bir
çoğunluğu, bu ülkeye dair aidiyet ve sahiplenme duygusunu artıran bir maddede
kendisini bulamıyor. Bu yönüyle, bundan sonra eğer paketlerine güveniyorlarsa
tek tek maddeler üzerinden bu maddelerin ve totalde bu paketin bu ülkeye nasıl
bir fayda getireceğini çıkıp anlatsınlar, bıraksınlar kimin “hayır” dediğinin
peşine düşmeyi. Kim “hayır” diyecekse der. Hazırlayan biz değiliz ki niye bizim
üzerimizden bir kampanya yürütüyorsunuz? Tek tek maddeleri siz hazırlamadınız
mı? Komisyonda tartışmadınız mı, Genel Kurulda bunu savunmadınız mı? Ve bunları
yaparken televizyonlardan kaçırmadınız mı? Halkın bunları sağlıklı bir şekilde
izlemesine engel olmadınız mı? Canlı yayın taleplerini reddetmediniz mi? 
Ee,
o zaman yürütülen kampanya evet mevet kampanyası değil, savunulamayacak bir
pakete bir kılıf bulma, kimin “hayır” dediği üzerinden “‘Hayır’a hayır”
kampanyası yürütmektir. Kendisini bu paketin içerisinde göremeyen halkımız, 16
Nisanda siyasi iktidara bu paketle ilgili olan duygusunu güçlü bir “hayır”la bu
ülkenin hayırlı geleceği için beyan edecektir diyorum.
Teşekkür
ederim. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan, 456 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi’nin 15’inci maddesinin aşağıdaki
şekilde değiştirilmesini arz ve teklif ederiz. 
Mahmut Tanal (İstanbul)
ve arkadaşları
MADDE
15- 5510 sayılı Kanunun 81 inci maddesinin birinci fıkrasının (f) bendine
aşağıdaki cümle eklenmiştir.
"Ancak,
60 ıncı maddenin birinci fıkrasının (g) bendine tabi olanlar için genel sağlık
sigortası primi, prime esas kazancın %3'ü olup, bu oranı % 6'ya kadar artırmaya
Bakanlar Kurulu yetkilidir."
BAŞKAN
– Okunan önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla, hürmetle selamlıyorum.
Değerli
Maliye Bakanının burada olmasına, eğer arkadaşlar da meşgul etmeseler
sevineceğim ben, çünkü Üsküdar ilçemizin vergi dairesiyle ilgili bir sorunu
var. 
Üsküdar’da…
BAŞKAN
– Sayın milletvekili, Sayın Tanal bakana hitap ederek bir soru sormak istedi.
Müsaade ederseniz…
Buyurun
Sayın Tanal.
MAHMUT
TANAL (Devamla) – Teşekkür ederim Sayın Başkan.
Değerli
Bakanım, Üsküdar ilçesinde 40 bine yakın mükellef var. Üsküdar ilçesindeki
vergi dairesi Üsküdar’dan Ümraniye Toya Sokağı’na taşındı. Vergi dairelerinin
kurulmasına ilişkin yönetmeliğin 8’inci maddesi der ki: Vergi dairesi bulunduğu
ilçenin sınırları içerisinde kurulmak zorunda. Bunun herhangi bir istisnasını
ben bulamadım. Eğer varsa böyle bir istisna, sizden öğrenmek isterim. Mevcut
olan vergi dairelerinin kurulmasına ilişkin kanun ve yönetmelik o sınırların
içerisinde bulunmasını emrettiği hâlde, 40 bin mükellefi olan Üsküdar ilçesinin
vergi dairesinin bir başka ilçenin, Ümraniye sınırları içerisine taşınması
vergi mükellefleri açısından gerçekten bir sıkıntı yaratmakta. Hatta vergi
dairesi tarafından mükelleflere gönderilebilecek olan mektuplarla ilgili,
tebligatlarla ilgili ayrı bir sıkıntı. Vatandaşımız vergisini vermek için aşağı
yukarı çok uzun bir yol katetmek zorunda. Bu da vergi adaleti açısından,
Üsküdarlı mükellefler açısından büyük bir sıkıntı yaratmakta. Bu hukuksuz
durumun bir an önce eski hâline getirilmesini istirham ediyorum. 
Mevcut
teklifimizin 17’nci maddesi üzerine aslında ben söz almıştım. 17’nci maddesiyle
ilgili kayıt dışı istihdam eden veya sahte sigortalı tespiti yapılması hâlinde
işverenlerin istihdam teşviklerinden yararlanamayacağına ilişkin düzenlemeye
bir genişleme getirilmiş durumda. Yani bu ilk tespit edildiği zaman bir ay
içerisinde istihdam ve teşvikten yararlanamayacak ancak bu bir aydan sonra eğer
tekrar, yine bunu yaparsa üç yıl içerisinde, bir yıl yararlanamayacak. Bu ne
demek? Bu, aslında sigortasız işçi çalıştırmayı, kayıt dışı çalıştırmayı teşvik
eden bir husus. Bu, aynı zamanda, etkisi açısından, devletin gelirlerinden
mahrum olmasını teşvik eden bir husus. Bu, sigortasız çalışan personelin
çalıştırılmasını teşvik eden husus. Bu, sosyal güvenlik ilkesine de aykırı bir
husus. Bu, aynı zamanda, vergi hukukunun temel ilkeleri olan adalet, eşitlik ve
özgürlük ilkelerine de aykırı olan bir durum.
Şimdi,
burada gerekçeye baktığımız zaman diyor ki: “Herhangi bir sebepten dolayı
sigortasız çalıştıran...” Yani, burada kanunu bilmemek mazeret sayılmaz.
Aslında akla, mantığa uygun olan şeyin hukuka da uygun olması lazım. Burada,
kaçak personel, işçi çalıştıran kişi, şirket mevcut olan istihdam
teşviklerinden yararlanacak ancak kaçak işçi çalıştırıldığı için İş Kanunu
hükümleri uyarınca para cezası kesildiği zaman bu para da tahsil edilmiş
olacak. Bu nedir? Bu, aslında hukuk içerisinde uyumlu olan bir düzenleme değil.
Burada düzenlemeyi yaparken “Kasıt olmaksızın hataen bunu göstermemişse.”
diyorsak, idari para cezası da aynı zamanda kastı gerektiren bir husustur,
kasıt hukuka aykırılığı ortadan kaldıran bir husustur. İçimizde hukukçu olan
arkadaşlarımız var. Yani eğer gerçekten bir hukuka aykırılık varsa, hukuka
aykırılık, kastı ortadan kaldırıyor. Mademki kasıt hukuka aykırılığı ortadan
kaldırıp burada sigortalı gösterilmesi gerekirken hataen gösterilmemiş ise ve
bu teşvikten, istihdamdan yararlanıyorsa o zaman kasıt, bu idari para
cezalarının da ortadan kaldırılması lazım, düzenlemenin daha fazla genişletilmesine
ihtiyaç var.
Ben
teşekkür ediyorum. Saygılarımı sunuyorum.
Bakandan
da istirhamım şu: Üsküdar esnafı gerçekten mağdur. Yani, Üsküdar’da eğer
kiralanacak bir yeriniz yoksa Üsküdar’daki esnaf için ben evimi Bakanlığınıza
ücretsiz olarak kiraya vereyim, ücretini almayacağım Bakanlığınızdan. Gelin,
evimde esnafımıza, vatandaşımıza bu hizmeti verin.
Teşekkür
ediyorum, saygılarımı sunarım. (CHP sıralarından alkışlar)
BAŞKAN
– Teşekkür ederim. 
MALİYE
BAKANI NACİ AĞBAL (Bayburt) – Sayın Başkan…
BAŞKAN
– Buyurun Sayın Bakan.
V.- AÇIKLAMALAR (Devam)
21.- Maliye Bakanı Naci Ağbal’ın, İstanbul
Milletvekili Mahmut Tanal’ın 456 sıra sayılı Kanun Teklifi’nin 15’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MALİYE
BAKANI NACİ AĞBAL (Bayburt) – Allah’a şükürler olsun, devletimizin her türlü
imkânı vardır. Vatandaşlarımıza vergi dairelerimizde her türlü hizmeti de
veririz Sayın Tanal. Siz, inşallah, bize taahhüt ettiğiniz bu vaadi bir fakir
fukaraya bağışlama sözünü de burada verin, biz de hepimiz alkışlayalım sizi.
(AK PARTİ sıralarından alkışlar) Veriyor musunuz? 
MAHMUT
TANAL (İstanbul) – Siz bana cevap verin, esnaf vergi…
MALİYE
BAKANI NACİ AĞBAL (Bayburt) – Vereceğim, ben cevabı vereceğim. 
MAHMUT
TANAL (İstanbul) – Ben cevabı vereyim. Başkan söz veriyor mu bana? Bir açar mı
Başkan buradan? 
MALİYE
BAKANI NACİ AĞBAL (Bayburt) – Hayır, ben bir cevabımı tamamlayayım. 
Arkadaşlar
bana şunu söylüyorlar: Bu Üsküdar’daki binayla ilgili galiba deprem riski
bakımından sıkıntı olduğu için geçici süreyle bir başka yerde kiralama
yapmışlar. Bu arada Üsküdar bölgesinde bir yer arayışı konusunda da
çalışmalarını sürdürüyorlar. Bu geçici bir durum. Biz vatandaşlarımızın vergi
dairesinden hizmet almaları için son derece hassasız. En yakın noktada hizmeti
sunmak için bir çalışma gayretimiz var. Geçici bir durum olduğunu ifade
ettiler. Ben de konuyla yakından ilgileneceğim. 
Siz
de bu ev verme sözünüzü Üsküdar’da bir kardeşimize, bir fakir fukara
kardeşimize yaparsınız inşallah. 
BAŞKAN
– Teşekkür ederim. 
MAHMUT
TANAL (İstanbul) – Bana sataştı şimdi Sayın Başkan. 
SÜREYYA
SADİ BİLGİÇ (Isparta) – Sataşmadı, yok bir şey. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 15’inci maddesinde geçen
"bu oranı" ibaresinden sonra gelmek üzere "sıfıra kadar
indirmeye ve" şeklinde değiştirilmesini arz ve teklif ederiz. 
Ahmet Selim Yurdakul
(Antalya) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde Antalya Milletvekili Sayın Ahmet Selim Yurdakul konuşacak. 
Buyurun
Sayın Yurdakul. (MHP sıralarından alkışlar) 
AHMET
SELİM YURDAKUL (Antalya) – Sayın Başkan, değerli milletvekilleri; Türkiye Büyük
Millet Meclisi olarak bugün, Gelir Vergisi Kanunu’nda yapılacak değişiklikleri
görüşüyoruz. 
Esasen,
vergi teşvikleri ve ticaret hayatının önündeki engellere yönelik birkaç kelam
etmeyi planlamıştım ancak kanun teklifini Meclise sunan AKP milletvekili kanun
teklifinin gerekçesinde şu ifadeyi kaleme almış, daha doğrusu şu itirafta
bulunuyor, kendisinin ifadesini okuyorum: “1 Ocak 2012 tarihinden itibaren
herhangi bir kapsamda sosyal güvencesi olmayan vatandaşlarımız, 5510 sayılı
Kanun gereği zorunlu olarak genel sağlık sigortası kapsamında tescil
edilmektedir.” Yani, diyor ki: “Her vatandaşımızın sırtına bir çuval yükledik.
Beğensin veya beğenmesin, sağlık hizmetlerinden faydalansın ya da
faydalanmasın, genel sağlık sigortasını her vatandaş ödemek zorunda.” AKP
Hükûmetinin bu konuya, bu noktaya nasıl geldiğini defalarca anlattık. Biz
kalkınma dedikçe “Yarın ne olacağını boş ver, bugüne bakalım.” dediler; üretime
odaklanmak zorundayız dedik, betona olan açlıklarına yenik düştüler. Nihayet,
yanlış ekonomi politikalarının bedelini ödetmek için vatandaşı bir kıskacın
içine hapsederek, genel sağlık sigortasıyla, cebindeki son paralara da göz
diktiler. 
Sevgili
milletvekilleri, muhterem vatandaşlar; yakinen biliyorum ki ne malınız kaldı ne
sermayeniz, lakin Hükûmet her gün sizin hesabınıza borç yazmaya maalesef devam
ediyor. Ancak, Hükûmet bu primleri ödeyemediğinizin de farkında.
Bakın,
iktidar partisinin milletvekili bu durumu nasıl itiraf ediyor: “2012 yılından
günümüze kadar uygulanan ve sosyal güvencesi olmayan vatandaşlarımıza da sağlık
imkânı sunan söz konusu sistemin bazı aksaklıkları içinde barındırdığı
görülmüştür. Bu aksaklıkların başında, bu kapsamdaki vatandaşlarımızın genel
sağlık sigortası prim borçlarını ödeme alışkanlığının bulunmaması ve sistemin
sade olmaması gelmektedir.” Yani, diyor ki: “Vatandaş ödeme alışkanlığını
edinemedi.” Vatandaş ekmeğinden aşından artırıp sizin deneme-yanılma
politikalarınızı mı besleyecekti? Diyor ki: “Sistemin bazı aksaklıklar
barındırdığı görülmüştür.” Bunu görmek için illa denemeniz mi lazımdı? Hiç mi
bu konuda uzman ve liyakat sahibi insan yok etrafınızda?
Bakın,
ben bir tıpçıyım. Sorsaydınız, bu sistemin yürümeyeceğini, temel insan haklarına
aykırı olduğunu size söylerdim. Demek ki “Hükûmet oldum, her şeyi ben bilirim.”
demenin sakıncaları da böyle oluyormuş. Cumhuriyetimizin son on beş yılında
bocaladığı kadar, hiçbir dönem, maalesef, bu kadar belirsizlik yaşamadı. 
Kanun
teklifinin genel gerekçesi üzerinden devam ediyorum. İktidar partisi vekili,
inşaat maliyetlerini azaltmak amacıyla çeşitli vergi ve benzeri masrafları
indirmekten dem vurmuş. Doğrusu, vatandaş çarşıda karşılaştığı 5 liralık
domatesin etiketini hazmedemiyorken iktidar müteahhitleri ellerinde kalan
apartman dairelerini pazarlamanın derdine düşmüş. Saygıdeğer milletvekilleri,
vatandaşın cebine ve dişine dokunacak politikalar geliştirmekte yaşadığınız
sıkıntıları aşmak istiyorsanız lütfen vatandaşın sesine kulak veriniz.
Bu
maddeyle, genel sağlık sigortası primi için daha önce kazancına göre prim
aldığınız vatandaşları şimdi 53 lira ödemekle yükümlü tutuyorsunuz. Bu sayede
vatandaşlarımızın yani yaklaşık 7 milyon vatandaşımızın birikmiş borcunu
ödemesini istiyorsunuz ama mümkün olmadığını daha önceki af denemelerinde de
gördünüz, şimdi de göreceksiniz. Şimdi borçlu olan vatandaşlarımızın bu parayı
dahi ödeme imkânı yoktur, zaten geçimlerini zor sağlamaktadırlar, çözüm bu
değildir. Vatandaşlara nefes aldırmak ve ticaret hayatını zenginleştirmek
istiyorsanız önce ulaşım ve iletişim üzerindeki vergileri geri çekiniz ve
vatandaşlarımıza insanca yaşayacakları bir gelir düzeyini sağlayınız. Örneğin,
bu akaryakıt fiyatlarıyla ülkemizi içinden çıkılmaz bir cendere içine hapsetmiş
durumdasınız. Şu gemilere sunduğunuz akaryakıt vergi avantajını Türk
milletinden esirgemenizin sebebini lütfen gelip buradan açıklamanızı istiyorum.
Hepinizi
sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 16’ncı maddede dört adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 456 sıra sayılı Kanun Teklifi’nin
çerçeve 16’ncı maddesiyle 5510 sayılı Kanun’a eklenen ek 13’üncü maddesinin
birinci fıkrasının (b) bendinde yer alan "bakmakla yükümlü oldukları"
ibaresi ile dördüncü fıkrasında yer alan "ve hak sahipleri"
ibarelerinin madde metninden çıkarılmasını arz ve teklif ederiz.
 Aydın Ünal Mehmet
Doğan Kubat Necip Kalkan
 Ankara İstanbul İzmir
 Mehmet Muş Haydar
Ali Yıldız Osman Aşkın Bak
 İstanbul İstanbul Rize
 Hakan Çavuşoğlu 
 Bursa 
Türkiye Büyük Millet Meclisi
Başkanlığına
Görüşülmekte olan 456 sıra sayılı Kanun Teklifi’nin
çerçeve 16’ncı maddesinde geçen “ikamet şartı" ibaresinin "ikamet
etme şartı" şeklinde değiştirilmesini arz ve teklif ederiz.
 Mustafa Kalaycı  İsmail
Faruk Aksu Fahrettin Oğuz Tor
Konya İstanbul Kahramanmaraş
Mehmet Necmettin
Ahrazoğlu  Muharrem Varlı Kamil
Aydın
Hatay Adana Erzurum
 Ruhi Ersoy
 Osmaniye 
Türkiye Büyük Millet Meclisi
Başkanlığına
Görüşülmekte olan 456 sıra sayılı Adalet ve Kalkınma
Partisi Grup Başkanvekili Kayseri Milletvekili Mustafa Elitaş'ın Gelir Vergisi
Kanunu ve Bazı Kanunlarda Değişiklik Yapılmasına Dair Kanun Teklifi'nin 16’ncı
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Lale Karabıyık Haluk
Pekşen Zekeriya Temizel
 Bursa Trabzon İzmir
 Mehmet Bekaroğlu Bülent
Kuşoğlu Utku Çakırözer
 İstanbul Ankara Eskişehir
 Kadim Durmaz Musa
Çam
 Tokat İzmir
MADDE
16- 5510 sayılı Kanuna aşağıdaki ek
madde ilave edilmiştir.
"EK
MADDE 13- a) Türkiye'de ikamet eden Türk vatandaşlarının Türkiye'de ikamet
etmeyen ve 28/7/2016 tarihli ve 6735 sayılı Uluslararası İşgücü Kanununun 16
ncı maddesinin birinci fıkrasının (ç) bendinde belirtilenlerin ana, baba, eş ve
çocukları,
b)
6735 sayılı Kanunun 16 ncı maddesinin birinci fıkrasının (ç) bendinde
belirtilenlerden aynı Kanunun 13 üncü maddesi kapsamında olanlar ile bunların
bakmakla yükümlü oldukları ana, baba, eş ve çocukları,
talep
etmeleri hâlinde, talep tarihini takip eden günden itibaren bu Kanunun 60 ıncı
maddesinin birinci fıkrasının (g) bendi kapsamında ikamet şartı aranmaksızın
genel sağlık sigortalısı sayılır.
Bu
madde kapsamındaki genel sağlık sigortalıları hakkında 3 üncü maddenin birinci
fıkrasının (10) numaralı bendi uygulanmaz.
Bu
madde kapsamındaki genel sağlık sigortalılarının sağlık hizmetlerinden
yararlanabilmeleri için, sağlık hizmet sunucusuna başvurdukları tarihte 6183
sayılı Kanunun 48 inci maddesine göre tecil ve taksitlendirerek tecil ve
taksitlendirmeleri devam edenler hariç prim ve prime ilişkin her türlü borcunun
bulunmaması şarttır.
Birinci
fıkranın (b) bendinde belirtilenler ve hak sahipleri için 67 nci maddenin
birinci fıkrasının (a) bendinde belirtilen 30 gün prim ödeme şartı 120 gün
olarak uygulanır.
Bu
madde kapsamındaki genel sağlık sigortalıları ile ilgili olarak, bu maddede
aksine hüküm bulunmaması kaydıyla bu Kanunun ilgili hükümleri uygulanır.
Bu
maddenin uygulanmasına ilişkin usul ve esaslar Kurum tarafından
belirlenir."
Türkiye Büyük Millet Meclisi
Başkanlığına
Görüşülmekte olan 456 sıra sayılı Kanun Teklifi’nin
16’ncı maddesinin teklif metninden çıkarılmasını arz ve teklif ederiz. 
 Ahmet Yıldırım Sibel
Yiğitalp Mehmet Emin Adıyaman
 Muş Diyarbakır Iğdır
 Garo Paylan İmam
Taşçıer Erol Dora
 İstanbul Diyarbakır Mardin
BAŞKAN
– Okunan son önergeye Komisyon katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Mardin Milletvekili Sayın Erol Dora konuşacak.
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Gelir Vergisi Kanununda
Değişiklik Yapılmasına Dair Kanun Teklifi’nin 16’ncı maddesi üzerinde Halkların
Demokratik Partisi adına söz almış bulunuyorum. Genel Kurulu saygıyla
selamlıyorum. 
Değerli
milletvekilleri, bildiğiniz gibi, iki gün önce Halkların Demokratik Partisi Eş
Başkanı Sayın Figen Yüksekdağ’ın vekilliği düşürüldü. Şimdi, bu konuları böyle
kısaca es geçemeyeceğimize inanıyorum. Bakın, biz seçildiğimizde Anayasa’nın
83’üncü maddesine göre dokunulmazlığımız vardı ve dolayısıyla bu, bizim
kazanılmış olan bir hakkımızdı. Yani bütün seçilen vekiller dokunulmazlıkları
olduğundan dolayı seçimlere girdiler ve aynı zamanda 83’üncü maddenin üçüncü
fıkrasında “Türkiye Büyük Millet Meclisi üyesi hakkında, seçiminden önce veya
sonra verilmiş bir ceza hükmünün yerine getirilmesi, üyelik sıfatının sona
ermesine bırakılır; üyelik süresince zamanaşımı işlemez.” diye bir amir hüküm
vardır. Buradaki amaç nedir, murat nedir? Bütün milletvekillerinin halkı, kendi
seçmenlerini özgürce temsil etmeleri, kürsü dokunulmazlığı başta olmak üzere
bütün düşüncelerini ifade etmeleri; bu anlamda da, milletvekillerinin özgür
olması, çekinmeden görüşlerini ifade etmeleri bağlamında, bütün ülkelerde,
hemen hemen demokratik bütün ülkelerde, Avrupa ülkelerinde dokunulmazlık
statüsü, müessesesi mevcuttur. Ama, bizim bu kazanılmış hakkımıza karşın,
biliyorsunuz, yasal bir düzenlemeyle, Anayasa’mıza aykırı olarak, uluslararası
sözleşmelere ve Venedik Komisyonunun raporlarına aykırı olarak
dokunulmazlığımız kaldırıldı. 
Tabii,
AKP tek başına bizim milletvekillerimizin dokunulmazlığını İç Tüzük’e ve
Anayasa’nın ilgili maddelerine göre kaldırabilirdi ancak bu yola gitmedi, yasal
bir düzenleme yaparak, CHP’yi de, MHP’yi de ortaklaştırarak bizim
milletvekilliği dokunulmazlığımızı kaldırdı. Bu da tamamen aslında Anayasa’ya
aykırı bir düzenlemeydi. Bu, tarihe not olarak düşülecektir. Bizim
milletvekilliği dokunulmazlığımız Anayasa’mıza, İç Tüzük’ümüze ve uluslararası
sözleşmelere aykırı olarak kaldırılmış oldu -tarihe bir not olarak düşmüştür-
çünkü Anayasa ve İç Tüzük’e göre yani Karma Komisyonda, Anayasa Komisyonunda
bütün vekillerin birer birer kendi savunmalarını yapabileceklerine ilişkin
olarak ve Genel Kurulda da savunmalarını yaptıktan sonra Genel Kurulda
yapılacak oylamalarla ancak dokunulmazlıkları kaldırılabilirdi. Bu anlamda da
biliyorsunuz, aynı zamanda Anayasa Mahkemesine gitme hakları da mevcuttu. 
Bunları
niçin vurguluyorum? Şimdi, bu yetmezmiş gibi, biliyorsunuz, Eş Başkanımız Figen
Yüksekdağ’ın milletvekilliği 84’üncü maddenin ilgili fıkrasına göre kaldırıldı.
Aslında, bakarsanız, Anayasa’mızın 76’ncı maddesinde şartlar, bu anlamda hangi
suçlardan milletvekilliğinin düşürüleceğine ilişkin olarak amir hükümler
mevcuttur ve sayılan bu suçlar içerisinde de milletvekilimize isnat edilen suç
mevcut değildir ve on aylık bir ceza almasına karşın Eş Genel Başkanımızın
milletvekilliği düşürülmüştür. 
Bakın,
24’üncü Dönemde yine partimizin milletvekillerinden biri olan, o zaman Barış ve
Demokrasi Partisi Van Milletvekili olan Kemal Aktaş’ın altı buçuk senelik bir
cezası olmasına karşın Meclis Başkanlığı bunu Genel Kurulda okutmadı ve bu da
bir teamül olarak yerleşti. Şimdi, bütün bunlara karşın böyle bir referanduma
gidildiği bir süreçte 13 milletvekilimiz şu anda cezaevinde tutuklu
bulunmaktadır ve Eş Genel Başkanımız Figen Yüksekdağ’ın milletvekilliği
düşürülmüştür.
(Mikrofon
otomatik cihaz tarafından kapatıldı)
EROL
DORA (Devamla) – Bu asla kabul edilemez. Bu siyasi bir karardır, hukukla hiçbir
ilgisi yoktur.
BAŞKAN
– Teşekkür ederim Sayın Dora.
EROL
DORA (Devamla) – Bu, tarihe not düşecektir ve aynı zamanda yapılacak bu
referandumun da şaibeli olması yönünde tarihe bir leke olarak düşecektir. 
BAŞKAN
– Sayın Dora, teşekkür ederim.
EROL
DORA (Devamla) – Son sözlerimi belirterek tekrar Genel Kurulu saygıyla
selamlıyorum. 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi'nin 16’ncı maddesinin aşağıdaki
şekilde değiştirilmesini arz ve teklif ederiz.
Saygılarımızla.
Haluk Pekşen (Trabzon) ve
arkadaşları
MADDE
16- 5510 sayılı Kanuna aşağıdaki ek
madde ilave edilmiştir.
"EK
MADDE 13- a) Türkiye'de ikamet eden Türk vatandaşlarının Türkiye'de ikamet
etmeyen ve 28/7/2016 tarihli ve 6735 sayılı Uluslararası İşgücü Kanununun 16
ncı maddesinin birinci fıkrasının (ç) bendinde belirtilenlerin ana, baba, eş ve
çocukları,
b)
6735 sayılı Kanunun 16 ncı maddesinin birinci fıkrasının (ç) bendinde
belirtilenlerden aynı Kanunun 13 üncü maddesi kapsamında olanlar ile bunların
bakmakla yükümlü oldukları ana, baba, eş ve çocukları,
talep
etmeleri halinde, talep tarihini takip eden günden itibaren bu Kanunun 60 ıncı
maddesinin birinci fıkrasının (g) bendi kapsamında ikamet şartı aranmaksızın
genel sağlık sigortalısı sayılır.
Bu
madde kapsamındaki genel sağlık sigortalıları hakkında 3 üncü maddenin birinci
fıkrasının (10) numaralı bendi uygulanmaz.
Bu
madde kapsamındaki genel sağlık sigortalılarının sağlık hizmetlerinden
yararlanabilmeleri için, sağlık hizmet sunucusuna başvurdukları tarihte 6183
sayılı Kanunun 48 inci maddesine göre tecil ve taksitlendirerek tecil ve
taksitlendirmeleri devam edenler hariç prim ve prime ilişkin her türlü borcunun
bulunmaması şarttır.
Birinci
fıkranın (b) bendinde belirtilenler ve hak sahipleri için 67 nci maddenin
birinci fıkrasının (a) bendinde belirtilen 30 gün prim ödeme şartı 120 gün
olarak uygulanır.
Bu
madde kapsamındaki genel sağlık sigortalıları ile ilgili olarak, bu maddede
aksine hüküm bulunmaması kaydıyla bu Kanunun ilgili hükümleri uygulanır.
Bu
maddenin uygulanmasına ilişkin usul ve esaslar Kurum tarafından
belirlenir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Trabzon Milletvekili Sayın Haluk Pekşen konuşacak.
Buyurun
Sayın Pekşen. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; Trabzon’un
kurtuluş gününü büyük bir coşkuyla kutlayacağız. Bizim Anadolu’nun yiğit
insanlarının yetiştiği, Karadeniz’in yiğit insanlarının yetiştiği Trabzon’umuz
ve bir Trabzon Milletvekili olarak Genel Kurulumuzu saygıyla, sevgiyle
selamlıyorum.
Tıpkı
Nazım’ın şiirinde söylediği gibi: “Dümende ve başaltlarında insanları vardı ki/
Bunlar uzun eğri burunlu insanlardı ki/ Ve konuşmayı şehvetle seven insanlardı
ki/ Sırtı lacivert hamsilerin ve mısır ekmeğinin zaferi için/ Hiç kimseden
hiçbir şey beklemeksizin/ Bir şarkı söyler gibi ölebilirdiler.”
Evet,
benim memleketimin bu yiğit ve yurtsever insanları ne yazık ki son on beş yıl
içerisinde AKP iktidarı tarafından bir hayli üzüldüler. Mesela, içme suları
kanserojen madde taşıyor; mesela, söz verildiği hâlde Beşikdüzü’nde sele
tutulan esnafların zararları karşılanmadı; mesela, Vakfıkebir’de on beş yıldır
bir adım atılmayan bir organize sanayi bölgesi hâlâ yerinde duruyor. Trabzon’a
söz verildiği hâlde bir yatırım adasının hiçbir planlaması yapılmadı, hiçbir
adım atılmadı. Dereleri yağmalandı, kıyıları yağmalandı, yolları yapılmadı,
Karadeniz’in insanı yokluğa ve yoksulluğa mahkûm oldu. 
Bakın,
iktidara geldikleri gün AKP iktidara geldiği gün şehrin nüfusu, Trabzon’un il
nüfusu 1 milyon 50 bin, şu anda 760 bin yani artan nüfusla, çoğalan nüfusla
birlikte tam 400 bin insan Trabzon’dan göçtü, çekti gittiler. Niye? Çünkü
müthiş bir yoksullaşma var. Bu yoksullaşma hâlâ devam ediyor, şehrin 456 bin
insanı yoksulluk sınırında yaşıyor. Bu, Trabzon Valiliğinin resmî istatistik
rakamları. Yine, Trabzon’da 73 bin emeklimiz var ve bu emeklilerimizin ciddi
bir sayısı da açlık sınırında hayatını devam ettirmeye çalışıyor. Karadeniz’in
insanına reva görülen, gerçekten, AKP’nin yapmış olduğu hizmet modeli bu. Hangi
alanda isterseniz, istediğiniz yerde, hatta yandaş bir televizyonunuzda, yandaş
bir “anchorman”inizle de Karadeniz’i sizinle konuşmaya varım ve hazırım. (CHP sıralarından
alkışlar) 
Bir
tek önerim var size. Bakın, bugüne kadar Türkiye’de çok iktidarlar geldi geçti,
AKP iktidarına günlerdir sesleniyorum, yıllardır da söylüyorum, bari bu ülkede
bir tane sektöre bir hizmetiniz olsun. Yani hani rahmetli Özal bu ülkeye
turizmi kurdu; işte, Demireller, diğer hükûmetler, koalisyonlar tekstil
yatırımlarını yaptılar, müteahhitlik hizmetlerini kurdular. Gelin, şu ülkede
fındık ve çikolata sanayisini teşvik edin. Dünyanın en büyük fındık üreticisi
Karadeniz Bölgesi’nde niçin fındık ve çikolata sanayisini yatırım teşvik
kapsamına almazsınız, niye bunu İtalyanlara, Hollandalılara, İsviçrelilere,
Almanlara teslim edersiniz, ben bunu bir türlü anlayamıyorum. Gerçekten,
Karadeniz’den inanılmaz oy alıyorsunuz ama bunun karşılığında Karadeniz’e
verdiğiniz hiçbir şey yok. 
AYŞE
SULA KÖSEOĞLU (Trabzon) – Karadeniz’e verdiğimiz hizmetlerin karşılığını
alıyoruz.
HALUK
PEKŞEN (Devamla) - Bakın, fındık fiyatı bile perişan hâlde, insanlar yoksul,
insanlar sefalet içerisinde. 
Üniversiteler
var Karadeniz’de. Soruyorum ya, bir anket yapın Allah aşkına, Karadeniz’deki
gençlere bir sorun, acaba herhangi bir Karadenizli genç üniversiteden mezun
olduğunda Karadeniz’in herhangi bir ilinde kendisine gelecek, hayat kurabilecek
bir plan yapıyor mu? Yapmıyor. Niye? Herkes göçe alıştırıldı, Karadeniz insanı
geleceğini göçle el kapılarında kurabiliyor. Bu, sizin iktidarınızın modeli. 
Bakın,
size bir şey anlatayım. Bizim Temel paraşütçüye gidiyor, diyor ki: “Ben bir
paraşüt almak istiyorum, bana en iyisinden bir tane paraşüt verir misiniz.”
Paraşütçü, en iyi paraşütü çıkarıyor, en kaliteli olanı önüne koyuyor. “Peki,
bana şimdi bunu bir anlat, ben bir öğreneyim.” diyor. Diyor ki: “Bak, bu,
paraşütün ipi, bunu çektiğinde paraşüt açılır.” “İyi, peki, açılmazsa ne
olacak?” diyor. “O zaman yedeği var, yedeği çektiğinde, ikincisi banko açılır.”
diyor. “Peki, o da açılmazsa ne yapacağım?” diyor. Diyor ki: “Rahat ol, hiç
merak etme, iki yıl garantisi var, getirirsin değiştiririz.” Tıpkı AKP iktidarı
gibi. (CHP sıralarından alkışlar) 
Her
seçim döneminde bir sonraki seçime ötelenecek bir proje anlattınız Karadeniz’e.
Ya, şu Erzincan’dan Trabzon’a bir tren hikayesi anlattılar, hakikaten Temel
fıkrasından daha öte. Sayın Grup Başkan Vekilim, hani uçan tren var ya, Trabzon’a
bir tek uçan treni vadetmediler, vadederlerse de hiç şaşırmayacağım. 
Genel
Kurulu ve Trabzon’umu saygıyla selamlıyorum. Benim Karadeniz’imin o yiğit,
yurtsever insanlarının yetiştiği o güzel şehrimin kurtuluşunu bir kez daha
kutluyorum. Hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Pekşen. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 456 sıra sayılı Kanun Teklifi’nin
çerçeve 16’ncı maddesinde geçen “ikamet şartı” ibaresinin “ikamet etme şartı”
şeklinde değiştirilmesini arz ve teklif ederiz. 
Ruhi Ersoy (Osmaniye) ve
arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde Osmaniye Milletvekili Sayın Ruhi Ersoy konuşacak. 
Buyurun
Sayın Ersoy. (MHP ve AK PARTİ sıralarından alkışlar) 
RUHİ
ERSOY (Osmaniye) – Genel Kurulu saygıyla selamlıyorum. 
Sayın
Başkan, değerli milletvekilleri; teklifin 16’ncı maddesi Türkiye’de ikamet eden
Türk vatandaşlarının Türk soylu olmakla birlikte yurt dışında ikamet eden ve
Türk vatandaşı olmayan ana, baba, eş ve çocukları ile bunların bakmakla yükümlü
oldukları ana, baba, eş ve çocuklarının talep etmeleri hâlinde genel sağlık
sigortalı sayılmalarının düzenlemesiyle ilgili. Bundan doğal, bundan insani,
bundan uygar bir talep olamaz. Bu düzenlemeyi, Milliyetçi Hareket Partisi Grubu
olumlu buluyor ve sonuna kadar destekliyor. 
Burada
bu işi uygar bulan, olumlu bulan temel çıkış noktası, aile bütünlüğü ve aile
birliğinin, anne, babanın, evladın, dede torunun bir arada olmasıyla ilgili bir
husustur ve genel sağlık sigortası hastaneyle, sağlıkla ilgili olabilir ama biz
biliyoruz ki en büyük sosyal güvenlik ve genel sigorta Türk toplumunda aile
kurumudur. Aile kurumunun önemini tartışmak bile yersizdir. Bununla ilgili,
Türkiye Cumhuriyeti devletinin hükûmetinde bir bakanlık vardır ve bir sürü alt
kurumlar vardır ama aile kurumunun yeteri kadar korunup güçlendirilmesiyle
ilgili yapılan çalışmalar her ne kadar iyi niyetli olsa da yeterli değil, daha
da güçlendirilmelidir. 
Bu
kapsamda, bir taraftan yaparken diğer taraftan aile kurumunu yıkan ve
tartışmalara sebebiyet veren konuları da biz Milliyetçi Hareket Partisi Grubu
olarak sıklıkla gündeme taşıyoruz. Geçen hafta da grubumuzun vermiş olduğu
önergenin bir tanesi bu kapsamda “kadın kuşağı programları” adı altındaki, aile
programları görünümündeki, “izdivaç programları” adı altındaki o rezalete “dur”
denilmesi hususundaydı. Bu konuda Milliyetçi Hareket Partisinin konuyu gündeme
taşımasından sonra Aile ve Sosyal Politikalar Bakanının harekete geçtiği
bilgisi ulaştı bize; çeşitli medya yapımcılarıyla görüşmeler yapıldığı bilgisi
ulaştı, RTÜK Başkanının Milliyetçi Hareket Partisi grup başkan vekilliğini
ziyaret ederek bilgi verdiği ve daha sonra bu konuda Meclis bünyesinde var olan
diğer komisyonların harekete geçmesiyle Dilekçe Komisyonu altında bir alt
komisyonun kurulması kararını üye arkadaşlar bizlerle paylaştılar. Bu
gelişmeleri biz olumlu buluyoruz. Bu birlikteliklerin ve tartışma zemininin, bu
rezaletten Türkiye’nin kurtulması ve ekranların temizlenmesi ve bunun yerine,
geleneğin güncelleştiği ve kültürün ince işçiliğinin yapıldığı değerlerle o
kuşaktaki programların daha vasıflı bir şekilde doldurulması gerektiğini
düşünüyoruz. 
Gerek
RTÜK’ten gerekse TRT’den sorumlu Bakanımız -az önce buradaydı, aramızdaydı-
Sayın Numan Kurtulmuş Bey’e buradan seslenmek istiyorum, bu konuda TRT Genel
Müdürü Şenol Göka Bey’e seslenmek istiyorum, RTÜK Başkanı ve Başkan
Yardımcısına seslenmek istiyorum: Başbakan Yardımcısı Sayın Kurtulmuş’un
nezaretinde, TRT Genel Müdürü, RTÜK Başkanı ve konuyla ilgili komisyon
üyelerinin derhâl bir araya gelmesi ve tüm siyasi partilerden bu konuda
uzmanlık alanı olan değerli milletvekillerinin de görüşleriyle, daha iyiyi
nasıl yapabiliriz diye bir ortak akıl toplantısı yapmaya davet ediyoruz. 
Buraya
gelmeden önce TRT Genel Müdürü Şenol Göka’yı bir vesileyle aradım, kurumunda
iyi niyetle yaptığı işler için teşekkür ettim ama bazı konularda adil ve
adaletli olmaları konusunda yorumlarda bulundum. Fakat bu kürsüden, yine,
Başbakan Yardımcısı Numan Kurtulmuş Bey’e ve ilgili komisyona ve ilgili
bakanlığa ve ilgili bürokratlara, Mecliste her şey komisyon üzerinden çözülüyor
gözükse de, bir yuvarlak masa toplantısıyla görüş ve düşüncelerini ortaya koyabilecek
konunun uzmanı milletvekili arkadaşlarla, partilerinden alınacak müsaade ve
grup başkan vekilliklerinin oluruyla, böyle bir toplantının çok faydalı
olacağını düşünüyor, buradan bu teklifi dillendirmiş oluyorum. 
Ve
bu düşünceyle, ilgili kanun düzenlenmesinin, aile birliğine, Türk soylu
ailelerin, Türkiye’de yaşayıp da aile bütünlüğünü sağlayamayan ve yurt dışında
kalan aileleriyle sosyal bağlarının da güçlenmesi açısından önemli olduğunu
ifade ediyor, Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Ersoy. 
Önergeyi
oylarınıza sunuyorum: Kabul edenler… Kabul etmeyenler… 
GARO
PAYLAN (İstanbul) – Sayın Başkan, yerimden çok kısa bir söz almak istiyorum
60’a göre.
BAŞKAN
- Önerge kabul edilmiştir. (AK PARTİ sıralarından “Edilmemiştir.” sesleri)
Edilmemiştir.
Özür dilerim.
GARO
PAYLAN (İstanbul) – 60’a göre bir söz rica ediyorum.
BAŞKAN
– Bir işlem yaparken başka bir talep gelince biraz karışıyor.
Önerge
kabul edilmemiştir. Onu netleştirelim.
Buyurun,
bir dakika, Sayın Paylan.
V.- AÇIKLAMALAR (Devam)
22.- İstanbul Milletvekili Garo Paylan’ın,
456 sıra sayılı Kanun Teklifi’nin 16’ncı maddesinin gerekçesinde geçen “Türk
soylu” ifadelerini doğru bulmadığına ilişkin açıklaması
GARO
PAYLAN (İstanbul) – Teşekkür ederim Sayın Başkan.
Sayın
Başkan, Komisyonda da söyledim, maddenin gerekçesinde, Türk soylu Türkiye
Cumhuriyeti vatandaşlarının faydalanması için, akrabalarının faydalanması için
bir madde, önemli ama gerekçede “Türk soylu” yazmasını doğru bulmadığımızı ifade
etmek istiyorum çünkü Türkiye Cumhuriyeti vatandaşlığı esastır. Türkiye
Cumhuriyeti’nin vatandaşları vardır ve bunların pek çok soydan gelen
vatandaşları vardır. Bu ifadelerin kanunlarımıza “Türk soylu” olarak geçmeyip
“Türkiye Cumhuriyeti vatandaşlarının akrabaları” olarak geçmesinin daha doğru
olacağını düşünüyorum. Bunu Komisyon Başkanımıza da söyledim ama kendisi
gerekçelerde düzenleme yapamayacağını iletti. Bundan sonra, bürokrasinin bu tip
maddelerde bu tip ifadeleri daha çoğulcu, Türkiye Cumhuriyeti vatandaşlığı
çerçevesinde kurmasının daha doğru olacağını söylemek istiyorum. 
Teşekkür
ederim. 
BAŞKAN
– Teşekkür ederim. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456) (Devam)
BAŞKAN
– Son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 16’ncı maddesiyle 5510 sayılı
Kanuna eklenen ek 13’üncü maddesinin birinci fıkrasının (b) bendinde yer alan
"bakmakla yükümlü oldukları" ibaresi ile dördüncü fıkrasında yer alan
"ve hak sahipleri" ibarelerinin madde metninden çıkarılmasını arz ve
teklif ederiz.

Mehmet
Muş (İstanbul) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Uygulamada
yaşanabilecek tereddütleri gidermek için teknik düzenleme yapılmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 16’ncı madde kabul edilmiştir. 
Birleşime
on beş dakika ara veriyorum. 
Kapanma Saati: 19.32
BEŞİNCİ OTURUM
Açılma Saati: 19.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fatma KAPLAN HÜRRİYET (Kocaeli), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 74’üncü Birleşiminin Beşinci
Oturumunu açıyorum. 
456 sıra sayılı
Kanun Teklifi’nin görüşmelerine devam ediyoruz.
Komisyon ve
Hükûmet burada. 
ERKAN AKÇAY
(Manisa) – Sayın Başkan…
BAŞKAN – Sayın
Akçay, sizi dinliyorum.
Buyurun.
V.- AÇIKLAMALAR (Devam)
23.- Manisa Milletvekili Erkan Akçay’ın,
“Türk soylu” kavramının Anayasa’nın 66’ncı maddesindeki vatandaşlık tanımına
uygun olduğuna ilişkin açıklaması
ERKAN
AKÇAY (Manisa) – Sayın Başkan, biraz önceki maddeyle ilgili olarak ifade etmek
isterim ki “Türk soylu” kavramı Anayasa’mızın 66’ncı maddesindeki vatandaşlık
tanımına uygundur, herhangi bir ayrım içermemektedir ve tüm Türkiye Cumhuriyeti
vatandaşlarını, Anayasa’mızın 66’ncı maddesinde düzenlenen Türk vatandaşlığı
düzenlemesine göre anlamak lazım. Bunu ifade etmeyi yararlı gördüm.
Teşekkür
ederim Sayın Başkan.
BAŞKAN
– Ben teşekkür ederim Sayın Akçay.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş'ın Gelir Vergisi Kanunu ile
Bazı Kanunlarda Değişiklik Yapılmasına Dair Kanun Teklifi (2/1585) ile Plan ve
Bütçe Komisyonu Raporu (S. Sayısı: 456) (Devam)
BAŞKAN
– 17’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
18’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
19’uncu
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 19’uncu maddesinde yer alan “birinci
fıkrasına” ibaresinin, “birinci fıkrasının sonuna gelmek üzere” şeklinde
değiştirilmesini arz ve teklif ederiz.
 Ahmet Yıldırım Sibel
Yiğitalp Mehmet Emin Adıyaman
 Muş Diyarbakır Iğdır
 Garo Paylan İmam
Taşçıer
 İstanbul Diyarbakır
Türkiye Büyük
Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda Değişiklik
Yapılmasına Dair Kanun Teklifi'nin 19’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Bülent Kuşoğlu Mehmet
Bekaroğlu Zekeriya Temizel
 Ankara İstanbul İzmir
 Musa Çam Kadim
Durmaz Utku Çakırözer
 İzmir Tokat Eskişehir
MADDE
19- 5510 sayılı Kanunun geçici 71 inci maddesinin birinci fıkrasının sonuna
aşağıdaki cümle ilave edilmiştir. 
"Ancak
(a) bendinin uygulanmasında Bakanlar Kurulunca belirlenecek prime esas günlük
kazancı 18/10/2012 tarihli ve 6356 sayılı Sendikalar ve Toplu İş Sözleşmesi
Kanunu hükümleri uyarınca toplu iş sözleşmesi uygulanan özel sektör
işverenlerine ait işyerleri için ayrıca tespit edilebilir.”
BAŞKAN
– Okunan son önergeye Komisyon katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Kim konuşacak?
MUSA
ÇAM (İzmir) – Gerekçe…
BAŞKAN
– Gerekçeyi okutuyorum:
Gerekçe:

Madde
metninin daha iyi anlaşılması için söz konusu değişiklik yapılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önerge işlemden kalktığı için maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
20’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
21’inci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ve Bazı Kanunlarda
Değişiklik Yapılmasına Dair Kanun Teklifi'nin 21’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
 
 Bülent Kuşoğlu Mehmet Bekaroğlu Zekeriya
Temizel
 Ankara İstanbul İzmir
 Kadim Durmaz Utku
Çakırözer Lale Karabıyık
 Tokat Eskişehir Bursa
 Musa Çam Gülay
Yedekci
 İzmir İstanbul
MADDE
21- 19/9/2006 tarihli ve 5543 sayılı İskân Kanununa aşağıdaki ek madde ilave edilmiştir.
"EK
MADDE 2- (1) Devlet Su İşleri Genel Müdürlüğü tarafından yapılmakta ve
yapılacak olan baraj ile baraj mücavir alanında kalan taşınmazların kısmen veya
tamamen kamulaştırılması sonucunda yerlerini terk etmek zorunda kalanların
iskânına ilişkin olarak bu Kanunla ve diğer ilgili mevzuatla Bakanlığa verilen
her türlü hak, görev ve yetkiler, Devlet Su İşleri Genel Müdürlüğü tarafından
gerçekleştirilir. Bu madde kapsamında yapılacak iskân ile ilgili usul ve
esaslar Orman ve Su İşleri Bakanlığının teklifi üzerine Bakanlar Kurulu kararı
ile belirlenir.
(2)
Birinci fıkra kapsamındaki hak, yetki ve görevlerin Devlet Su İşleri Genel
Müdürlüğü tarafından gerçekleştirilebilmesi maksadıyla, bu Kanunun hükümlerine
göre kullanılabilecek arazi ve arsalardan gerekli olanlar birinci fıkra
kapsamında kalan iskân faaliyetleri maksadıyla kullanılmak üzere tapuda Devlet
Su İşleri Genel Müdürlüğü adına tescil edilir. Aynı maksatla kullanılmak üzere
ihtiyaç duyulan ve talep edilen Hazinenin özel mülkiyetinde veya Devletin hüküm
ve tasarrufu altında bulunan taşınmazlardan Maliye Bakanlığınca uygun
görülenler tapuda Devlet Su İşleri Genel Müdürlüğü adına bedelsiz olarak devren
tescil edilir, ancak bunlardan iskân faaliyetleri için ihtiyaç duyulmayan veya
kullanılmayanlar Maliye Bakanlığının talebi üzerine tapuda yeniden bedelsiz
olarak devren Hazine adına tescil edilir. Bu fıkra kapsamında yapılacak her
türlü devir, temlik, tevhid, ifraz, tescil, terkin ve sair işlemleri tapu
sicilinde yapmaya Devlet Su İşleri Genel Müdürlüğü yetkilidir. Bu madde
kapsamında iskân faaliyetinde kullanılmak üzere 19/4/2012 tarihli ve 6292
sayılı Kanunun 4 üncü maddesi uyarınca orman sınırları dışına çıkarılacak
alanlar tapuda Devlet Su İşleri Genel Müdürlüğü adına resen tescil edilerek
devredilir.
(3)
Bu maddenin yürürlük tarihinden önce bu Kanuna göre iskân duyurusu yapılmış
projeler Bakanlıkça yürütülür."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Gülay Yedekci konuşacak.
Buyurun
Sayın Yedekci. (CHP sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
sevgiyle selamlarım. 
456
sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Teklifi üzerine söz almış bulunuyorum. 
Yine
bir torba kanunla karşı karşıyayız. Geçen yıl, Sayın Başbakan “Bir daha torba
kanun getirmeyeceğim.” demişti ama yine bir torba kanun getirildi. 
Öncelikle
şundan bahsetmek isterim: Parlamentolar her zaman için toplumun daha iyi
yaşayabilmesi için, toplumun kanunlarla daha mutlu ve huzurlu olabilmesi için
vardır ama burada, özellikle son dönemlerde torba yasa sadece Plan ve Bütçe
Komisyonuna gitmekte, ilgili hiçbir komisyonda görüşülmemektedir. Şimdi, bu
torba yasada Plan ve Bütçe Komisyonunda da yeteri kadar görüşme olmamıştır. Bu
da Komisyonun tutanaklarında mevcuttur. 
Bu
torba yasada Anayasa’ya açıkça aykırılıklar mevcuttur ve bu da sıkıntılı bir
durumdur. 21’inci maddede de Devlet Su İşleri Genel Müdürlüğüne yapılmakta ve
yapılacak olan baraj projeleri için kamulaştırma ve iskân çalışmalarının
tamamının yetkisi verilmek istenmektedir. Bu yanlıştır. Neden yanlıştır? Çünkü,
Devlet Su İşleri Genel Müdürlüğünde bu işleri yapabilecek olan herhangi bir
uzman ekip yoktur. Bu çalışmaları nasıl yapacaksınız? Zaten, devletin temelini
liyakatin olmaması çökertmiştir. Ayrıca, şimdiye kadar yaptığınız barajlara
baktığımızda, örneğin İstanbul’da yaptığınız barajlara baktığımızda, etrafının
yapılaşmaya açıldığını ve İstanbul’un ciddi bir su, içme suyu problemi ve
kullanma suyu problemi olduğu da açıktır. 
Ayrıca,
bu madde kapsamında çok ciddi bir tehlikeden de bahsetmek mümkündür. Bu madde
kapsamında, iskân faaliyetinde kullanılmak üzere, altını çiziyorum, iskân
faaliyetinde kullanılmak üzere 19/4/2012 tarihli 6292 sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanun’un 4’üncü maddesi uyarınca orman sınırları dışına çıkarılacak alanlar
tapuda DSİ Müdürlüğü adına resen tescil edilecek. Şimdiye kadar DSİ’nin bu
alanları yapılaşmada ne kadar yanlış bir şekilde kullandığı da ortada. 
Burada
yapılması gereken nedir? Burada yapılması gereken, yine, Çevre ve Şehircilik
Bakanlığının uhdesinde, oradaki yerel yönetimlerle, belediyelerle, oradaki
vatandaşın ihtiyaçları göz önüne alınarak gerekli çalışmaların yapılması;
mühendislerin, mimarların, şehir plancılarının ve meslek odalarının görüşünün
alınması şarttır. Hiçbir çalışmanızda üniversitelerin ilgili disiplinlerinin ve
meslek odalarının hiçbir şekilde görüşünü almıyorsunuz, hatta meslek odalarını
işlevsiz kılmaya çalışıyorsunuz.
Burada
DSİ’nin yapması gereken onca şey varken, DSİ bir sürü alanda, tarımda, sulamada
yetersiz kalmaktayken DSİ’ye bu ve benzer konuları niye yüklemek istiyorsunuz,
onu bilmiyoruz. Ama bunu biz AKP’nin tekelci zihniyetine bağlıyoruz. AKP her
şeyi merkezden yönetmek istiyor. Burada da DSİ’ye bağlayarak bütün bu işleri
tek elden yönetebileceğini zannediyor. Ama biliyorsunuz ki kurumlar önemlidir,
cumhuriyetin kurumlarından bir tanesi de DSİ’dir. Bunun içinin boşaltılmasına
izin vermemelisiniz ve insanlarımızın DSİ’nin hizmetlerini almasına imkân
kılmalısınız ve DSİ’nin baraj ve etrafının imara açılması, meraların,
otlakların, ormanların imara açılmasıyla ilgili bir çalışmada bulunmaması gerekmektedir.
Bu anlamda, yeterli duyarlılığı göstermediğinizi açıklıkla görüyoruz. Burada
bütün maddeleri “Kabul edenler… Etmeyenler…” şeklinde geçirdiğinizi de
yüreğimiz sızlayarak görüyoruz. Umuyorum ve diliyorum ki bu tavrınızdan
vazgeçersiniz ve DSİ de kendi öz işlerine geri döner ve imar ve planlama
işlerini de Çevre ve Şehircilik Bakanlığı yapar.
Hepinizi
içtenlikle selamlıyorum, iyi akşamlar diliyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
22’nci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş'ın Gelir Vergisi Kanunu ile Bazı Kanunlarda
Değişiklik Yapılmasına Dair Kanun Teklifi'nin 22’nci maddesinin aşağıdaki
şekilde değiştirilmesini arz ve teklif ederiz.
Saygılarımızla.

 Lale Karabıyık Musa
Çam Zekeriya Temizel
 Bursa İzmir İzmir
 Mehmet Bekaroğlu Bülent
Kuşoğlu Utku Çakırözer
 İstanbul Ankara Eskişehir
 Kadim
Durmaz 
 Tokat 
MADDE
22- 15/05/2007 tarihli ve 5661 sayılı Türkiye Cumhuriyeti Ziraat Bankası Anonim
Şirketi ve Tarım Kredi Kooperatifleri Tarafından Kullandırılan Toplu Köy
İkrazatı/Grup Kredilerinden Doğan Kefaletin Sona Erdirilmesi Hakkında Kanun’a
aşağıdaki geçici madde eklenmiştir.
"GEÇİCİ
MADDE - 1 (1) Bu Kanunun 1 inci maddesinin birinci ve dördüncü fıkraları
kapsamında borçlarını tasfiye etmemiş olan borçlular için, anılan fıkralardaki
mevcut düzenlemeler de geçerli olmak kaydıyla, ödeme veya yeniden yapılandırma
tarihi 31/12/2018 olarak uygulanır. Bu düzenleme tahsilat yapılan borçlarla
ilgili olarak iade isteme hakkı doğurmaz."
BAŞKAN
- Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Tokat Milletvekili Sayın Kadim Durmaz konuşacak.
Buyurun
Sayın Durmaz. (CHP sıralarından alkışlar)
KADİM
DURMAZ (Tokat) – Sayın Başkanım, değerli milletvekilleri, aziz milletimiz;
hepinizi saygıyla selamlıyorum. 
AKP
Hükûmeti on beş yılda yakınlarını ve yandaşlarını zenginleştirmede rekor
kırarken birçok değerlerimizi de bir bir bu ülkede kaybettik. TEKEL, TELEKOM,
SEKA, Sümerbank, elektrik santrallerini çarpık özelleştirmelerle bir bir satıp
yok ettiniz. Hep günü kurtarma telaşınız sürdü gitti ama günü de
kurtaramadınız. İş kazalarında yüzlerce insan ölürken siz “fıtrat”, “kader”
dediniz. 12 Eylülün dahi yapamadığını AKP iktidarıyla gerçekleştirdiniz. 12
Eylülde 127 akademisyen ihraç edilirken siz bugün 4.811 akademisyenin üniversiteyle
bağını kopardınız. 150’den fazla gazeteciyi hapse attınız. “Hayır.” diyeni
terörist ilan ettiniz, ötekileştirdiniz. Oysa, teröristlerle aynı masaya oturup
pazarlık yapanlar sizlerdiniz. Yine, şehit polislerin çocuklarının tüm eğitim
masraflarını karşılayan, Atatürk ve cumhuriyet sevdalısı Müjdat Gezen Sanat
Merkezi kundaklandı ama siz bir “Geçmiş olsun.” dahi diyemediniz. 
Gelinen
noktada, köylüyü, küçük esnafı, sanatkârı borçlarını ödeyemez hâle getirdiniz,
sonra borç yapılandırdınız. İktidarınızla en çok değer kaybettirdiğiniz Türk
lirasının itibarını dolar karşısında koruyamadınız. Kepenk kapatan esnafı,
işsizi, traktörüne mazot alamayan çiftçiyi, emekliyi yok sayıp iktidarınıza
yakın iş çevrelerinin borçlarını sıfırladınız. 
Dünya
biliyor ki yolsuzluk dünyalığınız ama yoksulluğu ve pahalılığı bir türlü
gündeme almıyorsunuz. Kendi yarattığınız yoksullara yaptığınız sosyal
yardımlarla övünme aymazlığından da geri durmuyorsunuz. 
Yat
sahibine ÖTV’siz mazot, yabancıya KDV’siz iş yeri ve konut verirken çiftçiye,
üreticiye ÖTV’siz, KDV’siz mazotu çok gördünüz. Türk tarımına ve çiftçisine yüz
elli dört yıldır hizmet eden, tabelasında “Türkiye Cumhuriyeti” ibaresi bulunan
Ziraat Bankasını, yüz yetmiş yedi yıldır Türkiye'nin haberleşme merkezi PTT’yi,
Eti Madeni, ÇAYKUR’u ve daha birçok önemli değerimizi, cumhuriyetin kazanımı
kurumları aziz milletimize sormadan Varlık Fonu’na devrettiniz.
Torba
yasaları, göstermelik hukuksuz düzenlemelerle emekliye, çiftçiye, esnafa süslü
laflarla tanıttınız. Gazi Meclisi itibarsızlaştırmak için her türlü yolu
denediniz. Sivil toplum örgütlerini yok sayıp görüş almadan, halkı boş, reform
niteliği taşımayan düzenlemelerle kandırıyorsunuz. “İstisna”, “destek”, “vergi
indirimi”, “kolaylık” diyor, bu halkı hâlâ kandırmaya devam ediyorsunuz,
karşılığında başkanlık istiyorsunuz; biz de halkımız da “Hayır.” diyoruz. 
“Türkiye'de
her şey millî ve her şey yerli olacak.” diyordunuz. Sayın milletvekilleri,
ekonomide yaşananlar ise bambaşka şeyler söylüyor. Ne millîliğimiz ne de
yerliliğimiz kaldı. Türkiye Cumhuriyeti pazarlıklar ülkesi değildir. Bu halk,
köylüsünün 95 kuruşa sattığı buğdayın ekmek olarak karşısına 5 liraya çıktığını
unutmuyor ve biliyor. Ülkemizde yok ettiğiniz değerleri de unutmuyor; millî
değerlerini biliyor, birlikte yaşama kültürünü biliyor, cumhuriyeti ve
kazanımlarını biliyor, size de gereken cevabı “hayır”la veriyor. 
Değerli
milletvekilleri, on beş senedir istikrar arayan AKP iktidarı deyince aklımıza
gelen, atanamayan öğretmenler, ziraat mühendisleri ve çeşitli branştaki
mühendisler, veteriner hekimler, sağlık çalışanları, kadro bekleyen taşeron
işçiler; Hükûmete güvenip, istifa edip atanmayan astsubaylar, uzman erbaşlar on
beş yılda AKP Hükûmetinin yarattığı işsizler ordusundan bir bölümü. Ne yazık ki
hep yapmadıklarınızı, mağdur ettiklerinizi konuşuyoruz. Eğitim sistemi denince
akla gelen atanmayan 450 bin öğretmen varken, Sayın Bakan “Yirmi yıl boyunca
hiç atama yapılmayacak bölümler var.” diyor. Peki, bu bölümlerde okuyanlar ne
olacak? Akılcı düşünmeye, sorgulamaya karşısınız, felsefe öğretmenlerinin
atamasını da yapmıyorsunuz, oysa ihtiyaç duymadığınız felsefenin ta kendisi
budur. 
Bu
yok saydığınız tüm kesimler ülkemizi normalleştirme adına size ve haksız
uygulamalarınıza “Hayır.” diyor ve “Hayır.” diyecektir diyor, yüce Meclisi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 23’üncü maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 23’üncü maddesinde geçen
“şartıyla” ibaresinin “kaydıyla” şeklinde değiştirilmesini arz ve teklif
ederiz. 
 Mustafa Kalaycı İsmail
Faruk Aksu Fahrettin Oğuz Tor
 Konya İstanbul Kahramanmaraş
 Mehmet Necmettin Ahrazoğlu Muharrem
Varlı Kamil Aydın
 Hatay Adana Erzurum
 Deniz
Depboylu
 Aydın
Türkiye Büyük Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş’ın Gelir Vergisi Kanunu ile Bazı Kanunlarda
Değişiklik Yapılmasına Dair Kanun Teklifi’nin 23’üncü maddesinin aşağıdaki şekilde
değiştirilmesini arz ve teklif ederiz. 
Saygılarımızla.

 Bülent Kuşoğlu Mehmet
Bekaroğlu  Zekeriya Temizel
 Ankara İstanbul İzmir
 Musa Çam Kadim
Durmaz  Yakup Akkaya
 İzmir Tokat İstanbul
 Utku Çakırözer Lale
Karabıyık
 Eskişehir Bursa
MADDE
23- 18/10/2012 tarihli ve 6356 sayılı Sendikalar ve Toplu İş Sözleşmesi
Kanununun 28 inci maddesinin yedinci fıkrasına aşağıdaki bent eklenmiştir. 
“c)
Bakanlıkla yapılacak işbirliği protokolü çerçevesinde, kadın istihdamını
arttırıcı, destekleyici faaliyetler kapsamında kullanılması şartıyla
Bakanlığa,”
BAŞKAN
– Komisyon okunan son önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde İstanbul Milletvekili Sayın Yakup Akkaya konuşacak. 
Buyurun
Sayın Akkaya. 
YAKUP
AKKAYA (İstanbul) – Teşekkür ediyorum Sayın Başkan. 
456
sıra sayılı Kanun Teklifi’nin 23’üncü maddesi üzerinde Cumhuriyet Halk Partisi
adına söz almış bulunuyorum. Meclisi, milletvekili arkadaşlarımızı saygıyla
selamlıyorum. 
Değerli
milletvekilleri, bu kanun teklifi adrese teslim bir kanun teklifidir çünkü bu
kanun teklifiyle sendikaların gelirlerinin yüzde 10’una kadar olan kısmı Çalışma
Bakanlığının Kadın İstihdamını Geliştirme Projesi’ne katkı sağlamak üzere
düzenlenmiştir. Niçin bu teklif gelmiştir? Bu teklifle yeni bir vesayet ortamı
yaratılmak istenmektedir. 
Değerli
milletvekilleri, çünkü sendikaların baraj yani yetkilerini belirleyen,
işlemlerini yapan Çalışma Bakanlığıdır. Ayrıca, sendikaların toplu iş sözleşme
prosedürünü de uygulayan Çalışma Bakanlığıdır. Bunun yanında, Çalışma Bakanlığı
sendikaların tüzüklerini de incelemektedir. 
Şimdi,
bu düzenlemeyle -Çalışma Bakanlığı ile sendikalar arasında bir ekonomik iş
birliği söz konusudur ve dolayısıyla- sendikalara zorunlu bağış yapma yolu
açılmaktadır. Her ne kadar yasada “yapabilir” ifadesi olsa bile, sonuçta,
Çalışma Bakanlığıyla sürekli işleri olduğu için sendikaların, bu anlamda
sendikaları baskı altına alacak bir uygulamadır. Dolayısıyla, sendikalar
arasında da “bağış yapan” ya da “bağış yapmayan sendikalar” ya da “iktidar
partisine yakın” ya da “uzak sendikalar” olarak adlandırılacak, sendikalar
arasındaki bir ayrışma böylelikle ortaya çıkacaktır. Ayrıca, bu düzenleme,
sendikaların bağımsızlığına karşı da vurulmuş bir darbedir.
Değerli
milletvekilleri, ayrıca 6356 sayılı Sendikalar Kanunu’nun 28’inci maddesinin
(6)’ncı fıkrası, sendikaların, üyelerine yardım ya da bağışta bulunmasını
yasaklamaktadır. Bu madde, 12 Eylül 1980 darbesinin bir maddesidir. 6356 sayılı
Sendikalar Kanunu bu Mecliste geçtiğimiz dönem tartışılırken, Cumhuriyet Halk
Partisi olarak bu maddenin değiştirilmesini istemiştik çünkü ILO normlarına
göre bu madde, sendikal örgütlenmeye ve sendikal özgürlüğe aykırı bir maddeydi
ama Adalet ve Kalkınma Partisi, AKP bunu reddetti, gerekçe olarak da “Burası
Türkiye, bu bizi ilgilendirmez.” dedi.
Şimdi,
buradan soruyorum: Üyesine, bırakın bağışı, borç bile veremeyen bir sendikaya
“Devlete bağış yap.” demeniz hiç adil değildir. Ayrıca, Çalışma Bakanlığının
görevlerinden birisi, istihdamın arttırılmasıdır, bu doğru; bununla ilgili
kaynağı işçinin parasından istemek doğru değildir.
Ayrıca,
Türkiye İş Kurumuna, istihdamı artırmak için özel görev de verilmiştir. Bu
faaliyetler için İşsizlik Sigortası Fonu’ndan bu alana kaynak
aktarılabileceğine ilişkin düzenlemeler de geçtiğimiz dönemde yapılmıştır.
Değerli
arkadaşlar, İşsizlik Fonu’nda biriken 104 milyar TL’dir. Peki, işçilere ne
kadar aktarılmıştır? Yaklaşık 14,3 milyardır. Bu fondan yani İşsizlik Sigortası
Fonu’ndan, GAP dâhil, istihdamla, işsizlerle ilgisi olmayan birçok harcama
yapılmıştır, işverenlere teşvik bu kaynaktan sağlanmıştır. Ayrıca, Toplum
Yararına Çalışma Programı’na, İŞKUR İşbaşı Eğitim Programı’na yine İşsizlik
Sigortası Fonu’ndan kaynak aktarılmıştır. Peki, buradan bir kez daha soruyorum:
İşverene teşvik, devletin altyapı yatırımları ile harcamaları gündeme gelince
hemen akla gelen İşsizlik Fonu neden kadın istihdamını artırıcı faaliyetler
için akla getirilmemekte, işçinin sendikasına verdiği aidata göz dikilmektedir?
Ayrıca, birçok sendika -bildiğiniz gibi- zor durumdadır, ayakta zor
durmaktadır. Örgütlenmenin önünde birçok engel vardır, bu kaldırılmamıştır. Toplu
iş sözleşmesi yapma süreci prosedürü kısaltılmamıştır. Millî güvenlik
gerekçesiyle grevler ortadan kaldırılmıştır, ki bir Cam grevi bile millî
güvenlik gerekçesiyle ertelenmiştir. Bunun nerede bir millî güvenlikle alakası
var anlaşılabilmiş değildir. Ayrıca, daha bundan bir ay-bir buçuk ay önce bu
olağanüstü hâl uygulamalarına dayanarak kanun üstünde kararnameyle, Anayasa
Mahkemesi kararlarına rağmen, ulaştırma ve bankacılık hizmetleri de grev yasağı
kapsamına alınmıştır. Yani, Allah muhafaza, 16 Nisanda bir “evet” çıkması
durumunda…
(Mikrofon
otomatik cihaz tarafından kapatıldı)
YAKUP
AKKAYA (Devamla) - …bir kararnameyle bütün grevlerin ortadan kaldırılacağı da
açıktır. İşçiler buna elbette ki “Hayır.” diyecektir.
Meclisi
saygıyla selamlıyorum. (CHP sıralarından alkışlar)
ÖMER
FETHİ GÜRER (Niğde) - Sendikayı da kaldırır, kapatır kararnameyle.
BAŞKAN
– Teşekkür ederim Sayın Akkaya.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin çerçeve 23’üncü maddesinde geçen
“şartıyla” ibaresinin “kaydıyla” şeklinde değiştirilmesini arz ve teklif
ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Aydın Milletvekili Sayın Deniz Depboylu konuşacak.
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; 456 sıra sayılı Kanun
Teklifi’nin 23’üncü maddesi üzerindeki Milliyetçi Hareket Partisi Grubumuz
önergesi üzerinde söz almış bulunmaktayım. Gazi Meclisi ve aziz Türk milletini
saygıyla selamlıyorum.
Değerli
milletvekilleri, görüşülen kanun maddesinde belirtildiği üzere, Sendikalar ve
Toplu İş Sözleşmesi Kanunu’nda belirtilen “ayni ve nakdi yardım alabilir”
kapsamına, kadın istihdamını destekleyici faaliyetler kapsamında “Protokolün
yapıldığı bakanlığa yardım yapılabilir.” denmektedir. Kadın istihdamının
artırılması ve kadınlarımıza iş dünyasında daha fazla yer verebilmek adına
yapılacak her proje bizim nazarımızda çok değerlidir. Zira kadınlarımızın iş
hayatındaki istihdam problemleri de oldukça fazladır. Kadın istihdamında
yaşanılan sorunlara yönelik yapılan araştırmaların sonuçlarına göre, kadınların
yüzde 60’ının, kreş ve anaokullarının pahalı olması ve buna paralel olarak
çocuklarını bırakabileceği ücretsiz merkezlerin yokluğu, çocuk bakımında yalnız
kalmaları sebebiyle çalışma hayatına katılamadıkları ortaya çıkmıştır. Bu
sebeple, sendikalardan destek alarak güçlendirdiğiniz Büyükanne Projesi’nin bu
sorunu çözmesini inşallah umut ediyorum ancak sendikalardan destek talep
ederken onların da sizlerden talep ettiği haklar konusunda da adil davranmanızı
bekliyoruz. Özellikle, sendikalarını değiştirmedikleri için görevlerinden
alınan okullardaki idareci arkadaşlarımız açtıkları davalarda kazanmış
olmalarına rağmen hâlâ görevlerine iade edilmemiştir. Bunu da hatırlatarak
gereğinin yapılmasını istiyoruz. 
Değerli
milletvekilleri, kadın istihdamıyla ilgili olarak yapılan araştırmalar
sonucunda TÜİK’in paylaştığı istatistikleri zaten hepimiz biliyoruz. OECD’nin
verilerine de baktığımız zaman, kadınların iş gücüne katılım oranında
Türkiye’nin sonuncu olduğunu görüyoruz tüm ülkeler içerisinde. Güney Afrika
ülkesi bile bizden daha iyi durumda. Türkiye’de iş gücüne katılmayan 8 milyon erkek
nüfusa karşılık, iş gücü dışında kalan kadın sayısı 20 milyon civarında. 15-24
yaş arasında her 100 genç kızımızdan 33’ü ne okuyor ne de çalışıyor. Kadınların
ezici çoğunluğunun çalışma hayatına katılmıyor ya da katılamıyor olması hem
büyük bir üretim kaybıdır hem de kadınlarımızın ekonomik açıdan güçsüz olduğunu
göstermektedir. 
Önemli
bir sorun da kadınlarımızın kayıt dışı çalışmasıdır. Kayıt dışı çalışan
kadınlar, bütün diğer kayıt dışı çalışanlar gibi sosyal güvenlik hukukunun
kendilerine sağlayacağı güvenceden yoksun kalmaktadırlar. Kayıt dışında
çalışmalarına bağlı olarak iş kazalarına karşı korunmaları da bulunmamaktadır,
çalışma süreleri uzundur, ücretleri de düşüktür, bu sorunların da çözülmesi
gerekiyor. Kadınlarımıza ve gençlerimize istihdam kapısı açacak her proje de bu
istatistiklerin inşallah daha iyiye doğru gitmesini sağlayacaktır diye
umuyoruz.
İstihdam
alanlarının genişletilmesi noktasında sadece kadınlarımız değil, pek çok yeni
mezun atama ve istihdam beklemektedir. Özellikle öğretmen atamalarında mülakata
dayalı atama sisteminden vazgeçilmesi ve liyakata dayalı sisteme dönülmesi
noktasında ısrarımızdan vazgeçmeyeceğiz. Mülakat yerine KPSS puanlarının
dikkate alınması ve güvenlik soruşturmalarının yapılması bizce çok daha yerinde
bir uygulamadır. Öğretmenlerin yanı sıra Gıda, Tarım ve Hayvancılık
Bakanlığının projelerine bağlı olarak istihdam bekleyen ziraat fakültesi,
veterinerlik fakültesi, su ürünleri fakültesi mezunları Bakanlıktan gelecek
müjdeli haberleri beklemektedir. Yine -daha birçok alan sayabiliriz buraya-
sosyal hizmetler uzmanları, iktisadi ve idari bilimler fakültesi mezunları,
birçok alandan mezun gençlerimiz atama, istihdam peşinde. 
Yine,
sağlık personelinin de sıkıntıları var, bunları da biliyoruz. Daha önce
temizlik ve benzeri işler için taşeron alımı yapılırken maalesef son zamanlarda
hemşirelik, tıbbi sekreterlik, acil tıp teknisyenliği, radyoloji, laboratuvar
teknisyenliği gibi eğitim ve tecrübe gerektiren işleri de taşeronlaştırmayı
hedeflemekte Bakanlık, bu da bizde üzüntü ve kaygı yaratmaktadır. Alımların
taşeron veya sözleşmeli olarak yapılması devlet hizmeti kapsamında ikiliğe yol
açacaktır. Bu durum Anayasa’daki eşitlik ilkesine de aykırıdır.
Bu
konunun da dikkate alınmasını diliyor, yüce heyetinizi saygıyla selamlıyorum.
(MHP ve CHP sıralarından alkışlar) 
BAŞKAN
– Teşekkür ederim Sayın Depboylu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
24’üncü
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş’ın Gelir Vergisi Kanunu ile Bazı Kanunlarda
Değişiklik Yapılmasına Dair Kanun Teklifi’nin 24’üncü maddesinin aşağıdaki
şekilde değiştirilmesini arz ve teklif ederiz. 
Saygılarımızla.

 Bülent Kuşoğlu Mehmet
Bekaroğlu Zekeriya Temizel
 Ankara İstanbul İzmir
 Kadim Durmaz Musa
Çam Utku Çakırözer
 Tokat İzmir Eskişehir
 Lale Karabıyık
 Bursa
MADDE
24- 22/1/1990 tarihli ve 399 sayılı Kanun Hükmünde Kararnamenin 21 inci
maddesinin ikinci fıkrası aşağıdaki şekilde değiştirilmiştir. 
“Yıllık
izinler, teşebbüs veya bağlı ortaklığın uygun bulacağı zamanlarda kullanıcının
gereksinimleri dikkate alınarak toptan veya ihtiyaca göre kısım kısım
kullanılabilir. Bir sözleşme döneminde kullanılmayan izinler müteakip sözleşme
döneminde kullanılabilir. Cari sözleşme dönemi ile bir önceki sözleşme dönemi
hariç, önceki sözleşme dönemlerine ait kullanılamayan izin hakları düşer.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde İzmir Milletvekili Sayın Musa Çam konuşacak. 
Buyurun
Sayın Çam. (CHP sıralarından alkışlar) 
MUSA
ÇAM (İzmir) - Sayın Başkan, Türkiye Büyük Millet Meclisinin saygıdeğer üyeleri;
hepinizi saygıyla selamlıyorum. Bir torba kanunun son maddelerini görüşüyoruz. 
Bu,
özellikle sözleşmeli personelin yıllık izinlerinin kullanılıp kullanılmamasıyla
ilgili ve ne şekilde kullanılacağıyla ilgili bir düzenlemedir. Öncelikle
belirtmek isterim ki Komisyonda eklenen bu madde oldukça sıkıntılı, oldubittiye
getirilip kamu personel rejimiyle ilgili bu durum torba kanuna eklenmiş, kanun
yapma tekniği açısından son derece yanlış bir düzenlemedir. Bu düzenleme,
Sağlık, Aile, Çalışma ve Sosyal İşler Komisyonuna ayrı bir düzenleme olarak
sevk edilmeliydi ve o komisyonda görüşülmeliydi ama bir önergeyle Plan ve Bütçe
Komisyonunda görüşüldü. Bu nedenle, eksik ve olumsuz olduğunu düşünüyorum. 
“Hata
yapmak” kelimesini özel olarak kullanacağım çünkü bu düzenleme hatalarla dolu. 399
sayılı Kanun Hükmünde Kararname’nin 21’inci maddesinin ikinci fıkrasında
yaptığınız değişiklikle KİT’lerde çalışan sözleşmeli personelin yıllık izin
haklarını, eğer hak ettikleri yıldan sonra yıl içerisinde kullanamazlarsa
ortadan kaldırıyorsunuz. Hemen “Biz olmayan bir hakkı veriyoruz.”
diyebilirsiniz. Evet, mevcut durumda, 399 sayılı Kanun Hükmünde Kararnamede
“Bir sözleşme döneminde kullanılmayan izinlerin müteakip sözleşme döneminde
kullanılması mümkün değildir.” hükmünü değiştiriyor. “Kazanılmış izinlerin bir
sonraki yıl kullanılabilmesine olanak sağlıyor.” diyebilirsiniz. Ama yanlışlık
tam da burada zaten; yanlışlık, kazanılmış izin haklarının kullanılmaması
hâlinde ortadan kaldırılmasındandır. Bunun üzerine hemen “657 sayılı Devlet
Memurları Kanunu’nun memurların izninin kullanımına ilişkin 103’üncü maddesinde
bu yönde bir düzenleme bulunuyor. Biz, aksine birbiriyle uyumlaştırıyoruz.”
diyebilirsiniz. Ancak sorun tam da burada yatmakta. Gerek 657 sayılı Devlet
Memurları Kanunu’nun 103’üncü maddesi, gerekse 399 sayılı Kanun Hükmünde
Kararname’nin 21’inci maddesinde düzenlenen bu hükümler hukuka aykırıdır,
yapılan bu değişiklik de aynı şekilde hukuka aykırı bir düzenleme olacaktır. 
Şöyle
ki: Getirdiğiniz düzenlemede de, mevcut durumda da kamuda çalışan memurlar ve
sözleşmeli personel yıllık izinlerini amirlerinin belirlediği tarihlerde
kullanabilmektedir. Amir veya kurum, memurun yıllık izin kullanımı talebini
kabul etmezse, memur veya sözleşmeli personel bu izni kullanamayacaktır. Bu
nedenle, birçok memurun veya sözleşmeli personelin geçmiş yıldan gelen izin
hakları yanmakta, kullanılamamaktadır. Şimdi getirdiğiniz bu düzenlemeyle de
-bu sistemde esaslı olan- Anayasa'nın 50’nci maddesine uygun bir düzenleme
yapmıyorsunuz. Sözleşmeli personelin hak ettiği, kullanması anayasal güvenceye
alınmış bir hakkını yasa eliyle ortadan kaldırıyorsunuz. 
Bu
hak nedir, söylemek isterim: Çalışanların dinlenme hakkıdır. Anayasa'nın 50’nci
maddesinin ikinci ve üçüncü fıkralarında dinlenme hakkı açıkça düzenlenmiştir,
buna göre, çalışanların ücretli izin hakkı bulunmaktadır. Bunun ne şekilde
kullanılabileceğine ilişkin hususların da yasalarda düzenleneceği
belirtilmiştir. Dikkatinizi çekerim, bu hakkın yasalarla ortadan
kaldırılabileceği düzenlenmemiştir. O yüzden, bu düzenleme Anayasa'mızın 50’nci
maddesine aykırılık taşımaktadır. 
Yine
bu düzenleme, aynı zamanda Anayasa'mızın 18’inci maddesinde düzenlenen angarya
yasağına da aykırıdır. Eğer bir kamu görevlisi ücretli yıllık izin hakkını
kullanamazsa, bu durumda çalıştığı her bir yıl için yıllık izin hakkı kadar bir
süre, ücreti ödenmeyen bir fazla çalışma yapmış olmaktadır.
Kaldı
ki, bu düzenleme sadece bu 2 maddeye aykırı değildir, aynı zamanda
Anayasa'mızın 90’ıncı maddesine göre imzalamış olduğumuz çeşitli uluslararası
sözleşmelere de açıkça aykırılık taşımaktadır. Yapılması gereken açık ve
nettir; Anayasa’ya ve uluslararası sözleşmelere aykırı olan bu düzenlemelerin
Anayasa’ya ve uluslararası sözleşmelere uygun hâle getirilmesidir; kamuda
çalışan memurlar ve sözleşmeli personel için de tıpkı işçilerde olduğu gibi bu
izin hakkının mutlak olarak korunması, tam ve eksiksiz olarak
kullandırılmasının sağlanmasıdır; yüce Meclisin görevi de budur.
Değerli
milletvekilleri, gerek 399 sayılı Kanun Hükmünde Kararname’nin kendisi gerekse
Devlet Memurları Kanunu’nun 103’üncü maddesini değiştiren 562 sayılı Kanun
Hükmünde Kararname bize bir aksaklık daha göstermektedir; Anayasa’mızın 91’inci
maddesine göre çıkarılan bu kararnamenin de üzerinden neredeyse otuz yedi yıl
geçmiş bulunmaktadır, bu kanun hükmünde kararname sistemi birçok sorun
yaratmıştır. Bakın, 4/C’liler sorunu, geçici personel sorunu, sözleşmeli
personel sorunu, kamu taşeronlarının kadroya alınması gibi birçok büyük sorun
bulunmaktadır. Bu yüce Meclis tarafından yapılması gereken şey ise çok açıktır
ancak yamalı bir bohçaya dönmüş bulunan kamu personel rejimini günümüz
koşullarına göre yeniden ele almak, objektif, anayasal haklara uygun, evrensel
hukuk kurallarına uygun geniş kapsamlı bir düzenleme yapmak zorundayız. Gelin,
bu yanlışı başka bir yanlışla düzeltmeyin. Dinlenme hakkının evrensel bir hak
olduğu, dinlenmenin sağlığı korumanın koşullarından biri olduğu, yıllık
izinlerin yanmaması ve kullanımının temininde idarenin sorumluluğu olduğu,
dinlenen memurun çalışmaktan doğan yorgunluğu ve yıpranmayı gidermiş olmaktan
dolayı iş hayatında daha verimli olacağı gerçeklerinden yola çıkarak daha doğru
ve çalışanların haklarını koruyan bir düzenleme yapalım.
Sonuç:
Bu düzenleme yıllık iznin bölünemeyeceği ilkelerine aykırıdır. O nedenle, ilk
cümleye en az kaç gün verileceği yazılmalıdır. 
(Mikrofon
otomatik cihaz tarafından kapatıldı) 
MUSA
ÇAM (Devamla) - İkinci olarak da son cümlesi olan kullanılmayan yıllık iznin
düşmesi uluslararası sözleşmelere aykırıdır, bu cümle mutlaka kaldırılmalıdır. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çam.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
25’inci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 456 sıra sayılı Kanun Teklifi’nin 25’inci maddesinin (c) bendinde geçen
“1/7/2017” ibaresinin “1/1/2018” olarak değiştirilmesini arz ve teklif ederiz.
 Mehmet Muş Mehmet
Doğan Kubat Osman Aşkın Bak
 İstanbul İstanbul Rize
 Hakan Çavuşoğlu Hüseyin
Özbakır
 Bursa 
Zonguldak
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
MEHMET
DOĞAN KUBAT (İstanbul) – Gerekçe Sayın Başkan.
BAŞKAN
– Gerekçeyi okutuyorum: 
Gerekçe:

Esnaf
Ahilik Sandığı’nın kurulmasıyla ilgili düzenlemenin yürürlük tarihi yeniden
belirlenmiştir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
26’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Şimdi,
teklifin tümü oylanmadan önce, İç Tüzük’ün 86’ncı maddesi gereğince oyunun
rengini belli etmek üzere, aleyhte İstanbul Milletvekili Sayın Engin Altay’ı
kürsüye davet ediyorum. 
ENGİN
ALTAY (İstanbul) – Aleyhte değil efendim, lehte.
BAŞKAN
– Öyle yazıyor. 
ENGİN
ALTAY (İstanbul) – Yanlış efendim, düzeltin lütfen.
BAŞKAN
– Düzeltiyorum, lehte konuşmak üzere Sayın Engin Altay’ı kürsüye davet
ediyorum. 
Buyurun
Sayın Altay. (CHP ve AK PARTİ sıralarından alkışlar)
ENGİN
ALTAY (İstanbul) – Teşekkür ederim Sayın Başkan.
Genel
Kurulu saygıyla selamlıyorum.
Her
vesileyle söylediğim gibi, Türkiye Büyük Millet Meclisinde kanunlar milletin
menfaatine ise, vatandaşlarımızın günlük, aylık ya da yıllık, hiç fark etmez,
yaşadığı sorunlara bir parça derman oluyorsa Cumhuriyet Halk Partisi olarak,
biz, bunların tümüne, bugüne kadar olduğu gibi ve şimdi görüştüğümüz teklifte
olduğu gibi, müspet oy kullanıyoruz, kullanacağız; peşinen bunun söylemek
istiyorum. (CHP ve AK PARTİ sıralarından alkışlar)
Bu
vesileyle, Türkiye Büyük Millet Meclisinin varlık sebebinin ortadan
kaldırılmasına vesile olacak bu referandumun, Anayasa teklifinin ne kadar
anlamsız olduğunu, burada dört siyasi parti grubu olarak bir kere daha ortaya
koyduk. 
OSMAN
AŞKIN BAK (Rize) – O doğru değil. 
ENGİN
ALTAY (Devamla) – Meclis milletin Meclisidir. Bu Mecliste milletin yararına,
milletin menfaatine her şeyde, her konuda iş birliği ve uzlaşmanın
sağlanabileceğinin çok güzel bir örneğini de iki gün gibi kısa bir sürede 26
maddelik temel bir kanunda eksiğini gediğini, yetersizliğini yapıcı uyarılarımızla
ortaya koymakla birlikte, netice itibarıyla çiftçimizin, esnafımızın, vergi
mükellefimizin, çalışanların yaşadığı kimi sorunların kısmi de olsa çözümüne
bir katkı sağlayacağı anlayışı içinde kanunun hayırlı olmasını temenni
ediyorum. Çok hayırlı bir kanun oldu diye umut ediyorum. Biz bu kanuna “kabul”
oyu kullanacağız. Hayırlı bir kanun olduğunu düşünüyoruz. (CHP sıralarından
alkışlar) 
Yalnız,
bu vesileyle, değerli milletvekilleri, bir konuya çok kısa dikkat çekmek
istiyorum. Geçtiğimiz günlerde Müjdat Gezen Sanat Merkezine bir saldırıda
bulunuldu, kundaklama olayı yapıldı ve saldırgan yakalandı. Savcı tutuklama
talebiyle mahkemeye, hâkim karşısına gönderdi. Hâkim, suç çok somut… 
Sayın
Kuzu, bakma öyle. 
BURHAN
KUZU (İstanbul) – Baktığım filan yok ya.
ENGİN
ALTAY (Devamla) – Bu adamı serbest bırakan hâkime “hâkim” denir mi ya? 18
yaşındaki bir çocuk bir “tweet” atıyor, Cumhurbaşkanını eleştiriyor -belki
gençliğine verelim- hakaret ediyor, cezaevinde yatıyor; bir sanat merkezini
kundaklayan insanı hâkim serbest bırakıyor. Daha vahimi de şu: Daha sonra,
birkaç saat sonra da aynı sanık için tekrar yakalama kararı çıkarılıyor. Şu
Hükûmet var ya şu Hükûmet, şu Hükûmetin şu yargıyı düşürdüğü duruma bir bakın.
Bundan, yasama organının birer üyesi olarak, öncelikle AK PARTİ’li
milletvekillerinin utanması lazım. 
MİHRİMAH
BELMA SATIR (İstanbul) – Ne alakası var? 
ENGİN
ALTAY (Devamla) – Evet.
BURHAN
KUZU (İstanbul) – Milletvekilleriyle ne alakası var?
ENGİN
ALTAY (Devamla) – Ya, siz bundan utanmıyor musunuz? 
MİHRİMAH
BELMA SATIR (İstanbul) – Hayır, mahkeme kararı.
ENGİN
ALTAY (Devamla) – Ne demek “mahkeme kararı”? 
BURHAN
KUZU (İstanbul) – Ya niye utanacağız?
ENGİN
ALTAY (Devamla) – “Mahkeme kararı…” Dalga mı geçiyor bu hâkimler milletle? Ne
ayıp şey! Ne ayıp şey! Valla ben utanıyorum Belma Hanım. 
BAŞKAN
– Sayın milletvekilleri…
ENGİN
ALTAY (Devamla) – Ben utanıyorum, ben utanıyorum. Utanmıyorsanız o sizin
takdiriniz.
EJDER
AÇIKKAPI (Elâzığ) – Size yakışıyor mu bu üslup? Bu üslubu size iade ediyoruz. 
BAŞKAN
– Sayın milletvekilleri…
MİHRİMAH
BELMA SATIR (İstanbul) – Yargı bağımsızdır.
ENGİN
ALTAY (Devamla) – Ama bir ülkede yargının içine düştüğü şu hâlden utanmayan bir
yasama organı üyesi ben tasavvur edemiyorum. Eğer mahkeme kararı doğruysa adamı
bir daha niye yakalama kararı çıkıyor o zaman?
İLYAS
ŞEKER (Kocaeli) – İtiraz hakkı niye kullanıyor?
ENGİN
ALTAY (Devamla) – Bu yargı milletle dalga mı geçiyor?
Hep
söylediğim bir şey var: Mahkeme kararlarının meşruluğu, hâkimin verdiği kararla
bitmez; kamu vicdanında karşılığı varsa, olumlu karşılığı varsa karar meşrudur.
Ama yani milletle dalga geçer gibi, suçunu itiraf eden, kundaklamayı itiraf
eden bir sanığı serbest bırakan hâkime ben hâkim demem, demeyeceğim de.
Yazıklar olsun, yazıklar olsun, yazıklar olsun! (CHP sıralarından alkışlar)
Genel
Kurulu ve sizleri saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Altay.
ENGİN
ALTAY (İstanbul) - Ayıp ya, ayıp ya!
OSMAN
AŞKIN BAK (Rize) – Yargı bağımsız Engin ağabey.
BAŞKAN
– Sayın milletvekilleri…
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
V.- AÇIKLAMALAR (Devam)
24.- Manisa Milletvekili Erkan Akçay’ın,
MHP Grubu olarak 456 sıra sayılı Kanun Teklifi’ne kabul oyu vereceklerine ve
kanunun tüm vatandaşlara hayırlı uğurlu olmasını dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bizim
Milliyetçi Hareket Partisi Grubu olarak bu görüşmüş olduğumuz ve Genel Kurulca
maddeleri kabul edilen teklifin tümünün oylamasında “kabul” oyu vereceğimizi
öncelikle belirtiyorum.
(AK
PARTİ ve CHP sıralarından karşılıklı laf atmalar)
BAŞKAN
– Sayın Akçay konuşuyor.
ERKAN
AKÇAY (Manisa) – Bu teklifin, bu düzenlemenin yakinen ilgilendirdiği
vatandaşlarımıza, ülkemize, milletimize hayırlı uğurlu olmasını temenni
ediyorum, iyilikler getirmesini diliyorum.
Teşekkür
ediyorum.
BAŞKAN
– Teşekkür ederim Sayın Akçay.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş'ın Gelir Vergisi Kanunu ile Bazı Kanunlarda
Değişiklik Yapılmasına Dair Kanun Teklifi (2/1585) ile Plan ve Bütçe Komisyonu
Raporu (S. Sayısı: 456) (Devam)
BAŞKAN
– Sayın milletvekilleri, teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir..
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Adalet ve Kalkınma Partisi Grup Başkanvekili Kayseri Milletvekili Mustafa
Elitaş’ın Gelir Vergisi Kanunu ile Bazı Kanunlarda Değişiklik Yapılmasına Dair
Kanun Teklifi açık oylama sonucunu okuyorum: 
“Kullanılan
oy sayısı:  230
Kabul:
 230(x)

 Kâtip Üye Kâtip
Üye
 Fehmi Küpçü Fatma
Kaplan Hürriyet
 Bolu Kocaeli”
Böylelikle
teklif kabul edilmiş ve kanunlaşmıştır, hayırlısı olsun.
Sayın
milletvekilleri, 2’nci sırada bulunan, Türkiye Cumhuriyetinin Orta Amerika
Entegrasyon Sistemine Bölge Dışı Gözlemci Olarak Katılımı Konusunda Türkiye
Cumhuriyeti ile Orta Amerika Entegrasyon Sistemi Arasında Anlaşmanın
Onaylanmasının Uygun Bulunduğuna Dair Kanun Tasarısı (1/640) ve Dışişleri
Komisyonu Raporu’nun görüşmelerine başlayacağız.
2.- Türkiye Cumhuriyetinin Orta Amerika
Entegrasyon Sistemine Bölge Dışı Gözlemci Olarak Katılımı Konusunda Türkiye
Cumhuriyeti ile Orta Amerika Entegrasyon Sistemi Arasında Anlaşmanın
Onaylanmasının Uygun Bulunduğuna Dair Kanun Tasarısı (1/640) ve Dışişleri
Komisyonu Raporu (S. Sayısı: 260) (xx)
BAŞKAN
– Komisyon? Burada.
Hükûmet?
Burada.
Komisyon
Raporu 260 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum: 

TÜRKİYE CUMHURİYETİNİN ORTA AMERİKA
ENTEGRASYON SİSTEMİNE BÖLGE DIŞI GÖZLEMCİ OLARAK KATILIMI KONUSUNDA TÜRKİYE CUMHURİYETİ
İLE ORTA AMERİKA ENTEGRASYON SİSTEMİ ARASINDA ANLAŞMANIN ONAYLANMASININ UYGUN
BULUNDUĞUNA DAİR KANUN TASARISI

MADDE 1-
(1) 13 Şubat 2015 tarihinde Guatemala’da imzalanan “Türkiye Cumhuriyeti’nin
Orta Amerika Entegrasyon Sistemi’ne Bölge Dışı Gözlemci Olarak Katılımı
Konusunda Türkiye Cumhuriyeti ile Orta Amerika Entegrasyon Sistemi Arasında
Anlaşma”nın onaylanması uygun bulunmuştur.
BAŞKAN
– Kabul edenler… Kabul etmeyenler… 1’inci madde kabul edilmiştir.
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi kabul edenler… Kabul etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN - Türkiye Cumhuriyetinin Orta Amerika
Entegrasyon Sistemine Bölge Dışı Gözlemci Olarak Katılımı Konusunda Türkiye
Cumhuriyeti ile Orta Amerika Entegrasyon Sistemi Arasında Anlaşmanın
Onaylanmasının Uygun Bulunduğuna Dair Kanun Tasarısı’nın açık oylama sonucunu
okuyorum: 
“Kullanılan
oy sayısı : 218
Kabul :
218(x)

 Kâtip Üye  Kâtip
Üye
 Fehmi Küpçü Fatma
Kaplan Hürriyet
 Bolu Kocaeli”
Böylelikle
tasarı kabul edilmiş ve kanunlaşmıştır. 
Sayın
milletvekilleri, 3’üncü sırada bulunan Uluslararası Zeytinyağı ve Sofralık
Zeytin Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 

3.- Uluslararası Zeytinyağı ve Sofralık
Zeytin Anlaşmasının Onaylanmasının Uygun Bulunduğuna Dair Kanun Tasarısı
(1/794) ve Dışişleri Komisyonu Raporu (S. Sayısı: 451) (xx)
BAŞKAN – Komisyon? Burada. 
Hükûmet? Burada. 
Komisyon Raporu 451 sıra sayısıyla bastırılıp dağıtılmıştır. 
Tasarının tümü üzerinde söz isteyen yok. 
Maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir. 
1’inci maddeyi okutuyorum: 


ULUSLARARASI ZEYTİNYAĞI
VE SOFRALIK ZEYTİN ANLAŞMASININ ONAYLANMASININ UYGUN BULUNDUĞUNA DAİR KANUN
TASARISI

MADDE 1- (1) Hükümetimiz adına 14 Eylül 2016 tarihinde
imzalanan “Uluslararası Zeytinyağı ve Sofralık Zeytin Anlaşması (2015)”nın
onaylanması uygun bulunmuştur.
BAŞKAN – Maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
2’nci maddeyi okutuyorum:
MADDE 2- (1) Bu Kanun yayımı
tarihinde yürürlüğe girer.
BAŞKAN – 2’nci maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
3’üncü maddeyi okutuyorum:
MADDE 3- (1) Bu Kanun hükümlerini
Bakanlar Kurulu yürütür.
BAŞKAN – 3’üncü maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylamaya başlandı) 
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, Kâtip Üye olarak göreve başlayan Kocaeli Milletvekili
Fatma Kaplan Hürriyet’e başarılar dilediğine ilişkin konuşması
BAŞKAN
– Sayın milletvekilleri, bu arada Kocaeli Milletvekilimiz Fatma Kaplan Hürriyet
ilk defa kürsüye çıktı, ona da huzurunuzda başarılar diliyorum. (Alkışlar)
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Uluslararası Zeytinyağı ve Sofralık
Zeytin Anlaşmasının Onaylanmasının Uygun Bulunduğuna Dair Kanun Tasarısı
(1/794) ve Dışişleri Komisyonu Raporu (S. Sayısı: 451) (Devam)
(Elektronik
cihazla oylamaya devam edildi)
BAŞKAN
- Uluslararası Zeytinyağı ve Sofralık Zeytin Anlaşmasının Onaylanmasının Uygun
Bulunduğuna Dair Kanun Tasarısı’nın açık oylama sonucunu okuyorum:
“Kullanılan oy
sayısı : 216
Kabul :
216(x)

 Kâtip Üye  Kâtip
Üye
 Fehmi Küpçü Fatma
Kaplan Hürriyet
 Bolu Kocaeli”
Böylelikle
tasarı kabul edilmiş ve kanunlaşmıştır. 
Sayın
milletvekilleri, gündemimizde başka bir iş bulunmadığından, alınan karar
gereğince kanun tasarı ve teklifleri ile komisyonlardan gelen diğer işleri
sırasıyla görüşmek için, 28 Şubat 2017 Salı günü saat 15.00’te toplanmak üzere
birleşimi kapatıyorum. 
İyi
geceler, iyi tatiller diliyorum. 
Kapanma Saati: 20.49




(x) 456 S. Sayılı Basmayazı 21/2/2017
tarihli 72’nci Birleşim Tutanağı’na eklidir.


(x) Açık oylama kesin sonucunu gösteren
tablo tutanağa eklidir.


(xx) 260 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 451
S. Sayılı Basmayazı tutanağa eklidir.


(x) Açık
oylama kesin sonuçlarını gösteren tablo tutanağa eklidir.




