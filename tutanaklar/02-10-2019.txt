



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 2’nci
Birleşim
 2
Ekim 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Müşerref Pervin Tuba Durgut’un, 26 Eylül Türk
Dili Kurultayının toplanmasının 87’nci yıl dönümüne ilişkin gündem dışı
konuşması
2.- İstanbul Milletvekili İsmail Faruk Aksu’nun, 26 Eylül 2019 Perşembe
günü İstanbul'da meydana gelen depreme ilişkin gündem dışı konuşması 
3.- Bursa Milletvekili Erkan Aydın’ın, Bursa ilindeki işsizlik sorununa
ve ekonomik krizin etkilerine ilişkin gündem dışı konuşması

IV.- AÇIKLAMALAR
1.- Ordu Milletvekili Cemal Enginyurt’un, arı yetiştiricilerinin ve bal
üreticilerinin mağduriyetine ilişkin açıklaması
2.- Osmaniye Milletvekili Mücahit Durmuşoğlu’nun, 27’nci Dönem Üçüncü
Yasama Yılının hayırlı olmasını Yüce Allah'tan niyaz ettiğine, 1-7 Ekim Camiler
ve Din Görevlileri Haftası ile 1 Ekim Dünya Yaşlılar Günü'ne ilişkin açıklaması
3.- Osmaniye Milletvekili İsmail Kaya’nın, 27’nci Dönem Üçüncü Yasama
Yılının hayırlı olmasını temenni ettiğine ilişkin açıklaması
4.- Mersin Milletvekili Baki Şimşek’in, çiftçilerin mağduriyetinin
giderilebilmesi için Tarım ve Orman Bakanına çağrıda bulunduğuna ilişkin
açıklaması
5.- Mersin Milletvekili Hacı Özkan’ın, 27’nci Dönem Üçüncü Yasama
Yılının hayırlı olmasını temenni ettiğine ilişkin açıklaması
6.- Kahramanmaraş Milletvekili İmran Kılıç’ın, 1-7 Ekim Camiler ve Din
Görevlileri Haftası'na ilişkin açıklaması
7.- Hatay Milletvekili Hüseyin Şanverdi’nin, 27'nci Dönem Üçüncü Yasama
Yılının hayırlı olmasını dilediğine ve pamuk üreticilerinin mağduriyetine
ilişkin açıklaması
8.- Kahramanmaraş Milletvekili Sefer Aycan’ın, 1 Ekim Dünya Yaşlılar
Günü'ne ilişkin açıklaması
9.- Mersin Milletvekili Ali Cumhur Taşkın’ın, 27’nci Dönem Üçüncü Yasama
Yılının hayırlı olmasını temenni ettiğine ilişkin açıklaması
10.- Gaziantep Milletvekili İmam Hüseyin Filiz’in, 27'nci Dönem Üçüncü
Yasama Yılının hayırlı kararların alınacağı bir yıl olmasını dilediğine ve
elektriğe yapılan zamların vatandaşı zor durumda bıraktığına ilişkin açıklaması
11.- İstanbul Milletvekili Tülay Kaynarca’nın, 27'nci Dönem Üçüncü
Yasama Yılını tebrik ettiğine ve 26 Eylül 2019 Perşembe günü Marmara Denizi
Silivri açıklarında meydana gelen deprem nedeniyle vatandaşlara geçmiş olsun
dileğinde bulunduğuna ilişkin açıklaması
12.- Samsun Milletvekili Bedri Yaşar’ın, 27'nci Dönem Üçüncü Yasama
Yılının hayırlı olmasını dilediğine, Samsun ili Çarşamba Ovası’na biyokütle
enerji santrali kurulmak istenmesinin ilçede tepkiyle karşılandığına ilişkin
açıklaması
13.- Mersin Milletvekili Olcay Kılavuz’un, 27’nci Dönem Üçüncü Yasama
Yılının hayırlı olmasını dilediğine ve Akdeniz meyve sineğinin bölge tarımı
için tehdit oluşturduğuna ilişkin açıklaması
14.- Antalya Milletvekili Hasan Subaşı’nın, 27’nci Dönem Üçüncü Yasama
Yılının hayırlı olmasını dilediğine, 26 Eylül 2019 Perşembe günü yaşanan
İstanbul depreminde en çok hasar alan binaların kamu binaları olmasının sorumlularını
öğrenmek istediğine ilişkin açıklaması
15.- Hatay Milletvekili Sabahat Özgürsoy Çelik’in, 27’nci Dönem Üçüncü
Yasama Yılının hayırlı olmasını temenni ettiğine ilişkin açıklaması
16.- Trabzon Milletvekili Hüseyin Örs’ün, Trabzon ili Akçaabat ilçesindeki
sahil yoluna dolguyla yol yapılması projesinin Trabzon kamuoyunda tepkilere yol
açtığına ilişkin açıklaması
17.- Adana Milletvekili Müzeyyen Şevkin’in, 27’nci Dönem Üçüncü Yasama
Yılının hayırlı olmasını dilediğine, Adana ili Çukurova ilçesi Karahan
Mahallesi'ndeki resmî kurumlara ilköğretim okulu açılması talebinin
karşılanmadığına ve Adana ili Sarıçam ilçesindeki 24 derslikli okulun atıl
durumda bırakıldığına ilişkin açıklaması
18.- İzmir Milletvekili Dursun Müsavat Dervişoğlu’nun, 27’nci Dönem
Üçüncü Yasama Yılının hayırlı olmasını dilediğine, İYİ PARTİ olarak çözüm
odaklı siyaset üretmeye devam edeceklerine ve milletin yapılan düşük zamlarla
zor durumda bırakılmasını kabul etmediklerine ilişkin açıklaması
19.- Manisa Milletvekili Erkan Akçay’ın, 27'nci Dönem Üçüncü Yasama
Yılının hayırlı olmasını dilediğine, Türkiye’nin Fırat'ın doğusu ve güvenli
bölge tartışmalarında doğru, haklı ve meşru bir noktada durduğuna, terörle
mücadelede can veren şehitlerimizi rahmetle andıklarına ilişkin açıklaması
20.- Mersin Milletvekili Fatma Kurtulan’ın, Meclisin etkisinin,
itibarının güçlendiği bir yasama yılı için hep beraber çalışma ümidiyle 27'nci
Dönem Üçüncü Yasama Yılının hayırlı olmasını dilediğine ve gündem dışı söz
verilmesi hususundaki mağduriyetlerine ilişkin açıklaması
21.- Mersin Milletvekili Fatma Kurtulan’ın, yeni yasama döneminde
adaletin tesisi için gündem dışı söz verilmesi hususundaki hassasiyete dikkat
edilmesi gerektiğine ilişkin açıklaması
22.- Manisa Milletvekili Özgür Özel’in, 27'nci Dönem Üçüncü Yasama
Yılının hayırlı olmasını temenni ettiğine, İYİ PARTİ Grup Başkan Vekilliği
görevinde İzmir Milletvekili Dursun Müsavat Dervişoğlu’na başarı, MHP Genel
Başkanı Devlet Bahçeli’ye ve İYİ PARTİ Genel Başkanı Meral Akşener’e
geçirdikleri sağlık sorunları nedeniyle şifa, vefat eden tiyatrocu Tarık
Ünlüoğlu ile emekli Tümamiral Soner Polat’a Allah’tan rahmet dilediklerine,
kumpas yargılamaları devam ederken yaşamlarını yitiren Ali Tatar, Cem Aziz
Çakmak ve Murat Özenalp’i bir kez daha andıklarına, 15 Temmuz Darbe Girişimini
Araştırma Komisyonunun 12 Temmuzda sunmuş olduğu rapora sahip çıkılması
gerektiğine ilişkin açıklaması
23.- İstanbul Milletvekili Mehmet Muş’un, 27'nci Dönem Üçüncü Yasama
Yılının hayırlı olmasını temenni ettiğine, İYİ PARTİ Grup Başkan Vekilliği
görevinde İzmir Milletvekili Dursun Müsavat Dervişoğlu’na başarı, hayatını
kaybeden oyuncu Tarık Ünlüoğlu’na Allah’tan rahmet dilediklerine, MHP Genel
Başkanı Devlet Bahçeli’ye ve İYİ PARTİ Genel Başkanı Meral Akşener’e geçmiş
olsun dileklerini ilettiklerine, yapılan Anayasa değişikliğiyle ilgili
eleştirilerin kıymetiharbiyesinin olabilmesi için alternatif teklif sunulması
gerektiğine, komisyon raporunun basımı konusunda İç Tüzük’ün açık olduğuna
ilişkin açıklaması
24.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
25.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
26.- Mersin Milletvekili Fatma Kurtulan’ın, İYİ PARTİ Grup Başkan
Vekilliği görevinin İzmir Milletvekili Dursun Müsavat Dervişoğlu’na hayırlı
olmasını dilediğine ilişkin açıklaması
27.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşmasındaki bazı ifadelerine ilişkin
açıklaması IV.- AÇIKLAMALAR (Devam)
28.- Manisa Milletvekili Erkan Akçay’ın, maddi sıkıntılar yaşayan yerel
yazılı basın için gerekli düzenlemelerin yapılmasında fayda gördüklerine
ilişkin açıklaması
29.- İstanbul Milletvekili Ali Şeker’in, 26 Eylül 2019 Perşembe günü
İstanbul ilinde yaşanan depremin uyarı olarak kabul edilip gerekli tedbirlerin
alınması gerektiğine ilişkin açıklaması
30.- Muğla Milletvekili Süleyman Girgin’in, elektriğe yüzde 30 zam
yapılmasına neden olan üç aylık süre içerisinde hangi maliyet bileşenlerinde
artış olduğunu, EPDK’nin görevinin dağıtım şirketlerinin çıkarlarını korumak mı
olduğunu ve enerjide özelleştirme uygulamalarına son verilip verilmeyeceğini
Enerji ve Tabii Kaynaklar Bakanından öğrenmek istediğine ilişkin açıklaması
31.- Hatay Milletvekili Serkan Topal’ın, 27'nci Dönem Üçüncü Yasama
Yılının hayırlı olmasını dilediğine, öğrenim süreleri boyunca aldıkları krediyi
iş bulamadıkları için ödeyemeyen öğrencilerin mağduriyetinin giderilebilmesi
için Hükûmeti ve TBMM’yi göreve davet ettiğine ilişkin açıklaması
32.- Manisa Milletvekili Erkan Akçay’ın, Diyarbakır Milletvekili Garo
Paylan’ın sataşma nedeniyle yaptığı konuşmasındaki bazı ifadelerine ilişkin
açıklaması
33.- Mersin Milletvekili Fatma Kurtulan’ın, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
34.- Nevşehir Milletvekili Yücel Menekşe’nin, Nevşehir Milletvekili
Faruk Sarıaslan’ın 36 sıra sayılı Kanun Teklifi’nin tümü üzerinde şahsı adına
yaptığı konuşmasındaki bazı ifadelerine ilişkin açıklaması
35.- Malatya Milletvekili Mehmet Celal Fendoğlu’nun, Malatya ve
güzergâhtaki illere kaliteli ulaşım imkânı sağlayan 4 Eylül Mavi Treni’nin
tekrar hizmet verebilmesi için yapılan çalışmaların hangi aşamada olduğunu
Ulaştırma ve Altyapı Bakanından öğrenmek istediğine ilişkin açıklaması
36.- Adıyaman Milletvekili Abdurrahman Tutdere’nin, Adıyaman ili Besni
ve Gölbaşı ilçelerindeki devlet hastanelerinde MR cihazı eksikliğinden kaynaklı
mağduriyet ile Adıyaman Eğitim ve Araştırma Hastanesinde uzman doktor
bulunmaması nedeniyle yaşanılan mağduriyetin giderilebilmesi için Sağlık Bakanına
çağrıda bulunduklarına ilişkin açıklaması
37.- Samsun Milletvekili Neslihan Hancıoğlu’nun, Samsun ilinde
yatırımların durduğuna ve Çarşamba Ovası’na biyokütle enerji santrali
kurulmasının ülkemizin geleceğine ihanet etmek anlamına geldiğine ilişkin
açıklaması
38.- Nevşehir Milletvekili Faruk Sarıaslan’ın, Nevşehir Milletvekili
Yücel Menekşe’nin yaptığı açıklamasındaki bazı ifadelerine ilişkin açıklaması
39.- Nevşehir Milletvekili Mustafa Açıkgöz’ün, Nevşehir Milletvekili
Faruk Sarıaslan’ın 36 sıra sayılı Kanun Teklifi’nin tümü üzerinde şahsı adına
yaptığı konuşmasındaki bazı ifadelerine ilişkin açıklaması
40.- İstanbul Milletvekili Mehmet Muş’un, Bursa Milletvekili Ahmet Kamil
Erozan’ın 36 sıra sayılı Kanun Teklifi’nin 1’inci maddesi üzerinde İYİ PARTİ
Grubu adına yaptığı konuşmasındaki bazı ifadelerine ilişkin açıklaması
41.- İstanbul Milletvekili Mehmet Muş’un, Siirt Milletvekili Meral Danış
Beştaş’ın 36 sıra sayılı Kanun Teklifi’nin 1’inci maddesi üzerinde HDP Grubu
adına yaptığı konuşmasındaki bazı ifadelerine ilişkin açıklaması
42.- Manisa Milletvekili Özgür Özel’in, Soma maden işçilerinin
mağduriyetinin giderilmesi ve Soma'da işten çıkarılan, tazminatlarını alamayan
işçilerin düzenlediği yürüşüyün engellenmemesi gerektiğine ilişkin açıklaması
43.- Manisa Milletvekili Erkan Akçay’ın, Soma maden işçilerinin
tazminatlarının bir an evvel ödenmesini istediklerine ilişkin açıklaması
44.- İstanbul Milletvekili Mehmet Muş’un, Soma maden işçileriyle ilgili
meselenin takipçisi olacaklarına ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, İYİ PARTİ
Grup Başkan Vekilliği görevinin İzmir Milletvekili Dursun Müsavat Dervişoğlu’na
hayırlı olmasını dilediğine ilişkin konuşması
2.- Oturum Başkanı TBMM Başkan Vekili Süreyya Sadi Bilgiç’in, Meclis
başkan vekillerinin gündem dışı söz verilmesi konusunda hassasiyetleri olduğuna
ilişkin konuşması
3.- Oturum Başkanı TBMM Başkan Vekili Süreyya Sadi Bilgiç’in, Meclis
Başkanlığına sunulan raporun muhalefet şerhi ilave edilebilmesi için 15 Temmuz
Darbe Girişimini Araştırma Komisyonuna geri gönderildiğine ancak Meclis
Başkanlığına tekrar tekâmül etmiş bir rapor gelmediğine ilişkin konuşması 

VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, İzmir Milletvekili Dursun Müsavat Dervişoğlu'nun Millî
Savunma Komisyonu üyeliğinden istifasına ilişkin yazısının 5/8/2019 tarihinde
Başkanlığa ulaştığına ilişkin önerge yazısı (4/41)


B) Tezkereler
1.- Türkiye Büyük Millet Meclisi Başkanlığının, NATO Parlamenter
Asamblesinde (NATO PA) Türkiye Büyük Millet Meclisini temsil eden Van Milletvekili
Bedia Özgökçe Ertan'ın üyelikten istifası üzerine İstanbul Milletvekili Erol
Katırcıoğlu'nun üyeliğinin Başkanlık Divanınca uygun bulunduğuna ilişkin
tezkeresi (3/873)
2.- (10/242, 349, 392, 394, 397, 401) esas numaralı Meclis Araştırması
Komisyonu Başkanlığının, komisyonun görev sürelerinin uzatılmasına ilişkin
tezkeresi (3/874)
3.- (10/361, 405, 406, 407, 410) esas numaralı Meclis Araştırması
Komisyonu Başkanlığının, komisyonun görev sürelerinin uzatılmasına ilişkin
tezkeresi (3/875)
4.- (10/184, 185, 281, 403, 585, 604, 734, 914, 915, 917, 920, 921) esas
numaralı Meclis Araştırması Komisyonu Başkanlığının, komisyonun görev
sürelerinin uzatılmasına ilişkin tezkeresi (3/876)
5.- (10/38, 466, 494, 536, 978, 983, 984) esas numaralı Meclis
Araştırması Komisyonu Başkanlığının, komisyonun görev sürelerinin uzatılmasına
ilişkin tezkeresi (3/877)
6.- TBMM Başkanlığının, TBMM Dışişleri Komisyonu heyetinin 30 Ekim-1
Kasım 2019 tarihleri arasında Arnavutluk'a resmî bir ziyarette bulunmasına
ilişkin tezkeresi (3/872) 

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili İzmir Milletvekili Dursun
Müsavat Dervişoğlu tarafından, 26 Eylül 2019 tarihinde Marmara Denizi'nde
meydana gelen depremin ardından bir kez daha kamuoyu gündemine gelen meseleler
ve mevcut veriler çerçevesinde görülmektedir ki İstanbul özelinde Türkiye'deki
büyükşehirler olası bir deprem felaketine karşı hazır değildir.
Vatandaşlarımızın can ve mal güvenliğinin korunması, olası bir deprem
felaketindeki kayıpların en aza indirilmesi ve büyükşehirlerimizdeki deprem
hazırlıklarına yönelik çalışmaların yapılması amacıyla 2/10/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi 
2.- HDP Grubunun, Batman Milletvekili Mehmet Ruştu Tiryaki ve 19
milletvekilinin, üç büyükşehir belediye başkanlığına kayyum atanmasının sebep
ve sonuçlarının araştırılması amacıyla 11/9/2019 tarihinde Türkiye Büyük Millet
Meclisi Başkanlığına verilmiş olan (10/1785) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi
3.- CHP Grubunun, Tekirdağ Milletvekili İlhami Özcan Aygun ve 19
milletvekilinin, basının başta mali olmak üzere yaşadığı sorunları tüm
boyutlarıyla incelemek amacıyla 27/9/2019 tarihinde Türkiye Büyük Millet
Meclisi Başkanlığına verilmiş olan (10/1808) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi

B) Danışma Kurulu Önerileri
1.- Danışma Kurulunun, Genel Kurulun 2 Ekim 2019 Çarşamba günkü
birleşiminde denetim konularının görüşülmeyerek gündemin “Kanun Teklifleri ile
Komisyonlardan Gelen Diğer İşler” kısmında yer alan işlerin görüşülmesine; 3
Ekim 2019 Perşembe günü toplanmamasına ilişkin önerisi 



VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Manisa Milletvekili Özgür
Özel’in HDP grup önerisi üzerinde CHP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
2.- Mersin Milletvekili Fatma Kurtulan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
3.- Manisa Milletvekili Özgür Özel’in, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
4.- Batman Milletvekili Mehmet Ruştu Tiryaki’nin, Kilis Milletvekili
Mustafa Hilmi Dülger’in HDP grup önerisi üzerinde AK PARTİ Grubu adına yaptığı
konuşması sırasında Halkların Demokratik Partisine sataşması nedeniyle
konuşması
5.- Kayseri Milletvekili İsmail Özdemir’in, Diyarbakır Milletvekili Garo
Paylan’ın 36 sıra sayılı Kanun Teklifi’nin tümü üzerinde şahsı adına yaptığı
konuşması sırasında şahsına ve Milliyetçi Hareket Partisine sataşması nedeniyle
konuşması
6.- İstanbul Milletvekili Mehmet Muş’un, Diyarbakır Milletvekili Garo
Paylan’ın 36 sıra sayılı Kanun Teklifi’nin tümü üzerinde şahsı adına yaptığı
konuşması sırasında Adalet ve Kalkınma Partisine sataşması nedeniyle konuşması
7.- Mersin Milletvekili Fatma Kurtulan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
8.- Diyarbakır Milletvekili Garo Paylan’ın, Kayseri Milletvekili İsmail
Özdemir’in sataşma nedeniyle yaptığı konuşması sırasında şahsına sataşması nedeniyle
konuşması
9.- İstanbul Milletvekili Mehmet Muş’un, Mersin Milletvekili Fatma
Kurtulan’ın sataşma nedeniyle yaptığı konuşması sırasında AK PARTİ Grubuna
sataşması nedeniyle konuşması
10.- Siirt Milletvekili Meral Danış Beştaş’ın, İstanbul Milletvekili
Mehmet Muş’un yaptığı açıklamasında şahsına sataşması nedeniyle konuşması
11.- İstanbul Milletvekili Mehmet Muş’un, Siirt Milletvekili Meral Danış
Beştaş’ın sataşma nedeniyle yatığı konuşması sırasında Adalet ve Kalkınma
Partisine sataşması nedeniyle konuşması
12.- Siirt Milletvekili Meral Danış Beştaş’ın, İstanbul Milletvekili
Mehmet Muş’un sataşma nedeniyle yaptığı konuşması sırasında HDP Grubuna
sataşması nedeniyle konuşması
13.- İstanbul Milletvekili Mehmet Muş’un, İstanbul Milletvekili Erol
Katırcıoğlu’nun 36 sıra sayılı Kanun Teklifi’nin 2’nci maddesi üzerinde HDP
Grubu adına yaptığı konuşması sırasında şahsına sataşması nedeniyle konuşması 
14.- İstanbul Milletvekili Erol Katırcıoğlu’nun, İstanbul Milletvekili
Mehmet Muş’un sataşma nedeniyle yaptığı konuşması sırasında şahsına sataşması
nedeniyle konuşması

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) 


2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
‘Menşeli Ürünler’ Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)

X.- OYLAMALAR
1.- (S. Sayısı: 36) Asya Verimlilik Teşkilatı Kuruluş Anlaşmasına
Katılmamızın Uygun Bulunduğuna Dair Kanun Teklifi’nin oylaması 

XI.- YAZILI SORULAR VE CEVAPLARI
1.- İzmir Milletvekili Atila Sertel'in, TRT İzmir Bölge Müdürlüğünde
güvenlik görevlilerince kullanılan silahların kaybolduğuna ve TRT tarafından
ABD'de bir şirket açıldığına dair iddialara ilişkin sorusu ve Cumhurbaşkanı
Yardımcısı Fuat Oktay’ın cevabı (7/13808)
2.- Giresun Milletvekili Necati Tığlı'nın, Giresun Olimpik Yüzme
Havuzunun saat 10.00-19.00 arasında spor kulüplerine tahsis edilmiş olmasına
ilişkin sorusu ve Gençlik ve Spor Bakanı Mehmet Muharrem Kasapoğlu’nun cevabı
(7/14336)
3.- Niğde Milletvekili Ömer Fethi Gürer'in, Ticaret Bakanlığında hizmet
alım yoluyla taşeron olarak çalışanların kadroya alınmasına ilişkin
Cumhurbaşkanı Yardımcısı Fuat Oktay’a sorusu ve Ticaret Bakanı Ruhsar Pekcan’ın
cevabı (7/14777)
4.- Denizli Milletvekili Gülizar Biçer Karaca'nın, 1919'un 100. yılı
olması sebebiyle Bakanlık bünyesinde, Türk Tarih Kurumunda ve Atatürk Araştırma
Merkezinde yapılan program ve etkinliklere ilişkin sorusu ve Kültür ve Turizm
Bakanı Mehmet Nuri Ersoy’un cevabı (7/14909)
5.- İstanbul Milletvekili Saliha Sera Kadıgil Sütlü'nün, bir grup
öğrencinin toplantı ve gösteri yürüyüşüne katılmaları nedeniyle burslarının
kesildiği iddiasına ilişkin sorusu ve Gençlik ve Spor Bakanı Mehmet Muharrem
Kasapoğlu’nun cevabı (7/15465)
6.- İzmir Milletvekili Mehmet Ali Çelebi'nin, Mardin ilinde Bakanlığa
bağlı kurumlarda engelli personel istihdamına ve kurum binalarının engelli
kullanımına uygunluğuna ilişkin sorusu ve Gençlik ve Spor Bakanı Mehmet
Muharrem Kasapoğlu’nun cevabı (7/15653)
7.- İzmir Milletvekili Mehmet Ali Çelebi'nin, Şırnak ilinde bulunan spor
kulübü sayısına ve 2018 yılında bunlara yapılan nakdi yardımlara ilişkin sorusu
ve Gençlik ve Spor Bakanı Mehmet Muharrem Kasapoğlu’nun cevabı (7/15662)
8.- İzmir Milletvekili Mehmet Ali Çelebi'nin, 2002-2018 yılları arasında
Bakanlığın Şırnak ili için kendi bütçesinden veya AB programları bütçesinden
hazırladığı projelere ilişkin sorusu ve Ticaret Bakanı Ruhsar Pekcan’ın cevabı
(7/15838)
9.- Bartın Milletvekili Aysu Bankoğlu'nun, milletvekili kimlik
kartlarına ilişkin sorusu ve Türkiye Büyük Millet Meclisi Başkanvekili Süreyya
Sadi Bilgiç’in cevabı (7/16206)
10.- İzmir Milletvekili Mehmet Ali Çelebi'nin, Isparta ilinde Bakanlığa
bağlı bulunan yurt sayısına, yurtların yatak kapasitelerine ve yurtlara
başvuran kişi sayılarına ilişkin sorusu ve Gençlik ve Spor Bakanı Mehmet
Muharrem Kasapoğlu’nun cevabı (7/16253)
11.- İzmir Milletvekili Mehmet Ali Çelebi'nin, 2002-2018 yılları
arasında Bakanlığın Bitlis ili için kendi bütçesinden veya AB programları
bütçesinden hazırladığı projelere ilişkin sorusu ve Gençlik ve Spor Bakanı
Mehmet Muharrem Kasapoğlu’nun cevabı (7/16254)
12.- İzmir Milletvekili Mehmet Ali Çelebi'nin, 2002-2018 yılları
arasında Bakanlığın Isparta ili için kendi bütçesinden veya AB programları
bütçesinden hazırladığı projelere ilişkin sorusu ve Gençlik ve Spor Bakanı
Mehmet Muharrem Kasapoğlu’nun cevabı (7/16256)
13.- Gaziantep Milletvekili Bayram Yılmazkaya'nın, hizmet sınıflarına
göre Bakanlık bünyesinde görevli kamu personeli ve engelli personel sayılarına
ilişkin sorusu ve Gençlik ve Spor Bakanı Mehmet Muharrem Kasapoğlu’nun cevabı
(7/16591)
14.- Gaziantep Milletvekili Bayram Yılmazkaya'nın, bazı market
zincirlerindeki benzer ürünlerde fiyatların organize şekilde sabitlenmesi
sebebiyle vatandaşın zarara uğratıldığı iddiasına ilişkin sorusu ve Ticaret
Bakanı Ruhsar Pekcan’ın cevabı (7/16669)
15.- Şırnak Milletvekili Hüseyin Kaçmaz'ın, yurtdışı çıkış harcına
getirilen zamma ve sınır ticaretinin canlandırılmasına yönelik çalışmalara
ilişkin sorusu ve Ticaret Bakanı Ruhsar Pekcan’ın cevabı (7/16673)
16.- İzmir Milletvekili Mehmet Ali Çelebi'nin, Çankırı ilinde Bakanlığa
bağlı kurumlarda engelli personel istihdamına ve kurum binalarının engelli
kullanımına uygunluğuna ilişkin sorusu ve Gençlik ve Spor Bakanı Mehmet
Muharrem Kasapoğlu’nun cevabı (7/16816)
17.- Hatay Milletvekili Suzan Şahin'in, 2018 ve 2019 yıllarında öğrenim
ve harç kredisi borcu bulunan kişi sayısına ve iş bulamayan gençlerin borç
ödemelerinin kolaylaştırılmasına ilişkin sorusu ve Gençlik ve Spor Bakanı
Mehmet Muharrem Kasapoğlu’nun cevabı (7/16821) 
18.- İstanbul Milletvekili Mustafa Sezgin Tanrıkulu'nun, 2017-2019
yılları arasında Bakanlığın acil eylem planı kapsamında öncelikli gördüğü
sorunlara ilişkin sorusu ve Gençlik ve Spor Bakanı Mehmet Muharrem
Kasapoğlu’nun cevabı (7/16832)
19.- İzmir Milletvekili Mehmet Ali Çelebi'nin, Çankırı ilinde Bakanlığa
bağlı kurum ve kuruluşların binaları için depreme dayanıklılık testi yapılıp
yapılmadığına ve depreme karşı alınan önlemlere ilişkin sorusu ve Gençlik ve
Spor Bakanı Mehmet Muharrem Kasapoğlu’nun cevabı (7/16833)
20.- İzmir Milletvekili Mehmet Ali Çelebi'nin, Gümüşhane ilinde
Bakanlığa bağlı kurumlarda engelli personel istihdamına ve kurum binalarının
engelli kullanımına uygunluğuna ilişkin sorusu ve Gençlik ve Spor Bakanı Mehmet
Muharrem Kasapoğlu’nun cevabı (7/16834)
21.- İzmir Milletvekili Mehmet Ali Çelebi'nin, Gümüşhane ilinde
Bakanlığa bağlı kurum ve kuruluşların binaları için depreme dayanıklılık testi
yapılıp yapılmadığına ve depreme karşı alınan önlemlere ilişkin sorusu ve
Gençlik ve Spor Bakanı Mehmet Muharrem Kasapoğlu’nun cevabı (7/16835)
22.- İstanbul Milletvekili Mustafa Sezgin Tanrıkulu'nun, 2017-2019
yılları arasında Bakanlığa gelen istek, şikâyet ve öneri sayılarına ilişkin
sorusu ve Gençlik ve Spor Bakanı Mehmet Muharrem Kasapoğlu’nun cevabı (7/16836)
23.- İzmir Milletvekili Mehmet Ali Çelebi'nin, Çankırı ilinde Bakanlığa
bağlı kurumlarda engelli personel istihdamına ve kurum binalarının engelli
kullanımına uygunluğuna,
Gümüşhane ilinde Bakanlığa bağlı kurumlarda engelli personel istihdamına
ve kurum binalarının engelli kullanımına uygunluğuna,
Muş ilinde Bakanlığa bağlı kurumlarda engelli personel istihdamına ve
kurum binalarının engelli kullanımına uygunluğuna, 
Kilis ilinde Bakanlığa bağlı kurumlarda engelli personel istihdamına ve
kurum binalarının engelli kullanımına uygunluğuna,
İlişkin soruları ve Ticaret Bakanı Ruhsar Pekcan’ın cevabı (7/17008),
(7/17026), (7/17611), (7/18068)
24.- Adana Milletvekili Orhan Sümer'in, Kredi ve Yurtlar Kurumuna kredi
borcu olan kişi sayısı ve borç miktarına ilişkin sorusu ve Gençlik ve Spor
Bakanı Mehmet Muharrem Kasapoğlu’nun cevabı (7/17259)
25.- İzmir Milletvekili Mehmet Ali Çelebi'nin, 2002-2019 yılları
arasında Kilis ilinde tescil ve terkin edilen esnaf ve sanatkâr işletmelerinin
sayısı ile bu tarihler arasında kredi kullanan ve icra takibine uğrayan esnaf
ve sanatkâr sayısına,
2002-2019 yılları arasında Siirt ilinde tescil ve terkin edilen esnaf ve
sanatkâr işletmelerinin sayısı ile bu tarihler arasında kredi kullanan ve icra
takibine uğrayan esnaf ve sanatkâr sayısına,
İlişkin soruları ve Ticaret Bakanı Ruhsar Pekcan’ın cevabı (7/18066),
(7/18380)
26.- İstanbul Milletvekili Mustafa Sezgin Tanrıkulu'nun, araç kiralama
işlemlerine ilişkin sorusu ve Türkiye Büyük Millet Meclisi Başkanvekili Süreyya
Sadi Bilgiç’in cevabı (7/18481)
2 Ekim 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Süreyya Sadi BİLGİÇ 
KÂTİP
ÜYELER: Mustafa AÇIKGÖZ (Nevşehir), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 2’nci Birleşimini açıyorum.
Toplantı
yeter sayısı vardır, görüşmelere başlıyoruz.
Birleşime
on beş dakika ara veriyorum.
Kapanma Saati: 14.01
İKİNCİ OTURUM
Açılma Saati: 14.21
BAŞKAN: Başkan Vekili Süreyya Sadi BİLGİÇ
KÂTİP
ÜYELER: Mustafa AÇIKGÖZ (Nevşehir), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 2’nci Birleşiminin İkinci Oturumunu açıyorum.

Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Türk Dili Kurultayı yıl dönümü ve Dil Bayramı münasebetiyle söz
isteyen İstanbul Milletvekili Müşerref Pervin Tuba Durgut’a aittir.
Buyurun
Sayın Durgut. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Müşerref Pervin Tuba Durgut’un, 26 Eylül Türk
Dili Kurultayının toplanmasının 87’nci yıl dönümüne ilişkin gündem dışı
konuşması
DURSUN
MÜSAVAT DERVİŞOĞLU (İzmir) - 
MÜŞERREF
PERVİN TUBA DURGUT (İstanbul) – Sayın Başkan, sayın milletvekilleri; Türk Dil
Kurumu “Türk dili, Türk milleti için kutsal bir hazinedir.” sözlerinin sahibi
Gazi Mustafa Kemal Atatürk’ün isteğiyle, Türk dilinin öz güzelliğini ve
zenginliğini meydana çıkarmak ve onu yeryüzü dilleri arasında değerine yaraşır
yüksekliğe eriştirmek amacıyla kurulmuştur. Yıl dönümünü “Türk Dil Bayramı”
olarak kutladığımız 1’inci Türk Dili Kurultayı, 26 Eylül-5 Ekim 1932 tarihleri
arasında yapılmıştır. Atatürk, dilin millî şuur üzerindeki tesirini “Dilin
millî ve zengin olması, millî hissin inkişafında başlıca müessirdir. Ülkesini,
yüksek istiklalini korumasını bilen Türk milleti dilini de yabancı diller
boyunduruğundan kurtarmalıdır.” sözleriyle işaret eder.
Peki,
bu pencereden bugüne baktığımızda nasıl bir manzarayla karşılaşıyoruz? Evet,
hızlı bir değişim içindeyiz. Sosyal medya ve internet insanlar arasında
iletişimi hızlandırırken iletişimin niteliğini, nezaketini nereye taşıyor?
Böylesine büyük bir değişim içinde dilin ve diller içinde Türkçenin durumu
nedir? Meramını anlatabilecek kelime bilgisine sahip gençler yetiştirebiliyor
muyuz? Bu hız ve tükeniş içinde mazinin kalesi olan kelimeleri, bizi geçmişe ve
geleneğe bağlayan sözlerimizi yaşatabiliyor muyuz? 
Kelimelerin
de toplumlar gibi hafızaları vardır. Kelimeler olmadan hangi geçmişten söz edilebilir?
Bakın, Tanrıöver nesilden nesle aktarılan kelimelerde gömülü derin manayı nasıl
anlatıyor: “Dilimiz cedlerin bize miras bıraktığı en büyük servet, en büyük
emanettir. Biz dilimizin kelimeleri içinde millî tarihimizin en eski seslerini
duyuyoruz. Yavrularımızın hafızasına Türkçe kelimeler birer birer nakşoldukça
onların ruhuna binlerce seneden beri cedlerin tecrübelerinden, felaketlerinden,
zaferlerinden, hayat hakkındaki felsefelerinden süzülüp gelen bir hülasa damla
damla akmış oluyor. Deniz kıyılarında sedef kabuklarının içinden gelen uğultuyu
dinlemişsinizdir. Şair der ki: ‘Bu sedef kabuklarında duyduğunuz gürültüler
denizin geçmiş fırtınalarına ait hatıralardır.’ Kelimeler bu sedef kabuklarına
benzer; içlerindeki uğultular ataların, cedlerin uğultusu, onların
nefesleridir.” 
Sayın
milletvekilleri, bundan seksen yedi yıl önce Türk Dil Kurumu kurulduğunda
kurumun çalışma şekline ilişkin iki düstur belirlenmişti; Türk dilinin güncel
sorunlarıyla ilgilenerek çözüm yolları bulmak ve Türk dili üzerinde bilimsel
araştırmalar yapmak. Dil üzerine yapılan bilimsel araştırmaların dışında
şairler, ozanlarımız vardır ki onlar çağları delen sesleriyle aramızda yaşamaya
devam ederler. Oysa şimdi, çok değil, altmış yıl önce yaşamış İstanbul şairi
Yahya Kemal’i anlamak için elimize sözlük almak durumunda oluşumuz tüyler
ürperticidir. Bu kopuş çok hazin ve düşündürücüdür. Bu noktaya nasıl
geldiğimizi anlamak için Türkçenin son seksen yıllık serüvenini birlikte
hatırlamalıyız. Türkiye’de dil inkılabı temel unsurları öz Türkçe olan millî
bir dil oluşturmak gayesiyle başladı fakat sonradan bu gaye bütün unsurları öz
Türkçe olan bir dil uydurmak şeklinde ne yazık ki yozlaştırıldı. Bu tutum,
dilin politikaya alet edilerek toplumun bilgiden, hikmetten ve irfandan mahrum bırakılmasıdır.
1950 yılında devlet gücüyle dilde tasfiyecilik hareketine son verilse de 27
Mayıs darbesinden sonra tasfiyecilik hareketleri çok daha şiddetli ve acımasız
bir hâl aldı ve ne yazık ki dilin anlatım gücü zayıflatıldı. Ahmet Haşim,
Mehmet Akif, Yahya Kemal, Nazım Hikmet gibi nice şairlere birbirinden güzel
şiirler söyletmeye muktedir bu dil çoraklaşmaya başladı. 
Sayın
milletvekilleri, maksadım Türk Dil Bayramı sonrasında karamsar bir tablo çizmek
değil ama bu vesileyle Türkçemizin meselelerine dikkat çekmek ve çözüm yolları
üzerinde düşünmeye çağırmaktır. Şimdi, gençleri, Türkçeye altın çağını yaşatmış
şairlerle, yazarlarla yeniden tanıştırmalıyız. Anaokullarından başlayarak dil
ve geleneği yaşatan hikâyeleri, deyişleri, fıkraları yeni nesillere aktarmaya
ve dilin yeniden can kazanmasına çalışmalıyız. Gençleri günlük ve basit
düşünceden ilmî düşünceye, felsefeye, edebiyata taşıyacak bir dil zenginliğine,
kelime hazinesine kavuşturmalıyız. Özenli, nezih ve doğru Türkçeyi eski Meclis
tutanaklarında, eski radyo programlarında, sahaflarda saklı bırakmayıp ona
tekrar hayat kazandırmalıyız.
Sayın
milletvekilleri, bir milleti millet yapan şey dildir. Bu nedenle her millet
gibi her dil kutsaldır. 
(Mikrofon
otomatik cihaz tarafından kapatıldı)
MÜŞERREF
PERVİN TUBA DURGUT (Devamla) - Türkçemizin ve Anadolu’da yaşayan bütün kadim
kardeş dillerin korunması hepimizin asli görevi olmalıdır.
Sözlerime
son verirken yüce Meclisi saygıyla selamlarım. (AK PARTİ ve MHP sıralarından
alkışlar)
BAŞKAN
– Teşekkür ediyorum Sayın Durgut.
Gündem
dışı ikinci söz, İstanbul’da gerçekleşen deprem hakkında söz isteyen İstanbul
Milletvekili İsmail Faruk Aksu’ya aittir.
Buyurun
Sayın Aksu. (MHP sıralarından alkışlar)
2.- İstanbul Milletvekili İsmail Faruk Aksu’nun, 26 Eylül 2019 Perşembe
günü İstanbul'da meydana gelen depreme ilişkin gündem dışı konuşması 
İSMAİL
FARUK AKSU (İstanbul) - Sayın Başkan, sayın milletvekilleri; sizleri ve aziz
milletimizi saygıyla selamlıyorum. Yeni yasama yılının hayırlı olmasını
diliyorum. 
Marmara
Denizi’nin Silivri açıklarında 26 Eylül günü meydana gelen ve İstanbul ile
çevre illeri de etkileyen 5,8 büyüklüğündeki deprem vatandaşlarımızı haklı
olarak tedirgin etmiştir. Milliyetçi Hareket Partisi olarak İstanbullu
hemşehrilerimize bir kez daha geçmiş olsun dileklerimizi iletiyoruz. İstanbul
Valiliğince 29 Eylülde yapılan basın açıklamasında, deprem sonrası AFAD
merkezine 3.133 hasarlı yapı ihbarı alındığı, hasar tespit talebinde bulunulan
114 okul ve eğitim kurumundan 85’inin hasarsız, 20’sinin az hasarlı, 9’unun
ağır hasarlı olduğu; ağır hasarlı ve az hasarlı toplam 29 okul binasının
yıkılıp yeniden yapılması veya güçlendirilmesi çalışmalarına en kısa sürede
başlanacağı belirtilmiştir. Hasar ihbarı yapılan 9 hastaneden 7’sinin hasarsız,
1’inin az hasarlı, 1 hastanenin de idari binasının ağır hasarlı olduğu tespit
edilmiştir. 21 diğer kamu binasının 12’sinin hasarsız, 1’inin az hasarlı,
4’ünün de ağır hasarlı olduğu belirlenmiştir. 
Ayrıca
767 binada incelenen 12.147 bağımsız bölümün 9.359’unun hasarsız, 1.895’inin az
hasarlı, 320’sinin ağır hasarlı, 583’ünün deprem kaynaklı olmayan hasarlı yapı
olduğu tespit edilmiştir. Ağır hasarlı olduğu tespit edilen 320 bağımsız
bölümün ilgili belediyelerce mühürlendiği, bu yapılarda ikamet eden
vatandaşlarımızın kaymakamlık ve belediyeler tarafından misafir edileceği
açıklanmıştır.
Değerli
milletvekilleri, Türkiye bir deprem ülkesidir ve henüz hafızalarda tazeliğini
koruyan, çağın afeti 17 Ağustos 1999 depremi ve öncesinde yaşanmış birçok
depremle milletimiz yüz yüze kalmıştır. Büyük afetler ve felaketler karşısında
gösterilen millî birlik, dayanışma, feragat ve fedakârlık duygusu, coğrafyayı
vatan yapan tarihî süreçlerin başında gelmektedir. Çok şükür, aziz milletimiz
bu yöndeki hasletlerini en üst düzeyde dün sergilemiş, bugün ve yarın da
sergileyecektir. 
Deprem
gerçeği karşısında kuşkusuz ki önemli olan afete duyarlı, sağlıklı, yaşanabilir
kentler inşa etmektir, bunun için de afet öncelikli bir kentsel dönüşümün
süratle gerçekleştirilmesi zarureti bulunmaktadır. Zira, İstanbul’umuzun
muhtemel depremlere hazırlıklı olması beka düzeyinde ehemmiyet arz etmektedir. 
İstanbul,
ülkemizdeki üretimin ve ihracatın yaklaşık yarısını yapan, vergilerin yarısına
yakınının toplandığı, Türkiye nüfusunun neredeyse dörtte 1’inin günlük hareket
hâlinde olduğu dünyanın en büyük Türk kentidir. 
Milliyetçi
Hareket Partisi olarak, depremin ardından partimizce yapılan görevlendirme
çerçevesinde genel başkan yardımcısı, MYK üyesi ve milletvekilleriyle
İstanbul’un depremden etkilenmiş olan ilçelerinde incelemeler yapılmış,
STK’ler, muhtarlar ve vatandaşlarımızdan sorun ve beklentileri dinlenmiş, resmî
kurumlarla ve kriz merkezleriyle görüşme yapılarak depremin etkilerine ve
yaşanan sorunlara dair bilgiler alınmış, hasarlı yerler incelenmiş, vatandaşlarımızla
birlikte olunmuştur. Memnuniyet vericidir ki İstanbul’da can kaybı ve önemli
bir tahribat olmamış, deprem sonrası hayat normal akışı içinde devam etmiştir.
Hükûmetin bu süreçte gerekli önlemleri aldığı, gelişmelere göre almaya devam
ettiği görülmüştür. 
Bununla
birlikte, depremin başından itibaren iletişim ve ulaşımda yaşanan sorunlara
karşı ilave tedbirler alınması, kurumlar arası eş güdümün güçlendirilmesi,
kimin ne yapacağını bilmesi bundan sonrası için hayati önemde olacaktır. Bu
kapsamda, belediyeler ve tüm kamu kurumları görev, yetki ve sorumluluklarının
gereğini tereddütsüz yerine getirmeli, hiçbir sebep görevi ihmal yahut
savsaklamanın gerekçesi olmamalıdır. 
Türkiye
Cumhuriyeti devleti güçlüdür, Türk milleti büyüktür, her sorunun üstesinden de
şüphesiz gelinecektir. Böylesi zamanlarda resmî açıklamalara itibar etmek,
sosyal medyadan korku ve yalan haber yaymaya çalışan provokatörlere karşı
dikkatli olmak yerinde olacaktır. 
Bu
vesileyle, Cenab-ı Hak’tan ülkemizi ve milletimizi daha büyük afetlerden
korumasını niyaz ediyor, sizleri saygıyla selamlıyorum. (MHP ve AK PARTİ
sıralarından alkışlar)
BAŞKAN
– Teşekkür ediyoruz Sayın Aksu.
Gündem
dışı üçüncü söz, Bursa’da işsizlik ve ekonomik krizin etkileri hakkında söz
isteyen Bursa Milletvekili Erkan Aydın’a aittir.
Buyurun
Sayın Aydın.
3.- Bursa Milletvekili Erkan Aydın’ın, Bursa ilindeki işsizlik sorununa
ve ekonomik krizin etkilerine ilişkin gündem dışı konuşması
ERKAN
AYDIN (Bursa) – Sayın Başkan, değerli milletvekilleri; gündem dışı söz almış
bulunmaktayım. Yüce heyetinizi saygıyla selamlıyorum. 
Öncelikle
yeni yasama yılımızın hem Meclisimize hem de halkımıza hayırlı uğurlu ve
başarılı bir dönem olmasını temenni ediyorum.
Geçen
yıl 600 milletvekiliyle başladığımız ancak bugün 589 milletvekiliyle devam
ettiğimiz yeni yasama yılında, başta Edirne Milletvekilimiz Erdin Bircan’a,
Denizli Milletvekilimiz Kazım Arslan’a ve hayatını kaybeden diğer
milletvekillerimize Allah’tan bir kez daha rahmet diliyorum.
Evet,
konumuz ekonomi, işsizlik ve bunun Bursa’daki yansımaları. Ekonominin bugün
geldiğimiz noktada, Bursa’da… Çarkların birer birer dönmemeye başlaması, işten
çıkarmalar, bu işten çıkarmalar sonucu insanların yaşadığı büyük sıkıntılar
bütün Türkiye’de olduğu gibi maalesef Bursa’da da hayli fazla hissedilmekte.
Evet, ekonomi yönetimi… Geçen gün sayın damat bey çıktı “Yeni Ekonomi Programı”
diye YEP adı altında bir program açıkladı. “Her şey çok güzel olacak; 2020’de
yüzde 5 büyüyeceğiz, işsizlik düşecek, enflasyon tek haneli rakamlara inecek.”
dedi ama hemen akşamında zamlar birbiri ardına patladı. Elektriğe yüzde 14,90
zam. Allah’tan 14,99 değil tüketici mağazalarında olduğu gibi, bir algıyla 15
yerine 14,90. Çok güzel. Son bir yılda, bakıyoruz, elektriğe ve doğal gaza 10
defa zam gelmiş, akaryakıta 3 defa zam gelmiş; süte yüzde 50, ete yüzde 30,
doğal gaza yüzde 52, elektriğe yüzde 60. Ve tabii ki bunun doğal yansıması
olarak da hem hane halkının kullandığı maliyetler artmış hem de Bursa gibi hem
tarımda hem sanayide üretici olan şehirde, elektriğe gelen yüzde 15’lik zam,
aynı zamanda sanayicinin ve üreticinin de üretim maliyetlerinin en az yüzde 15
olarak artmasına sebep oluyor. Geçenlerde sanayici bir arkadaş elektrik
faturasını gönderdi, geçen ayki zamda 354 bin lira ödeyen aynı sanayicinin bu
ay ödeyeceği rakam 400 küsur bin lira, sadece Yeni Ekonomik Program’ın
müjdelendiği gün gelen zamla. Bu ne demek? Bu da ya küçülecek, masraflarını
azaltacak ya ürettiği ürünlere aynı oranda zam yapacak ve halka da, vatandaşa
da daha zamlı, daha zor ulaşılabilen ürünler olarak geri dönecek. 
Bunun
yanında, bütün bunlar yapılırken, sanayici bir bir kepenk kapatırken, dükkân
kapatırken, iflas ederken Türkiye Varlık Fonu ne yaptı? Müjdeli bir haber
verdi. 1 milyar euro, iki yıl vadeli, yurt dışından kredi buldu. Peki, bu
krediyi ne yaptı? Garibana, fukaraya, işi bozulana mı verdi? Hayır. Üç tane
yandaş firmaya -sadece bir tanesine 300 milyon dolar- 1,670 milyar TL olarak,
İstanbul Finans Merkezi’nde, batık paralara ödedi. Hani 2016’da buraya da
gelmişti, büyük umutlarla kurulan, ekonomiyi uçuracak, içinde Halk Bankası,
Ziraat Bankası, Türk Hava Yolları, TÜRK TELEKOM gibi Türkiye'nin en varlıklı,
en prestijli kurumları olan… Türkiye Varlık Fonu ne yaptı? Evde, doğal gaz
parasını ödeyemediği için kurutma makinesiyle çocuğunu ısıtan, intihar eden
anneye ya da okula giden çocuğuna pantolon alamadığı için intihar eden babaya
değil… Kime? Hepimizin magazinden çok iyi tanıdığı, yatları katlarıyla
zevküsefa yapan -ismini vermeyeyim, reklam olmasın- bir iş adamına 300 milyon
dolar verdi, onu kurtardı ama vatandaş hem Bursa’da hem Türkiye'nin birçok
yerinde inim inim inlemeye, işsizlikten, sıkıntıdan intihar etmeye devam
ediyor. Biz de diyoruz ki… 
Bunun
yanında, gene, toplanan parayla ilgili bir bilgi daha vereyim -sürem daralıyor-
1999 yılındaki depremi hepimiz iyi hatırlıyoruz. Geçen hafta Silivri’de yaşanan
depremle bu konu bir kez daha gündeme geldi. Öncelikle, önlemlerin acilen
alınmasını bir kez daha buradan gündeme getiriyoruz.
1855
Bursa büyük depremi var. Ulu Cami’den Yeşil Türbe’ye kadar birçok inanç
alanının dahi yıkıldığı, ölü sayısının tespit edilemediği Bursa’da bugün bir
deprem olsa -Allah göstermesin- ne kadar can kaybı olacağını kestirmek mümkün
değil. 
(Mikrofon
otomatik cihaz tarafından kapatıldı) 
ERKAN
AYDIN (Devamla) – Toparlıyorum Sayın Başkan.
BAŞKAN
– Toparlayın Sayın Erkan Bey.
ERKAN
AYDIN (Devamla) – Peki, bu arada deprem vergisiyle toplanan 36 milyar dolar
-yaklaşık 200 katrilyon özel tüketim vergisi- para ne oldu? O da aynı şekilde,
yolla, duble yolla, yandaşa kurtarma operasyonlarıyla kül oldu, buharlaştı,
uçtu gitti. 
Bu
yasama yılında, yeni dönemde artık algılarla, artık kendi yandaşlarımızı
kurtarmakla, Yeni Ekonomik Program deyip de kendi yakınımızdaki insanlara
kaynakları aktarmakla değil, gelin hep birlikte vatandaşın, ülkede sıkıntı
yaşayan fakirin, gurebanın, üreticinin sorunlarına çözüm bulmakla uğraşalım.
Önümüzde bir fırsat var. Dün Meclisin açılışı gerçekleşti. Baktık, Sayın
Cumhurbaşkanının konuşma aralarında önümüzdeki dönemle ilgili uzlaşma mesajları
var. Eğer samimiyseniz gelin, hep birlikte, bu elektrik zamlarıyla patlamak
üzere olan ampulü patlatmayalım; hep birlikte, birlik ve beraberlikle ekonomiye
odaklanalım diyorum.
Hepinize
saygılar sunuyorum. (CHP sıralarından alkışlar) 
BAŞKAN
– Sayın milletvekilleri, şimdi, sisteme giren 15 milletvekiline yerlerinden
birer dakika süreyle söz vereceğim. Bu sözlerin ardından da sayın grup başkan
vekillerinin söz taleplerini karşılayacağım.
İlk
söz Sayın Enginyurt’un.
Buyurun.
IV.- AÇIKLAMALAR
1.- Ordu Milletvekili Cemal Enginyurt’un, arı yetiştiricilerinin ve bal
üreticilerinin mağduriyetine ilişkin açıklaması
CEMAL
ENGİNYURT (Ordu) – Sayın Başkanım, çok teşekkür ediyorum.
Sayın
Tarım Bakanımıza iletilmek üzere -sizin aracılığınızla- şu sorunu belirtmek
istiyorum: Arıcılık -Ordu’da yüzde 70- Türkiye’de büyük bir meslek hâline
geldi. Lakin “merdiven altı balcılık” adı altında Türk balı, Türkiye’de
üretilen bal âdeta kimyasal adres teslimi bir bal üretimine dönüştürüldü. Mısır
şurubundan yapılan ballar da dâhil olmak üzere arıcılarımız büyük bir sıkıntı
yaşamaktalar. 
Sayın
Tarım Bakanımıza sizin aracılığınızla rica ediyorum, merdiven altı bala bir
çözüm üretelim, mısır şurubundan bala bir çözüm üretelim. Arıcı esnafımız,
çiftçimiz mağdurdur. 
Bu
mağduriyeti giderelim diyor, çok teşekkür ediyorum. 
BAŞKAN
– Sayın Durmuşoğlu… 
2.- Osmaniye Milletvekili Mücahit Durmuşoğlu’nun, 27’nci Dönem Üçüncü
Yasama Yılının hayırlı olmasını Yüce Allah'tan niyaz ettiğine, 1-7 Ekim Camiler
ve Din Görevlileri Haftası ile 1 Ekim Dünya Yaşlılar Günü'ne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım. 
Sözlerime
başlarken hepinizi saygıyla selamlıyor, yeni yasama dönemimizin hayırlı uğurlu
olmasını Yüce Allah’tan niyaz ediyorum. 
1-7
Ekim tarihleri arası Camiler ve Din Görevlileri Haftası olarak kutlanmaktadır.
Camiler, sadece taştan, tuğladan, betondan ibaret binalar değildir; müminler
olarak tüm farklılıklarımızı bir tarafa bırakıp Hakk’ın karşısında
eşitlendiğimiz, cemaat olduğumuz, günde 5 defa kulluk görevimizi ifa ettiğimiz
mukaddes mekânlardır. Camilerimizi din görevlilerimizden ayrı düşünmek mümkün
değildir. Günün beş vaktinde camide bulunan, hatta zamanlarının çoğunu camide
geçiren, sadece camiye gelen cemaatle yetinmeyen, görev yaptıkları yerlerdeki
hastalara, çocuklara, yetimlere, öksüzlere yakın ilgi gösteren, onların
dertleriyle yakından ilgilenen din görevlilerimizin bu haftasını kutluyorum. 
Ayrıca
toplumumuzun bugünlere gelmesinde büyük emeği ve çabası olan en büyük hazinemiz
yaşlılarımızın da 1 Ekim Dünya Yaşlılar Günü’nü kutluyor, Genel Kurulu saygıyla
selamlıyorum. 
BAŞKAN
– Sayın Kaya… 
3.- Osmaniye Milletvekili İsmail Kaya’nın, 27’nci Dönem Üçüncü Yasama
Yılının hayırlı olmasını temenni ettiğine ilişkin açıklaması
İSMAİL
KAYA (Osmaniye) – Teşekkürler Sayın Başkanım. 
Türkiye
Büyük Millet Meclisinin 27’nci Dönem Üçüncü Yasama Yılının açılışında ekranları
başında bizleri izleyen aziz milletimizi ve çok değerli milletvekillerimizi en
kalbî duygularımla selamlıyorum. 
23
Nisan 1920’den bu yana Türkiye Büyük Millet Meclisi çatısı altında görev yapan
tüm milletvekillerimizi de saygıyla yâd ediyorum. 
Ülkemizin
önündeki engelleri ancak hep birlikte çalışır, omuz omuza verirsek aşabiliriz.
Yeni dönemin ruhu birlikte çalışmayı, birlikte inşayı, birlikte başarmayı
gerektiriyor. Ülkemizi hep birlikte hedeflerine ulaştırmak için azimle çalışıp
demokrasimizi birlikte güçlendirmeli, ekonomimizi birlikte büyütmeli,
milletimize hep birlikte hizmet etmeliyiz. 
Bu
vesileyle 27’nci Dönem Üçüncü Yasama Yılının tüm milletvekillerimize, ülkemize
ve Osmaniye’mize hayırlar getirmesini dileyerek Genel Kurulu saygıyla
selamlıyorum. 
BAŞKAN
– Sayın Şimşek… 
4.- Mersin Milletvekili Baki Şimşek’in, çiftçilerin mağduriyetinin
giderilebilmesi için Tarım ve Orman Bakanına çağrıda bulunduğuna ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkanım. 
Çağrım
Sayın Tarım Bakanınadır: Pamukta ve soyada sezon başlamıştır, henüz pamukta ve
soyada taban fiyatlar açıklanmamıştır, piyasada geçen yılki fiyatların yaklaşık
1 TL altındadır. Acilen pamukta ve soyada taban fiyatların açıklanmasını
bekliyoruz. 
Narenciye
sezonu başlamadan önce narenciye teşvikleriyle ilgili açıklamanın yapılmasını
ve dış pazarlarda ihracatta yaşanan sıkıntılara son verilmesini bekliyoruz.
Hâlâ Irak gibi ülkeler narenciye ihracatında problem çıkartıyorlar. 
Domates
Türkiye’de 10 lira olduğu zaman bütün Türkiye domatesi konuşuyor. Ama aylardır
domates tarlada, çiftçi kan ağlıyor, 40-50 kuruş domates fiyatı, hiç kimseden
ses yok. Önümüzdeki yıl çiftçinin birçoğu domates ekemeyecek hâle gelecektir.
Bununla ilgili de mutlaka ihracatın artırılması gerekmektedir. Çiftçiye destek
verilmesi gerekmektedir. Tarımsal sulama ve elektrik fiyatlarının aşağıya
çekilmesi gerekmektedir.
(Mikrofon
otomatik cihaz tarafından kapatıldı)
BAŞKAN
– Sayın Özkan…
5.- Mersin Milletvekili Hacı Özkan’ın, 27’nci Dönem Üçüncü Yasama
Yılının hayırlı olmasını temenni ettiğine ilişkin açıklaması
HACI
ÖZKAN (Mersin) – Teşekkürler Sayın Başkanım. 
Türkiye
Cumhuriyeti’nin demokrasiden, hukuktan, adaletten, özgürlüklerden asla feragat
etmeden hedeflerine ulaşacağına olan inancımız tamdır. Güvenilir ve hızlı bir
şekilde tecelli eden adalet, toplumsal barışın, huzur ve kardeşliğimizin en
güçlü teminatıdır. Bunu sağlayacak olan milletimizin değerleriyle çelişmeyen,
toplumsal dokumuzu koruyacak ve insani yaşama kalitemizin standartlarını
artıran yasal düzenlemelerdir. Türkiye’nin önündeki sıkıntıları ancak hep
birlikte çalışıp omuz omuza verirsek aşabiliriz. Yeni dönemin ruhu birlikte
çalışmayı, birlikte inşayı, birlikte başarmayı gerektiriyor. Gelin Türkiye’yi
birlikte hedeflerine ulaştıralım, gelin ekonomimizi birlikte büyütelim, gelin
milletimize birlikte hizmet edelim.
Bu
duygularla yeni yasama döneminin ülkemize ve milletimize hayırlı olmasını
temenni ediyor, Genel Kurulu saygıyla selamlıyorum.
BAŞKAN
– Sayın Kılıç…
6.- Kahramanmaraş Milletvekili İmran Kılıç’ın, 1-7 Ekim Camiler ve Din
Görevlileri Haftası'na ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
1-7
Ekim Camiler ve Din Görevlileri Haftası’dır. Camilerimiz fert ve toplum
üzerinde bir ibadet yeri olmasından daha derin anlamlar taşır. Buralar bugünkü
tanımla hayat boyu öğrenimin sürdürüldüğü mekânlardır. Camiler birlik, kardeşlik,
eşitlik, adalet, yardımlaşma, dayanışma duygu ve değerlerinin mayalanıp
perçinlendiği yerlerdir. Camilerimizden ve din görevlilerimizden kendilerine
düşen fonksiyonlarını ve görevlerini tam anlamıyla yerine getirmesi beklenir.
Buraları, insanlığın ihtiyacı olan mana dünyasının mektepleri olmak zorundadır.

Ülkemiz
genelinde 86 bin, Kahramanmaraş’ımızda 1.305 cami bulunmaktadır.
Kahramanmaraş’ımızın bütün tarihî camileri restore edilmiş ve ihtiyaç duyulan
yerlerde yeni camiler inşa edilmektedir. 
Tarihte
ve günümüzde tüm camilerimizde bütün din görevlilerimiz görevlerine layık
olmanın çabasını sürdürmüşlerdir ve sürdürmektedirler. 
Camiler
ve Din Görevlileri Haftamız kutlu olsun. 
BAŞKAN
– Sayın Şanverdi...
7.- Hatay Milletvekili Hüseyin Şanverdi’nin, 27'nci Dönem Üçüncü Yasama
Yılının hayırlı olmasını dilediğine ve pamuk üreticilerinin mağduriyetine
ilişkin açıklaması
HÜSEYİN
ŞANVERDİ (Hatay) – Sayın Başkan, değerli milletvekilleri; 27’nci Dönem Üçüncü
Yasama Yılının hayırlı olmasını diliyorum. 
15
Eylülden itibaren başta Hatay olmak üzere tüm Türkiye’de pamuk hasadı
başlamıştır. Aldığımız bilgilere göre bu sene pamuk hasadında yüzde 30 ile
yüzde 50’lere varan verim kaybı yaşanmaktadır. Bununla birlikte, geçen yıla
göre üretim girdilerinin artmasına rağmen dünya piyasalarından kaynaklı olarak
pamuk fiyatlarında yaklaşık yüzde 35’lere varan değer kaybı yaşanmıştır.
Yaşanan bu durumlarla çiftçimiz büyük mağduriyet yaşamaktadır. Katma değeri
yüksek olan pamuğun üreticisinin desteklenmesi büyük önem arz etmektedir.
Çiftçilerimizin bu mağduriyetinin giderilmesi için Tarım Bakanlığına konu tüm
boyutlarıyla aktarılmış, Tarım Bakanlığı da gereken çalışmaları yapacağını
belirtmiştir. 
Yüce
heyetinizi saygıyla selamlıyorum. 
BAŞKAN
– Sayın Aycan…
8.- Kahramanmaraş Milletvekili Sefer Aycan’ın, 1 Ekim Dünya Yaşlılar
Günü'ne ilişkin açıklaması
SEFER
AYCAN (Kahramanmaraş) – Sayın Başkan, değerli milletvekilleri; bu hafta
Yaşlılar Haftası’dır. 
Yaşlılık
65 yaş üstü yaşlar olarak kabul edilmektedir ve nüfusumuzun yüzde 8,3’ü 65 yaş
üstüdür. Özellikle ileri yaşlıların özel bakıma, özel sağlık hizmetlerine
ihtiyacı vardır. Yaşlıları huzurevine veya bir kliniğe kapatmadan kendi doğal
ortamında günlük hayatın içinde aktif tutmalıyız. Evde bakım hizmetlerini, evde
sosyal hizmetleri ve sağlık hizmetlerini her yaşlımıza götürmeliyiz. Evde bakım
için sağlık hizmetlerini yapılandırmalı ve daha çok sağlık personeli istihdam
etmeliyiz. 550 bin sağlık personeli atama beklemektedir. Hemşire,
fizyoterapist, psikolog istihdamını artırabilir, böylece yaşlılarımıza daha iyi
hizmet verebiliriz. Yaşlılarımız bunu hak etmektedir. 
Teşekkür
ederim. 
BAŞKAN
– Sayın Taşkın, lütfen.
9.- Mersin Milletvekili Ali Cumhur Taşkın’ın, 27’nci Dönem Üçüncü Yasama
Yılının hayırlı olmasını temenni ettiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Türkiye
Büyük Millet Meclisinin 27’nci Dönem Üçüncü Yasama Yılının milletimiz ve
devletimiz için hayırlı çalışmalara vesile olmasını temenni ediyorum. 
Açılışından
bugüne kadar Türkiye Büyük Millet Meclisi çatısı altında görev yapmış
milletvekillerimizin hayatta olanlarına sağlık, afiyet; vefat etmiş olanlarına
da Allah’tan rahmet diliyorum. 
Kurtuluş
Savaşı’nı sevk ve idare eden, 15 Temmuzda da en ağır şekilde saldırıya maruz
kalarak çifte gazilik unvanını kazanan, millî iradenin tecelli ettiği Türkiye
Büyük Millet Meclisi, açıldığı günden bu yana milletimizi ilgilendiren her
konuda kanun ve kararlara imza atarak ülkemizin karşılaştığı sorunların çözüm
yeri olmuş ve bundan sonra da olmaya devam edecektir diyor, Genel Kurulu
saygıyla selamlıyorum.
BAŞKAN
– Sayın Filiz, buyurun lütfen.
10.- Gaziantep Milletvekili İmam Hüseyin Filiz’in, 27'nci Dönem Üçüncü
Yasama Yılının hayırlı kararların alınacağı bir yıl olmasını dilediğine ve
elektriğe yapılan zamların vatandaşı zor durumda bıraktığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Yeni
yasama yılının ülkemiz ve milletimiz için hayırlı kararların alınacağı bir yıl
olmasını diliyorum. Ancak yeni yasama yılına elektriğe zamla başladık. Ağustos
2018’den itibaren son yapılan yüzde 14,9 zamla birlikte son on dört ayda
toplamda konutlarda yüzde 60, sanayide ise yüzde 76 civarında zam yapılmıştır.
Geçim sıkıntısı içinde olan halkımız artık yeter demektedir. Seçim bölgem
Gaziantep’te esnafımız iş yerlerini kapatma noktasına gelmiş, sanayicilerimiz
ise bu zamların çalışma şevkini kırdığından şikâyet etmektedir. Kısacası her
vatandaşın payını aldığı bu zamların sebeplerinin ve enerji açığının ne zaman
kapanacağının açıklanması, kamunun enerji israfından ve gereksiz
aydınlatmalardan kaçınması, ayrıca halkımızın da boşa yakılan ampulleri
söndürmesi gerektiğini hatırlatıyor, Genel Kurula saygılarımı sunuyorum. 
BAŞKAN
– Sayın Kaynarca…
11.- İstanbul Milletvekili Tülay Kaynarca’nın, 27'nci Dönem Üçüncü
Yasama Yılını tebrik ettiğine ve 26 Eylül 2019 Perşembe günü Marmara Denizi
Silivri açıklarında meydana gelen deprem nedeniyle vatandaşlara geçmiş olsun
dileğinde bulunduğuna ilişkin açıklaması
TÜLAY
KAYNARCA (İstanbul) – Teşekkürler Sayın Başkan. 
Öncelikle
Gazi Meclisimizin yeni yasama yılını tebrik ediyor, hayırlı çalışmalar
diliyorum.
Değerli
milletvekilleri, geçen hafta Marmara Denizi Silivri açıklarında meydana gelen,
İstanbul’un yanı sıra çevre illerde de hissedilen 5,8 şiddetindeki deprem afeti
nedeniyle vatandaşlarımıza geçmiş olsun dileklerimi iletiyorum. Elhamdülillah,
can kaybı olmadı, devletimizin ilgili kuruluşları da belediyelerimiz de tüm
çalışmaları, önlemleri almak için gerekeni yaptı ancak tedbirli olmak lazım.
Afet öncelikli kentsel dönüşüm bir tarafta, bir tarafta da yine geleceğe
ilişkin hazırlıkları bir kez daha gözden geçirmek için bunu bir fırsat olarak
da değerlendirmek lazım. Bunu dikkatlere çekmek istedim. 
Rabb’im
ülkemizi ve tüm insanlığı her türlü afetten korusun diyor, Gazi Meclisimizi
saygıyla selamlıyorum. 
BAŞKAN
– Sayın Yaşar…
12.- Samsun Milletvekili Bedri Yaşar’ın, 27'nci Dönem Üçüncü Yasama
Yılının hayırlı olmasını dilediğine, Samsun ili Çarşamba Ovası’na biyokütle
enerji santrali kurulmak istenmesinin ilçede tepkiyle karşılandığına ilişkin
açıklaması
BEDRİ
YAŞAR (Samsun) – Sayın Başkan, değerli milletvekilleri; 27’nci Dönem Üçüncü
Yasama Yılının devletimize, milletimize hayırlı uğurlu olmasını diliyorum. 
Samsun
Çarşamba Ovası, Türkiye’nin en verimli topraklarının yer aldığı ovalardan
biridir ve yaklaşık 700 bin kilometrekarelik bir alana sahiptir. Çarşamba
Ovamızda başta fındık olmak üzere her çeşit sebze ve meyve yetiştirilmektedir.
Burada kurulması planlanan biyokütle enerji tesisi ve termik santraller
ilçemizde büyük bir tepkiyle karşılanmaktadır. Bölgede yaşayan vatandaşların
üretime, istihdama ve yatırıma hiçbir zaman karşı olmadıklarını belirterek, bu
tür yatırımların mümkünse verimli toprakların dışında başka alanlarda yapılması
istenilmektedir, bizler de böyle düşünüyoruz. 
Hükûmet
bu kararını ve özel sektöre vermiş olduğu izinleri yeniden gözden geçirmelidir,
aksi takdirde Türkiye’nin yaklaşık yüzde 20 sebze ve meyvesini üreten Çarşamba
Ovamıza yazık olacaktır. 
(Mikrofon
otomatik cihaz tarafından kapatıldı)
BEDRİ
YAŞAR (Samsun) - Çarşamba Ovamıza yazık olmasın diyor, Genel Kurulu saygıyla
selamlıyorum. 
BAŞKAN
– Sayın Kılavuz….
13.- Mersin Milletvekili Olcay Kılavuz’un, 27’nci Dönem Üçüncü Yasama
Yılının hayırlı olmasını dilediğine ve Akdeniz meyve sineğinin bölge tarımı
için tehdit oluşturduğuna ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; yeni yasama döneminin
hayırlı olmasını diliyorum. 
Mersin,
Türkiye’nin en büyük tarım kentlerinden biridir. Mersin nüfusunun çok ciddi bir
bölümü geçimini tarım ürünlerinden sağlamaktadır. 
Bilindiği
üzere, Akdeniz meyve sineği bölgedeki tarım ürünlerine zarar vermekte, büyük
ürün kayıplarına neden olmaktadır. Bu konuda devletimiz ve sivil toplum
örgütlerinin iş birliğiyle bu zararlı canlılarla mücadelede ciddi bir mesafe
katedilmiştir ancak sorunun daha geniş planda araştırılıp ele alınması, bu
konuda çiftçilerimize verilen maddi desteğin artırılarak mücadeleyle ilgili
bilgilendirilmesi sürecin daha geniş bir tabana yayılması açısından son derece
önemli ve zaruridir. 
Akdeniz
meyve sineği tüm bölge tarımı için çok büyük bir tehdittir. Çiftçilerimiz adına
gereken önlemlerin bir an önce alınarak kararlılıkla uygulanmasını bekliyoruz.
Genel
Kurulu saygıyla selamlıyorum.
BAŞKAN
– Sayın Subaşı…
14.- Antalya Milletvekili Hasan Subaşı’nın, 27’nci Dönem Üçüncü Yasama
Yılının hayırlı olmasını dilediğine, 26 Eylül 2019 Perşembe günü yaşanan
İstanbul depreminde en çok hasar alan binaların kamu binaları olmasının
sorumlularını öğrenmek istediğine ilişkin açıklaması
HASAN
SUBAŞI (Antalya) – Teşekkür ederim Sayın Başkan.
Yeni
yasama yılının hayırlı olmasını diliyorum.
26
Eylül perşembe günü İstanbul depremi can kaybı olmaksızın ucuz atlatılmıştır.
Bundan ibret almamız gereken en önemli gerçek şudur: Üniversiteler, hastaneler,
okullar, özetle kamu binaları en hasarlı ve çürük yapılar olup can ve mal kaybı
için en çok tehlike arz edenlerdir. Kimdir bunun sorumluları? 5,8 şiddetinde
değil de 6’nın üzerinde bir deprem olsa kamu hastanelerinde ve okullarında
kaybedeceğimiz insanlarımızın ve çocuklarımızın kaybından kim sorumlu olacaktı?
186 kez değişen ihale yasasında yine adrese teslim ihaleleri kolaylaştırmak
için değişiklik yapılmaya devam edilecek mi? İmar aflarıyla…
(Mikrofon
otomatik cihaz tarafından kapatıldı)
BAŞKAN
– Sayın Çelik…
15.- Hatay Milletvekili Sabahat Özgürsoy Çelik’in, 27’nci Dönem Üçüncü
Yasama Yılının hayırlı olmasını temenni ettiğine ilişkin açıklaması
SABAHAT
ÖZGÜRSOY ÇELİK (Hatay) – Teşekkürler Sayın Başkan.
Türkiye
Büyük Millet Meclisimizin 27’nci Dönem Üçüncü Yasama Yılının ülkemize,
milletimize, devletimize hayırlı olmasını diliyor, bundan sonraki çalışmalarda
başarılar diliyorum. Türkiye Büyük Millet Meclisimizin açılışından günümüze
kadar bu çatı altında millî iradenin üstünlüğü inancıyla ülkemize hizmet eden
tüm milletvekillerimizi saygıyla anıyorum. Hâlen hayatta olan
milletvekillerimizin tamamına sağlık ve afiyet diliyor, vefat edenlere
Allah’tan rahmet diliyorum. İstiklal Harbi’mizin Başkomutanı, Meclisimizin ilk
Başkanı Gazi Mustafa Kemal Atatürk ile cumhuriyetimizin bugünlere gelmesinde
emeği geçen herkese şükranlarımı sunuyor, Genel Kurulu saygıyla selamlıyorum.
BAŞKAN
– Sayın Örs…
16.- Trabzon Milletvekili Hüseyin Örs’ün, Trabzon ili Akçaabat ilçesindeki
sahil yoluna dolguyla yol yapılması projesinin Trabzon kamuoyunda tepkilere yol
açtığına ilişkin açıklaması
HÜSEYİN
ÖRS (Trabzon) – Sayın Başkan, çok değerli milletvekilleri; seçim bölgem
Trabzon’un Akçaabat ilçesinde 3,5 kilometre deniz dolgusu yol projesi Trabzon
kamuoyunda tartışma yaratmış, başta Akçaabat Kent Konseyi olmak üzere birçok
sivil toplum kuruluşu deniz doldurulmak suretiyle yol yapılmasına karşı
tepkilerini dile getirmişlerdir. Bu yol yapılırsa Akçaabat yok olur,
Akçaabat’ta deniz, kum, balık biter. Sorunun çözümü güney çevre yolundadır.
Trabzon için olmazsa olmaz olan güney çevre yolu projesi bir an önce hayata
geçirilmelidir. Trabzon’da denize girilebilecek 7.500 metre kumsal alanların da
yer aldığı Akçaabat ilçe sahilinde deniz dolgusuyla geçirilmek istenen yol
sahili yok edecek, doğal güzelliklere zarar verecektir. Bu projenin bir an önce
gözden geçirilmesini diliyor, saygılarımı sunuyorum. 
BAŞKAN
– Söz talepleri karşılandı ama Cumhuriyet Halk Partisinden konuşan hiçbir
milletvekilimiz olmadığı için sırada şu an Sayın Şevkin var, ona söz vereceğim.
Buyurun
Sayın Şevkin.
17.- Adana Milletvekili Müzeyyen Şevkin’in, 27’nci Dönem Üçüncü Yasama
Yılının hayırlı olmasını dilediğine, Adana ili Çukurova ilçesi Karahan
Mahallesi'ndeki resmî kurumlara ilköğretim okulu açılması talebinin
karşılanmadığına ve Adana ili Sarıçam ilçesindeki 24 derslikli okulun atıl
durumda bırakıldığına ilişkin açıklaması
MÜZEYYEN
ŞEVKİN (Adana) – Sayın Başkan, teşekkür ederim.
Yeni
yasama yılının tüm milletvekillerimize ve milletimize hayırlı uğurlu olmasını
ve mücadeleci, çözümcül çalışmalar yapılmasını diliyorum.
Değerli
milletvekilleri, kısa bir süre önce açılan okullarda başta fiziki koşulların
yetersizliği olmak üzere, birçok sorun yaşanmakta. Eğitim öğretimi önceliğimize
almadığımız sürece topyekûn bir kalkınmadan söz etmemiz olası görünmüyor.
Adana’nın Çukurova ilçesi Karahan Mahallesi’nde yıllardan bu yana resmî
kurumlara ilköğretim okulu açılması talebinde bulunulmasına rağmen, bu talep
karşılanmıyor. Böylesine kutsal ve önemli bir talebin karşılanmamasını
anlayabilmek mümkün değil. 
Yine,
Adana Sarıçam ilçemizde 24 derslikli bir okul var, “Avrupa Birliği Eğitim
Altyapısının Güçlendirilmesi Projesi” adı altında tabela asıldı ancak şu anda
atıl durumda, eğitim ve öğretimden eser yok. Okul yapmayacağız, okul
açmayacağız da ne yapacağız. Onun için bu sese kulak verilmesini ümit ediyorum,
Sayın Bakana buradan sesleniyorum.
BAŞKAN
– Teşekkür ediyorum.
Milletvekillerimizin
söz talepleri karşılanmıştır.
Şimdi,
sırasıyla grup başkan vekillerimize söz vereceğim. 
İlk
söz Sayın Dervişoğlu’nun.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, İYİ PARTİ
Grup Başkan Vekilliği görevinin İzmir Milletvekili Dursun Müsavat Dervişoğlu’na
hayırlı olmasını dilediğine ilişkin konuşması
BAŞKAN
– Sayın Dervişoğlu, bu arada grup başkan vekilliğiniz de hayırlı olsun diyorum.
Buyurunuz.
IV.- AÇIKLAMALAR (Devam)
18.- İzmir Milletvekili Dursun Müsavat Dervişoğlu’nun, 27’nci Dönem
Üçüncü Yasama Yılının hayırlı olmasını dilediğine, İYİ PARTİ olarak çözüm
odaklı siyaset üretmeye devam edeceklerine ve milletin yapılan düşük zamlarla
zor durumda bırakılmasını kabul etmediklerine ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkanım. 
Genel
Kurulu saygılarımla selamlıyorum.
Millî
Mücadele’mizin ve demokrasimizin beşiği Türkiye Büyük Millet Meclisinin 27’nci
Dönem Üçüncü Yasama Yılına başlamış bulunuyoruz. Yeni yasama yılının
milletimize, siyasi partilerimize, milletvekillerimize ve tüm Meclis
çalışanlarımıza hayırlı olmasını temenni ediyorum. 
İYİ
PARTİ olarak milletimizin çıkarlarını gözetmeye ve çözüm odaklı siyaset
üretmeye yeni yasama yılında da devam edeceğiz.
Geride
bıraktığımız yıl içinde itiraf etmeliyiz ki gerçekleşen ve tekrarlanan seçimler
münasebetiyle Türkiye Büyük Millet Meclisi kendisinden beklenen performansı
sergileyememiş, sadece 42 kanunla Meclisin kurulduğu günden bu yana belki de en
düşük performansla çalışmıştır.
Türkiye’nin
muasır medeniyetler seviyesine çıkmasının yolu muhakkak ki demokrasidir.
Demokrasinin yolu ise millet iradesi olan Türkiye Büyük Millet Meclisidir. Bu
doğrultuda Meclisin etkisizleştirilmesi ya da itibarsızlaştırılması yolunda
verdiğimiz mücadeleyi sürdüreceğiz. Hükûmetten de aynı hassasiyeti görmeyi
arzuluyoruz.
Geçen
dönem İYİ PARTİ olarak sorduğumuz 1.462 soru önergemize sadece 353 cevap
alabildik. Bundan memnun değiliz. Başkanlık sistemiyle beraber Meclisin
itibarını düşen değil, yükselen bir trende taşımak mecburiyetindeyiz. Denetleme
mekanizmalarımıza da önemle eğilmemiz gerektiği hususuna tekrardan vurgu
yapıyoruz.
Yeni
dönemde takip edeceğimiz bir diğer önemli nokta ise Sayın Cumhurbaşkanının
Birleşmiş Milletler kürsüsünden seslendirdiği “Herkes için özgürlük, herkes
için barış, herkes için refah, herkes için adalet, herkes için huzurlu ve
güvenli bir gelecek.” çağrısıdır. Herkesin temennisi olan ve bu zamana kadar
pek de karşılığını göremediğimiz bu sözlerin, Türkiye’de de kusursuz
işlemesinin takipçisi olacağız.
Ekonomimiz
yara almaya, milletimiz derinden sarsılmaya devam ediyor. İki gün önce
elektriğe yüzde 14,9’luk zamdan sonra, dün gece yarısından itibaren geçerli
olmak üzere LPG oto gaz fiyatlarına da 27 kuruş zam yapılmıştır. Son bir yılda
elektriğe yüzde 60, doğal gaza yüzde 52, akaryakıta yüzde 30, gıdaya yüzde 50,
beyaz ete yüzde 40, süte yüzde 50 zam yapıldı. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun
Sayın Dervişoğlu. 
DURSUN
MÜSAVAT DERVİŞOĞLU (İzmir) – Teşekkür ederim efendim. 
Hâl
böyleyken, memura ve emekliye yüzde 5, işçiye ise yüzde 4 zam yapılmıştır.
Artan enflasyona rağmen işçiye, memura ve emekliye yapılan zamlarla birlikte
milletimizin alım gücü iyice azalmış, geçim darlığı şiddetle artmıştır.
Cumhurbaşkanlığı Yatırım Ofisinin yıllık harcama tutarı 53 milyon lirayı,
yabancı danışman giderleri 10 milyon lirayı bulmuşken, ofis ve hediyelik
eşyalara 237 bin, reklam giderlerine ise 2 milyon 679 bin lira harcanırken
milletimizin bu düşük zamlarla dara sokulmasını yerinde bulmuyoruz ve İYİ PARTİ
olarak da asla kabul etmiyoruz. 
Genel
Kurula saygılarımızla arz ederiz efendim.
BAŞKAN
– Sayın Akçay, buyurun.
19.- Manisa Milletvekili Erkan Akçay’ın, 27'nci Dönem Üçüncü Yasama
Yılının hayırlı olmasını dilediğine, Türkiye’nin Fırat'ın doğusu ve güvenli
bölge tartışmalarında doğru, haklı ve meşru bir noktada durduğuna, terörle
mücadelede can veren şehitlerimizi rahmetle andıklarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Türkiye
Büyük Millet Meclisinin 27’nci Dönem Üçüncü Yasama Yılına başlamış bulunuyoruz.
Bu yeni yasama yılının ülkemize, milletimize, demokrasimize ve Gazi Meclisimize
hayırlı, uğurlu olmasını; başarı ve müspet gelişmelere vesile olmasını
diliyorum.
Yeni
yasama yılında da Cumhurbaşkanlığı hükûmet sisteminin kurum ve kurallarıyla,
ilke ve esaslarıyla kurumsallaştırılmasına yönelik çalışmalarımıza devam
edeceğiz. Bizim için sistem tartışmaları bitmiştir ve yoktur. Yeni hükûmet
sistemiyle birlikte Gazi Meclisimiz de asli işlev ve işlerini etkin bir şekilde
yerine getirmeye devam edecektir. 
Milliyetçi
Hareket Partisi Grubu olarak yeni yasama yılında da milletimizin hassasiyet,
hedef ve beklentilerine tercüman olmaya devam edeceğiz; müzakere ve uzlaşmayla
milletimizin lehinde tavır ve tutumla Meclis çalışmalarına katkı sunacağız. Bu
vesileyle bu kutlu çatı altında vazifelerini yerine getiren
milletvekillerimize, tüm Meclis personeline başarılar diliyorum.
Sayın
Başkan, Fırat’ın doğusu ve güvenli bölge tartışmalarında Türkiye doğru, haklı ve
meşru bir noktada durmaktadır, hem sahada hem de masada kararlılığı etkin bir
şekilde vurgulanmaktadır. Bizim derdimiz ortak devriye değil, terör örgütü
PKK/PYD’nin varlığına son vermektir. Sayın Cumhurbaşkanımızdan, Sayın Millî
Savunma Bakanından gelen kararlılık açıklamaları milletimizce takdirle
karşılanmaktadır. Bu vesileyle, terörle mücadelede devletimizin dirliği,
milletimizin birliği, ülkemizin bütünlüğü için can veren aziz şehitlerimizi bir
kez daha rahmetle anıyor, gazilerimize şifalar diliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay, buyurun.
ERKAN
AKÇAY (Manisa) – Yaklaşık yedi yıldır süren ve son günlerde hayata geçirilmesi
için kararlılığımızın arttığı güvenli bölge tartışmaları Suriyeli sığınmacılar
sorunuyla birlikte ele alınmaktadır. Gerçekten bu iki konu birbiriyle
bağlantılı, önemli bir husustur ve aşamadır. Yaklaşık sekiz yıldır misafir
ettiğimiz sığınmacıların bir vatanı olduğu vurgusu önemlidir. Özellikle Millî
Güvenlik Kurulu bildirisinde de “Suriyeli sığınmacıların geri dönüşünü
sağlayacak güvenli bölge için daha ileri adımların atılması” ifadesine yer
verilmesi dikkat çekicidir. Bu sürecin bir an önce başlaması gerekmektedir.
Özellikle Suriye Anayasa Komisyonu çalışmalarında ülkenin demografik durumu ve
dağılımı belirleyici olacaktır. Milliyetçi Hareket Partisi Grubu olarak önemle
vurguluyorum ki misafirlerimiz olan Suriyeli sığınmacıların vatanlarına
kavuşturulması ülkemizin on yıllar için belirleyici olacak bir güvenlik
adımıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, buyurun. 
ERKAN
AKÇAY (Manisa) – Türkiye’nin masadaki meşru ve hukuki duruşu yine aynı şekilde
sahada da etkin ve kararlılıkla gösterilecektir ve gösterilmelidir. 
Teşekkür
ederim Sayın Başkan. 
BAŞKAN
– Teşekkür ederim. 
Sayın
Kurtulan, buyurun. 
20.- Mersin Milletvekili Fatma Kurtulan’ın, Meclisin etkisinin,
itibarının güçlendiği bir yasama yılı için hep beraber çalışma ümidiyle 27'nci
Dönem Üçüncü Yasama Yılının hayırlı olmasını dilediğine ve gündem dışı söz
verilmesi hususundaki mağduriyetlerine ilişkin açıklaması
FATMA
KURTULAN (Mersin) – Teşekkürler Sayın Başkan. 
Geride
bıraktığımız yasama yılında emekçilerin hakkını sağlayamadık. İş güvenliği ve
sağlığı için verilen çabalar maalesef karşılık bulamadı, her gün ortalama 5
işçi ölmeye devam ediyor. 
Yoksulluk,
işsizlik her geçen gün arttı. Üretimden düşen bir ülke olma hâlinden maalesef
kurtulamadık. 
Salda’yı,
Hasankeyf’i, Kaz Dağları’nı, Munzur Ovası’nı koruma iradesi gösteremedik. Hâlâ
kurtarma şansımız varken üzerimize düşen sorumluluğu yerine getirmedik. 
Kadınların
öldürülmesini engelleyemedik, bu yılın başından bu yana en az 304 kadın
öldürüldü. 
Çocukları
koruyamadık, güvenliklerini sağlayamadık; çocuklar kayboldu, kaçırıldı, yer yer
bayat aşılar yapıldı, panzerlerin altında ezildiler. Bunlara son vermek için
bir şey yapamadık. 
Rabia
Naz’ın ölümünün araştırılması için günlerce buradan mücadele vermek zorunda
kaldık. AKP’nin seçim yoluyla alamadığı belediyelerimizden bazıları hukuki
dayanaktan yoksun gerekçelerle gasbedildi, kayyum atandı. Buna karşı gösterilen
haklı tepkiler aynı zamanda kayyum olan valilikler eliyle yasaklandı; vekiller
tartaklandı, halkın iradesi hiçe sayıldı. 
Yargıyı
vesayetten kurtaramadık. 12 Eylül Anayasası’yla yönetilmekten kurtulamadık.
Türk-Kürt halklarının birlikte yaşama dair tarihsel referanslarını koruyarak,
bağlı kalarak geliştiremedik. 
Dileriz
Meclis çatısı altında bulunan tüm gruplar olarak yeni yasama yılında halkın
temel sorunlarını çözmek adına etkili çalışmalar yaparız. Türkiye'nin çoklu
dokusuna uygun demokratik bir anayasayı, vesayetten kurtulmuş bir yargı
sistemine dair düzenlemeleri hazırlayacak zemini Meclis çatısı altında
oluşturabiliriz.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kurtulan, buyurun.
FATMA
KURTULAN (Mersin) - Meclisin etkisinin, itibarının güçlendiği bir yasama yılı
için hep beraber çalışma dileğiyle yeni yasama yılı hayırlı olsun diyorum.
Sayın
Başkan, aynı zamanda biraz önce yine yaşadığımız, geçen yasama yılında da
bizzat yaşadığımız bir mağduriyeti de sizinle paylaşmak isterim. Sayın Mithat
Sancar’ın yönettiği oturumların dışında gündem dışı konuşmalara genellikle
dikkat edilmedi. Bugün de burada yarın çalışmayacağımız biliniyor. Meclisin 3’üncü
partisiyiz. Bu adaletsizliğin giderilmesi lazım. Meclisteki aritmetiğe göre
sırayla gruplara söz verilmesi bence adil olan durumdur. Bunun da sizin
gözünüzden kaçtığını düşünerek sizin aracılığınızla önümüzdeki dönem…
(Mikrofon
otomatik cihaz tarafından kapatıldı)
BAŞKAN
– Sayın Kurtulan, devam edin lütfen, buyurun.
FATMA
KURTULAN (Mersin) - …bunu kabul etmeyeceğimizi, doğru bulmadığımızı paylaşmak
isterim.
Teşekkür
ediyorum.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi Bilgiç’in, Meclis
başkan vekillerinin gündem dışı söz verilmesi konusunda hassasiyetleri olduğuna
ilişkin konuşması
BAŞKAN
– Sayın Kurtulan, ben de isterdim ki bugün Danışma Kurulu toplantısında bu
konuyu gündeme getirip bana sorsaydınız. Ancak Meclisin yarın çalışmayacağı, 5
siyasi parti grubunun ortak almış olduğu karar, Danışma Kuruluna ilişkin öneri
imzalanmış bir şekilde Danışma Kurulu toplantısında benim önüme konuldu. Ben o
ana kadar da perşembe günüyle ilgili de böyle bir tasarrufun siz grup başkan
vekilleri tarafından karara bağlandığını bilmiyordum ve bir gün öncesinde de bu
dağıtımlar yapılmıştır, çarşamba ve perşembe günleri için ilgili dağıtımlar
yapılmıştır. Bu çerçevede de salı günü gündem dışı konuşmalara yer olmadığı
için de 6 konuşma 2 AK PARTİ; 1, 1, 1, 1 olarak da 4 siyasi parti grubu
arasında paylaşılmış ve iki güne yayılmıştı. Onun için şundan emin
olabilirsiniz ki: Bütün konuşmalar planlanırken hafta başı itibarıyla talepler
geldikten sonra planlanıyor, ilgili arkadaşlarımıza bildiriliyor, onlar da
hazırlıklarını yapıyorlar. En az Sayın Sancar kadar bütün Meclis başkan
vekillerinin bu konuda hassasiyetleri olduğunu bilmenizi rica ediyorum yani.
FATMA
KURTULAN (Mersin) – Bir dakika söz rica edebilir miyim?
BAŞKAN
– Tabii ki Sayın Kurtulan.
Buyurun.
IV.- AÇIKLAMALAR (Devam)
21.- Mersin Milletvekili Fatma Kurtulan’ın, yeni yasama döneminde
adaletin tesisi için gündem dışı söz verilmesi hususundaki hassasiyete dikkat
edilmesi gerektiğine ilişkin açıklaması
FATMA
KURTULAN (Mersin) – Sayın Başkan, siz daha sonra bu göreve dâhil oldunuz, onun
için özellikle belirttim. Sizin gözünüzden kaçmış olabilir ama buradaki sayın
grup başkan vekilleri de çok iyi bilir, takip eden arkadaşların hepsi bilir,
ben birkaç kez bunu gündeme getirmişimdir. Genellikle Meclisimizde -geçen
yasama yılında da olduğu gibi- perşembe günleri çalışmama durumunu zaten
yaşıyoruz, ara ara başımıza gelen bir durumdur. Buna kesinlikle dikkat edilmesi
bu yeni yasama döneminde adaletin en azından bir nebze de olsa burada tesisi
için gerekli bir durumdur. Yani buradaki dağılımın da bugün AKP, CHP ve HDP
olması gerekiyordu.
BAŞKAN
– Tabii, o zaman perşembe günleri Meclisi çalıştırma konusunda gayret
göstermenizi ben de rica edeceğim.
Sayın
Özel, buyurun lütfen.
22.- Manisa Milletvekili Özgür Özel’in, 27'nci Dönem Üçüncü Yasama
Yılının hayırlı olmasını temenni ettiğine, İYİ PARTİ Grup Başkan Vekilliği
görevinde İzmir Milletvekili Dursun Müsavat Dervişoğlu’na başarı, MHP Genel
Başkanı Devlet Bahçeli’ye ve İYİ PARTİ Genel Başkanı Meral Akşener’e
geçirdikleri sağlık sorunları nedeniyle şifa, vefat eden tiyatrocu Tarık
Ünlüoğlu ile emekli Tümamiral Soner Polat’a Allah’tan rahmet dilediklerine,
kumpas yargılamaları devam ederken yaşamlarını yitiren Ali Tatar, Cem Aziz
Çakmak ve Murat Özenalp’i bir kez daha andıklarına, 15 Temmuz Darbe Girişimini
Araştırma Komisyonunun 12 Temmuzda sunmuş olduğu rapora sahip çıkılması
gerektiğine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
27’nci
Yasama Döneminin Üçüncü Yasama Yılı dün resmen başladı, Meclisimize ve
milletimize hayırlı uğurlu olmasını diliyoruz. Bu yıl 100’üncü yılı hep
birlikte yaşayacağız ve 100’üncü yılını kutlayacak Gazi Meclisin 100’üncü
yılının, geçtiğimiz yıllara göre en kötü performansı geçirdiği 99’uncu yılında
kaybettiği itibarı, kaybettiği enerjiyi geri kazanacağı bir yıl olmasını
temenni ediyoruz.
Biz,
iki yıl önce rejime kasteden Anayasa değişikliği yapılırken neyi eleştirdiysek,
bu süreçte o eleştirilerimizin, özellikle Adalet ve Kalkınma Partili
milletvekillerinin bu yazki şikâyetlerine dönüştüğünü duyduk. Biz, söylemeye
üzülüyorum ama “Bu kürsüyü bakanlar emaneten sadece yemin etmek için
kullanırlarsa yani Meclisten bakan çıkmaz, istisnai durumlarda dışarıdan
atanmaz, Meclisin önünde yemin etmenin dışında Meclisten güvenoyu almaz ve
Meclis tarafından siyaseten sorgulanabilecekleri güvenoyu mekanizması ya da
sözlü soru gibi imkânlar Meclisin elinden alınırsa bu bakanlar milletin bakanı
olmaktan çıkıp sarayın bakanı olmaya dönüşürler.” demiştik. Bu yaz Adalet ve
Kalkınma Partisi bunu konuştu. Ulaşılamayan bakanlara zorla nöbet yazılarak bir
odada milletvekillerinin ulaşması gibi parlamenter demokratik bir sistemde bir
parlamentonun ne kadar yara aldığının itirafının, bir mevcudiyete, bir somuta
dönüştürülecek olmasını da ayrıca bir kenara üzülerek not ettik.
Sayın
Başkan, bugün bu ilk toplantıda Sayın Müsavat Dervişoğlu İYİ PARTİ’nin Grup
Başkan Vekili olarak söz aldı. Kendisinin geçmişteki başarılı siyasi hayatını
bu üstlendiği görevde de aynı şekilde sürdüreceğine, iyi insanların partisi İYİ
PARTİ’de bu konuda çok iyi görevler yapacağına ve son derece iyi açıklamalarla
kendisini dinleyeceğimize yürekten inanıyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Kendisine ve partisine başarılar diliyoruz. 
DURSUN
MÜSAVAT DERVİŞOĞLU (İzmir) – Teşekkür ederim efendim, sağ olun.
BAŞKAN
– Siz de çok iyi bir konuşma yaptınız Sayın Özel. 
ÖZGÜR
ÖZEL (Manisa) – Ayrıca dünkü toplantıda Sayın Genel Başkanlar, Sayın Devlet
Bahçeli ve Sayın Meral Akşener daha önce geçirmiş oldukları sağlık sorunları
sebebiyle bulunamadılar, Meral Hanım izleyemedi; her 2 Genel Başkana da
Cumhuriyet Halk Partisi Grubu adına acil şifalar diliyor, en kısa sürede
kendilerini görevlerinin başında görmek istediğimizi bir kez daha ifade
ediyoruz.
Dün
tiyatrocu Sayın Tarık Ünlüoğlu akciğer kanseri tedavisi görürken vefat etti.
Ankara Devlet Tiyatrolarında başladığı başarılı kariyerini çok sevilen sinema
filmleriyle, televizyon dizileriyle devam ettiren Ünlüoğlu’nun yaşamını
yitirmesi hepimizi derinden üzdü. Kendisine Allah’tan rahmet diliyor, sanat ve
tiyatro camiasına başsağlığı diliyoruz.
(Mikrofon
otomatik cihaz tarafından kapatıldı)
BAŞKAN
– Açalım sistemi lütfen.
ÖZGÜR
ÖZEL (Manisa) – Fetullahçı terör örgütünün 12 Eylül 2010’da yargıyı ele
geçirdiği halkoylamasından sonra kendisinin kurduğu kumpaslarla ortaklaşa bir
şekilde Türk Silahlı Kuvvetlerine kurduğu Balyoz kumpası neticesinde en verimli
yıllarını cezaevinde geçiren Emekli Tümamiral Soner Polat’ın vefatını derin bir
üzüntüyle öğrendik. Bugün Levent Camisi’nde öğle namazını müteakip düzenlenen
törenle kendisini son yolculuğuna uğurladık. Bu vesileyle, kumpas yargılamaları
devam ederken yaşamlarını yitiren Ali Tatar, Cem Aziz Çakmak ve Murat Özenalp’i
bir kez daha anıyor, FETÖ’cü hâkim ve savcıların başlattığı kumpas
yargılamalarıyla mağdur olanların haklarının iade edilebilmesi,
mağduriyetlerinin giderilebilmesi noktasında tatmin edici bir adım atılmadığını
bir kez daha kayda geçirmek istiyorum.
Sayın
Başkan, son olarak da 15 Temmuz darbe girişimine…
(Mikrofon
otomatik cihaz tarafından kapatıldı)
BAŞKAN
– Açar mısınız lütfen mikrofonu.
Buyurun.
ÖZGÜR
ÖZEL (Manisa) – …bu Meclisin hep birlikte karşı çıktığı, ışıkları kapalıyken ışıkları
yakılıp hedef değilken hedef hâline gelmesi göze alınarak karşı çıkılan 15
Temmuz darbe girişimini daha sonra kurulan ortaklaşa bir komisyon incelemişti.
Bu Komisyon üç ay içinde çalışmalarını tamamlamak zorunda bırakılmış, doping
komisyonuna bile verilen bir aylık ek süre bu Komisyondan esirgenmiştir. Bu
Komisyon devrin Millî İstihbarat Teşkilatı Başkanını ve Genelkurmay Başkanını
görüşmeye çağırdığı hâlde kendileri Komisyona gelmemişler ve Adalet ve Kalkınma
Partisi Genel Başkanının “Artık bu Komisyon çalışmalarını tamamlasın.” sözlü
talimatıyla da apar topar Komisyon kapatılmış, raporunu sunmuş, raporun karşı
oyu konusunda birkaç kez karşı oylar ilave edilmiş, televizyonlar ve
gazetelerin önünde 12 Temmuz tarihinde de Komisyon Başkanı raporu teslim
etmiştir.
(Mikrofon
otomatik cihaz tarafından kapatıldı)
BAŞKAN
– Mikrofonu açar mısınız lütfen. 
ÖZGÜR
ÖZEL (Manisa) – Sorduğumuz bir soru üzerine Meclis Başkanlığı tarafından bu
raporun tamamlanmadığı ifade edilmiş ve bütün Türkiye hayretler içinde kalmıştı.
Geçtiğimiz hafta ailesinden bir cenazeye katılmak üzereyken tesadüfen
karşılaştığım dönemin Komisyon Başkanı Reşat Petek, Sabiha Gökçen
Havaalanı’nda, kendisinin de şaşkın olduğunu, Meclis Başkanıyla görüşmek
istediğini, Başkanın kendisine randevu vereceğini söylediğini, daha sonra bunun
olmadığını ama dört başı mamur teslim edilen Komisyon raporunun kendisinin ve
Komisyon üyelerinin namusu olduğunu, bunun oluşmadığını söylemenin çoğunluğu da
geçmiş dönem Adalet ve Kalkınma Partili üyelerden oluşan Komisyona karşı bir
hakaret olduğunu teyit etmiştir. Bu konuda, Komisyon Raporu’nu kimler yok
görüyorsa, kimler yok ediyorsa, kimler hiç ediyorsa onların 15 Temmuzun
gerçekten irdelenmesinden rahatsız olanlar, milletin vekillerinin 15 Temmuzun
tüm yönleriyle araştırılmasıyla ilgili çabasını…
(Mikrofon
otomatik cihaz tarafından kapatıldı)
BAŞKAN
– Mikrofonu açar mısınız lütfen. 
ÖZGÜR
ÖZEL (Manisa) – …engellemeye çalışanlar olduğunu, 15 Temmuzda darbenin
öncesinde, sırasında ve sonrasında yaşananların sorgulandığı bir süreçten
rahatsız olanların Komisyonun raporuna da tahammül edemediklerini üzülerek
takip ediyoruz. Bu konuda tüm partiler daha önceden görevlendirdikleri
milletvekillerine, onların emeklerine, Komisyonun raporuna sahip çıkmalıdırlar.
Gerekirse İç Tüzük’te yapılabilecek her türlü değişikliklerle o Komisyon
Raporu’nun bu dönemde de görüşülmesinin mümkün kılınması ya da bu konuda bir
genel görüşme açılması son derece uygun olacaktır. Konu hakkında partimiz bir
pozisyon almadan önce diğer partilere bu konudaki açık davetimizi iletiyoruz.
Bir uzlaşı olursa bir genel genel görüşmede görüşülebilir ama böyle bir uzlaşı
yoksa da bu konuyu önümüzdeki günlerde gündeme getireceğimizi arz ediyorum. 
Teşekkür
ederim. 
BAŞKAN
– Teşekkür ediyorum Sayın Özel. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Süreyya Sadi Bilgiç’in, Meclis
Başkanlığına sunulan raporun muhalefet şerhi ilave edilebilmesi için 15 Temmuz
Darbe Girişimini Araştırma Komisyonuna geri gönderildiğine ancak Meclis
Başkanlığına tekrar tekâmül etmiş bir rapor gelmediğine ilişkin konuşması 
BAŞKAN
– Tabii, direkt olarak bu konuşmanın muhatabı benim.
ÖZGÜR
ÖZEL (Manisa) – Ben “Meclis Başkanlığı” dedim. 
BAŞKAN
– Çünkü Meclis Başkanlığı adına da bu cevabi yazıyı imzalayıp gönderen benim.
Görüyorum ki mesele net, tam olarak anlaşılmamış ya da hafızalarımız unutuyor.
Zannediyorum Sayın Petek’in de havaalanında karşılaştığınızda biraz hafızasını
zorlaması gerekirdi, unuttuğunu zannediyorum meseleyi. O günün tarihlerine,
2017 yılına döndüğümüzde bununla ilgili hatta grup başkan vekillerinin de
yapmış olduğu açıklamalar var, Cumhuriyet Halk Partisi grubu başkan vekilinin
de yapmış olduğu açıklamalar var.
Arkadaşlar
uzun uzun bir cevabi metin oluşturmuşlar, ben bu cevabi metne girmeyeceğim ama
çok kısa şu bilgiyi vermek istiyorum: Doğrudur, Meclis Başkanlığına sunulan bir
rapor vardır, zaten bunun olmadığını da kimse söylemiyor. Bu konuda da hem
şimdiki Meclis Başkanımız Sayın Şentop’un hem de o günkü Meclis Başkanı Sayın Kahraman’ın
da bu yönde açıklamaları oldu. Fakat bu rapor verildikten sonra Cumhuriyet Halk
Partili üyelerin verilmiş olan bu rapora itirazları var ve bunun görüşülen
taslakla ilgili olmadığına, buna ilaveler yapıldığına ilişkin itirazları
oluyor. Sonra, kendileri buna bir muhalefet şerhi ilave etmek istiyorlar, bunu
gönderiyorlar. Bu şerh komisyon başkanı tarafından bu rapora ilave edilmiyor.
Bunların üzerine, bu tartışmaların üzerine söz konusu rapor son hâlini alması
talimatıyla komisyona geri gönderiliyor Meclis Başkanlığı tarafından.
Sonrasında Meclis Başkanlığına tekrar tekâmül etmiş bir rapor gelmiş değil,
onun için de o rapor bastırılamıyor.
Hatta,
bakın, hafızaları tazelersek… Mesela, ben buradan size söyleyeyim: 2017
tarihinde Cumhuriyet gazetesinin “siyaset haberleri” köşesinde 14 Ekim 2017
Cumartesi günü saat 06.08’de bir haber girmişler. Bu haberde Meclis Başkanının
Başkanlığında Cumhuriyet Halk Partisi grubu başkan vekillerinin, AK PARTİ grubu
başkan vekillerinin bir toplantı yaptıkları, bu toplantıda bunun gündeme
geldiği, raporun ilk teslim edildiği şekliyle basıma girdiği fakat sonra Sayın
Kahraman’ın bu basımın durdurulduğunu ifade ettiği, tekrar raporun
gönderileceği, bütün bunlar var. Yani bunların hepsi hafızalarda. Hatta, bakın,
haber şöyle devam ediyor: “CHP Grup Başkan Vekili Engin Altay Komisyon Başkanı
Reşat Petek’in muhalefete haber vermeden rapora 3 sayfa ekleme yaptığını, bunun
üzerine CHP’nin ek görüş verdiğini anımsattı. CHP’li Altay ‘Meclis Başkanı bize
raporun basımının durdurulduğunu söyledi. Eğer basılan bir rapor varsa hepsini
toplar, Meclis bahçesinde yakarım diye konuştu. Darbe Komisyonunun raporuna,
taslak hâlinde olmamasına karşın, CHP ve CHP Genel Başkanı Kılıçdaroğlu’nun
FETÖ’yle aynı amaç içinde olduğuna ilişkin suçlayıcı ifadeler eklenmiş ve CHP
de rapora bununla ilgili olarak bir şerh vermek istemişti.” 
Şimdi,
bütün bunların içerisinde bizim elimizde herhangi bir rapor yok; artı,
basılmamış böyle bir rapor olsaydı bile bu raporun kendi dönemi içerisinde yani
26’ncı Dönem içerisinde basılmış ve dağıtılmış olması gerekiyordu. İç Tüzük’e
baktığımıza göre, İç Tüzük’te, 27’nci Dönemde, bizim Başkanlık Divanı olarak bu
konuda yapabileceğimiz bir şey yok. Ne elde rapor var Başkanlıkta oluşturulmuş,
son hâline getirilmiş ne de basılıp dağıtılabilecek bir yetki var 27’nci Dönem
olarak. Bunu paylaşmak istiyorum. Ama bunun dışında, yeniden bir komisyon
kurulsun, yeniden ihya edilsin o komisyon… Bunlar siyasi partilerin, Genel
Kurulun takdirindedir. 
ÖZGÜR
ÖZEL (Manisa) – Müsaadenizle. 
BAŞKAN
– Tabii, buyurun Sayın Özel. 
ÖZGÜR
ÖZEL (Manisa) – Sayın Başkan, zaten şahsınızı hedef almadığım için “Başkanlık
tarafından” dedim “Siz yolladınız.” demedim ama şunu çok net söyleyelim: Tabii,
bu anda bunları savunmanın sizin üzerinize düşen bir görev olması sizin
açınızdan hakikaten zor bir iş çünkü… 
BAŞKAN
– Ben savunmuyorum, ben net olarak gerçeği ortaya koyuyorum, savunma değil,
savunma yok. 
ÖZGÜR
ÖZEL (Manisa) – Sıkıntı şu efendim: 15 Temmuzu araştırmak için bu yüce Meclis
bir tane komisyon kuracak, Başkanı, Başkanlık Divanı, tamamı AK PARTİ’den,
Meclis Başkanını seçeceksiniz, AK PARTİ’den, bu Komisyon üç ay çalışacak, ilave
bir ay çalışma süresi -hekime karşı şiddetten doping komisyonuna kadar
istisnasız hepsine verilen bu süre- bir tek, dönemin Adalet ve Kalkınma Partisi
Genel Başkanının “Artık o Komisyon çalışmalarını tamamlasın.” talimatıyla süre
bile talep etmeyecek, talep etmeyen Komisyon Başkanlık Divanı üyelerinin 4’ü de
AK PARTİ’den, komisyon…
BAŞKAN
– Sayın Özel, 26’ncı Dönemde yapmanız gereken konuşmayı 27’nci Dönemde, iki
sene sonra yapıyorsunuz burada. 
ÖZGÜR
ÖZEL (Manisa) – Şunu söyleyeyim o zaman: Rejime kasteden Anayasa değişikliğiyle
ilgili, fiilen sürdürülen tek adam rejimine bir an önce geçmek için bir baskın
seçim düzenlenmemiş olsaydı zaten şu anda 26’ncı Dönem devam ediyor olacaktı. Bunu
da bana söyletmeyin artık. (CHP sıralarından alkışlar)
BAŞKAN
– Bu söylediğinizle bunun bir alakası mı var?
ÖZGÜR
ÖZEL (Manisa) – Var. 
BAŞKAN
– Yani söylediğinize kendiniz de inanmıyorsunuz.
ÖZGÜR
ÖZEL (Manisa) - Çünkü 26’ncı Dönem, milletten aldığı yetkiyle yasama faaliyeti
götürürken bir anda altmış gün sonraya seçim kararı aldı. Bu konuda riyaset
makamını bir meseleyle ilişkilendirip, irtibatlandırmak istemem. Ama buradan
sonra da ben dikkat etmeye çalışıyorum.
BAŞKAN
– Ben de…
ÖZGÜR
ÖZEL (Manisa) – Siz bu konuda daha fazla tartışmayı başka bir yöne çekecek
konuda beni yönlendirmeyin. Söyleyeceğim şu: Komisyonun Başkanı, Başkanlık
Divanı, Meclisin Başkanı, hepsi AK PARTİ’den. Bu Meclis darbeyi araştıracak bir
tane rapor ortaya koymuş, gecenin yarısında 3 sayfa korsan bildiri içine ilave
etmiş, Başkanı AK PARTİ’den, ona isyan etmişiz, raporu almışsınız, basamadan
dönemi kapamışsınız…
(Mikrofon
otomatik cihaz tarafından kapatıldı)
BAŞKAN
– Açalım lütfen.
ÖZGÜR
ÖZEL (Manisa) – “Rapor ortada yok, rapor ortada yok.” diye kendi kendinizi
yalanlayan, kendi kendinizi suçlayan bir polemiğin içindesiniz, hesabı da bize
kesmeye çalışmayın. Bu, Adalet ve Kalkınma Partisinin darbe araştırması gibi kritik
bir konuda ne kadar lakayt, ne kadar özensiz ve ne kadar tarihe karşı sorumlu
olduğunun teyididir.
Teşekkür
ediyorum. (CHP sıralarından alkışlar) 
BAŞKAN
– Sayın Özel, bizim Meclis Başkanlığı olarak tabii ki bir siyasi tartışmanın
içerisine girmemiz söz konusu değil ancak direkt olarak bizden talep etmiş
olduğunuz bir konuyla ilgili olarak Meclis Başkanlığı da İç Tüzük hükümleri
çerçevesinde size bir cevap verdi. Ama siz diyorsunuz ki: “Bu cevap beni tatmin
etmiyor çünkü 26’ncı Dönemde şöyle oldu, böyle oldu.” Efendim, yani onun
muhatabı biz değiliz.
ÖZGÜR
ÖZEL (Manisa) – Onda hemfikirim, onda hemfikirim. O yüzden ben Başkanlık…
BAŞKAN
– Yani hani “Seçim kararı alındı altmış gün…” diyorsunuz. O altmış gün
siyasette o kadar uzun bir süre ki. Yani o kavgaların hepsini verebilirdiniz o
zamanın içerisinde de.
ÖZGÜR
ÖZEL (Manisa) – Hayır, şimdi buraya girmeyin. Başkan, şimdi başka bir yere
giriyorsun, bunu yapmaman lazım.
BAŞKAN
– Peki, onu yapmayayım.
Ama
şunu da söyleyeyim size: Bakın, İç Tüzük 77 şunu söylüyor: “Yasama dönemi
başında, önceki dönemde verilmiş yazılı soru, Meclis araştırması, genel görüşme
önergeleri ve Cumhurbaşkanınca bir daha görüşülmek üzere geri gönderilen
kanunlar hükümsüz sayılır.” Yani aslında ben şu hatayı yapmışım: Uzun uzun size
cevap vermek yerine sadece İç Tüzük’ün 77’nci maddesine atıfta bulunup “Böyle
bir rapor yoktur.” deyip kapatmak lazımmış, belki bu tartışmayı da hiç
yapmazdık. 
ÖZGÜR
ÖZEL (Manisa) – Ben de o zaman şunu söyleyeyim, kayda geçsin: Ben de çok
üzülerek ve boşu boşuna uzun uzun size bunları anlatmışım. Benim de size sadece
Başkanın tartışmaya giremeyeceği konusundaki maddeyi hatırlatmam gerekirmiş.
Teşekkür
ederim. 
BAŞKAN
– Bence de olabilirdi ama burada tartışmanın tarafı Başkandı. 
Teşekkür
ediyorum.
ÖZGÜR
ÖZEL (Manisa) – Siz değilsiniz, şahsınızı hedef almadım.
BAŞKAN
– Sayın Muş, buyurun. 
IV.- AÇIKLAMALAR (Devam)
23.- İstanbul Milletvekili Mehmet Muş’un, 27'nci Dönem Üçüncü Yasama
Yılının hayırlı olmasını temenni ettiğine, İYİ PARTİ Grup Başkan Vekilliği görevinde
İzmir Milletvekili Dursun Müsavat Dervişoğlu’na başarı, hayatını kaybeden
oyuncu Tarık Ünlüoğlu’na Allah’tan rahmet dilediklerine, MHP Genel Başkanı
Devlet Bahçeli’ye ve İYİ PARTİ Genel Başkanı Meral Akşener’e geçmiş olsun
dileklerini ilettiklerine, yapılan Anayasa değişikliğiyle ilgili eleştirilerin
kıymetiharbiyesinin olabilmesi için alternatif teklif sunulması gerektiğine,
komisyon raporunun basımı konusunda İç Tüzük’ün açık olduğuna ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; ben de 27’nci Dönem
Üçüncü Yasama Yılının Türkiye Büyük Millet Meclisine ve buradaki
milletvekillerimize hayırlı olmasını temenni ediyorum. 
Değerli
milletvekilleri, bugün İYİ PARTİ’de Grup Başkan Vekili olarak ilk oturumda
görev yapan Sayın Müsavat Dervişoğlu’na biz de AK PARTİ Grubu olarak başarılar
diliyoruz, görevi hayırlı uğurlu olsun diyoruz.
Sayın
Başkan, yine Sayın 2 Genel Başkana da hem Milliyetçi Hareket Partisi Genel
Başkanı Devlet Bahçeli Bey’e hem de İYİ PARTİ Genel Başkanı Sayın Meral Akşener
Hanımefendi’ye biz de geçmiş olsun dileklerimizi parti grubu olarak iletiyoruz.

Değerli
milletvekilleri, seçilmiş Cumhurbaşkanı bakanları atadığı zaman bunlar Türkiye
Cumhuriyeti’nin bakanları olurlar, Anayasa’da da kanunlarımızda da bu böyledir.
Dolayısıyla “sarayın bakanları” diye bir tabir hiçbir mevzuatta geçmemektedir.
Partiler, yapılan Anayasa değişikliğiyle ilgili eleştirilerini tabii ki ortaya
koyabilirler, eleştirilerini bu kürsüden ortaya koymak kadar doğal başka bir
şey olamaz. Fakat yaptığınız eleştiri kadar kendiniz de bir alternatif
sunarsınız, dersiniz ki: “Biz bunu eleştiriyoruz ama bakın, biz şöyle bir
sistem hayal ediyoruz, şöyle bir sistem kurduk, şöyle bir teklifimiz var.”
Anayasa mıdır, kanun mudur, her neyse teklifiniz; nasıl bir sistem hayaliniz
varsa, ne öneriyorsanız baştan sona yazarsınız, getirirsiniz Türkiye Büyük
Millet Meclisine bunu sunarsınız, buradaki milletvekilleri, partiler bununla
alakalı kanaatlerini belirtirler, uygun görürse buradan geçer millete gider,
uygun görmezse yerinde kalır ama sadece “rejime kasteden değişiklik” diye yola
çıkarsanız, elinizdeki alternatifi de sunmazsanız hiçbir inandırıcılığınız
kalmaz, bizim açımızdan da bu eleştirilerin kıymetli olabilmesi için sizin de
alternatifinizi Türkiye Büyük Millet Meclisine getirip sunmanız lazım. 
(Mikrofon
otomatik cihaz tarafından kapatıldı) 
BAŞKAN
– Sistemi açalım lütfen.
MEHMET
MUŞ (İstanbul) – Bizim yaptığımız, teklif ettiğimiz bir Anayasa değişikliğiydi,
Milliyetçi Hareket Partisiyle beraber buradaki milletvekilleri bunu kabul
ettiler ve halk bunu onayladı. O zaman, sizin burada buna eleştiri olarak
yönelttiklerinizin bir kıymetiharbiyesi olabilmesi için ne öneriyorsunuz siz?
Yani nasıl bir Anayasa taslağınız var, teklif olarak ne öneriyorsunuz, bunu
getirirsiniz Türkiye Büyük Millet Meclisine, buradaki milletvekilleri bunu
tartışırlar. Bunu getirmeden, kapının arkasından “rejime kasteden değişiklik”
“rejime kasteden değişiklik” diye konuşursanız bizim açımızdan hiçbir değeri
yoktur, değerli olabilmesi için önerinizi sunmanız gerekir. 
Biz
de, sevilen ve usta oyuncu Tarık Ünlüoğlu hayatını kaybetti, kendisine
Allah’tan rahmet diliyoruz. Bu anlamda, vatandaşın gönlünde, oynadığı
filmlerde, rol aldığı tiyatro oyunlarında sevgi kazanmış bir oyuncumuzdu.
Kendisine Allah’tan rahmet diliyoruz, mekânı cennet olsun.
(Mikrofon
otomatik cihaz tarafından kapatıldı) 
BAŞKAN
– Açalım lütfen mikrofonu.
MEHMET
MUŞ (İstanbul) – Şunu da ifade etmek isterim: Adalet ve Kalkınma Partisi
disipliniyle, liyakatiyle, meselelere yaklaşımında gösterdiği özveriyle bilinen
bir partidir, hiçbir konuda özensiz ya da liyakatsiz bir tavrımız olmamıştır. 
Az
önce siz hatırlattınız, geçmiş dönemde yapılan tartışmaların hepsi zaten Meclis
kayıtlarında vardır, burada da vardır komisyon raporuyla alakalı. Bütün
partiler görüşlerini oraya sunmuşlardır, biz de görüşlerimizi sunmuşuzdur, bir
taslak ortaya çıkmıştır ve bu ortaya çıkan taslak basılamadığı için resmiyet
kazanmamıştır ama bütün partilerde vardır. Yani orada ne konuşulmuş, hangi
tartışmalar yapılmış, kim bakmak istiyorsa zaten bakabilir. Resmiyet
kazanmaması Adalet ve Kalkınma Partisinin bir meselesi değil; biz sunmuşuz,
basılacaktı basılmadı. O dönemde -Başkanlık Divanı olarak sizler de ifade
ettiniz- çeşitli tartışmalar ortaya çıktı, “Onu eklersin biz karşı çıkarız.”
“Şunu eklemezseniz…” “O onu ekledi, biz buna karşı çıktık.” Hatırlıyorum,
burada çok hararetli tartışmalar yapıldı, “Matbaayı basacağız, onları
çıkaracağız, hepsini ateşe vereceğiz.” gibi söylemler de o zaman kullanılmıştı.

(Mikrofon
otomatik cihaz tarafından kapatıldı) 
BAŞKAN
– Açalım mikrofonu lütfen.
MEHMET
MUŞ (İstanbul) – Değerli arkadaşlar, oluşturulan bir rapor, toplumun,
kamuoyunun önünde yapılan tartışmalar… Bizim burada saklayacak, gizleyecek
hiçbir şeyimiz yok, olsa böyle bir komisyonun kurulmasını istemezdik. Böyle bir
komisyonun kurulabilmesi için AK PARTİ’nin -çoğunlukta olduğu için- oy vermesi
gerekiyor. Biz bunu kurduk, üyelerini verdik, çalışmaları için üyelerimiz
görevlerini yaptılar, müzakereler yapıldı, tartışmalar yapıldı ama basım
konusunda İç Tüzük açıktır. Bu noktada bir siyasi parti bilgi talep ediyorsa İç
Tüzük’ün 100’üncü maddesine göre bilgi talebinde bulunabilir. Basılmamış olduğu
için, resmiyet kazanamadığı için ortada bir tartışma vardır, bunu dile
getirebilirsiniz ama bundan kalkıp da partimizi sorumlu tutmak doğru değildir
çünkü bunu basmakla sorumlu olan biz değildik. Sizin ne konuştuğunuz orada
kayıt altında, bizim ne konuştuğumuz orada kayıt altında; görmek isteyenler
bunları görebiliyor, bakmak isteyenler bunlara bakabiliyor. Dolayısıyla burada
liyakatsiz, burada lakayıt ya da ciddiyetsiz olan biz değiliz. Bunu ifade
edenler önce kendilerine bakmalılar. 
Teşekkür
ederim. 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan… 
BAŞKAN
– Buyurun Sayın Özel. 
24.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok kısa ve uzatmadan şunu söyleyeyim: Şimdi,
Adalet ve Kalkınma Partisini görünce… Böyle bir hâlleri var hakikaten,
geleneklerinde var. Mesela duble yolları onlar yapar, Oslo görüşmelerini devlet
yapar. Başkanı sizden, divanı sizden, Meclis Başkanı sizin arkadaşınız
seçilmiş, her şey elinizde ama bu işlerden sorumlu siz değilsiniz. Herhâlde dün
oturumu izleyen Etiyopya Büyükelçisi gelecekti, bu Mecliste o iradeyi
koyacaktı. 
Şunu
yapacaksınız iktidar sorumluluğuyla: “Bir iş eksik kalmış, yanlış kalmış ama
251 şehide, gazilerimize ve bu Meclisin şahsiyetine karşı sorumluluğumuz var”
diyeceksiniz. Hepsi sizde varsa siz intikal ettirin. İntikal ettirin, oturalım
İç Tüzük’te bir düzenleme yapalım; isterseniz sadece ve sadece 15 Temmuz Darbe
Araştırma Komisyonu için geçici madde koyalım; o kadar önemli konudur ki bu
Meclise gelsin, bu Mecliste tartışılsın diyelim. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Bunları demeden “Onu ben yapmadım, bunu ben yapmadım.”
ifadeleri doğru değil. Ha “Öneriniz ne?” Şimdi muhalefetten öneri bekliyor.
Sanki rejime kasteden Anayasa değişikliğini yaparken bize sordu kendisi de
şimdi “Öneriniz ne?” diyor. Anayasa değişikliği toplumsal mutabakat metnidir,
CHP’nin AKP’ye sunacağı bir metin değildir. Önerimiz, 16 Nisanı geri alan, 12 Eylülle
hesaplaşan, darbe hukukunun tortularını ortadan kaldıran, 15 Nisandakinden de
iyi, bütün dünyadaki en iyi örneklerini aşma hedefinde olan demokratik bir
parlamenter sistemdir. 
Ha,
dünden beri iktidar partisinde şu var: “Teklif getirin, bu yüce çatı görüşsün.”
50+1 olmadı, beyefendiler uzun atlama atlayamıyor, çıtayı indirin 40’a.
Kardeşim, 40 versek yarın 30 da sizi kurtarmaz. Yolcudur Abbas, bağlasan
durmaz. (CHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun lütfen.
25.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; biz CHP’ye “AK PARTİ’ye
bir öneri verin.” demiyoruz. Sıra geldiği zaman burası milletin evi, burası
millî iradenin tecelli ettiği yer, tecelligâhı. 
Şimdi,
biz CHP’den bir teklif falan da beklemiyoruz, onu söyleyeyim. Yüzde 50+1’le
alakalı da bir tartışmamız söz konusu değil. Şimdi, buradaki mesele şu:
Kendileri sanki 50+1’i bulmuşlar da 60’a gelmişler, 60’ı bulmuşlar,
konuşuyorlar. Dolayısıyla benim tavsiyem, böyle beylik beylik, büyük büyük
laflar etmeyin, sonra, seçim bittikten sonra burada mahcup oluyorsunuz. Buna
düşmeyin Sayın Özel.
Şimdi…
ÖZGÜR
ÖZEL (Manisa) – Evet, 31 Marttan sonra mahcup olduğum gibi, 23 Haziranda mahcup
olduğum gibi(!) 
MEHMET
MUŞ (İstanbul) – Evet, ondan öncekiler gibi mesela. Bütün seçimlerde boynu
bükük oturduğunuz gibi. 
ÖZGÜR
ÖZEL (Manisa) – İkidir de sen boynu bükük oturuyorsun; ne yapalım.
MEHMET
MUŞ (İstanbul) – Değerli milletvekilleri, burada biz Cumhuriyet Halk Partisine
bize bir teklif falan gönderin demiyoruz fakat sürekli bir şeyi
eleştiriyorsanız… Bakın, ısrarla diyoruz ki bir şeyi eleştiriyorsanız… Bize
verin demiyoruz. Burası Türkiye Büyük Millet Meclisi. Getirirsiniz bir Anayasa
değişliğini veya Anayasa çalışması yaparsınız. Neyi, nasıl tanımlamışsanız,
Türkiye'nin sistemiyle, üniter sistemiyle, Anayasa’nın değiştirilemez
maddeleriyle ilgili, genel hükümleriyle alakalı, özgürlükleriyle alakalı, insan
haklarıyla alakalı…
(Mikrofon
otomatik cihaz tarafından kapatıldı) 
BAŞKAN
– Son kez buyurun Sayın Muş.
MEHMET
MUŞ (İstanbul) – …sistemiyle alakalı ne düşünüyorsanız yazarsınız, Türkiye
Büyük Millet Meclisine verirsiniz, bu, kamuoyunda tartışılır, ondan sonra
insanlar der ki: “Hakikaten sizin elinizde bir şeyiniz var, bir heybeniz var.”
Yoksa, sürekli, ortaya bir şey koymadan var olanı eleştirmenin doğru olmadığını
düşünüyorum. İstediğiniz kadar eleştirin, bizim açımızdan, bak, bizim
açımızdan, söylediğiniz sözlerin hiçbir kıymeti olmaz. Ne zamana kadar? Siz
eğer bir alternatif koyarsanız toplum der ki: “Ha, bunlar bunu eleştiriyor ama
önerdikleri de böyle bir şey.” Şimdi elinizde bir şey yok, sürekli
eleştiriyorsunuz; bunu kabul etmiyoruz.
BAŞKAN
– Teşekkür ediyorum Sayın Muş. 
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır.
VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, İzmir Milletvekili Dursun Müsavat Dervişoğlu'nun Millî
Savunma Komisyonu üyeliğinden istifasına ilişkin yazısının 5/8/2019 tarihinde
Başkanlığa ulaştığına ilişkin önerge yazısı (4/41)
BAŞKAN
- Sayın milletvekilleri, İzmir Milletvekili Sayın Dursun Müsavat Dervişoğlu'nun
Millî Savunma Komisyonu üyeliğinden istifasına ilişkin yazısı 5 Ağustos 2019
tarihinde Başkanlığımıza ulaşmıştır.
Bilgilerinize
sunulmuştur.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım.
B) Tezkereler
1.- Türkiye Büyük Millet Meclisi Başkanlığının, NATO Parlamenter
Asamblesinde (NATO PA) Türkiye Büyük Millet Meclisini temsil eden Van
Milletvekili Bedia Özgökçe Ertan'ın üyelikten istifası üzerine İstanbul
Milletvekili Erol Katırcıoğlu'nun üyeliğinin Başkanlık Divanınca uygun bulunduğuna
ilişkin tezkeresi (3/873)
Türkiye Büyük Millet Meclisi Genel Kuruluna
NATO
Parlamenter Asamblesinde (NATO PA) Türkiye Büyük Millet Meclisini temsil eden
Van Milletvekili Bedia Özgökçe Ertan'ın üyelikten istifası üzerine, 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 12'nci maddesi uyarınca İstanbul Milletvekili Erol Katırcıoğlu'nun
üyeliği Başkanlık Divanınca uygun bulunmuştur.
Genel
Kurulun bilgilerine sunulur.
 Mustafa
Şentop
 Türkiye
Büyük Millet Meclisi
 Başkanı
BAŞKAN
- Bilgilerinize sunulmuştur.
Sayın
milletvekilleri, 4 Meclis araştırması komisyonunun görev sürelerinin
uzatılmasına dair tezkereleri vardır, ayrı ayrı okutuyorum:
2.- (10/242, 349, 392, 394, 397, 401) esas numaralı Meclis Araştırması Komisyonu
Başkanlığının, komisyonun görev sürelerinin uzatılmasına ilişkin tezkeresi
(3/874)
1/10/2019
Türkiye Büyük Millet Meclisi Başkanlığına
14/5/2019
tarihinde çalışmalarına başlayan Down Sendromu, Otizm ve Diğer Gelişim
Bozukluklarının Yaygınlığının Tespiti ile İlgili Bireylerin ve Ailelerinin
Sorunlarının Çözümü İçin Alınması Gereken Tedbirlerin Belirlenmesi Amacıyla
Kurulan Meclis Araştırması Komisyonunun 18/7/2019 tarihli toplantısında aldığı
karar gereğince çalışma süresinin, Türkiye Büyük Millet Meclisi İçtüzüğü'nün
105'inci maddesinin ikinci fıkrası uyarınca, 27/10/2019 tarihinden geçerli
olmak üzere bir ay uzatılması hususunda gereğini saygılarımla arz ederim.
 Kemal
Çelik
 Antalya
 Komisyon
Başkanı
3.- (10/361, 405, 406, 407, 410) esas numaralı Meclis Araştırması
Komisyonu Başkanlığının, komisyonun görev sürelerinin uzatılmasına ilişkin
tezkeresi (3/875)
1/10/2019
Türkiye Büyük Millet Meclisi Başkanlığına
8/5/2019
tarihinde çalışmalarına başlayan Tıbbi ve Aromatik Bitki Çeşitliliğinin
Korunmasında, Bunların Üretiminde ve Pazarlanmasında Karşılaşılan Sorunlar ile
Alınması Gereken Tedbirlerin Belirlenmesi Amacıyla Kurulan Meclis Araştırması
Komisyonunun 10/7/2019 tarihli toplantısında aldığı karar gereğince çalışma
süresinin, Türkiye Büyük Millet Meclisi İçtüzüğü'nün 105'inci maddesinin ikinci
fıkrası uyarınca, 21/10/2019 tarihinden geçerli olmak üzere bir ay uzatılması
hususunda gereğini saygılarımla arz ederim.
 İbrahim
Aydın
 Antalya
 Komisyon
Başkanı
4.- (10/184, 185, 281, 403, 585, 604, 734, 914, 915, 917, 920, 921) esas
numaralı Meclis Araştırması Komisyonu Başkanlığının, komisyonun görev
sürelerinin uzatılmasına ilişkin tezkeresi (3/876)
1/10/2019
Türkiye Büyük Millet Meclisi Başkanlığına
8/5/2019
tarihinde çalışmalarına başlayan ALS, SMA, DMD, MS Hastalıklarında ve Kesin
Tedavisi Bilinmeyen Diğer Hastalıklarda Uygulanan Tedavi ve Bakım Yöntemleri
ile Bu Hastalıklara Sahip Kişiler ve Yakınlarının Yaşadıkları Sorunların ve
Çözümlerinin Belirlenmesi Amacıyla Kurulan Meclis Araştırması Komisyonunun
17/7/2019 tarihli toplantısında aldığı karar gereğince çalışma süresinin,
Türkiye Büyük Millet Meclisi İçtüzüğü'nün 105'inci maddesinin ikinci fıkrası
uyarınca, 21/10/2019 tarihinden geçerli olmak üzere bir ay uzatılması hususunda
gereğini saygılarımla arz ederim.
 Ahmet
Demircan
 Samsun
 Komisyon
Başkanı
5.- (10/38, 466, 494, 536, 978, 983, 984) esas numaralı Meclis
Araştırması Komisyonu Başkanlığının, komisyonun görev sürelerinin uzatılmasına
ilişkin tezkeresi (3/877)
1/10/2019
Türkiye Büyük Millet Meclisi
Başkanlığına
8/5/2019
tarihinde çalışmalarına başlayan Bilişim Teknolojileri Bağımlılığının
Etkilerinin İncelenerek Olası Zararlarının Bertaraf Edilmesi ve Bu
Teknolojilerin Kontrollü Kullanımının Sağlanması İçin Yapılması Gerekenlerin
Saptanması Amacıyla Kurulan Meclis Araştırması Komisyonunun 10/7/2019 tarihli
toplantısında aldığı karar gereğince çalışma süresinin Türkiye Büyük Millet
Meclisi İçtüzüğü'nün 105'inci maddesinin ikinci fıkrası uyarınca 21/10/2019
tarihinden geçerli olmak üzere bir ay uzatılması hususunda gereğini
saygılarımla arz ederim. 
 Nabi
Avcı
 Eskişehir
 Komisyon
Başkanı
BAŞKAN
– İç Tüzük’ün 105’inci maddesinin ikinci fıkrasında yer alan “Araştırmasını üç
ay içinde bitiremeyen komisyona bir aylık kesin süre verilir.” hükmü gereğince
komisyonlara bir aylık ek süre verilmiştir. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım. 
6.- TBMM Başkanlığının, TBMM Dışişleri Komisyonu heyetinin 30 Ekim-1
Kasım 2019 tarihleri arasında Arnavutluk'a resmî bir ziyarette bulunmasına
ilişkin tezkeresi (3/872) 
19/9/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu heyetinin 30 Ekim-1 Kasım 2019
tarihlerinde Arnavutluk'a resmî ziyaret gerçekleştirmesi öngörülmektedir.
Anılan
heyetin söz konusu Arnavutluk ziyareti, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6’ncı maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi
 Başkanı
BAŞKAN
– Kabul edenler... Kabul etmeyenler... Kabul edilmiştir. 
Birleşime
on dakika ara veriyorum. 
Kapanma Saati: 15.39
ÜÇÜNCÜ
OTURUM
Açılma Saati: 15.55
BAŞKAN: Başkan Vekili Süreyya Sadi BİLGİÇ 
KÂTİP ÜYELER: Mustafa AÇIKGÖZ (Nevşehir), İsmail OK
(Balıkesir)
-----0-----
BAŞKAN
– Türkiye Büyük Millet Meclisinin 2’nci Birleşiminin Üçüncü Oturumunu açıyorum.

İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili İzmir Milletvekili Dursun
Müsavat Dervişoğlu tarafından, 26 Eylül 2019 tarihinde Marmara Denizi'nde
meydana gelen depremin ardından bir kez daha kamuoyu gündemine gelen meseleler
ve mevcut veriler çerçevesinde görülmektedir ki İstanbul özelinde Türkiye'deki
büyükşehirler olası bir deprem felaketine karşı hazır değildir.
Vatandaşlarımızın can ve mal güvenliğinin korunması, olası bir deprem
felaketindeki kayıpların en aza indirilmesi ve büyükşehirlerimizdeki deprem
hazırlıklarına yönelik çalışmaların yapılması amacıyla 2/10/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi 
2/10/2019
Türkiye Büyük Millet Meclisi Başkanlığına
Danışma
Kurulu 2/10/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu
 İzmir
 Grup
Başkan Vekili
Öneri:
İzmir
Milletvekili ve Grup Başkan Vekili Dursun Müsavat Dervişoğlu tarafından
"26 Eylül 2019 tarihinde Marmara Denizi'nde meydana gelen depremin
ardından bir kez daha kamuoyu gündemine gelen meseleler ve mevcut veriler
çerçevesinde görülmektedir ki İstanbul özelinde Türkiye'deki büyükşehirler
olası bir deprem felaketine karşı hazır değildir. Vatandaşlarımızın can ve mal
güvenliğinin korunması, olası bir deprem felaketindeki kayıpların en aza
indirilmesi ve büyükşehirlerimizdeki deprem hazırlıklarına yönelik çalışmaların
yapılması” amacıyla 2/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin diğer önergelerin önüne
alınarak görüşmelerin 2/10/2019 Çarşamba günkü birleşimde yapılması
önerilmiştir. 
BAŞKAN
– Önerinin gerekçesini açıklamak üzere İYİ PARTİ Grubu adına Sayın Müsavat
Dervişoğlu. 
Buyurunuz.
(İYİ PARTİ sıralarından alkışlar)
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkanım, değerli
milletvekilleri; sözlerimin başında grup başkan vekili seçilmiş olmam
münasebetiyle siyasi parti gruplarının sözcülerinin iyi dilek ve temennilerine
teşekkür ediyorum. Ayrıca Sayın Mehmet Muş Bey ve sevgili Özgür Özel’in
hakkımdaki sitayişkâr ifadelerine de huzurunuzda şükranlarımı arz ediyorum.
(CHP sıralarından alkışlar)
Bilindiği
gibi, Türkiye Büyük Millet Meclisinde konuşulan her şey Türk demokrasi tarihine
geçiyor, arşivlere kaydediliyor. O sebeple bu kürsüde ya da yerimizden
yaptığımız konuşmalarda tarihe hitap ediyor olmamızın farkında hareket etmemiz
de iktiza ediyor. Ben çok iyi bir başlangıç yaptığımız kanaatini taşıyorum.
Türkiye Büyük Millet Meclisinin her zaman mehabetinden bahsediyoruz ama bugün
dünya şahit oldu ki Türkiye Büyük Millet Meclisinin nezaheti ve nezaketi
üzerinden de tam not aldığı ve alacağı kanaati bende hâkim bir kanaate dönüştü.
Yeni
yasama yılımızı tekraren kutluyorum. Millet iradesinin tecelligâhı olan Meclisimizin
alacağı kararların milletimiz ve memleketimiz için hayırlara vesile olmasını
temenni ediyorum.
İçinde
yaşadığımız coğrafyanın bir gerçeği olan depremin silinmez, derin izlerini, 17
Ağustos 1999 tarihinde Marmara Bölgesi’nde meydana gelen felaketin acı
hatıralarını milletçe bugüne kadar taşıdık. Kırk beş saniye süren deprem
bizlerden 20 bine yakın canımızı alıp ebediyete götürdü. Kırk beş saniye
içerisinde 365 bin bina ağır hasar gördü. 150 binin üzerinde vatandaş kalıcı
konutlar yapılıncaya kadar prefabrik konutlarda ve çadırlarda barınmak zorunda
kaldı. 
Depremin
ağır bedellerini ödediğimiz 1999 yılından bu yana ikinci bir 17 Ağustos
felaketinin önüne geçmek için hangi tedbirler alınmıştır, bunların kamuoyuyla
paylaşılması gerekmektedir. Nüfusu 17 milyona yaklaşan İstanbul’un çevresindeki
iller dâhil, önümüzdeki yirmi beş yılda yüksek ihtimalle 7 ve üzerinde, daha
büyük bir depreme maruz kalınacağı bilim dünyası tarafından kabul edilmişken
iyi niyetin yeterli olmadığı ve gerekli tedbirlerin alınması icap ettiği
gerçeği ortadayken 1999 yılından bugüne kadar deprem vergilerinin amacı dışında
harcanması ve “imar barışı” adı altında, dayanıksız binaların hazineye gelir
sağlayabilmek amacıyla ruhsatlandırılması gibi uygulamalarla da karşı karşıya
kaldık. Bir taraftan bütçede yaşanan açıklar kapatılmak istenirken diğer
taraftan kendi insanımızın can güvenliği hiçe sayılmış oluyor. 1999’daki
depremden sonra dönemin hükûmeti deprem hasarının giderilebilmesi için tüm
vatandaşlardan toplanacak bir deprem vergisi çıkarmıştı. Türk halkına önce
geçici olduğu söylenen ancak sonra kalıcı hâle getirilen bu vergi kapsamında
milletin kesesinden milyarlarca lira para toplandı. Milletten toplanan bu
paranın akıbetini şimdi buradan, milletin kürsüsünden soruyor ve gerçeği öğrenmek
istiyoruz. Vatandaştan yirmi yıldan beri başta cep telefonu olmak üzere
internet, bankacılık hizmetleri, Millî Piyango, uçak biletleri, gümrük ve
pasaport işlemleri gibi birçok hizmet başta olmak üzere 60 milyar liranın
üzerinde bir para toplanmıştır. Bu paranın akıbeti ne olmuştur? Deprem vergisi
olarak toplanan para, Maliye eski Bakanı Mehmet Şimşek’in 2011 yılında itiraf
ettiği gibi duble yollara mı harcanmıştır yoksa 2004’te dönemin Maliye Bakanı
Kemal Unakıtan’ın itiraf ettiği gibi -olası bir deprem felaketinde kullanılacak
vergiler- bütçe açığını kapatmak için mi kullanılmıştır? Bugünden uyarıyoruz,
olası bir depremin sebep olacağı felaket durumunda millet kesesinden deprem
vergisi olarak toplanan paraların farklı mecralarda harcanmış olmasının
bedelini ve hesabını tarih ve millet önünde veremeyiz. 
(Mikrofon
otomatik cihaz tarafından kapatıldı)
BAŞKAN
– Sayın Dervişoğlu, toparlayın sözlerinizi.
DURSUN
MÜSAVAT DERVİŞOĞLU (Devamla) – Teşekkür ederim Sayın Başkanım.
Mesele,
deprem gibi insan hayatını azami ölçüde etkileyen bir doğal felaket olunca
“imar barışı” adı altında Türkiye genelindeki kaçak yapıların ruhsatlı hâle
getirilmesinden de bahsetmek istiyorum. Bu yasayla binaların sağlam ya da çürük
olduğuna bakılmaksızın eşit değerlendirildiğine ve çürük binaların sağlam
binalar gibi ruhsatlandırıldığına şahit olduk. Binaların deprem ve benzeri
doğal afetlere dayanıklı olup olmadığıyla ilgili bir tespit çalışması maalesef
yapılmamıştır. Hatta, bırakın deprem gibi doğal afetleri, binaların kullanım
ömürlerinin ne kadar olduğu ve yaşamaya elverişli olup olmadıkları bile teyide
muhtaç bırakılmıştır. Bu konularda yetkililer tarafından herhangi bir çalışma
yapıldıysa bize de konuyla ilgili bilgilendirmelerde bulunulmasını arzu
ediyoruz. Üzülerek ifade ediyorum ki her ne kadar “Adalet ve Kalkınma
Partisinin şehircilik anlayışının merkezinde insan ve can güvenliği vardır.”
dense bile bunun emarelerini...
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Dervişoğlu.
DURSUN
MÜSAVAT DERVİŞOĞLU (Devamla) – Efendim, çok kısa müsaade ederseniz -yerimden
konuşurken şeyden yararlanmadım- bir dakika daha verirseniz bağlayacağım.
BAŞKAN
– Yani bugün ilk gün diye yapalım Sayın Dervişoğlu.
Buyurun.
DURSUN
MÜSAVAT DERVİŞOĞLU (Devamla) – Evet, çok teşekkür ediyorum.
Merkeze
insanı değil rantı koyan bir anlayış her zaman kaybetmeye mahkûmdur. “İmar
barışı” adı altında dayanıksız ve iskâna elverişli olmayan binaları hazineye
gelir sağlayabilmek amacıyla ruhsatlandırmak rantçı şehircilik anlayışının bir
delilidir. Türk Mühendis ve Mimar Odaları Birliğinin de teyit ettiği gibi
deprem toplanma ve çadır alanlarının sayısının son yirmi yılda 407’den 77’ye
düşürülmesi ve bu alanların AVM’lerle doldurulması rantçı şehircilik
anlayışının da bir göstergesidir. 
Son
olarak, okulları hasar gördüğü için bir süre eğitimleri aksayan ve geçici
çözümlerle eğitimlerine devam etmek zorunda bırakılan yavrularımız var, kaygılı
ailelerimiz var. Geçtiğimiz hafta içinde Marmara Denizi’nde meydana gelen 5,8
şiddetindeki depremin ardından İstanbul Valiliğinin ve AFAD’ın yaptığı
açıklamaya göre 114 okul ve eğitim kurumunun hasar gördüğü ifade edilmiştir. 
Deprem
meselesi siyaset üstü tutulması icap eden bir durumdur. Bu sebeple önergemize
desteğinizi istirham ediyor, heyetinizi saygıyla selamlıyorum. (İYİ PARTİ
sıralarından alkışlar) 
BAŞKAN
– Teşekkür ediyorum Sayın Dervişoğlu.
Sayın
Kurtulan, buyurun lütfen.
IV.- AÇIKLAMALAR (Devam)
26.- Mersin Milletvekili Fatma Kurtulan’ın, İYİ PARTİ Grup Başkan
Vekilliği görevinin İzmir Milletvekili Dursun Müsavat Dervişoğlu’na hayırlı
olmasını dilediğine ilişkin açıklaması
FATMA
KURTULAN (Mersin) – Teşekkürler Sayın Başkan.
Bugünkü
Danışma Kurulunda Sayın Müsavat Dervişoğlu’na hayırlı olsun demiştim,
kutlamıştım ancak burada söyleyemedim, atladım, burada da tekrar kendisine
başarılar dilediğimi söylemek isterim; kolaylıklar hepimize.
BAŞKAN
– Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Grup Başkan Vekili İzmir Milletvekili Dursun
Müsavat Dervişoğlu tarafından, 26 Eylül 2019 tarihinde Marmara Denizi'nde
meydana gelen depremin ardından bir kez daha kamuoyu gündemine gelen meseleler
ve mevcut veriler çerçevesinde görülmektedir ki İstanbul özelinde Türkiye'deki
büyükşehirler olası bir deprem felaketine karşı hazır değildir.
Vatandaşlarımızın can ve mal güvenliğinin korunması, olası bir deprem
felaketindeki kayıpların en aza indirilmesi ve büyükşehirlerimizdeki deprem
hazırlıklarına yönelik çalışmaların yapılması amacıyla 2/10/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Evet, Halkların Demokratik Partisi Grubu adına Sayın Züleyha Gülüm, buyurun.
(HDP sıralarından alkışlar) 
HDP
GRUBU ADINA ZÜLEYHA GÜLÜM (İstanbul) – Evet, deprem Türkiye’nin gerçeği çünkü
Türkiye bir depremler bölgesinde yer alıyor. Ama aynı oranda Türkiye’de deprem
güvenliğini sağlayacak, insanların can güvenliğini, doğayı ya da mal
güvenliğini koruyacak bir Hükûmet anlayışıyla maalesef karşı karşıya değiliz. 
Türkiye’de
99 depremi çok acı geçmişti, gerçekten çok büyük yıkımlara, hayatların yok
olmasına sebep olmuştu. Ama o günlerden bugüne anlaşılan çok fazla ders
çıkarmamışız ki hâlen doğayı ya da yaşam alanlarını gördüğümüzde, nerede bir
yeşil görüyorsak, bir ağaç görüyorsak hemen oraya bir bina dikme, bir alışveriş
merkezi dikme ya da yandaşlara rant alanı açma yeri olarak görme anlayışı hızla
ilerleyerek devam ediyor. Nereden anlıyoruz? 99 depreminden sonra, Acil Eylem
Planı çerçevesinde 496 afet toplanma alanı belirlenmişken bu sayının 77’ye
indiği, bu 77 sayısının da aslında deprem toplanma alanı olarak kullanılması
açısından hâlen uygun hâle getirilmediği, gerekli malzemelerin buralarda
olmadığı, bir yaşam alanı tahsis edecek şekilde düzenlenmediği çok açık olarak
bu son yaşanan depremle bir kez daha gün yüzüne çıktı. 
Çok
uzun zamandır yani 99 depreminden beri “özel iletişim vergisi” adı altında 74
milyar lira toplandı. Bu, depreme harcandı mı, deprem güvenliği için kullanıldı
mı, buna dair hiçbir şeffaflık yok, hiçbir açıklama göremiyoruz ancak kısmi
açıklamalarda, iktidarın deprem dışında kendi işine geldiği noktalarda
kullandığını görüyoruz. 
Yine,
özellikle kamu binalarının ve okulların hasar gördüğünü görüyoruz. Yine, afet
yasaları ve kentsel dönüşümün, Deprem güvenliğini sağlayacağız.” diye sağlam
binalar üzerinden insanları evlerinden atmanın gerekçesi hâline getirildiğini
görüyoruz. Özellikle Mahalleler Birliğinin yaptığı çalışmalarda bu açığa
çıkmıştı. İstanbul’da ve birçok yerde deprem güvenliği gerekçe gösterilerek
aslında deprem riski altında olmayan yerler sanki deprem riski altındaymış gibi
kararlar alınarak insanlar yerlerinden yurtlarından tahliye edilmeye,
buralardan gönderilmeye çalışıldı. Şu gerçeği bir kez daha hatırlatmak
gerekiyor, dünya örnekleri de çok açık, deprem öldürmüyor aslında binalar
öldürüyor, siyasi politikalar öldürüyor, rant kafası, her yeri rant yeri görme
anlayışı öldürüyor. Gerçek anlamda biz bir depreme hazırlık yaparsak, rantçı
anlayıştan vazgeçersek emin olun ki bir insan bile hayatını kaybetmeyecek.
Önemli olan, insan ve doğa yaklaşımlı bir politika izlemekte.
Teşekkürler.
(HDP sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi Grubu adına Sayın Müzeyyen Şevkin.
Buyurun.
(CHP sıralarından alkışlar)
CHP
GRUBU ADINA MÜZEYYEN ŞEVKİN (Adana) – Teşekkür ederim Sayın Başkan.
Değerli
milletvekilleri, bildiğiniz gibi 26 Eylülde 5,8 büyüklüğünde yaşanan deprem,
bir deprem gerçeğini daha gözlerimiz önüne serdi. Genellikle beynimizin en
kuytu köşelerine atarak görmezlikten geldiğimiz deprem gerçeği ülkemizin bir
gerçeği. Alp-Himalaya kuşağında olan Türkiye’nin yüzde 96’sı deprem riskiyle karşı
karşıyadır ve yerleşim alanlarının da yüzde 92’si bu fay kuşakları üzerinde yer
almaktadır. Şanslıyız ki bu 5,8 büyüklüğündeki deprem çok şükür can kaybıyla
sonuçlanmadı, birkaç binada hasar oldu, 14 okulun tahliye edilmesiyle
sonuçlandı, 1 caminin minaresi yıkıldı.
Evet,
değerli milletvekilleri, bizim burada yapmamız gereken afet azaltıcı önlemlerin
alınmasına dönük çalışmalar yapmak, yasalar çıkarmak. 1999 depreminden sonra
birtakım yasalar çıkarıldı. Biliyorsunuz 1998’de Adana’da, 1999’da Kocaeli’de
ve Düzce’de, ardından on iki yıl sonra Van’da yaşamış olduğumuz depremler ne
yazık ki geçmişten ders almadığımızı ve yeterli önlemleri almadığımızı gözler
önüne seriyor. Marmara depreminden sonra hemen çıkarılan Yapı Denetimi Kanunu
ne yazık ki yapı müteahhitlerinin inisiyatifine bırakılmıştır, gerçek anlamda
bir yapı denetimi gerçekleştirilememiştir. Burada, tüm meslek disiplinlerinin
etkin olduğu bir yapının oluşturulması gerekiyor ve derhâl bu Yapı Denetimi
Yasası’na bir düzenleme… Çünkü hiçbir müteahhit yoktur ki mühendise para ödeyip
kendisini denetlettirsin arkadaşlar. Onun için, lütfen, bu Yapı Denetimi
Yasası’nın yeniden gözden geçirilmesi acilen gerekmektedir. 
İkinci
olarak, 2019 yılında Türkiye Deprem Yönetmeliği haritası çıkarılmıştır; bunun
da hayati işlevlere öncülük etmesi gerekir. Jeoteknik ve jeolojik raporların
yönlendirici olması gerekir burada ama ne yazık ki bu da şu anda hizmet
etmemektedir. Yapı denetimi işi burada da çok önem arz etmektedir. 
Yine,
2011 yılındaki Van depreminden sonra “Kentsel Dönüşüm” dediğimiz ucube bir
yasayla karşı karşıyayız arkadaşlar. Ne yazık ki amacından yine sapmış ve
rantsal dönüşüme dönüşmüştür bu “Kentsel Dönüşüm” dediğimiz yasa. Yapı
kalitesi, yapı güvenliği, zemin etütleri göz önünde bulundurulmadan, ne yazık
ki tamamen ranta dönük yatırımların yapıldığı bir yasa hâline gelmiş ve kadük
hâldedir; derhâl bunun da düzenlenmesi gerekmektedir bir an önce.
Yine,
merkezî ve yerel yönetimlerin ranta dayalı imar ve kentleşme politikaları
ortadayken; birbirinden kopuk, yanlış, amaca hizmet etmeyen yasal
düzenlemelerin bir an önce düzeltilmesi gerekirken tüy dikildi… 
(Mikrofon
otomatik cihaz tarafından kapatıldı) 
BAŞKAN
– Sayın Şevkin, tamamlayın sözlerinizi.
MÜZEYYEN
ŞEVKİN (Devamla) - …bir de “imar barışı” diye yine ucube bir yasa çıkarıldı
arkadaşlar; bu, imar barışı değil, düpedüz bir imar affıdır. Bildiğiniz gibi,
kıyı kesimlerinde, tarihî, doğal, arkeolojik kesimlerde, dere yataklarında,
heyelanlı alanlarda kaçak ve mevzuata uygun olmayan yapılara af getirildi. Tıpkı,
bir Meclis üyesinin söylediği gibi, nasıl fay hattını kaydırmak ironik bir
şeyse burada da ne yazık ki “imar barışı” adı altında imar affı getirilerek,
yasal olmayan binalar yasal hâle getirilerek bunların da depreme ve afete açık
olmasının önü açıldı. Bu kaçak yapılaşma affının ve de denetimsiz yapılaşmanın
bir an önce sona erdirilmesi gerekiyor ve konutsuz insanların barınma
ihtiyaçlarının sağlıklı bir şekilde giderilmesi gerekiyor. 
Toplanma
alanları dediğimizde arkadaşlar, bir park ya da okul bahçesi anlaşılmamalı.
Bunların tuvaleti, duşu, ihtiyaç giderlerinin karşılandığı bir sistem
oluşturulmalı. Bakın, burada bir Van depremi yakın zamanda yaşadık. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Hocam çok önemli; Başkanım çok önemli bir konu, hemen
bitiriyorum.
BAŞKAN
– Sayın Hocam, buyurun, peki, açalım mikrofonu.
MÜZEYYEN
ŞEVKİN (Devamla) – Çok özür diliyorum Başkanım, düzeltiyorum. 
Van
depremi, arkadaşlar, 2011 yılında… Bakın hemen yıkıntının yanında bir çadır ve
ne yazık ki bu bir toplanma alanı ve insanların barınmasını gerektiren bir yer
değil. Bu ne kuyruğu arkadaşlar sizce? Bu kuyruk deprem sonrası tuvalet kuyruğu
arkadaşlar. Yani insanların doğal ihtiyaçlarını giderebilecekleri, duş
alabilecekleri bir nevi açık barınma alanlarının oluşturulması gerekiyor.
İstanbul gibi 17 milyon nüfuslu bir yerde 10 binin üzerinde toplanma alanı
olduğu söyleniyor ama 77 olduğu ifade edildi. Bunların da sağlıklı bir yapıya
kavuşturulması gerekiyor. 
GSM
operatörlerinin, trafiğin, ulaşımın depreme dayanıklı hâle getirilmesi
gerekiyor. AFAD’ın esas işlevini yerine getirmesi gerekiyor. Deprem öncesinde,
deprem esnasında ve deprem sonrasında düzenli olarak çalışmaya, düzenli olarak
kurtarmaya, önleme ve gelecekte de barınmaya dönük çalışmaların yapılması
gerekiyor. Deprem öldürmez, kötü yönetim öldürür diyorum.
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Adalet ve Kalkınma Partisi Grubu adına Sayın İlyas Şeker, buyurun. (AK PARTİ
sıralarından alkışlar)
AK
PARTİ GRUBU ADINA İLYAS ŞEKER (Kocaeli) – Sayın Başkan, değerli milletvekili
arkadaşlarım; İYİ PARTİ Grubumuzun depremle ilgili, depremin araştırılmasıyla
ilgili vermiş olduğu önerge üzerine söz almış bulunmaktayım. Genel Kurulu
saygıyla selamlıyorum. 
Yeni
yasama dönemimizin de ülkemize, milletimize hayırlı olmasını diliyorum. 
Sözlerime
başlarken öncelikle benden önceki konuşmacı arkadaşların da bahsettiği imar
barışı üzerinde bir küçük söz söylemek istiyorum. İmar barışı, arkadaşlar,
Türkiye’nin bir gerçeği -hiçbir parti ayrımı yapmaksızın- belediyelerden gelen
arkadaşlarımız bilirler, her belediyede mutlaka encümende karar alınmış
binlerce yıkımı gerektiren binalar vardır ama hiçbiri de yıkılamamıştır -hiçbir
parti ayrımı yapmaksızın- ve bu binalar elektrik, su ve doğal gaz bağlama
konusunda da ciddi sıkıntılar yaşamaktadır. İmar barışının çıkarılış amacı,
tamamıyla bu binalara elektrik, su, doğal gaz verilmesiyle ilgilidir; bunun
dışında başka hiçbir hak tanımıyor. Tabii, bunlar aynı zamanda kentsel dönüşüme
de tabidir ve yıkıldıkları zaman da mevcut imar durumlarına göre de inşaat
yapmak zorundalar. 
Bunun
dışında, özellikle toplanma alanlarıyla ilgili bir konuyu da gündeme getirmek
istiyorum. Arkadaşlarımız bahsettiler, 1999 depreminin hemen akabinde valilik
belediyelere yazmış olduğu yazıda “İstanbul için kaç tane deprem ve toplanma
alanımız var?” diye sormuş ve o günkü belediyeler de maalesef mülkiyetini
incelemeden, geçmişine bakmadan, imarına bakmadan “470 tane” diye ifade
etmişler. Ancak bu 470’in büyük bir çoğunluğu tamamıyla özel mülkiyete konu ve
imara da açık olan alanlar. Onun için buralar daha sonradan imarla
yapılaşmışlar ve bunlar maalesef o gün doğru bilgiler değildi. Bugün AFAD’ın bu
anlamda yapmış olduğu çalışmayla 2.864 tane İstanbul’da toplanma alanı var ve 2
binin üzerinde de barınma alan mevcuttur. 
Tabii,
bununla birlikte depremle ilgili olarak gerçekten büyük çalışmalar yapıldı.
2012’den bu yana kadar yaklaşık 3,7 milyar TL kira yardımı ve kentsel dönüşümle
ilgili destekler verildi. 
Yine,
Afet Riski Altındaki Alanların Dönüşümü Hakkında Yasa kapsamında ülke genelinde
53 ilimizde 12 bin hektarın üzerinde ve yaklaşık 240 adet riskli alan ilan
edildi, 43 ilimizde yaklaşık 46 bin hektar revizyon yapı alanı olarak ilan
edildi. Bununla birlikte 30 belediyemizde 152 noktada 16,6 hektarlık bir alanda
kentsel dönüşüm gerçekleştirildi.
Yine,
bununla birlikte özellikle Türkiye genelinde 614.248 bağımsız birimi bulunan
192.452 adet yapı hakkında riskli yapı tespiti yapılmıştır. 
(Mikrofon
otomatik cihaz tarafından kapatıldı) 
BAŞKAN
– Sayın Şeker, tamamlayın sözlerinizi lütfen. 
İLYAS
ŞEKER (Devamla) – 489.870 adet bağımsız birimde bulunan 157 adet yapı da
yıkılmıştır.
Bununla
birlikte, yine bölgede özellikle kentsel dönüşümle birlikte altyapıyla ilgili
de ciddi yapılanmalar yapılmıştır. Arkadaşlarımız “Paralar yollara gitti.”
diyorlar ama hatırlayın, 1999 depreminde otoyol üzerindeki viyadükte meydana
gelen, köprüde meydana gelen bir kazadan dolayı İstanbul ve Kocaeli arasında
trafik kesilmişti. Bu dönem içerisinde tüm viyadükler, otoyollar ve diğer
yollar olmak üzere, viyadüklerin tamamı güçlendirilmiş, köprülerin tamamı
güçlendirilmiş ve resmî kurumların, okulların büyük bir çoğunluğunun, yüzde
90’lar seviyesine varan bir çoğunluğunun da güçlendirmeleri yapılmıştır.
Tabii
-burada, daha önce bilim adamlarının da yapmış olduğu çalışmalarda- 1999
depreminde depremden dolayı sadece 1 kişi ölmüş, 18 binin üzerindeki insanımız
maalesef sağlıksız binalardan dolayı hayatını kaybetmiştir. Onun için kentsel
dönüşümü önemsiyoruz. Kentsel dönüşüm, aynı zamanda bir koruyucu hekimlik
görevi görmektedir… 
(Mikrofon
otomatik cihaz tarafından kapatıldı) 
İLYAS
ŞEKER (Devamla) – …bölgede hatalı ve eksik olan, sıkıntılı olan bölgelerin
tespit edilip yenilenmesini sağlamaktadır. Bu konuda Hükûmetimiz ve ilgili
bakanlar gerekli çalışmaları yapmaktadır, yapmaya devam etmektedir.
Bu
vesileyle ben tekrar hepinize teşekkür ediyor, saygılarımı sunuyorum. (AK PARTİ
sıralarından alkışlar) 
BAŞKAN
– Teşekkür ederim. 
İYİ
PARTİ Grubunun önerisini oylarınıza sunuyorum: Kabul edenler… Etmeyenler… Kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Batman Milletvekili Mehmet Ruştu Tiryaki ve 19
milletvekilinin, üç büyükşehir belediye başkanlığına kayyum atanmasının sebep
ve sonuçlarının araştırılması amacıyla 11/9/2019 tarihinde Türkiye Büyük Millet
Meclisi Başkanlığına verilmiş olan (10/1785) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 2/10/2019 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereği Genel Kurulun onayına
sunulmasını saygılarımla arz ederim. 
 Fatma
Kurtulan
 Mersin
 Grup
Başkan Vekili
Öneri:
10
Eylül 2019 tarihinde Batman Milletvekili Sayın Mehmet Ruştu Tiryaki ve
arkadaşları tarafından verilen 3580 sıra numaralı “Kayyum atamalarıyla yerinden
yönetim ilkesinin işlevsiz hale getirilmeye çalışılmasının yaratacağı
sorunların tespit edilmesi amacıyla” Türkiye Büyük Millet Meclisine verilmiş
olan Meclis Araştırma Önergesi’nin diğer önergelerin önüne alınarak
görüşmelerinin 02/10/2019 Çarşamba günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Sayın Mehmet Ruştu Tiryaki. 
Buyurun.
(HDP sıralarından alkışlar) 
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; belediye başkanlarının görevleri başında kalmalarında herhangi
bir yasal engel olmadığı hâlde, iktidarın keyfî ve yaygın bir uygulaması hâline
gelen kayyum görevlendirmesi hakkında bir araştırma komisyonu kurulması
önerimiz üzerine söz almış bulunuyorum, hepinizi saygı ve sevgiyle
selamlıyorum. 
Öncelikle
yeni yasama yılının da ülkemiz ve halklarımıza barış, huzur, hoşgörü ve
kardeşlik getirmesini umuyorum. Sözlerime Hazreti Ali’ye atfedilen bir sözle
başlamak isterim: “Önce hakkı öğren, sonra haklının kim olduğunu öğreneceksin.”
Evet, önce hakkı öğrenmeliyiz. Çünkü ülkemizde birkaç cılız ses dışında
bağımsız bir medya yok. Farklı bir görüşü gündeme getiren her kim olursa ertesi
gün kendisini kapının önünde buluyor. Tek kelimeyle iktidarın propaganda
aygıtına dönüşmüş bir medya var, bir havuz medyası var. Her gece neredeyse her
televizyon kanalında Halkların Demokratik Partisi tartışılıyor, Halkların
Demokratik Partisine yönelik eleştiriler dile getiriliyor fakat bu programların
hiçbirisine Halkların Demokratik Partisini temsil edecek bir kişi çağrılmıyor.
Üstelik daha dramatik olanı, cevap hakkımızı kullanmak için yaptığımız
aramalara da bu televizyon kanallarının hiçbirisi yanıt vermiyor, cevap
hakkımızı da kullanamıyoruz. 
Bunları
niye anlatıyorum? İçişleri Bakanlığı Diyarbakır, Mardin ve Van Büyükşehir
Belediye Başkanlıklarına kayyum görevlendirdiği ve arkadaşlarımızı görevden
aldığında biz buna karşı düşüncelerimizi yeterince gündeme getiremedik. Ben
buradan bu iddialara kısaca, özce yanıt vermeye çalışacağım. 
Ne
diyordu İçişleri Bakanlığı? “Silahlı terör örgütü kurma ve yönetme, silahlı
terör örgütü üyesi olma, terör örgütü propagandası yapma ve suçu, suçluyu övme
suçlarından haklarında soruşturma veya kovuşturma yürütülenleri aday
gösterdiniz.” Peki, hangi suçtan olursa olsun, bir kimse hakkında soruşturma
yürütülmesi veya o kişi hakkında kovuşturmaya başlanması bu kişinin adaylığı
önünde engel midir? Elbette değildir. Neden? Çünkü kimlerin belediye
başkanlığına, milletvekilliğine veya meclis üyeliklerine aday olabilecekleri
veya aday olamayacakları Anayasa’nın 67 ve 76’ncı maddeleri, 2972 sayılı
Kanun’un 9’uncu maddesi, 2839 sayılı Yasa’nın 11’inci maddesi ve YSK genelgelerinde
açıkça sıralanır ve bunların içerisinde “bir kimse hakkında soruşturmaya
başlanması veya kovuşturma yürütülmesi” yoktur. Bu nedenle arkadaşlarımız
adaylık başvurusu yaptığında herhangi bir engel görülmemiştir. Bugün İçişleri
Bakanlığının yaptığı gibi, bunun aksini yaparsanız ne olur biliyor musunuz?
Yasama yetkisini gasbetmiş olursunuz. Neden? Çünkü yasada tadadi olarak tek tek
sayılmıştır, siz bunun üzerine yeni bir adaylık koşulu ekleyemezsiniz. 
Ayrıca,
adaylık başvurusunu inceleyen Yüksek Seçim Kurulu ve seçim kurullarıyla ilgili
birkaç şey söyleyeyim. Bakın, Türkiye’deki bütün seçim kurullarının başında
hâkim vardır. İlçe seçim kurulunun 7 üyesinin başında o ilçenin en kıdemli
hâkimi, il seçim kurulunda o ildeki en kıdemli 3 hâkim, Yüksek Seçim Kurulunda
da 6’sı Yargıtaydan 5’i Danıştaydan gelmiş 11 hâkim görev yapar yani yargı
yetkisiyle donatılmıştır. Bu nedenle seçim kurullarının kararına karşı herhangi
bir organa başvuramazsınız, verdikleri kararlar kesindir. Dolayısıyla, Yüksek
Seçim Kurulunun “Seçime girebilir.” dediği bir kimseye İçişleri Bakanlığı
olarak “Bu beni ilgilendirmez, Anayasa’yı da yasaları da Yüksek Seçim Kurulu
kararlarını da uygulamıyorum.” derseniz ne yapmış olursunuz biliyor musunuz?
Bırakın hukuk devleti olmayı, kanun devleti bile olamamış olursunuz.
Yine,
birkaç şeyi kısaca söyleyeceğim, iki üç madde, zamanım çok kısa. Ne dedi
İçişleri Bakanlığı? “Eş başkanlık sistemini uyguluyorsunuz.” dedi. Evet, eş
başkanlık sistemini uyguluyoruz, uygulamaya devam edeceğiz. Bunu her gün
halklarımıza, bütün seçmenlerimize anlatıyoruz.
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) – Sayın Başkan, toparlıyorum.
BAŞKAN
– Tamamlayın sözlerinizi lütfen.
MEHMET
RUŞTU TİRYAKİ (Devamla) – Burada önemli olan iki şey var: Biz sokakta dolaşan
bir kimseyi belediyenin başına eş başkan yapmadık, halkın oylarıyla gelmemiş
bir kimseyi eş başkan yapmadık. Biz kentlerimizi kadınlar ve erkeklerle
birlikte yöneteceğiz dedik, bu yüzden eş başkanlığı savunuyoruz. İl seçim kuruluna
başvurduğumuzda verdiğimiz listenin başında yer alan kişi eş başkanlarımızdır.
Bu konuda yürüttüğümüz mücadeleden bir parça sonuç aldık. Biz eş başkanlıkla
yönetilen bir partiyiz, dolayısıyla bu konudaki mücadelemiz bir parça olsun
başarıya ulaşmış gözüküyor. Emin olun, belediyelerde de bu konuda yasal
değişiklik yapılması için mücadelemizi sürdüreceğiz. 
Yine,
İçişleri Bakanlığı çok önemli bir şey söylüyor, diyor ki: “Örgüt üyelerinin
yakınlarını belediyelere aldınız, ayrıca şehit yakınlarını işten çıkardınız.”
Ben size söylüyorum, “örgüt yöneticisi” dediğiniz, ayrıca “darbenin başındaki
kişi” dediğiniz bir kimsenin kardeşini büyükelçi yaptınız mı yapmadınız mı?
Eğer bir örgüt üyesinin yakını bir yönetici oldu, kamu görevlisi olarak atandı
diye kayyum atanacaksa Hükûmetinizin başına da kayyum atanabilir mi sırf bu
nedenle? Elbette atanamaz. 
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) - Başkanım, bir şey söyleyeceğim.
BAŞKAN
– Kayıtlara giriyor zaten.
MEHMET
RUŞTU TİRYAKİ (Devamla) – Bize İçişleri Bakanlığı dedi ki: “Siz şehit
yakınlarını işten çıkarıyorsunuz.” Bütün belediye başkanlarına sorduk gerçekten
herhangi bir şehit yakını var mı işten çıkarılan diye. Bakın, gidin, sorun,
araştırın; size tek tek isim versinler. Tek bir kişi işten çıkarıldı, o da bir
geçici köy korucusunun yakını. Onun da işten çıkarılmasını isteyen Emniyet
müdürlüğüydü, suçüstü hâlinde yakalanmıştı. Dolayısıyla, şehit yakınını işten
çıkaran da belediyemiz değil, Emniyet müdürlüğü. Bunların hepsi yalan. Biz bunu
sokakta, her yerde anlatmaya devam edeceğiz kayyum siyasetiniz sona erene
kadar. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederim Sayın Tiryaki. 
Cumhuriyet
Halk Partisi Grubu adına Sayın Özgür Özel, buyurun. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlıyorum. 
31
Mart 2019 yerel seçimlerinden sonra Adalet ve Kalkınma Partisi kendi varlığını
tartışmaya açan, milletten aldığı desteği tartışmaya açan ve artık demokrasi
anlayışını sorgulatmak bir yana, demokrasiyi bir araç olarak gördüğünü, girdiği
seçimleri eğer kendi kazanıyorsa millî iradeyi yüceltip başkaları kazandığında
onu hiçe saydığını hepimizin gözlerinin önüne serdi. 
31
Martta İstanbul ve Ankara’yı Cumhuriyet Halk Partili belediye başkanlarının
kazanacağı anlaşılınca en üst ağızdan günde 5-6 kez canlı yayınlarda kayyum
iması yapıldı ama 31 Mart seçimlerinde Ekrem İmamoğlu seçimleri 13 bin, 14 bin
farkla kazanınca seçimleri yeniletmeye kalkıp “23 Haziranda Osmanlı tokadı
vuracağız.” diye bekleyenler halktan demokrasi tokadını yediler. Halk dedi ki:
“Sen gücünü benden alıyorsan benim kararlarım işine gelmediğinde bana karşı
diklenmeyeceksin.” 
O
seçim iptali ne kadar yanlışsa Halkların Demokratik Partisinden halkın
oylarıyla, hem de yüksek oy oranlarıyla seçilmiş olan 3 büyükşehir belediye
başkanının -ki ikisi bu dönem milletvekiliydi, birisi de yıllarca bu Meclise
hizmet etmiş bir milletvekiliydi, görev yapmış milletvekiliydi- belediye
başkanlıkları görevinden alınması da o kadar yanlıştır. Amasız ve fakatsız
kınıyoruz. 
Devlet
elinizde, her şey elinizde. Gidiyorlar, başvuruyorlar ve diyorlar ki: “Biz
belediye başkanı adayı olabilir miyiz?” Adliyeden kâğıdı alıyorlar, aday
olmalarında bir engel yok. Millet onları seçiyor, sizi seçmiyor, daha sonra
onları görevden alıp yerine kayyum atıyorsunuz. Bunu daha önce yaptınız OHAL
döneminde, millet sizi takdir etmedi, millet sizi cezalandırdı, kayyumlarınızın
istisnai bir örnek dışında başarı elde edeni olmadı. Zaten niyetin ne kadar
kötü olduğu nereden belli? Eğer bu kişiler belediye başkanlığı görevi
yapamayacak bir durumda olsalar onların başvurularını kabul etmezsiniz,
milletvekilliklerini düşürmezsiniz. Âdeta bir kumpas siyaseti yapıldı. Niyetin
kötü olduğu nereden belli? 6-7 belediye başkanı belediye seçimini kazanmış,
mazbatayı birinciye değil, ikinciye verdirdiniz. Bu nasıl bir mantık? “Koşu
yarışında ikinciyi geçen kaçıncı olur?” diye bir soru var, fıkra gibi. Herkes
diyor ki buna: “AK PARTİ’nin şeyine göre birinci olur.” İkinciyi geçen ikinci
olur. Birinci olabilmeniz için birinciyi geçmeniz lazım koşu yarışında ve
birinciyi geçmediğiniz hâlde, çeşitli sebeplerden “Mazbatayı bize verin,
mazbatayı bize verin.”
Türkiye
Cumhuriyeti…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Özel. 
ÖZGÜR
ÖZEL (Devamla) – Dünya siyaset tarihinde görülmemiş bir iş, nasıl savunulur
bilinmez, Ahmet Türk’e kayyum atamadan önce de seçim kuruluna “O çok yaşlı,
görevi yapamaz. Yetkiyi, mazbatayı bizim adayımıza verin.” diye başvurdunuz. 
Arkadaşlar,
AK PARTİ Grubu, geçmişte bir şiir okudu diye cezalandırılan ve görevinden
alınan belediye başkanının hikâyesinin peşinden yürüyen, onu anlatan insanlar
“erdemliler hareketi” diye ortaya çıkan partinin mensupları; bunu akla, vicdana
sığdırabiliyor musunuz? Burası bir Parlamento, burası demokrasi. Ona göre, buna
göre tartışmazsınız; her birimizin aldığı oy, herkesin aldığı oy sizin
aldığınız oy kadar değerli. Anayasa der ki: “Milletvekilleri bir bölgeden
seçilirler, bir partiden seçilirler ama hepsi birden bütün milleti temsil
ederler.” Buna isyan etmek, buna karşı çıkmak millete kafa tutmak demektir,
millî iradeye kafa tutmak. Bir iktidar partisi kendi varlık sebebini tartışmaya
açarsa işte o zaman her türlü musibeti bu demokrasinin başına çağırır; bunu
yapmamak lazım, demokrasiye sarılmak lazım.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Müsaade ederseniz on saniyede toparlayayım.
BAŞKAN
– Giriyor zaten kayıtlara.
Buyurun.
ÖZGÜR
ÖZEL (Devamla) – Peki, o zaman bir… Takdir benimse dakikalarca da girer
kayıtlara, hani, ben takdir sizde kalsın diyorum.
BAŞKAN
– Buyurunuz.
ÖZGÜR
ÖZEL (Devamla) – Şimdi, şunu açıkça söylüyoruz Cumhuriyet Halk Partisi olarak:
Belediye başkanını seçildiği partiye göre, milletvekilini seçildiği partiye
göre ayırmaya başlarsanız artık karşı karşıya kaldığınız durum kendi
varlığınızı inkârdır. Bu gece başınızı yastığa koymadan önce şöyle düşünün;
1994’lerde, 1999’larda siz belediye başkanı seçtirdiniz, dedi ki birileri:
“Kardeşim, AK PARTİ’li belediye başkanları -örneğin- irticaya destek
veriyorlardır, onları görevden aldık, kayyum atadık.” Ne hissediyorsanız, sizin
belediye başkanlarınıza oy verenler, örneğin belediye başkanınız irticai
faaliyetleri olan bir vakfa destek olduğu iddiasıyla hakkında soruşturulmayıp,
kovuşturulmayıp görevinden alınsa sizin seçmeniniz ne hissederse -o günlerde
her biriniz Recep Tayyip Erdoğan’ın seçmeniydiniz- ne hissederseniz bugün bu
belediye başkanlarına oy veren seçmenler bunu hissediyor ve bu yüzden
eriyorsunuz. 
BAŞKAN
– Teşekkür ediyorum Sayın Özel.
ÖZGÜR
ÖZEL (Devamla) – Meşruiyet zeminini kaybettiniz, bir buz gibi eriyorsunuz.
Teşekkür
ederim. (CHP ve HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Mustafa Hilmi Dülger... 
MEHMET
MUŞ (İstanbul) – Sayın Başkan…
BAŞKAN
- Sayın Dülger, bir dakikanızı rica edeyim.
Buyurun
Sayın Muş, bir söz talebiniz mi var?
MEHMET
MUŞ (İstanbul) – Evet, söz talebimiz var.
BAŞKAN
– Açalım mikrofonunu Sayın Muş’un.
Buyurun.
MEHMET
MUŞ (İstanbul) – Sayın Başkan, hatip…
BAŞKAN
– Açıldı mikrofonunuz Sayın Muş.
Buyurun.

MEHMET
MUŞ (İstanbul) – Şöyle: AK PARTİ Grubuna dönerek…
BAŞKAN
– Hayır, oradan konuşursanız ben de daha rahat duyarım.
Buyurun.
MEHMET
MUŞ (İstanbul) – Duymuyor musunuz, ağır duyuyorsunuz biraz herhâlde?
BAŞKAN
– Şimdi daha iyi duyuyorum.
Buyurun.
MEHMET
MUŞ (İstanbul) – Peki.
Sayın
Başkan, hatip AK PARTİ Grubuna dönerek, 1994’ten örnekler vererek bizim
adaletsiz bir uygulama başlattığımızı, adaletsizlikler yaptığımızı ve 1994’te
seçilen Cumhurbaşkanımızın karşı karşıya kaldığı durumu bugünkü kayyumlarla
mukayese ederek bizim adaletsiz uygulamalara tevessül ettiğimizi ve millî
iradeyi yok saydığımızı ifade etmiştir ve partimize -ismimizi vererek-
sataşmada bulunmuştur. Burada cevap hakkımız doğmuştur, İç Tüzük’e göre bu
hakkımızı kullanmak istiyoruz. 
BAŞKAN
– Kürsüden?
MEHMET
MUŞ (İstanbul) – Evet.
BAŞKAN
– Buyurun. (AK PARTİ sıralarından alkışlar)
VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Manisa Milletvekili Özgür
Özel’in HDP grup önerisi üzerinde CHP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Genel Kurulu saygıyla
selamlıyorum. 
Şunu
bir kere ifade etmek isterim: Milletin verdiği her karara sonuna kadar
saygılıyız, sonuna kadar da saygı göstermeye devam edeceğiz. 
HABİP
EKSİK (Iğdır) - Görüyoruz, görüyoruz. 
MEHMET
MUŞ (Devamla) - Biz, millet bir karar verdiği zaman “ne verdiğini bilmeyen”
“göbeğini kaşıyan adam” “aklı çalışmayan makarnacı” diye suçlamadık,
suçlamayacağız da, böyle bir haddimizin olmadığını biliyoruz. Milletin verdiği
her karar başımızın üstündedir. 
İstanbul’la
alakalı hangi kararı verirse versin, seçim yenilenmiştir, gerekçelerimizi
ortaya koymuşuzdur, Yüksek Seçim Kurulu yenileme kararı vermiştir, netice neyse
razı olmuşuzdur. Bu, bizim millî iradeye olan saygımızdandır. 
Şimdi,
gelelim, efendim “Sizin hakkınızda hiç soruşturma, kovuşturma yok; işte, bir
vakfa yardım ettiniz, görevden alsa ne olur?” 
Değerli
arkadaşlar, buradaki 3 belediye başkanıyla alakalı haklarında hem soruşturmalar
var hem kovuşturmalar vardır. 
FATMA
KURTULAN (Mersin) – Görevleriyle ilgili değil. 
MEHMET
MUŞ (Devamla) - Seçim yeterliliği ayrı bir şey, seçildikten sonra kamu görevini
ifa etmek ayrı bir şey. Eğer biraz zahmet etseydiniz, buralarla alakalı
dosyalara bakmış olsaydınız hem soruşturma dosyalarını hem de kovuşturma
dosyalarını görürdünüz. Bizim burada hiçbir tereddüdümüz olmadığı için rahat
bir şekilde bunu kamuoyuna izah edebiliriz. Bunun takdirini millet Türkiye’de
yapacaktır. 
Hani,
sürekli kamuoyu yoklamalarından bahsediyorsunuz ya sisteme destek şu kadar,
sisteme… Peki, bu kayyum işlemiyle alakalı da kamuoyu yoklamalarına baktınız
mı? Milletin ne dediğine baktınız mı, ne söylediğine baktınız mı?
ALİ
ŞEKER (İstanbul) – Seçimin yenilenmesine kamuoyu yoklamaları ne diyor? 
KEMAL
BÜLBÜL (Antalya) – Demokrasiye bak sen, demokrasiye. 
MEHMET
MUŞ (Devamla) - Değerli arkadaşlar, burada, eğer buranın imkânları… 
KEMAL
BÜLBÜL (Antalya) – Demokrasiye bakacaksın. 
MEHMET
MUŞ (Devamla) - … buranın mali kaynakları farklı amaçlar için kullanılıyorsa,
vatandaşa hizmet için değil de orada örgüte yardımda kullanılıyorsa -kusura
bakmayın- biz buna kesinlikle ve kesinlikle müsaade etmeyeceğiz. 
KEMAL
BÜLBÜL (Antalya) – Biz de müsaade etmeyeceğiz, biz de. 
MEHMET
MUŞ (Devamla) - Bundan sonra da müsaade edilmeyecek. Seçilmiş olmak, hukuk
kuralları içerisinde hareket etmeyi gerektirir. Seçilmiş olmak, milleti
canından bezdiren örgüte yardım yapmayı gerektirmez, size böyle bir hak vermez.

Teşekkür
ediyorum. (AK PARTİ sıralarından alkışlar.
KEMAL
BÜLBÜL (Antalya) – Milleti canından bezdiren sizsiniz. 
FİLİZ
KERESTECİOĞLU DEMİR (Ankara) – Kayyumların ne yaptığı ortada. 
HABİP
EKSİK (Iğdır) – Van halkının, Diyarbakır halkının, Mardin halkının yüzüne
bakamazsınız, yüzüne. 
FATMA
KURTULAN (Mersin) – Sayın Başkan… 
BAŞKAN
– Arkadaşlar, biraz sakin lütfen. 
HABİP
EKSİK (Iğdır) – Yüzüne bakamazsınız. Seçtiği insanlara saygı duyacaksınız. 
BAŞKAN
- Arkadaşlar, biraz sakin lütfen. 
Bakın,
Sayın Grup Başkan Vekili söz istiyor. 
Buyurun
Sayın Kurtulan, bir sataşma yok da yerinizden mi söz istiyorsunuz? 
FATMA
KURTULAN (Mersin) – Sataşma var Sayın Başkan. 
BAŞKAN
– Ne dediler sataştılar, ben duymadım.
FATMA
KURTULAN (Mersin) – Örgüte para aktardığımıza, belediye başkanlarıyla ilgili
soruşturma olduğuna, görevlerine dair… 
BAŞKAN
– Partinizle ilgili değil canım, kayyum atanan belediyelerle ilgili öyle bir
ifade kullandı.
MENSUR
IŞIK (Muş) - Daha ne diyecek?
FATMA
KURTULAN (Mersin) – Onlar bizim belediyelerimiz Başkan, ne demek yani?
FİLİZ
KERESTECİOĞLU DEMİR (Ankara) – Yani nasıl böyle diyebiliyorsunuz?
GARO
PAYLAN (Diyarbakır) – Dalga mı geçiyorsun?
FATMA
KURTULAN (Mersin) – Sayın Başkan, görevde yenisiniz ama bu işlerde acemi
değilsiniz, lütfen yani.
BAŞKAN
– Buyurun Sayın Kurtulan.
2.- Mersin Milletvekili Fatma Kurtulan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
FATMA
KURTULAN (Mersin) – Teşekkürler Sayın Başkan.
Kayyumların
araştırılmasına dair önergemize AKP Grup Başkan Vekilinin verdiği yanıt üzerine
söz aldım.
AKP
Grup Başkan Vekili diyor ki, bu üç belediye başkanının örgüte para
aktardıklarını… Ki daha önce zaten İçişleri Bakanının böyle bir ithamı vardı,
oradan devam ediyor. Zaten genel olarak işleyişte birileri bir strateji ortaya
koyuyor, İçişleri Bakanı Süleyman Soylu hayata geçiriyor, burası da
meşrulaştırıyor. Şu an bu icra oluyor yine tekrar burada. Anayasa 127/4 ve
Belediyeler Kanunu diyor ki arkadaşlar: “Göreve geldikten sonra görevleriyle
ilgili bir işlem, bir soruşturma, kovuşturma varsa bunlar geçici olarak
görevden alınır, iki ay sonra, iki ay süreyle de bunlar incelenir.” Bu
arkadaşlarımızın bahsettiğiniz görev ve soruşturmaları milletvekilliği sürecine
dairdir. Hiçbirinin belediye başkanı olduktan sonra… Bu bahsettiğiniz bir
iddia. Savcıların bir iddianamesi söz konusu değil. 
Yine
söylenmiş ki bizim belediye başkanlarının keyfine göre daire başkanlarını,
genel sekreterleri değiştirdiğine dair… Yine ilgili yasa, 5393 sayılı
Belediyeler Yasası der ki: “Belediye başkanı, daire başkanlarının ve genel
sekreterlerinin yerlerini değiştirme, görevden alma, her türlü tasarrufa tam
yetkili kişidir.” Ona istinaden bunu da reddettiğimizi, bu konuda da doğru
söylemediğinizi, kanuna aykırı davrandığınızı bir kez daha söylemek isteriz.
Belediyeler
arasında ayrımcılık yaptığı iddiası var, ilçe belediyeleri arasında da;
Edremit, Gürpınar belediyeleri sizin kimisini gasbettiğiniz, kimisi de
aldığınız belediyelerdir, Gevaş ilçesi yöne öyledir. Bizzat Van Belediye
Başkanının oraya yaptığı hizmetler vardır. Dolayısıyla şu an yine tekrar
yaptığınız hırsızlığı, yalan dolanı örtbas etme girişimi içerisindesiniz. (HDP
sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Evet, Sayın Özel…
ÖZGÜR
ÖZEL (Manisa) – Sayın Başkan, Sayın Grup Başkan Vekili konuşması sırasında,
grubumuzun seçmene -tekrar etmek üzücü ama- “bidon kafa” veya “makarnayı alan
adam” gibi ifadeler kullandığını iddia etti. 
MEHMET
MUŞ (İstanbul) – CHP’nin ismi geçti mi?
ÖZGÜR
ÖZEL (Manisa) – Bu ağır bir ithamdır, İç Tüzük 69’a göre söz istiyorum.
BAŞKAN
– Buyurun. 
3.- Manisa Milletvekili Özgür Özel’in, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
ÖZGÜR
ÖZEL (Manisa) – Sayın Başkan, biraz önce Sayın Grup Başkan Vekili grubumuza
döndü, dedi ki: “Biz sizin gibi kaybettiğimiz seçimden sonra seçmene…” dedi ve
birtakım hakaretler söyledi. O ifadelerin hiçbirisi Cumhuriyet Halk Partisi
üyesi ya da Cumhuriyet Halk Partisini temsile yetkin kişiler tarafından kullanılmış
ifadeler değil. Seçmene böyle bir ifade nerede kullanılıyorsa da karşısında
olduğumuzu açıkça ifade etmem lazım ama Sayın Muş, size şunu sorarlar: Mesela
diyorsunuz ya “soruşturma, kovuşturma.” 1 Nisanda soruşturma açılmış 16 Nisanda
göreve başlayanlara, siz buradan “soruşturma” diyorsunuz. Siz de biliyorsunuz
“göreviyle ilgili” ifadesi olduğunu ama onu yutuyorsunuz ve siz de biliyorsunuz
ki seçmene verdiği karardan dolayı, Cumhuriyet Halk Partisi on yedi yıldır
dönüp kendi içinde muhasebesini yapmış, önündeki seçimlere hazırlanmıştır. 
Siz
ne yaptınız? Bir kerecik seçim kaybettiniz kendi ifadenizle -hep siz
kazanıyordunuz ya- 31 Martta seçimi kaybettiniz, ne yaptınız? Kabullenemediniz.
YSK’ye baskı yaptınız, hatta İstanbul seçiminin kaybından sorumlu olan bir
sayın grup başkan vekili, bir bakan, bir eski bakan partide sorgulandı ve bu
kayıp üstümüze kalmasın diye ısrarla o seçimlerin tekrarına partinizin
yöneticilerini, Genel Başkanını ikna ettiniz. Bunu bilmeyen mi var? Ben mi
söylüyorum ilk kez? 
Sayın
Muş, İstanbul’un ilk seçiminin kaybından sorumlu tutulan 3 kişinin daha sonra
bu seçimi tekrar ettirip 850 binlik farkla partisine tarihî bir hezimet yaşatmasıyla,
benim gözümün içine bakamadığınız gibi milletin de gözünün içine bakamaz hâle
geldiniz ve hepimiz biliyoruz ki siz millete kafa tuttunuz “Kararını kabul
etmiyoruz.” dediniz. Bir daha düşün, Ekrem İmamoğlu’nu seçmiş olamazsın.”
dediniz. Millet “Bana kafa tutuyorsan, millî iradeyi kirli iradeye dönüştürmeye
çalışıyorsan bunun hesabını sen vereceksin.” dedi ve işte, 23 Haziran günü
böyle başınızı önünüze eğmek durumunda kaldınız.
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sayın Başkan… 
ÖZGÜR
ÖZEL (Devamla) – Sonucunu kabul etmediğiniz seçimin -806 binlik farkı görünce-
yediyi yirmi geçe sonuçlarını kabul etmek durumunda kaldınız. 
Teşekkür
ederim. (CHP sıralarından alkışlar) 
BAŞKAN
– Teşekkür ettim Sayın Özel.
Sayın
Muş, buyurun.
MEHMET
MUŞ (İstanbul) – Sayın Başkan, şimdi, konu şu: Şurada bir şeyi ifade etmek isterim.
Millet hangi kararı veriyorsa -az önce ifade ettim- saygı göstereceğimizi,
seçimden önce de, sonuç ne olursa olsun kabul edeceğimizi ifade ettim. 
BAŞKAN
– Şöyle: Sataşma yok. Ben size yerinizden bir dakika süre vereyim de kayıtlara
geçsin. 
MEHMET
MUŞ (İstanbul) – Sayın Başkan, pek kısa bir söz talebim var. 
BAŞKAN
– Buyurun. 
IV.- AÇIKLAMALAR (Devam)
27.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Şimdi, biz, bakın, daha bugün, daha bugün ya, grup
toplantısında… Sayın Özel grup toplantısını yönetiyordu. Şimdi, Genel
Başkanları bir meseleden bahsediyor, tablolar falan gösteriyor. Orada diyor ki:
“Benim kızgınlığım saraya değil, benim kızgınlığım ona oy verenlere. İnsan
biraz aklını kullanır.” Yani seçmene, bize oy verenlere “akılsız” diyor.
“Aklını kullanır…”
ALİ
ŞEKER (İstanbul) – Akılsız olsa aklını kullanabilir mi?
MEHMET
MUŞ (İstanbul) – Niye? Niye? AK PARTİ’ye oy verenlere “Aklını kullan…” diyor.
Şimdi, ya, bu; yaklaşımınız bu, yaklaşımınız bu. Bugün ya! Bugün, bugün! (AK
PARTİ ve CHP sıralarından gürültüler)
BAŞKAN
– Arkadaşlar, teşekkür ediyorum.
Sayın
Muş, teşekkür ediyorum. 
MEHMET
MUŞ (İstanbul) – “Benim kızgınlığım saraya değil, benim kızgınlığım ona oy
verenlere. İnsan biraz aklını kullanır.” Yani bize oy verince akılsız mı
oluyor?
ENGİN
ALTAY (İstanbul) – Ne münasebet?
ÖZGÜR
ÖZEL (Manisa) – Ne münasebet?
MEHMET
MUŞ (İstanbul) – Çıkın özür dileyin. Seçmene bu söylenir mi ya?
MEHMET
RUŞTU TİRYAKİ (Batman) – Sayın Başkan…
BAŞKAN
– Sayın Tiryaki, zaten Grup Başkan Vekili Sayın Kurtulan gereken cevabı verdi.
Sayın Özel de zaten benzer şekilde cevabı verdi. 
Teşekkür
ediyorum. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Batman Milletvekili Mehmet Ruştu Tiryaki ve 19
milletvekilinin, üç büyükşehir belediye başkanlığına kayyum atanmasının sebep
ve sonuçlarının araştırılması amacıyla 11/9/2019 tarihinde Türkiye Büyük Millet
Meclisi Başkanlığına verilmiş olan (10/1785) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Adalet ve Kalkınma Partisi Grubu adına Sayın Mustafa Hilmi Dülger.
Buyurun
Sayın Dülger. (AK PARTİ sıralarından alkışlar) 
Sayın
Dülger, lütfen yeni bir sataşmaya yol açmayacak şekilde…
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; 31 Mart 2019 mahallî idareler seçimleri ile Diyarbakır, Mardin
ve Van Büyükşehir Belediye Başkanlıklarına kayyum atanmasıyla ilgili verilen
HDP grup önerisi aleyhinde AK PARTİ Grubum adına söz almış bulunuyorum. Gazi
Meclisi saygıyla selamlıyor, bu arada yeni yasama dönemimizin hayırlara vesile
olmasını niyaz ediyorum. 
Sayın
Başkan, değerli milletvekilleri; Türkiye Cumhuriyeti Anayasası’nın
başlangıcında millet iradesinin mutlak üstünlüğü, egemenliğin kayıtsız şartsız
Türk milletine ait olduğu ve bunu millet adına kullanmaya yetkili kılınan hiçbir
kişi ve kuruluşun bu Anayasa’da gösterilen hürriyetçi demokrasi ve bunun
icaplarıyla belirlenmiş hukuk düzeni dışına çıkamayacağı; yine, hiçbir
faaliyetin Türk millî menfaatlerinin, Türk varlığının devleti ve ülkesiyle
bölünmezliği esasının karşısında korunma göremeyeceği belirtilmiş ve bu
ilkeleri de tüm kurum ve kurumlarıyla uygulayan, millî iradeyi her şeyin
üzerinde gören, adına da demokrasi denilen bir yönetim biçimine sahip olduğu
tüm dünyaya ilan edilmiş bir gerçektir. 
Yine
biliyoruz ki sözleşmenin taraflarından birisi sözleşmenin şartlarına uymazsa
diğerinin de sözleşmeye uymama hakkının doğduğu gerçeği hukukun ilkelerinden
birisi olarak karşımıza çıkmaktadır. Buna göre, millî iradeye teslim edilen
yetkilerin terör örgütlerine peşkeş çekilmesi yönetim yetkisini eline
geçirenlerin bu sözleşmeye uymadıklarını da ortaya koymaktadır. İşte bundan
dolayıdır ki milleti temsil görevini yerine getirme kabiliyetini kaybetmiş
belediyelere, yetkisini Gazi Meclisin kabul ettiği yasalardan alan İçişleri
Bakanlığımız tarafından, Anayasa’nın 127’nci, Belediye Kanunu’nun 45 ve 47’nci
maddelerine göre sahip olduğu yasal yetkiler kullanılarak soruşturma bitinceye
kadar görevden el çektirilmiş, yerine de geçici olarak kayyum belediye
başkanları atanmıştır. Getirilen eleştirilerde uygulamanın siyasi olduğu
söylenmektedir. Eğer siyasi olsaydı aynı siyasi parti çatısı altında bugün
faaliyetlerine devam eden 72 belediyenin de görevden el çektirilmesi gerekirdi.

KEMAL
BÜLBÜL (Antalya) – Onu da yapacaksınız da yüreğiniz yetmez. 
HABİP
EKSİK (Iğdır) – Önceki dönem yaptınız zaten. 
MUSTAFA
HİLMİ DÜLGER (Devamla) – Dolayısıyla bu konuda siyasi değil, bir hukuki
gereklilik ortaya çıkmaktadır. İşte, bundan dolayı bugün ortaya çıkan bu
işlemler aynı zamanda elli yıla yakın bir süreden beri terörle mücadele eden
Türkiye'nin karşısına bir güvenlik meselesi olarak çıkmaktadır. Dolayısıyla, bu
belediyeler teröre ve teröristlere yardım ettikleri, yataklık ettikleri sürece
demokrasi ve hukuk içerisinde gereken yapılacaktır diyoruz.
İşte
bundan dolayı, sözlerime son verirken, HDP Grubunun vermiş olduğu bu önergeye
katılmadığımızı ve aleyhte oy vereceğimizi belirtiyor, Gazi Meclisi saygıyla
selamlıyorum. (AK PARTİ sıralarından alkışlar) 
FATMA
KURTULAN (Mersin) – Sayın Başkan, tekrar söz doğdu. 
BAŞKAN
– Buyurun Sayın Kurtulan.
FATMA
KURTULAN (Mersin) – Sayın Başkan, millî iradeye teslim edilen yetkiyi terör
örgütüne peşkeş çekme olarak bizi itham etti. “Hukuki bir zorunluluktur.” dedi
o hatip. Ve onlar teröre destek verdiği sürece bunların yapılacağına dair…
BAŞKAN
– Sayın Kurtulan, buyurun lütfen.
FATMA
KURTULAN (Mersin) – Grubumuz adına Sayın Tiryaki konuşacak. 
BAŞKAN
– Sayın Tiryaki, buyurun.
VIII.- SATAŞMALARA İLİŞKİN KONUŞMALAR (Devam)
4.- Batman Milletvekili Mehmet Ruştu Tiryaki’nin, Kilis Milletvekili
Mustafa Hilmi Dülger’in HDP grup önerisi üzerinde AK PARTİ Grubu adına yaptığı
konuşması sırasında Halkların Demokratik Partisine sataşması nedeniyle
konuşması
MEHMET
RUŞTU TİRYAKİ (Batman) – Çok teşekkür ediyorum Başkan.
Bu
son söylenenlerin tamamı yalan. Bizim arkadaşlarımız hakkında, 3 belediye
başkanımız hakkında, örgüte yardım ve yataklık ettiklerine, belediye
olanaklarını örgüte aktardıklarına dair tek bir tane suçlama yok. Bu hem yalan
hem de büyük bir iftira. Bunu kanıtlamak zorundasınız, yoksa size müfteri
diyeceğiz.
İkincisi:
“Haklarında soruşturma var.” diyorsunuz. Evet, ben size bunu anlattım zaten.
Haklarındaki soruşturmaların tamamı 31 Mart tarihinden öncesine ait.
Dolayısıyla yeni bir soruşturma başlatılmış değil ve bu soruşturmalar belediye
başkanı adayı olmanın önünde engel değil. Kim belediyenin paralarını peşkeş
çekiyor biliyor musunuz? Bu belediyenin paralarını peşkeş çekenler sizin kayyum
olarak görevlendirdiğiniz kişilerdir, bunu herkes biliyor. Diyarbakır
Büyükşehir Belediye Başkanı olarak görevlendirdiğiniz kayyum ne yapmıştı
Diyarbakır’a? Koca, saray yavrusu bir oda yapmıştı değil mi? Fayanslarla, altın
varaklarla süslü banyolar, hamamlar, bilmem şunlar bunlar yapmıştı. Nereye?
Belediye Başkanının odasına. İşte, hırsızlık varsa budur, her zaman bunu
söylüyoruz.
Ahmet
Türk anlattı belediyenin paralarını nasıl peşkeş çektiğinizi. 16 tane masası
olan, 64 kişinin kalabileceği bir lokantaya, kayyum olarak görevlendirdiğiniz
kişi bir günde 4 bin kişilik yemek faturası kesmiş, 4 bin kişilik. Gelen her
bakanınınız için Mardin’e 50 bin liralık, 60 bin liralık, 100 bin liralık, 150
bin liralık araç kiralamış, yemekler vermiş, bütün masraflarını karşılamış.
Cumhurbaşkanı dâhil olmak üzere, gelen herkese aynı gümüşçüden hediyeler almış
30 bin liralık, 50 bin liralık, 130 bin liralık. İşte hırsızlık yapan birileri
var, o da sizin o kayyum olarak görevlendirdiğiniz kişiler. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) - Ama bu yetmiyor, sadece propaganda olarak
söylüyorsunuz. Neymiş? “Örgüte para aktarıyor.” İspatlayacaksınız. Tek bir
kuruş yoktur belediyenin kaynaklarının başka bir yere gönderildiğine dair. Bu,
sadece yalandır, sadece iftiradır. (HDP sıralarından alkışlar) 
BAŞKAN
– Teşekkür ederim.
ENGİN
ALTAY (İstanbul) – “Yalan” dendi, “müfteri” dendi, niye cevap verilmiyor, ben
anlamadım.
HABİP
EKSİK (Iğdır) – Niye cevap vermiyorsunuz?
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Batman Milletvekili Mehmet Ruştu Tiryaki ve 19
milletvekilinin, üç büyükşehir belediye başkanlığına kayyum atanmasının sebep
ve sonuçlarının araştırılması amacıyla 11/9/2019 tarihinde Türkiye Büyük Millet
Meclisi Başkanlığına verilmiş olan (10/1785) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler... Etmeyenler... Kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Tekirdağ Milletvekili İlhami Özcan Aygun ve 19
milletvekilinin, basının başta mali olmak üzere yaşadığı sorunları tüm
boyutlarıyla incelemek amacıyla 27/9/2019 tarihinde Türkiye Büyük Millet
Meclisi Başkanlığına verilmiş olan (10/1808) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi
2/10/2019
Türkiye Büyük Millet Meclisi
Başkanlığına
Danışma
Kurulu 2/10/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa

 Grup
Başkan Vekili
Öneri:
Tekirdağ
Milletvekili İlhami Özcan Aygun ve arkadaşları tarafından basın sektöründe
yaşanan sorunların araştırılması ve bu sorunlara çözüm yolu getirecek acil
destek paketinin ortaya konulması amacıyla 27/9/2019 tarihinde Türkiye Büyük
Millet Meclisi Başkanlığına verilmiş olan Meclis araştırma önergesinin (1246
sıra no.lu) diğer önergelerin önüne alınarak görüşmelerinin 2/10/2019 Çarşamba
günlü birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın İlhami Özcan Aygun…
Buyurun.
(CHP sıralarından alkışlar) 
CHP
GRUBU ADINA İLHAMİ ÖZCAN AYGUN (Tekirdağ) – Sayın Başkan, değerli
milletvekilleri; sözlerime başlarken öncelikle yeni yasama döneminin hayırlı
uğurlu olmasını dilerim.
Bugün
basının mali ve fikir özgürlüğü sorunlarının incelenmesi için vermiş olduğumuz
araştırma önergesi üzerine söz almış bulunmaktayım. Bu önergemiz, Genel
Başkanımız Sayın Kemal Kılıçdaroğlu’nun talimatıyla ekip olarak gitmiş
olduğumuz Erzurum’da ziyaret etmiş olduğumuz Gazeteciler Cemiyetine istinaden
hazırlanmış olan bir önergedir. Buradan Erzurum’a da selamlarımı iletiyorum.
Bizlere,
siyasetçilerin sözlerinin genelde suya yazıldığını söylemişlerdi, biz suya yazmadığımızı
ve ilk gündem maddesi olarak getireceğimizi söylemiştik, sözümüzü tuttuğumuz
için de mutluyuz. Teşekkür ediyorum grubumuz adına. 
Yüce
heyetinizi ve ekranları başında bizleri izleyen saygıdeğer yurttaşlarımızı
sevgi ve saygıyla selamlıyorum.
Basın,
demokrasinin dördüncü gücüdür, medya özgür olmadan Türkiye özgür olamaz. Baskı
ve sansürün olmadığı medya, demokratik hukuk devletinin sigortasıdır. Halkın
doğru haber alma hakkı, kamu gücünün denetimi için olmazsa olmaz sektörlerden
bir tanesidir. 
Biz
Cumhuriyet Halk Partisi olarak basının sorunlarını ülke sorunu olarak görüyor
ve önemsiyoruz.
Değerli
milletvekilleri, maalesef AKP iktidarı döneminde oluşturulan yandaş havuz
medyasıyla Hükûmetin tüm politikalarının alkışlandığı, eleştirilere sağır kalındığı,
muhalefetin sesine ise yer verilmediğini hep beraber yaşıyoruz. 
Sınır
Tanımayan Gazeteciler Örgütünün raporuna göre, Türkiye, Çin ve Mısır’la
birlikte dünyada en çok tutuklu gazetecinin olduğu ülkelerden bir tanesidir.
Karikatürle eleştirinin bile suç hâline getirildiği ülkemizde ne yazık ki
toplumda açık açık muhalif tüm seslere yönelik cadı avı yapılmaktadır. Sosyal
medya mesajları suç unsuru hâline gelmektedir. Bugün itibarıyla toplam 134
gazeteci tutuklu, hükümlü olarak cezaevlerindedir, bundan utanç duyuyoruz. 
Bakın,
AK parti döneminde yaratılan yandaş havuz medyası üzerinden medyada tüm
dengeler değişmiş, taraflı ilan politikaları ve kamu kaynaklarının sadece
yandaş havuz medyaya akıtılması sonucunda, yıllardır hizmet veren köklü medya
organları birer birer kapanmış ve el değiştirmiştir. Bunun sonucunda 10 bini
aşkın gazeteci işsiz kalmış, Sabah, Akşam, Star gazeteleri ile ATV, A Haber
gibi kanalların havuz medyasına dönüştürülmesinin ardından Doğan Medya Grubu el
değiştirmiş, yayın çizgisini değiştirmiş, birçok gazeteci de işten
çıkarılmıştır. Yandaş medya öyle güçlenmiş, o da kendi içinde ayrışmıştır.
“Pelikancı” olarak adlandırılan grup, iktidar içinde ayrı güç elde etmek
isteyenlerin yayın organı hâline dönüşmüştür. Basın hiç bu kadar kötü duruma
düşürülmemiştir. 
Mali
kriz sonucu büyük gazetelerin sayfa sayısı düşürülmüş, hafta sonu ekleri
kaldırılmıştır. Biliyorsunuz, yakın zamanda Vatan gazetesi, Habertürk gazetesi
kapanmış, yakın zamanda da Yeni Şafak gazetesi ekonomik sebepleri göstererek
birçok gazeteci kardeşimizi işten çıkarmıştır. Şimdi de Türkiye'nin ilk özel
yerel televizyon kanallarından biri olan ve yirmi beş yıldır faaliyet gösteren
Bursa’daki Olay TV ve Olay gazetesinin kapanma kararı almasından da üzüntü
duyuyoruz. 
Değerli
milletvekilleri, Basın İlan Kurumunun 2019 yılı verilerine göre Türkiye’de
resmî ilan yayınlama hakkını haiz 1.075 gazete vardır. Gazetelerde çalışan
sayısı 7.593 kişidir. Bu gazetelerde toplam 3.211 kardeşimiz basın kartı
sahibidir. Yani sektör aynı zamanda önemli bir istihdam kapısıdır. 
Medyanın
darboğazda olmasının sebeplerinden biri de girdilerin yurt dışına bağımlı
olmasıdır. Türkiye'nin kâğıdın ana ham maddesi olan selülozu üretemez olması ve
kâğıdı dışarıdan almasıyla beraber ve tonunun da 600 dolardan 900 dolara
çıkması basınımızı zor durumda bırakmıştır. Yine aynı zamanda kâğıdın dışında
boya, kalıp gibi diğer gazete girdilerinde de dışa bağımlıyız. 
Değerli
milletvekilleri, ekonomik durgunluk sebebiyle özel sektör reklam bütçesini
kısmış, bu da medya organlarının gelirini düşürmüştür. Resmî devlet kurumları
artık ilana çıkamaz hâle gelmiştir ve 15 Temmuzdan sonra da davet usulü
alımları tercih etmeye başlamasıyla beraber medya şu anda can çekişmektedir. Bu
durum da yerel gazetelerin ilan gelirlerini büyük ölçüde sekteye uğratmıştır.
Üstelik resmî ilan tarifelerinde iki yılı aşkın süredir artış yoktur. Basının
mağduriyetini artırmıştır. İcra ilanlarının gazetelerde yayımlanma
zorunluluğunun kaldırılması yönünde düzenleme yapılacağı yönündeki duyumlar endişe
yaratmaktadır. Böyle bir düzenleme yerel ve ulusal tüm gazetelerin can suyunu
kesecektir. 
Değerli
milletvekilleri, basınımızı kurtarmak ve özgürleştirmek için sektöre can suyu
sağlayacak acil destek paketi hemen hazırlamalıdır. Araştırma önergemde teklif
ettiğim üzere Basın İlan Kurumu kanalıyla kâğıdın ucuz fiyattan tedarik
edilerek gazete sahiplerinin desteklenmesi doğrudur. 
Bu
paket, ucuz kâğıt tedarikinin yanı sıra sosyal güvenlik kurumu primleri ve
vergi ödemelerinde kolaylıklar getirmelidir. Resmî ilanlarda eşit ve
hakkaniyetli bir modele geçilmelidir. Basın Kartları Yönetmeliği’nde
gazeteciler lehine düzenleme yapılırken erken emeklilik imkânları
kolaylaştırılmalı, hem işsiz kalan hem de erken emeklilik imkânlarından edilen
yani yıpranma payı ellerinden alınan gazetecilerin koşulları mutlaka
iyileştirilmelidir. 
Umarım
ki AK PARTİ’yle beraber MHP de bu önergemize destek olur ve basının içinde
bulunduğu çıkmazdan kurtulması için araştırma komisyonu kurulmasına vesile
olur. 
Bu
öneriyle konuşmama son verirken yüce heyetinizi, Meclisi ve ekranları başındaki
yurttaşlarımı saygıyla selamlıyorum. 
Teşekkür
ederim. (CHP sıralarından alkışlar)
BAŞKAN
– İYİ PARTİ Grubu adına Yasin Öztürk. (İYİ PARTİ sıralarından alkışlar) 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; Cumhuriyet Halk Partisi grup önerisi hakkında İYİ PARTİ Grubu
adına söz almış bulunmaktayım. Öncelikle yüce heyetinizi saygıyla selamlıyor,
yeni yasama yılının milletimize ve Meclisimize hayırlı olmasını diliyorum. 
Değerli
milletvekilleri, demokrasilerde dördüncü kuvvet olarak tabir edilen ve halkın
haber alma hakkını kullanırken kamu görevini yerine getiren basınımız son
günlerde hayatiyet sorunuyla karşı karşıya bulunmaktadır. Ülkenin yaşadığı
ekonomik darboğazın en fazla etkilediği sektörlerin başında medya kuruluşları
gelmektedir. Ulusal basını yaralayan ekonomik kriz, yerel basının da can
çekişmesine neden olmaktadır. Medyayı ayakta tutabilecek sermaye kaynağı gazete
satışı değildir, bunu herkes bilir. Basının can damarı sadece kendi yağıyla
kavrulan işverenler için reklam ve ilan gelirleridir. Ancak hakkaniyetle
verilen reklam, ilan ve rekabete dayalı reklam basının özgürlüğünün de
teminatıdır. Çünkü eğer basın daha fazla ilan almak için iktidar sözcülüğüne
soyunursa ve iktidar basını ilan yoluyla terbiye etmeye başlarsa haber alma ve
haber verme anayasal bir hak olmaktan çıkar, kimileri için nemalanma aracına
döner.
Peki,
bu durum size tanıdık geldi mi? Tam da günümüz basınının en güncel sorunu budur.
Bir yandan kamu kaynaklarını iktidar aracılığıyla tepe tepe kullanan,
gazetecilik dışında her türlü ihaleden para kazanan, üstüne resmî ilan alan ve
iktidara şirin görünmek isteyen reklam verenlerin beslediği bir pelikan basın,
diğer yandan her gün işsiz kalma, kapanma ve hatta hapse atılma tehdidi altında
kendi kaynaklarıyla direnen medya çalışanları. 
Değerli
milletvekilleri, gündemi ulusal basın üzerinden konuşmak belki daha popüler
ancak asıl sorun yerel basında kendini gösteriyor. Bugün birçok ilde yerel
gazeteler kapanmak üzere. Her geçen gün kontrolsüz bir şekilde açılan, bir
yasaya tabi olmayan, gazeteciliği tetikçilik olarak algılayan birtakım internet
medyası bir yana, iktidarın uyguladığı politika, yerel medyanın üzerinde
Demokles’in kılıcı gibi sallanıyor. Kâğıt maliyetleriyle birlikte basım, yayım,
dağıtım maliyetlerinin çok yüksek olması, personel giderleri ve vergiler yerel
basın çalışanları için gazeteciliği eve ekmek götürebilecek bir iş olmaktan
ziyade bir ideal olarak fedakârlık yapılan bir uğraşa doğru itmektedir. Yerel
basın uzun zamandır resmî ilan gelirlerinden yeterince faydalanamamaktadır.
Burada hem iktidarın siyasi tercihi hem de ülkenin ekonomik gerçekleri devreye
girmektedir. İktidarın ve dolayısıyla Basın İlan Kurumunun yerel basını yük
gören anlayışı devam ederse, resmî ilan vermek için olur olmaz şartlar bugünkü
gibi yine dayatılırsa Basın İlan Kurumu mevzuatı çerçevesinde yayın yapan 1.089
yerel gazete de kapanmaya mahkûmdur. Yerel medya biz siyasetçilerin bölgedeki
sözcüsü, Mecliste yaptığımız her faaliyet belki ulusal basında yer almıyor ama
yerelde mutlaka sesimiz oluyor.
(Mikrofon
otomatik cihaz tarafından kapatıldı) 
YASİN
ÖZTÜRK (Devamla) – Sayın Başkan, toparlıyorum. 
BAŞKAN
– Son cümlelerinizi alayım.
Buyurun.
YASİN
ÖZTÜRK (Devamla) – Vatandaşla bire bir ilişkide, bağımsız olan yerel basının
sesinin kısılmasına izin vermeyelim. Bunun iktidarı muhalefeti yok, hep
birlikte yereldeki sözcülerimiz için biz de harekete geçelim, bir komisyon
kurarak özellikle yerel basının sorunlarını çözmek için el birliğiyle
çalışalım. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Sayın Akçay, buyurun.
IV.- AÇIKLAMALAR (Devam)
28.- Manisa Milletvekili Erkan Akçay’ın, maddi sıkıntılar yaşayan yerel
yazılı basın için gerekli düzenlemelerin yapılmasında fayda gördüklerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Basınla
ilgili verilen grup önerisi vesilesiyle, bilhassa yerel basın başta olmak üzere
önemli gördüğümüz bir iki hususu dile getirmekte fayda mülahaza ediyorum. 
Sayın
Başkan, değerli milletvekilleri; Basın İlan Kurumu mevzuatı çerçevesinde resmî
ilan ve reklam alan toplam 1.075 gazete vardır. Bunların 36’sı sadece ulusal
bazda yayın yapar ve binden fazlası yerel basındır. Bu gazetelerin kadrolarında
hâlen 7.593’ü fikir işçisi olmak üzere, dağıtım, baskı, büro işçileriyle
birlikte yaklaşık 15 binden fazla kişi istihdam edilmektedir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay.
ERKAN
AKÇAY (Manisa) – Gazetelerin en önemli gelir kaynaklarından biri de resmî
ilanlardır. Gazetelerin resmî ilan alabilmesi için yaklaşık iki yıl önce “Borcu
yoktur.” yazısı alması şartı getirilmişti vergi dairelerinden. Hazine ve Maliye
Bakanlığı tarafından bu uygulama genelgeyle 2 kez ertelenmiştir ancak 1 Temmuz
2019 tarihi itibarıyla bu süre dolmuş ve yeni bir erteleme yapılmamıştır.
Erteleme yapılmaması nedeniyle başta yerel gazeteler olmak üzere çok sayıda
gazete resmî ilan alamamaktadır. Buna yönelik yeniden bir düzenleme
yapılmasında fayda görüyoruz.
Basın
İlan Kurumunun en önemli gelirlerinden biri yargı ilanlarıdır. Gazetelere resmî
ilan dağıtan Basın İlan Kurumunun gelirlerinin yaklaşık yüzde 60’ı başta icra
ilanları olmak üzere yargı ilanlarından oluşmaktadır. Bu yönde bir düzenleme
yapılması Basın İlan Kurumunun ve resmî ilan alan yüzlerce gazetenin
kapanmasına ve…
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) - …binlerce gazetecinin de işsiz kalmasına yol açacaktır. 
Maddi
sıkıntılar yaşayan yerel yazılı basın için enerji tarifelerinde düzenlemeler
yapılabileceği gibi, kâğıt, kalıp, boya gibi sarf malzemesi desteğinin
artırılmasında, telif ücretleri konusunda gerekli düzenlemelerin yapılmasında
fayda görüyoruz ve ayrıca, gazetelerin resmî ilan alma şartları hafifletilmeli
ve yargı ilanları gazetelerde yayımlanmaya da –şu anda hâlihazırda olduğu gibi-
devam etmelidir.
Teşekkür
ederim Sayın Başkan.
BAŞKAN
– Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Tekirdağ Milletvekili İlhami Özcan Aygun ve 19
milletvekilinin, basının başta mali olmak üzere yaşadığı sorunları tüm
boyutlarıyla incelemek amacıyla 27/9/2019 tarihinde Türkiye Büyük Millet
Meclisi Başkanlığına verilmiş olan (10/1808) esas numaralı Meclis Araştırması
Önergesi’nin ön görüşmelerinin, Genel Kurulun 2 Ekim 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu adına Sayın Filiz Kerestecioğlu.
Buyurun.
(HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri, sevgili Meclis çalışanları; herkese iyi bir yasama dönemi
dilerim.
Gazetelerin
ayakta kalabilmesinin en önemli kaynaklarından biri resmî ilanlar ancak bu
kaynağın kime, nasıl aktarılacağı da iktidar elinde basını terbiye etmek için
bir sopa olarak kullanılıyor maalesef. Üstüne bir de ekonomik krizin etkileri
eklenince bazı gazeteler yayın periyodunu değiştirmek ya da kapanmak zorunda
kalıyor. Basın sektörünün bu denli darboğaza girmesinde iktidarın payı bu denli
açıkken acilen bir önlem paketi hazırlanması da bizlerin boynunun borcu. Mali
sorunların azaltılması amacıyla başta ilan gelirlerinin adaletli dağıtımı için
tedbir alınmalı, vergi ödemelerinde kolaylık sağlanmalı, ucuz kâğıt tedarikinin
yol ve yöntemleri tespit edilmeli ve basın çalışanları arasındaki işsizliği
önlemek için SGK prim ödemelerinde kolaylık yapılmalı. Alınacak tedbirler ve
teşviklerin merkezindeki konulardan biri bu sektörde çalışanların koşullarının
iyileştirilmesi olmalı. Şimdiye kadar iktidarın özellikle SGK primleriyle
ilgili getirdiği teşviklerin emekçileri değil, patronları koruduğunu da
maalesef biliyoruz. Bu nedenle, evet, önerge iyi niyetle hazırlanmış bir
önergedir mali destek için fakat bunun yanı sıra, kendim de bir dönem basın
çalışanı olduğumda gördüğüm gibi, genellikle yapılan teşvikler çalışanların
maaşlarına yansımaz, patronları ayakta tutmaya, o müesseseyi ayakta tutmaya
yarar. 
Ayrıca
tümüyle bir kontrol ve denetim aracına dönüşmüş olan basın kartı uygulamasında
da özgürlükçü düzenlemeler yapılması gerekiyor. Basın kartını kesinlikle
Cumhurbaşkanlığının değil, basın örgütlerinin oluşturduğu özerk bir düzenleyici
kurulun vermesi gerekiyor. 
Basın
çalışanlarının ve genel olarak medya sektörünün sorunlarını çözmek için
yalnızca mali destek paketi yeterli değil. Sadece eylül ayında 60’ı aşkın basın
çalışanı hâkim karşısına çıktı, 8 gazeteciye toplam yirmi altı yıl iki ay yirmi
gün hapis cezası verildi. Bu tablo, halkın haber alma hakkı için, eleştirel
düşüncenin varlığını sürdürmesi ve basının toplum yararına denetleme görevini
yerine getirebilmesi için acil mali desteğin yanında acil bir düşünce özgürlüğü
destek paketine ihtiyaç olduğunu da gösteriyor. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Müsaade ederseniz tamamlayacağım.
BAŞKAN
– Tamamlayın Sayın Kerestecioğlu.
Buyurun.
FİLİZ
KERESTECİOĞLU DEMİR (Devamla) – Sayın milletvekilleri, daha önce de siyasi güç
ve mevki sahibi kişilerin yakınlarının karıştığı suçların üzerinin örtülmesi
kamuoyunun adalete olan inancını derinden yaraladı. Bu nedenle -partimin
temsilcisi olarak- Türkiye’de Rabia Naz olayı ve çocuk ölümleri başta olmak
üzere, şüpheli ölümlerde etkin soruşturma yükümlülüğüne ilişkin ihlallerin,
soruşturma, kovuşturma aşamasındaki usulsüzlük ve cezasızlığın nedenlerinin
araştırılması için Mecliste bir komisyon kurduk. Evet, bugün önergede
verdiğimiz bir konuda ben kamuoyunun sorduğu bir soruyu da sorarak sözlerimi
tamamlamak istiyorum, bu komisyonun çünkü bunu da araştırma görevi olduğunu
düşünüyorum: Nadira Kadirova’ya ne oldu diye sormak istiyorum. 
Teşekkür
ederim. (HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Mustafa Canbey. (AK PARTİ
sıralarından alkışlar)
AK
PARTİ GRUBU ADINA MUSTAFA CANBEY (Balıkesir) – Sayın Başkan, değerli
milletvekilleri; CHP grup önerisinin aleyhinde AK PARTİ Grubumuz adına söz
almış bulunmaktayım. Gazi Meclisimiz ve milletimizi saygıyla selamlıyorum. 
Türkiye’de
resmî ilan yayımlama hakkını haiz 1.075 gazete bulunmakla birlikte 7.593
çalışan olduğu doğrudur. Bu veri, Basın İlan Kurumu aracılığıyla dağıtılan ilan
ve reklamlarla basına önemli bir kaynak aktarıldığını zaten açıkça göstermektedir.
Kaldı ki ülkemiz üzerine oynanan oyunlar ve yapılan ekonomik saldırılardan
birçok sektörün yanı sıra basın sektörümüz de etkilenmiş ancak hemen refleks
gösterilerek gerekli müdahale yapılmış ve tedbirler anında devreye sokulmuştur.
Yazılı basının girdileri, kâğıt başta olmak üzere, kalıp, boya ve diğer sarf
malzemelerinin fiyatlarında ekonomik saldırılar sonucu dövizin artmasına bağlı
olarak meydana gelen artışlara çözüm bulmak amacıyla 2018 Eylül ayında Basın
İlan Kurumu Genel Kurulu olağanüstü toplanmış ve basının yükünü hafifletecek
tedbirleri acilen almıştır. Gazetelerin fiilî satışı ile asgari yüz
ölçümlerinde düzenlemeye gidilmiş, bu şekilde kâğıt ve baskı maliyetlerinden
tasarruf etmeleri sağlanmıştır. 
Medyanın
hızla dijitalleştiği bir dönemde basılı kâğıda olan ilginin azalması ve okuma
oranlarının sadece ülkemizde değil dünya genelinde de hızla düşmesi elbette
basınımızı olumsuz etkilemiştir. Ancak tüm bu gelişmelere karşın devletimizin
1960 yılından beri sübvanse ettiği yerel basınımızın gelirlerinin daha fazla
artırılması için ilgili kurumlarımızın gösterdiği çaba da takdire şayandır. 
Grup
önerisinin aksine resmî ilan fiyat tarifesine altı ay içerisinde iki ayrı zam
yapılmıştır; 1 Haziran 2018 ve 1 Ocak 2019 tarihlerinde yapılan fiyat artışları
yürürlüğe girmiş, basına can suyu verilmiştir. Yani grup önerisinde söz
edildiği gibi resmî ilan fiyatlarına zam yapılmadığı iddiası doğru değildir,
kaldı ki bu dönemde yapılan zamlar hâlen yürürlükte olup Basın İlan Kurumunun
internet sitesinden bu zamların yapıldığı açıkça görülebilir. 
Yazılı
basın sektörünün istihdamına katkıda bulunmak, vergi, sigorta ve maaş desteği
sunmak üzere yapılan değişikliklerle birlikte İŞKUR da önemli bir destek
sağlamış ve şu anda İŞKUR üzerinden 289 kişi basında çalışmaktadır. 
Vergi
ve sigorta borçlarının ödenmesi konusunda tüm sektörlere Hükûmetimiz döneminde
büyük kolaylıklar sağlanmış, yapılandırma ve taksitlendirme imkânı sunulmuş, bu
imkândan basın sektörümüz hiç kuşkusuz faydalanmıştır. 
Yine,
geçmişte kaldırılan ve “yıpranma hakkı” olarak tabir edilen fiili hizmet zammı
yeniden düzenlenerek basın mensuplarının bu haktan yararlanmaya devam etmeleri
sağlanmıştır. 
AK
PARTİ iktidarları ülkenin her alanında olduğu gibi basın sektörünün sorunlarına
da kayıtsız kalmamış, gerekli müdahaleleri gerekli zamanlarda yapmış,
milyonlarca liralık kaynak gazetelere aktarılmıştır. 
(Mikrofon
otomatik cihaz tarafından kapatıldı)
BAŞKAN
– Son cümlelerinizi alayım Sayın Canbey. 
MUSTAFA
CANBEY (Devamla) - Örneğin, son iki yıla baktığımızda Basın İlan Kurumu
aracılığıyla dağıtılan kaynak 2018 yılında 287 milyon TL’ye ulaşmış, 2019
yılının aynı dönemlerinde ise bu kaynak 300 milyon TL’yi aşmıştır. 
Değerli
arkadaşlar, bu zamana kadar olduğu gibi bundan sonra da medyamızın meslek ilkelerini
ve milletimizin hassasiyetlerini dikkate alarak özgür ve tarafsız bir şekilde
doğru bilgilendirme görevini en güzel şekilde yapacağına ve demokrasimize
katkıda bulunmaya devam edeceğine inanıyorum. Bu sektörden gelen bir siyasetçi
olarak şunu açık yüreklilikle ifade etmek isterim ki Türkiye’de yerel ve yaygın
medya özgürdür, devletimizin sunduğu tüm bu çabalar da basınımızın özgür
duruşuna daha fazla güç ve katkı sunmuştur, bundan sonra da sunmaya devam
edecektir.
Bu
düşüncelerle yüce milletimizi saygıyla selamlıyorum. (AK PARTİ sıralarından
alkışlar) 
BAŞKAN
– Cumhuriyet Halk Partisi Grubu önerisini oylarınıza sunuyorum: Kabul edenler…
Etmeyenler… Kabul edilmemiştir.
İLHAMİ
ÖZCAN AYGUN (Tekirdağ) – Başkanım, söz istiyorum.
BAŞKAN
– Efendim?
İLHAMİ
ÖZCAN AYGUN (Tekirdağ) – Söz istemiştim.
BAŞKAN
– Ne için?
İLHAMİ
ÖZCAN AYGUN (Tekirdağ) – Cevap hakkımı kullanmak istiyorum. 
BAŞKAN
– Neyle ilgili?
ÖZGÜR
ÖZEL (Manisa) – Sayın Başkan, iktidar partisinin değerli…
BAŞKAN
– Yani cevap hakkı doğuracak bir şey olmadı ama.
ÖZGÜR
ÖZEL (Manisa) – Sayın Başkanım…
BAŞKAN
– Bir sataşma yok, cevap hakkı doğuracak bir şey yok.
İLHAMİ
ÖZCAN AYGUN (Tekirdağ) – İki yıldır aynı fiyatlar devam ediyor basında.
Federasyondan alınan tam fiyat listesine göre iki yıldır fiyat artışı
yapılmamış. 
MUSTAFA
CANBEY (Balıkesir) – Doğru değildir. 
İLHAMİ
ÖZCAN AYGUN (Tekirdağ) – Ondan sonra, yine aynı şekilde, icra ilanlarının
dijital ortama geçirilmesi…
BAŞKAN
– Siz bunu söylüyorsunuz…
İLHAMİ
ÖZCAN AYGUN (Tekirdağ) – Bir dakika…
MUSTAFA
CANBEY (Balıkesir) – Hayır, hayır, doğru değil, 2 defa zam yapılmış. İnternet
sitesine bakın, internet sitesine.
BAŞKAN
– …burası da başka şey söylüyor. Yani burada nedir?
İLHAMİ
ÖZCAN AYGUN (Tekirdağ) – Sayın Başkanım…
YAŞAR
TÜZÜN (Bilecik) – Kayıtlara geçsin Başkanım. 
BAŞKAN
– Teşekkür ediyorum.
Değerli
arkadaşlar, Danışma Kurulunun bir önerisi vardır, okutup oylarınıza sunacağım. 
B) Danışma Kurulu Önerileri
1.- Danışma Kurulunun, Genel Kurulun 2 Ekim 2019 Çarşamba günkü
birleşiminde denetim konularının görüşülmeyerek gündemin “Kanun Teklifleri ile
Komisyonlardan Gelen Diğer İşler” kısmında yer alan işlerin görüşülmesine; 3
Ekim 2019 Perşembe günü toplanmamasına ilişkin önerisi 
2/10/2019
Danışma Kurulu Önerisi
Danışma
Kurulunun 2/10/2019 Çarşamba günü (bugün) yaptığı toplantıda aşağıdaki
önerilerin Genel Kurulun onayına sunulması uygun görülmüştür.
 Mustafa
Şentop
 Türkiye
Büyük Millet Meclisi Başkanı
 
 Mehmet
Muş Engin
Özkoç
 Adalet
ve Kalkınma Partisi Cumhuriyet
Halk Partisi
 Grubu
Başkan Vekili Grubu
Başkan Vekili
 
 Fatma
Kurtulan Erkan
Akçay
 Halkların
Demokratik Partisi Milliyetçi
Hareket Partisi
 Grubu
Başkan Vekili Grubu
Başkan Vekili
 Dursun
Müsavat Dervişoğlu
 İYİ
PARTİ 
 Grubu
Başkan Vekili
Öneriler:
Genel
Kurulun;
2
Ekim 2019 Çarşamba günkü (bugün) birleşiminde denetim konularının
görüşülmeyerek gündemin “Kanun Teklifleri ile Komisyonlardan Gelen Diğer İşler”
kısmında yer alan işlerin görüşülmesi,
3
Ekim 2019 Perşembe günü toplanmaması önerilmiştir. 
BAŞKAN
– Kabul edenler… Etmeyenler… Kabul edilmiştir.
Birleşime
on dakika ara veriyorum.
Kapanma Saati: 17.15
DÖRDÜNCÜ OTURUM
Açılma Saati: 17.29
BAŞKAN: Başkan Vekili Süreyya Sadi BİLGİÇ
KÂTİP
ÜYELER: Mustafa AÇIKGÖZ (Nevşehir), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 2’nci Birleşiminin Dördüncü Oturumunu
açıyorum. 
Alınan
karar gereğince denetim konularını görüşmüyor ve gündemin “Kanun Teklifleri İle
Komisyonlardan Gelen Diğer İşler” kısmına geçiyoruz.
1’inci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi ve Dışişleri Komisyonu Raporu’nun görüşmelerine
başlayacağız.
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (x)
BAŞKAN
- Komisyon? Yerinde.
Komisyon
Raporu 36 sıra sayısıyla bastırılıp dağıtılmıştır.
Şimdi,
teklifin tümü üzerindeki görüşmelere geçeceğiz ama geçmeden önce söz talebi
olan bazı milletvekillerimiz vardı, onlara sırasıyla söz vereceğim. Sadece 6
milletvekilimize söz vereceğim, onun dışında başka kimseye söz vermeyeceğim.
Lütfen başka milletvekillerimiz giriş yapmasınlar.
Sayın
Taşdoğan? Yok.
Sayın
Beyaz? Yok.
Sayın
Fendoğlu? Yok.
Sayın
Tutdere? Yok.
Sayın
Şeker? Burada.
Buyurun
Sayın Şeker.
IV.- AÇIKLAMALAR (Devam)
29.- İstanbul Milletvekili Ali Şeker’in, 26 Eylül 2019 Perşembe günü
İstanbul ilinde yaşanan depremin uyarı olarak kabul edilip gerekli tedbirlerin
alınması gerektiğine ilişkin açıklaması
ALİ
ŞEKER (İstanbul) – Sayın Başkan, 1999 depreminin üzerinden yirmi yıl geçti, bu
yirmi yıl heba edildi. Heba edilen aslında yirmi yıl değil, Marmara Bölgesi’nde
ve özellikle İstanbul’da yaşayan, deprem enkazının altında kalacak milyonlarca
yurttaşımız. Heyelan bölgelerine gökdelenler yapıldı, dere yataklarına
gökdelenler yapıldı. 29 okul maalesef hâlâ şu 5.8’lik depremde bile hasarlı
olarak bekliyor. Yaşanması beklenen deprem 5.8’lik depremin yaklaşık 40-50
katı. Bu bir uyarı olarak alınmalı ve gerekli tedbirler alınmalı. Depremde
enkaz altında kalanlar “Sesimi duyan var mı?” diye bağırıyor ya, oradaki durumu
yaşamamak için insanları enkaz altında bırakmamak gerekiyor. Bunun için de
devletin ciddiyetine yakışır bir şekilde deprem için toplanan paraların deprem
güvenlikli konutların yapımında kullanılması gerekiyor.
BAŞKAN
– Sayın Girgin…
30.- Muğla Milletvekili Süleyman Girgin’in, elektriğe yüzde 30 zam
yapılmasına neden olan üç aylık süre içerisinde hangi maliyet bileşenlerinde
artış olduğunu, EPDK’nin görevinin dağıtım şirketlerinin çıkarlarını korumak mı
olduğunu ve enerjide özelleştirme uygulamalarına son verilip verilmeyeceğini
Enerji ve Tabii Kaynaklar Bakanından öğrenmek istediğine ilişkin açıklaması
SÜLEYMAN
GİRGİN (Muğla) – Sayın Başkan, sorum Enerji Bakanına, Kış gelmeden zam geldi.
İşçiye, memura, emekliye gelince yüzde 4 zam; elektriğe yüzde 15 zam.
Elektrikte yaratılan soygun düzeni yetmezmiş gibi, dağıtım şirketlerinin refah
içinde yaşamasının faturası da halkın sırtına yüklenmektedir. 230 kilovatsaat
asgari tüketim tutarı üzerinden 4 kişilik bir ailenin aylık elektrik faturası
temmuz ve ekim ayında yapılan zamlarla 142 liradan 163 liraya yükselmiştir.
Özelleştirmeye dayalı hatalı enerji politikalarıyla gelinen nokta, elektrik
zammıyla birlikte iğneden ipliğe her türlü ürüne gelen zamlardır. EPDK,
elektrik zammının gerekçesi olarak maliyet bileşenlerindeki artışları gerekçe
göstermiştir. Son üç ayda yüzde 30 zam yapıldı. Bu üç aylık süre içerisinde
hangi maliyet bileşenlerinde artış olmuştur? EPDK’nin görevi, dağıtım
şirketlerinin çıkarlarını korumak mıdır? Ülkemizin daha büyük açmazlarla
karşılaşmaması için enerjide özelleştirme uygulamalarına son vermeyi düşünüyor
musunuz?
BAŞKAN
– Sayın Topal, korsan giriş yapmışsınız.
Buyurun.
31.- Hatay Milletvekili Serkan Topal’ın, 27'nci Dönem Üçüncü Yasama
Yılının hayırlı olmasını dilediğine, öğrenim süreleri boyunca aldıkları krediyi
iş bulamadıkları için ödeyemeyen öğrencilerin mağduriyetinin giderilebilmesi
için Hükûmeti ve TBMM’yi göreve davet ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Öncelikle,
yeni yasama yılının ülkemize ve milletimize hayırlı olmasını diliyorum.
Bilindiği
üzere devlet, yükseköğrenim gençliğine Kredi ve Yurtlar Kurumu aracılığıyla
kredi kullandırmaktadır. Öğrenim süresi boyunca kredi alan öğrenciler, daha
sonra iş bulamadıkları için bu kredileri ödeyemiyorlar. Krediyi ödeyemeyen
gençler ciddi anlamda faiz yüküyle karşı karşıya kalmaktadır. Sosyal devletin
iş bulmakla yükümlü olduğu gerçeğini de dikkate alarak bu gençlerimizin öğrenim
kredisi borçları yeniden yapılandırılmalı ve mevcut ekonomik koşullar dikkate
alınarak hâlen iş bulamayan ve ekonomik durumu kötü olan öğrencilerin borçları
İşsizlik Fonu’ndan ödenmelidir. Bu konuda düzenleme yapmak üzere Hükûmeti ve
Türkiye Büyük Millet Meclisini göreve davet ediyorum.
Tekrar
teşekkür ediyorum Sayın Başkan.
BAŞKAN
– Teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
- Teklifin tümü üzerinde ilk söz İYİ PARTİ Grubu adına Sayın Aytun Çıray’ın.
Buyurun.
(İYİ PARTİ sıralarından alkışlar)
Süreniz
yirmi dakikadır. 
İYİ
PARTİ GRUBU ADINA AYTUN ÇIRAY (İzmir) – Sayın Başkan, değerli milletvekilleri;
bugün size, iktidarın halkımızdan gizlemeye çalıştığı ve Türk milletinin başına
açtığı Suriye belasından söz edeceğim, bu beladan çıkış yollarından ve bu
adımların atılmaması hâlinde karşı karşıya kalacaklarımızdan söz edeceğim ama
önce yaşadığımız berbat dış politikaların temelinde Sayın Erdoğan ve
kurmaylarının ideolojik takıntılarının ve maceracı hayallerinin yattığını
tespit etmek zorundayım. 
Değerli
arkadaşlar, Suriye fiyaskosunu sizinle yollarını ayırmış eski dostlarınıza mal
ederek bu yükten kurtulmak isteseniz de tarihî arşivler buna izin vermiyor.
“Biz Selahaddin Eyyubi’nin kabri başında Fatiha okuyacağız, Emevi Camisi’nde
namazımızı kılacağız, Bilâli Habeşî’nin türbesinde dua edeceğiz.” Bunlar, Sayın
Erdoğan’ın 5 Eylül 2012’de AKP grup toplantısındaki sözleridir. Peki, sonuç ne
oldu? “Şam’a gideceğiz.” derken Şam’ın nüfusundan çok Suriyeliyi Türkiye’ye
getirdiniz. Fatiha’yı Selahaddin Eyyubi’nin kabrinde değil, şehitlerimizin
tabutlarının başında okuyoruz. “Bilâli Habeşî’nin türbesinde dua edeceğiz.”
dediniz, Süleyman Şah’ın türbesinin üzerinde şimdi PKK üssü var.
Arkadaşlar,
bu büyük milletin ve bu büyük devletin haklarını koruyamıyorsunuz çünkü Orta
Doğu’yu kana bulayacak siyasetlere alet oldunuz, çünkü oya tahvil etmek
istediğiniz dış politika atarlanmalarınızın arkasını getiremediniz.
İkiyüzlülüğü erdem, çapsızlığı bir başarı hikâyesi gibi sunan basının da artık
etkisi kalmadı. 
Bakın,
etkili siyaseti size hatırlatayım. Bir gün 9’uncu Cumhurbaşkanı Sayın Süleyman
Demirel bu kürsüden Suriye’ye bir ültimatom verdi, ültimatomdan hemen sonra
teröristbaşı Suriye’den çıkarıldı. Ecevit ve Erbakan “Bir sabah ansızın
geliyoruz.” demeden Kıbrıs’a çıkıverdiler. Yani değerli arkadaşlar, etkili,
sözü sonuç getiren liderlik böyle yapılır. Aksi hâlde, bir de bakmışsınız ki
papaz uçmuş. Sakın kızmayın, bunları kimseyi üzmek ve kimseyi kırmak için
söylemiyorum. Ben İYİ PARTİ adına uyarı görevimi yapıyorum. Hatırlayın lütfen,
2002 yılında iktidara geldiğinizde PKK’nın elebaşı teslim alınmış, kadrolarıysa
bozgun hâlindeydi. Şimdi, muazzam dış politikanız sayesinde Suruç’tan Ayn el
Arap’a, Akçakale’den Tel Abyad’a, Ceylânpınar’dan Rasulayn’a, Nusaybin’den
Kamışlı’ya bakınca bölücü terör örgütünün bayrakları sallanıyor. Dün Öcalan’ı
beraber teslim aldığımız müttefikimiz ABD’nin komutanları şimdi onun
teröristleriyle resmen iş birliği içinde. ABD Başkanının özel temsilcisi bizim
ülkemizin arananlar listesindeki Şahin Cilo’yla beraber resim veriyor. Bu hem
Washington’daki dostlarımız için bir utanç resmi hem de Sayın Erdoğan ve
çevresindekilerin siyaseten iflasının ilanıdır.
Sayın
milletvekilleri, biz müttefiklerimizin Suriye’deki terörle ve onun içimizdeki
uzantılarıyla iş birliğini her fırsatta eleştirdik, eleştirmeye devam edeceğiz.
Ancak bunu yaparken Türkiye’nin Batı’yla tarihi yüz yılları aşan siyasi,
ekonomik ve askerî iş birliğinin sekteye uğratılmasına, ülkemizin dünya
sahnesinde yalnızlaştırılmasına da müsaade etmeyeceğiz, bir emperyalizmden
kaçarken bir başkasının kuyruğuna takılmanızı seyretmeyeceğiz çünkü
muhalefetimiz millî menfaatlerimizin korunması içindir. 
Sayın
milletvekilleri, Türkiye Cumhuriyeti, kuzey Suriye’deki manzaraya seyirci
kalamaz. Bu bilinçle, yiğit ve fedakâr askerimizin, polisimizin amasız,
fakatsız yanında olduk, olmaya devam edeceğiz. Ancak sizi samimiyetle
uyarıyoruz: Kapısını sizin açtığınız 15 Temmuz ihaneti ordumuzu derinden
yaralamıştı, şimdi bu yaraları liyakat dışı terfilerle ve bu terfileri kuvvet
komutanlarına ve Millî Savunma Bakanına dayatarak derinleştiriyor olduğunuz
iddia ediliyor, bu katastrofik hatayı sakın yapmayın. Türk ordusunun
gelenekleriyle oynarsanız hepimizi yıktığınız enkazın altında bırakırsınız. 
Değerli
vekiller, iktidarın izansız dış politikalarının bedellerini bugün halkımız
hayatın her alanında ödüyor. Bugün, 5 milyonun üzerinde sığınmacıya ev
sahipliği yapıyoruz. Bu, tarihte eşine az rastlanır bir cömertliktir fakat
dünyadaki duruma bakın, bizim gibi ülkeler kendine sığınan milyonlara kucak
açarken Avrupa’daki komşularımız onları kovalamak için Akdeniz’de donanma
gezdiriyor. Bu bir ikiyüzlülük müdür; ikiyüzlülüktür ancak sizler başkalarının
kabahatlerini bahane ederek sorumluluktan kaçamazsınız. Maddi ve manevi
bedelini milletimizin sırtına yüklediğiniz maceralarınızın, hayalciliğinizin
sorumluluğu ilelebet omuzlarınızda kalacaktır. 
Değerli
arkadaşlar, Bilgi Üniversitesinin “Kutuplaşmanın Boyutları” çalışmasına göre,
halkımızın yüzde 85’i Adalet ve Kalkınma Partisinin Suriye politikalarını
onaylamadığını ve sığınmacıların geri gönderilmesi gerektiğini söylüyor. Türk
milleti buraya nasıl geldi? Cevabı belli çünkü Sayın Erdoğan lambadan çıkardığı
cini geriye sokamıyor, nasıl sokacağını da bilmiyor. Yani akıl sormadan, hesap
vermeden, düşüncesizce yürüttüğünüz politikalarla toplumda fay hatları
yarattınız. 
Sevgili
arkadaşlar, lütfen durumun vahametinin farkına varınız. 5 milyon sığınmacıdan
bahsediyoruz. Bu sayı İrlanda’nın nüfusu kadardır ve bu nüfusun ilelebet
Türkiye’de kalması ihtimali vardır. Buna mukabil, ekonomi iyi değil, eğitimde
yalpalıyorsunuz, gençlerimiz işsiz. Hâl böyleyken 5 milyon insanı nasıl
eğitecek, nerede çalıştıracaksınız, kimin parasıyla? Almanya’nın doğusu ve
batısı bile otuz yıldır bütünleşemedi. Alman Alman’a entegre olamamışken dili,
kültürü, tarihi, hayatı sizden farklı 5 milyon insanı siz nasıl entegre
edeceksiniz? Korkarım ki bu konuda en ufak bir fikriniz yok, ilginiz de yok. 
Sayın
milletvekilleri, şimdi söyleyeceklerimi iyi dinleyin ki çarpıtılmasın.
Milletimizin misafirperverliğine muhtaç milyonların istismarını tabii ki hoş
görmeyiz ancak “Suriye'nin kuzeyinde bir terör devleti kurulsun.” diye nüfus
mühendisliği yapılacaksa buna da seyirci kalmayız. Milletimizi milyonlarca
mülteciye ilanihaye ev sahipliğine mecbur ettirmeyiz. Başka türlü hayaller
içinde olanlar varsa onları tarihin ve milletin vicdanında yargılamaktan asla
vazgeçmeyiz.
Değerli
arkadaşlar, bu, bir siyasi nutuk değildir, Türkiye Büyük Millet Meclisinden
Millî Güvenlik Kuruluna not gönderiyoruz. Sizi dostane uyarıyorum: Eğer geçici
bir durumu oldubittiyle kalıcı hâle getirecekseniz Vatandaşlık Kanunu’muzu
ihlal etmişsiniz demektir. Bu, halkımızın demokratik iradesinin gasbıdır, bunun
hesabını millete de tarihe de veremezsiniz. 
Sevgili
arkadaşlar, kafanızı kaldırın ve etrafınıza bakın. Siz, bizi soktuğunuz bu
cendereden bir çıkış ararken dev bir dalga üzerimize geliyor. Ülkenin her
yanından, her gün bazen rastgele bir sürtüşmeyle, bazen bir dedikoduyla sokağa
dökülen kitlelerin, camı çerçevesi kırılan dükkânların haberi geliyor. Bizi bir
barut fıçısının üstüne oturttunuz, bir kıvılcım düşüp de patlamasın diye
dikkatle bekliyoruz. Bu nedenle, Suriye'de ihtiyacımız olan, hızlı, kapsamlı ve
kalıcı bir çözümdür. Bu çözüm filanca ya da falanca devletin değil, komşumuz ve
kardeşimiz Suriye halkının iradesiyle bulunmalı ve onu yansıtmalıdır. Suriye'de
bizim üzerimize düşen barışa öncülük etmektir. Dün yapmamız gereken de buydu,
bugün yapmamız gereken de budur. Sayın Erdoğan ve kurmayları ne yazık ki bu
bilinçle hareket etmediler. Mustafa Kemal’in mirasından feyzalmak yerine ondan
rövanş almaya kalktılar. Bu yüzden Suriye'de hata üzerine hata yaptılar,
yapmaya devam ediyorlar. Bunun bir örneğini Sayın Cumhurbaşkanı dün bu kürsüde
verdi, Suriye'de oluşturulacak 30 kilometre derinliğindeki güvenli bölgede 2
milyon Suriyelinin iskân edilmesinin planlandığından bahsetti. Bu konuda
projelerin hazır olduğunu, bu projelerin devlet başkanlarıyla ikili
görüşmelerde paylaşıldığını belirtti. Değerli arkadaşlarım, Sayın
Cumhurbaşkanının, Suriyelilerin bir şekilde Suriye’ye dönmelerini sağlamaya
çalışması şüphesiz olumlu bir gelişme ancak söz konusu projenin tıpkı
Suriye’yle ilgili daha önceki tasavvurlar gibi gerçekçi olmadığı çok açık. 2
milyon Suriyelinin iskânı için düşünülen bölge ABD’nin tam desteğini almış YPG
güçlerinden temizlenecek, sonra bir TOKİ projesi havasındaki 25 milyar dolar
gibi uçuk maliyetlerden bahsedilen proje hayata geçirilecek; nihayet
uluslararası destek de alınarak inşası tamamlanacak, çok kapsamlı yerleşim
bölgesine 2 milyon Suriyeli döndürülecek. Bu proje, ne yazık ki ham bir
hayaldir; Türk milletinin Suriyelilerin bir an önce ülkelerine dönmesi
arzusunun istismarıdır. Daha vahimi, uluslararası hukuk açısından da çok sorun
olur; Suriye’nin toprak bütünlüğünü ve egemenliğini ihlal eden bir ülke
konumuna bizi getirir. 25 milyarın çok üzerine çıkabilecek maddi, manevi
bedeliyle tarihinin en derin krizi içinde kıvranan milletimiz üzerine çok
yıkıcı etkileri olur. Beyler, Suriyeli misafirlerimizi ülkelerine döndürmenin
her bakımdan çok daha ekonomik, çok daha sorunsuz yolları vardır. Yeter ki
reddettiğiniz mirasa yani “Yurtta sulh, cihanda sulh.” ilkesine tekrar geri
dönün; radikalizmin çıkmazlarından vazgeçin, gerçeklerin ana yollarına dönün.
Orta Doğu’da kahraman olmak hevesine kapılanlar, olsa olsa stratejik derinlik
hesabı yaparken vurgun yemiş acemi dalgıçlardır.
Değerli
milletvekilleri, son olarak, iktidarı çok ama çok önemli bir konuda daha
uyarmak isterim: Ekonomistlere göre son zamanlarda ekonomiyi canlandırmak için
akıl dışı hamleler yapılıyor. Ülkemize yöneltilen ekonomik saldırı
püskürtülmüş, her şey yoluna giriyormuş gibi bir hava yaratılmaya çalışılıyor
ancak bunlar sürdürülebilir değil. Partimizin ekonomistlerine göre de bunlar
ileride daha büyük sorunlara neden olacak tedbirler. AKP’nin ekonomistleri bile
bu kadar yanlış yapmayacağına göre bunun nedeni ne? 
HDP
bugün ortaya çıkmadı, şimdi neden bu kadar gündemde? Bazı siyasetçiler
tarafından HDP ile CHP eşleştirilip İYİ PARTİ de iş birlikçi gösterilmeye
çalışılmakta. Yani akıl dışı yaralayıcı bir tutumla muhalefet partilerini
topyekûn ihanet içindeymiş gibi gösterme çabası var. Bunun anlamı ne? Bu iş
nereden çıktı? AKP tabanını bölecek Babacan ve Davutoğlu oluşumlarına
dikkatinizi çekerim. Oradaki gelişmeleri bilmiyorum ama siyasi ve ekonomik
darboğaza giren iktidarı rahatsız ettikleri ve yeni strateji arayışlarına
soktukları belli oluyor.
Bakın,
partilerüstü bir anlayışla kalben ve samimi olarak tavsiye ediyorum: Bunların
iktidarınızın dış ve iç politika tercihlerini tetikleyecek şekilde etkilemesine
ve şovenizme izin vermeyin, ne ülkeye ne kimseye yarar getirmez. Böyle bir şey
olacağına ihtimal vermememe rağmen, “Olmaz olmaz.” deyip uyarı görevimi yapmak
istedim. Sakın olaki seçimden kaçmak istediğimiz basit yorumları üzerine
siyaset kurmayın ve o seçimleri kazanmak için, yine içeriye tahvil edilecek
yeni dış politika maceralarına girilmesin. Türkiye üzerine büyük oyunlar
oynanırken millî ve vatansever bir partinin üyesi olarak temin ederim ki bu
oyunları ancak birlik ve beraberlik içinde aşabiliriz. Muhalefeti böleceğim
diye aşırı milliyetçiliği ve güvenlikçiliği yükseltip yeni etnik problemler
yaratılmasın. 
Tekrar
ediyorum: Hangisi olursa olsun, emperyalist devletlerin gazına gelmeyin. Onlar,
Suriye’nin sınırlarını Obama sizi aldattığı zaman çoktan çizmişlerdi.
Türkiye'nin Batı blokuyla köprüleri atması ve ekonomik olarak çok daha kötü bir
noktaya sürüklenmesi bazı ülkelerin işine gelebilir, bunu teşvik de
edebilirler. Bazı AKP’lilerde bunları yapıp, yeni bir dış politikayı iç
politika kahramanına dönüştürüp seçime gidelim fikrinin oluştuğunu duyuyorum.
İnşallah dedikodudur, aksi durumda ülkeye büyük bir fatura çıkar. 
MEHMET
MUŞ (İstanbul) – Yanlış duymuşsunuz. Siz kendi partinizin içini dinleyin. 
AYTUN
ÇIRAY (Devamla) – Bazıları Cumhur İttifakı’nın bu taktik siyasetle daha da
güçlenerek iktidarını sürdüreceğini hesap ediyor olabilir ama biz, AKP’nin
kendi menfaatleri ile ülke menfaatleri arasında bir çelişki yaratarak başarısız
olmasındansa -millî siyaset anlayışımızın gereği olarak- paralellik yaratarak
başarılı olmasını tercih ederiz. 
Değerli
vekillerim, cumhuriyetçi dış politika hayalci değil, gerçekçidir; cumhuriyetçi
dış politika çatışmacı değil, uzlaşmacıdır. Hatay’dan Kıbrıs’a, Kerkük’ten
Kardak’a defalarca şahit olduğumuz üzere, her daim savaşın bedelini barışın
ödülüyle tartarak hareket etmiştir. Hukuka, barışa, diyaloğa öncelik vermiş
ancak bu yollar tıkandığında milletin menfaatlerini savunmak için gereken neyse
yapmaktan asla kaçınmamıştır. Cumhuriyetçi dış politikanın pusulası filanca ya
da falanca devlet değildir, bizim ve halkımızın menfaatleridir. O yüzdendir ki
Yunanistan’a belki de tarihinin en büyük hezimetini tattıran Mustafa Kemal
Atatürk’ü Yunan Başbakanı Nobel’e aday göstermiştir. Rakiplerinin yıllarca
“Amerikancı” diye suçladığı Süleyman Demirel Seydişehir Alüminyum Fabrikasını
Sovyet Dışişleri Bakanıyla birlikte açmıştır. Siyasi görüşleri birbirine taban
tabana zıt Ecevit ve Erbakan öyle “Bir sabah ansızın geliyorum.” demeden,
mesele millî menfaatler olduğunda Kıbrıs’a çıkıvermişlerdir yani millî menfaatler
olduğunda ayrılıklar bir tarafa konulur. Kıbrıs’taki soydaşlarımız böyle
kurtarılmıştır. Cumhuriyetçi dış politikanın parolası, tekrar ediyorum, Mustafa
Kemal’in tarifince “Yurtta sulh, cihanda sulh”tur. Olmazsa olmazı da adında
gizlidir; cumhuriyet yani cumhuru ilgilendiren, cumhurun azim ve kararıyla
yapılması demektir. Egemenliğin kişiye değil, kişilere değil, cemaatlere değil,
cemiyetlere değil, kayıtsız şartsız yalnız ve yalnız millete ait olması;
aradığım budur, aradığımız budur.
Teşekkür
ederim. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına Sayın İsmail Özdemir, buyurun. (MHP
sıralarından alkışlar)
Süreniz
yirmi dakika.
MHP
GRUBU ADINA İSMAİL ÖZDEMİR (Kayseri) – Sayın Başkan, sayın milletvekilleri; ben
de yeni yasama yılının ülkemize, devletimize, milletimize hayırlara vesile
olmasını Yüce Allah’tan temenni ediyorum. 
Asya
Verimlilik Teşkilatı Kuruluş Anlaşmasına Katılmamızın Uygun Bulunduğuna Dair
Kanun Teklifi üzerinde Milliyetçi Hareket Partisi Grubu adına söz almış
bulunmaktayım. Gazi Meclisimizi bir kez daha sevgi ve saygılarımla
selamlıyorum.
Asya
Verimlilik Teşkilatı, Asya ve Pasifik’te verimliliği artıracak sosyoekonomik
gelişmelere katkı sağlamak misyonuyla 1961 yılında Tokyo’da kurulan ve kâr
amacı gütmeyen uluslararası bölgesel bir kuruluştur ve toplamda da 20 ülkeden
oluşmaktadır. Çalışma alanı oldukça geniş ve kapsamlı olan Asya Verimlilik
Teşkilatı, özellikle ulusal verimlilik merkezlerinin güçlendirilmesi yoluyla
KOBİ’lerin geliştirilmesi, inovasyona dayalı verimlilik artışı ve “yeşil
verimlilik” kavramının yaygınlaştırılması ve bu alandaki çalışmalar konusunda
öncü kuruluşlardan bir tanesidir.
Anlaşıldığı
üzere, Asya Verimlilik Teşkilatının, KOBİ’lerin desteklenmesi, inovasyon
kaynaklı verimlilik artışına ivme kazandırılması ve yeşil verimliliğin
artırılmasına yönelik hedefleri Türk sanayi stratejisinin stratejik amaçlarıyla
da örtüşmektedir. 
Ülkemizin
Asya Verimlilik Teşkilatına üyeliğiyle kamu kurumu, üniversite ve özel sektör
çalışan ve yöneticilerinin Asya Verimlilik Teşkilatı tarafından verilen özgün
içerikli eğitim, seminer ve çalıştaylara katılımı sağlanarak ve tüm sektörlerde
verimlilik odaklı yapısal dönüşümün altyapısına katkıda bulunularak
sosyoekonomik gelişim açısından olumlu getiriler elde edilmesi
değerlendirilmektedir. Bu anlamda, Asya Verimlilik Teşkilatının organizasyon
yapısı içindeki birimlerde bizim vatandaşlarımızın da görev alması ilerleyen
aşamalarda ve şimdi de mümkün olabilecek, bu sayede de uluslararası
kuruluşlardaki hem görünürlüğümüz hem de etkinliğimiz artmış olabilecektir.
Dolayısıyla anlaşmaya katılmamızın ülkemize sağlayacağı katkı hiç şüphe yok ki
fazladır. Milliyetçi Hareket Partisi olarak bizler de bu anlaşmaya destek
verdiğimizi ifade etmek isterim. 
Dünya
nüfusu 2017 verilerine göre yaklaşık 7 milyar 550 milyon kişiden oluşuyor ve
yine Asya Kıtası’nın nüfusuna baktığımızdaysa 4 milyar 504 milyonluk bir
nüfusla karşılaşıyoruz. Dolayısıyla Asya Kıtası’nın nüfusunun dünya nüfusunun
yaklaşık yüzde 60’ını oluşturduğu bilgisi karşımızda bulunuyor. Yine, nüfusu 5
milyondan fazla olan 15 başkent de Asya Kıtası’nda bulunuyor. Dünya gayrisafi
yurt içi hasılasının toplamı 2018 yılında 85,8 trilyon dolarken bunun yüzde
35’ten fazlası doğrudan Asya Kıtası’nda bulunmaktadır. 
Bu
bağlamda, Asya Kıtası’nda öne çıkan bazı ekonomik kuruluşların olduğunu da yeri
gelmişken ifade etmemiz lazım. Şanghay İşbirliği Örgütü, Asya-Pasifik Ekonomik
İşbirliği Forumu, Avrasya Ekonomik Topluluğu, Güneydoğu Asya Ülkeleri Birliği,
Asya Kalkınma Bankası, Asya İşbirliği Teşkilatı Diyaloğu, Güney Asya Bölgesel
İşbirliği Örgütü gibi küresel ticaret açısından son derece önem arz eden
kuruluşlar Asya merkezli olarak çalışmalarını sürdürüyor.
Dünyanın
enerji ve güvenliğini dolayısıyla da istikrarını etkileyen potansiyel rezerv ve
gelişmelerin kaynağında da yine Asya Kıtası’nın bulunduğuna da dikkat çekmemiz
gerekiyor. Bunu, özellikle de böylesi bir küresel dönem içerisinde bulunuyorken
ifade etmemizin anlam ve önemi büyük, hele ki bugün Gazi Meclisimizde Asya’yı
ilgilendiren böylesine önemli gördüğümüz bir anlaşmayı konuşurken
değerlendirebilmek de anlamlıdır. 
Türkiye
Cumhuriyeti, özellikle de Dışişleri Bakanlığımız, gerçekleştirmiş olduğu son
büyükelçiler konferansında yine Dışişleri Bakanımızın ifadeleriyle Asya’ya
yönelik bundan sonraki dönem açısından iki önemli girişimde bulunacağını ifade
etmiştir. Bunlardan birinin de yeniden Asya girişimiyle ilan olunan bir amaç ve
stratejiler bütününü kapsadığı anlaşılıyor ve burada da yine Türkiye'nin Avrupa
ve Asya arasındaki birleştirici konumu pekiştirilirken sürdürülebilir
kalkınmamıza ve bilgi toplumu olarak ilerleyişimize de katkıda bulunmayı
hedeflediği ifade ediliyor. Bu, son derece yerindedir çünkü gerek nüfus
itibarıyla gerek ekonomik veriler itibarıyla gerekse biraz önce ifade ettiğimiz
ekonomik, güvenlik konuları başta olmak üzere diğer alanlarda da Asya Kıtası,
hemen her ülke açısından küresel siyaseti yönlendirici, aynı zamanda ülkelerin
sadece kendi toprakları içerisinde olmayıp bölgesel siyasetleri de dikkate
alındığında istikrarlarını tesis etmeleri anlamında, küresel barışın korunması
anlamında da büyük anlam ve önem kazanıyor. 
Sayın
Başkan, değerli milletvekilleri; işte tam da bu noktada Asya Kıtası’nı
konuşmuşken Gazi Meclisimizin dikkatini Türk dünyasına çekmek istiyorum. Türk
dünyası ülkeleri, sahip olduğu yaklaşık 167 milyonluk nüfusu, 6 milyon 373 bin
613 kilometrekarelik yüz ölçümü, 1 milyar 107 milyonluk gayrisafi yurt içi
hasılası, 267 milyarlık toplam ihracatı ve 302 milyar 480 milyonluk toplam
ithalat, ihracatıyla hakikaten küresel seviyede önem arz eden bir bölge.
Yine,
Türk dünyası ülkeleri, Asya Kıtası’nın nüfusunun yüzde 3,7’sini oluştururken
gayrisafi yurt içi hasılasının da yüzde 1,286’sına sahiptir. Dünyanın siyasi,
enerji, güvenlik ve ekonomik istikrar ve kontrolünü etkileyebilecek, hatta
kontrol edebilecek jeopolitik ve jeostratejik bir alanını Türk dünyası ülkeleri
kontrol etmektedir. Gerek Asya gerek küresel ölçekteki siyasetimiz açısından,
Türk dünyası ülkeleriyle geliştirilecek ilişki, büyük öneme, hatta merkezî bir
etkiye sahiptir. 
Bu
anlamda da hiç şüphe yok ki geliştirilecek ortak stratejilere odaklanılmasının
faydası büyüktür. Türkiye de bu anlamda, Türk dünyasını merkeze alacak bir Asya
stratejisini benimsemelidir. Özellikle Türk dünyası ülkeleriyle ortak üretim,
ortak pazar, ortak güvenlik ve en önemlisi de ortak gelecek stratejisi
benimsenmelidir. Bugün baktığımızda, yine dost ve kardeş olduğumuz, dilimizin,
inancımızın, kültürümüzün, tarihimizin bir olduğu Türk dünyası ülkeleri ile pek
çok ülke, örneğin, vergisiz bir şekilde ticaret yapabilirken bizler ne yazık ki
hâlâ bazı vergilendirmelere tabi tutularak bu ilişkilerimizi, özellikle de
ekonomik ilişkilerimizi sürdürüyoruz. Temennimiz, Dışişleri Bakanlığımızın ilan
ettiği yeni Asya açılımında bu konuların da dikkate alınmasıdır. 
Ve
böylesi bir gündemde Türk dünyasını konuşuyorsak devletimizin kurucusu Ulu
Önder Atatürk’ün şu ifadelerine dikkatlerinizi çekmek istiyorum: “Türk
birliğinin bir gün hakikat olacağına inancım vardır. Ben göremesem bile
gözlerimi dünyaya onun rüyaları içinde kapayacağım. Türk birliğine inanıyorum,
onu görüyorum. Yarının tarihi, yeni fasıllarını Türk birliğiyle açacak. Dünya,
sükûnunu bu fasıllar içinde bulacaktır. Türklüğün varlığı, bu köhne âleme yeni
ufuklar açacak. Güneş ne demek, ufuk ne demek; işte o zaman görülecek. Hayatta
yegâne varlığım ve servetim, Türk olarak doğmamdır. Bizim dini bir, inancı bir,
özü bir kardeşlerimiz vardır. Onlara sahip çıkmaya hazır olmalıyız. Hazır
olmak, o günü susup beklemek değildir, hazırlanmak lazımdır. Milletler buna
nasıl hazırlanır: Manevi köprülerini sağlam tutarak. Dil bir köprüdür, inanç
bir köprüdür, tarih bir köprüdür. Köklerimize inmeli ve olayların böldüğü
tarihimizin içinde bütünleşmeliyiz. Onların, yani Türk dünyasının bize
yakınlaşmasını bekleyemeyiz, bizim onlara yakınlaşmamız gerekli.” 
Evet,
Ulu Önder’imiz Gazi Mustafa Kemal Atatürk böyle derken, “benim fikir babam”
dediği millî şairlerimizden ve fikir dünyamızın kutup yıldızlarından olan Ziya
Gökalp ise “Vatan ne Türkiye’dir Türklere ne Türkistan / Vatan, büyük ve
müebbet bir ülkedir: Turan.” haykırışıyla yüz yıl öncesinden belki de bugünlere
sesleniyordu. İşte şimdi bu seslenişlerin, yüz yıl önceki bu ülkülerin hayata
geçmesinin zamanı gelmiştir düşüncesindeyiz. Bizler bunun bir hayal
olmadığının, Türk dünyasının birliğinin gerçeklik olduğunun ve beşeriyetin
huzur ve refahının tesis edilebilmesi için mutlak bir gereklilik olduğunun
inancındayız. 
Sayın
Başkan, değerli milletvekilleri; konuşmamın bundan sonraki bölümünde ülkemizin,
bölgemizin ve hatta küresel siyasetin gündeminde olduğu gibi Suriye’de yaşanan
son dönemki gelişmelere dikkatinizi çekmek istiyorum. 2011 yılında başlayan iç
savaşın hemen sonrasında ülkemiz, bu krizden en fazla etkilenen ülke oldu.
Mevcut verilere baktığımızda yaklaşık 4 milyon Suriyeli kardeşimizi misafir
ediyoruz ve hakikaten de Türkiye bu anlamdaki insani dış politikasıyla hem
tarihî geleneklerine yakışır bir pozisyon almıştır hem de bununla beraber
gelecek noktasında da örnek bir vasfı sürdürmektedir. Ancak elbette ki bizim de
kendimize yetebilecek imkân ve potansiyelimiz var ve bunun da gelinen aşamada
hakikaten sınırlarına varmış buluyoruz. 
İşte
böylesi bir dönemde Suriyeli sığınmacıların, Suriyeli kardeşlerimizin,
ülkelerinde yaşanan iç savaş bitirildikten sonra sağ salim bir şekilde kendi
topraklarına, kendi vatanlarına dönmeleri temennimizdir. Bununla beraber hem
Suriyeli sığınmacılar, Suriyeli kardeşlerimiz hem de Irak’tan olsun
Afganistan’dan olsun, ülkemize gelerek burada misafir konumunda bulunan bazı
kardeşlerimiz mevcut. Milliyetçi Hareket Partisi böylesi bir dönemde, Sınırı
Aşan Göçler Komisyonu Raporu’yla, AR-GE merkezimizin hazırlamış olduğu bir
çalışmayla bunu hem Türk kamuoyu hem uluslararası kamuoyuyla paylaşmış; sınırı
aşan göçlerin tarihsel etkileri, bugünkü yaratmış olduğu etkiler ve gelecek noktasında
yaratabileceği olası sorun ve problemlerle alakalı çalışmalarını sürdürmüştür
ve ifade ettiğim gibi, bunu da zaten hem ülkemiz kamuoyuyla hem de uluslararası
kamuoyuyla paylaşmıştır. Yeri gelmişken bunu yüce Meclisimizin dikkatine sunmak
istedim.
Tabii,
Suriye’de böylesine sancılı bir süreç yaşanırken ülkemiz, iki önemli askerî
harekât icra ederek hem sahada hem diplomasi alanında önemli kazanımlar elde
etti. Fırat Kalkanı Harekâtı ve Zeytin Dalı Harekâtı sonrasında, bu bölgelerin
terörden arındırılmasının akabinde aynı bölgelere Türkiye’de yaşayan, sayıları
300 binin üzerinde olan Suriyeli kardeşlerimiz geri döndü ve Suriye’de yine
aynı bölgelerde hayatın normalleşmesi tesis edildi. Dikkatinizi çekmek
istiyorum, Suriye iç savaşına, Suriye krizine pek çok ülke taraf oldu ancak
Türkiye gibi, gerek IŞİD’le mücadele gerek PKK/PYD terör örgütüyle mücadele
gerekse diğer terör örgütleriyle mücadele anlamında, hayatın normalleşmesini
tesis edip bu anlamda istikrarlı bir yapıya Suriye’deki belirli ve sınırlı bir
bölge olsa da Suriyeli kardeşlerimizi kavuşturan ülke, sadece Türkiye oldu;
bunun altının çizilmesi gerekiyor. 
İşte
böylesi bir dönemde, Ankara’da, geride bıraktığımız haftalarda önemli bir zirve
gerçekleştirildi. Sayın Cumhurbaşkanımız, Rusya Devlet Başkanı Vladimir Putin
ve İran Cumhurbaşkanı Hasan Ruhani’nin katılımıyla gerçekleşen toplantıda
Suriye’de anayasa yapım sürecine geçişin altının çizilmesi ve bununla alakalı
hazırlıkların tamamlandığının ifade edilmesi gerçekten anlamlıdır. Çünkü bu
zamana kadar Birleşmiş Milletler bünyesinde süregelen Cenevre merkezli
çalışmalar, Astana süreci hayata geçirilene kadar netice alamamıştı. Şimdi
baktığımızdaysa, yine Birleşmiş Milletler Genel Sekreterinin ifadelerine göre
Suriye’de artık Anayasa Komitesi oluşturulmuş ve çalışmalarına başlayacak
duruma gelmiştir. Böylesi bir dönemde de, işin açıkçası, rejimin de Birleşmiş
Milletlere başvurarak PKK/PYD terör örgütünün kullandığı paravan örgüt olan
SDG’yi “terör örgütü” olarak tanımlamasını da kaydettiğimizi ifade etmek lazım.

Yine,
Amerika Birleşik Devletleri’yle Fırat’ın doğusuna yönelik olarak icra edilen
müşterek faaliyetler ise gelinen aşamada, baktığımızda, Türkiye’nin
beklentilerini karşılamamaktadır. Menbic konusunda Türkiye’ye verilen
taahhütler tutulmamıştır. Ve Sayın Genel Başkanımızın da daha evvel defaatle
ifade ettiği gibi, Fırat Nehri’nin doğu yakasında kalan alanlarda da Türkiye’yi
oyaladıklarına dair şüphe ve endişeler kuvvetlidir; bu şüphelerin de zaten
neden kuvvetlendiğine dair gerçeklikler hepimizin karşısında bulunmaktadır.
Yine,
Sayın Genel Başkanımız, Suriye’de 30-35 kilometre derinlikte kurulacak bir
güvenli bölgeyle yalnızca Türkiye’nin değil, bölgenin de güvenliğe
kavuşturulacağını ifade etmişlerdir ve “Bu güvenli bölge PKK/PYD terör örgütünün
güvenliğini değil, Türkiye’nin güvenliğini muhafaza etmelidir.” çağrısıyla
devletimizin özellikle 21’inci yüzyıldaki başlangıç noktasındaki ve yine
bölgesel istikrar ve barışa katkı sağlama anlamındaki hassasiyetlerimiz ifade
edilmiştir.
Ve
Sayın Cumhurbaşkanımızın gerek Birleşmiş Milletler Genel Kurulundaki son derece
önemli, değerli ve tarihî konuşması gerekse yine dün Mecliste yapmış oldukları
yeni yasama yılı açılışındaki konuşmalarıyla kendi hassasiyet ve
kararlılığımızı kendimizin sağlamasının zamanının geldiği bir kez daha tüm
dünya kamuoyuna ilan olunmuştur. Mazlumların gözyaşlarını dindirmek, onları
terör belasından kurtarmak, kendi topraklarına huzur içinde dönmelerini
sağlamak, bölgesel karanlık tertipleri yerle yeksan etmek için Türk’ün kudretinin
bir gece ansızın zulmün kalbine saplanmasının zamanının geldiğini düşünüyoruz;
inşallah da Türkiye Cumhuriyeti devletinin bu kararlılığı gerçekleşecektir.
Sayın
Başkan, değerli milletvekilleri; yeri gelmişken, böylesi bir dönemde özellikle
Suriye’nin toprak bütünlüğünün ve -altını çizerek ifade etmek isterim-
demografik yapısının korunmasının son derece hayati olduğunun ifade edilmesi
lazım çünkü iç savaş sebebiyle gerek rejimin gerekse PKK/PYD terör örgütünün
gerekse IŞİD terör örgütünün mezalimleri yüzünden çok sayıda Suriyeli,
yerlerinden yurtlarından edildi. Ancak bugün özellikle ve altını çizerek ifade
etmek istiyorum, Suriye’de PKK/PYD terör örgütünün kontrol ettiği sahalarda
“müttefik” dediğimiz veyahut müttefiklik ilişkileri içerisinde bulunduğumuz
iddia edilen ülkelerin desteğiyle demografik yapı değiştirilmiştir. Dolayısıyla
Türkiye'yi gelinen aşamada nüfus mühendisliğiyle suçlamak, Amerika Birleşik
Devletleri ve daha dün bazı yakışıksız ve kabul edemeyeceğimiz beyanatlarda
bulunan Fransa Cumhurbaşkanı Macron’un tezlerine sarılmak anlamını taşır. Bu
anlamda iç savaşın yaratmış olduğu hem tarihî hem sosyolojik yaraların ve
sorunların neler olduğuna hassasiyetle yaklaşılması lazımdır. Suriye’de var
olan yerleşim birimlerinde iç savaş öncesinde bu toprakların sahipleri kimlerse
onlar geri dönmelidir. 
Türkiye,
böylesi bir dönemde nüfus mühendisliği yapmıyor, aksine hak sahiplerine
haklarını teslim edip kendi topraklarında huzurla yaşayacak gayretler
içerisinde bulunuyor. Suriye’de nüfus mühendisliği yapan PKK/PYD ve onu
destekleyen ülkeler olmuştur. Çok sayıda Türkmen ve Arap kardeşlerimiz ve hatta
PKK/PYD’yi desteklemeyen Kürt kardeşlerimiz yerlerinden edilmiş, buralarda hem
Suriye’nin hem de Irak’ın çeşitli yerlerinden PKK/PYD terör örgütüne tabi
unsurlar yerleştirilmiştir. 
Bu
anlamda da inşallah Suriye’de Birleşmiş Milletler gözetiminde kurulacak olan
Anayasa Komisyonunun ve siyasi sürece geçiş çabalarının bir an evvel netice
vermesi de beklentilerimiz arasındadır. Böylelikle Suriye’de normalleşmenin
tesis edilmesiyle beraber ülkemizde bulunan, misafir hâlde bulunan Suriyeli
kardeşlerimiz huzur içinde topraklarına dönebilsinler.
İkincisi:
PKK/PYD terör örgütünün gerek ülkemiz gerekse bölgemize yaratmış olduğu bu
tehdit, istikrarı ve barışı doğrudan etkileyen bu tehdit ortadan kaldırılmış
olsun ve yine bölgemize dışarıdan dayatılan sınır çizme girişimleri de yine
Türkiye'nin girişimleriyle engellenmiş olsun. 
Sözlerimi
burada bitirirken Gazi Meclisimizi bir kez daha sevgi ve saygılarımla
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ediyorum Sayın Özdemir.
Değerli
arkadaşlar, gruplar adına söz talepleri karşılanmıştır ancak Sayın Çıray’ın bir
düzeltme talebi var konuşmasıyla ilgili.
Buyurun.
AYTUN
ÇIRAY (İzmir) – Düzeltmeden ziyade Sayın Başkanım kayıtlara geçmesini
istediğim.
BAŞKAN
– Efendim, talep, düzeltme talebiydi. Eğer düzeltme yapmayacaksanız keseyim.
AYTUN
ÇIRAY (İzmir) – Sayın konuşmacı, değerli konuşmacı, genç siyasetçi orada…
BAŞKAN
– Bak, Sayın Çıray, müsaade ediniz.
AYTUN
ÇIRAY (İzmir) – Düzeltme yapacağım.
BAŞKAN
– Müsaade ediniz lütfen. Eğer siz konuşmacının konuşmasına ilişkin yerinizden
bu şekilde söz alıp… Mikrofonu kapatalım arkadaşlar.
Teşekkür
ediyorum.
Evet,
şahıslar adına ilk söz Sayın Paylan’da, buyurun.
AYTUN
ÇIRAY (İzmir) – Sayın Başkan, ne söyleyeceğimi bilmeden nasıl karar verdiniz?
Ben kalkarım burada, ayakta kayıtlara sokarım tekrar. Ayıp bir şey.
ERKAN
AKÇAY (Manisa) – Biz de lafı sokarız, ne diyorsan de.
BAŞKAN
– Sayın Paylan, siz buyurun…
AYTUN
ÇIRAY (İzmir) – Biz eleştiri yapmıyoruz, polemik istemiyoruz.
BAŞKAN
– Sayın Paylan, söz sizde, siz buyurun.
GARO
PAYLAN (Diyarbakır) – Konuşmacı konuşuyor.
AYTUN
ÇIRAY (İzmir) – “30 kilometre” dedi sayın konuşmacı burada 5 ila 14 kilometre…
Söyleyeceğimiz bu. Devletin çıkarlarını konuşacağız.
BAŞKAN
– Sayın Paylan, söz talebinizi ret mi ediyorsunuz?
GARO
PAYLAN (Diyarbakır) – Bir milletvekili konuşuyor.
BAŞKAN
- Olabilir efendim. Milletvekili söz talebinde bulundu ben verdim ama düzeltme
söz talebinde bulundu ve bunu düzeltme şeklinde kullanmak istemedi. O zaman
Sayın Paylan yerleri değişelim, siz buraya gelin.
GARO
PAYLAN (Diyarbakır) – Bitti Başkanım, bitti.
ZÜLFÜ
DEMİRBAĞ (Elâzığ) – Milletvekili, kendi hakkını savunamıyor mu sen
konuşuyorsun?
FİLİZ
KERESTECİOĞLU DEMİR (Ankara) – Hak savunmakla ne alakası var, saygı gösterip
bekliyor, siz konuşsanız sizi de bekler. Bizim adabımız böyle.
ZÜLFÜ
DEMİRBAĞ (Elâzığ) – Başkan var, ilgili arkadaşımız orada. İlgili arkadaş orada,
Başkan orada. Sana düşmez ki bu.
FİLİZ
KERESTECİOĞLU DEMİR (Ankara) – “Sen” diye konuşma. 
ERKAN
BAŞ (İstanbul) – Sana mı düştü!
ZÜLFÜ
DEMİRBAĞ (Elazığ) – Konuşma, otur yerine!
FİLİZ
KERESTECİOĞLU DEMİR (Ankara) – Bak, bak, işte üsluba bak, işte siz… İnsan, aynı
salonda çalıştığı insana saygı gösteremeyecek mi?
AYTUN
ÇIRAY (İzmir) – 30 kilometre olmazsa size burada hesap soracağız, bunu bilin!
Bakalım, Türkiye'nin çıkarlarını savunabilecek misiniz, savunamayacak mısınız?
Hadi göreceğiz.
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, devletler arası anlaşmaları görüşüyoruz. Uzmanları bilir, devletler
arası anlaşmalarda şartları o devletin gücü belirler, o devletin itibarı
belirler. Bizler bu itibarı maalesef kaybeden bir devletin üyeleri ve o
devletin Meclisinin milletvekilleriyiz. Her gün itibarımızı kaybediyoruz.
Uluslararası arenaya çıkalım arkadaşlar, devletimiz her gün itibar kaybediyor. 
Bakın,
Hukukun Üstünlüğü Endeksi’nde sonlardayız, Demokrasi Endeksi’nde sonlardayız, Basın
Özgürlüğü Endeksi’nde sonlardayız. Herkes, Türkiye’nin otokratik bir tek adam
rejimine doğru sürüklendiğini söylüyor. Oysa birkaç yıl öncesine kadar
hayallerimiz başkaydı, demokratik bir Türkiye hayali kuruyorduk, bunun için
mücadele veriyorduk ancak maalesef her gün bu durumdan daha da uzaklaşıyoruz. 
Sevgili
Daron Acemoğlu bir kitap yazdı, tekrar tavsiye ediyorum hepinize “Ulusların
Çöküşü” kitabını. Eğer ki bir ulus gücü, yetkiyi tek adama veriyorsa, bir
otokrata veriyorsa o ulus çöküşe geçiyor. Tarih boyunca bu böyle olmuş, bunun
da istisnası yok ama o devletin kurumları güçlüyse, denge denetim mekanizmaları
güçlüyse o ulus güçleniyor ve yüzyıllar boyunca hükmünü sürüyor ve dünya
tarihine altın harflerle yazılıyor. Maalesef kurumlarımız çöktükçe arkadaşlar,
ulusumuz da devletimiz de çöküyor.
Bakın,
bir iktidar elbette olacak, dünyanın her yerinde var. Tayyip Erdoğan zannediyor
ki ben iktidarım, benim modelim bu; değil. Otokratların bu modeli, dünyanın pek
çok yerinde maalesef devrede ama o ülkeler maalesef üçüncü lige düşen ülkeler,
hatta dördüncü lige düşen ülkeler. 
Bakın,
Erdoğan’ın iktidarı tabii ki var, millet ona oy vermiş ama onu dengeleyecek,
denetleyecek kurumlar yoksa maalesef o iktidarın da herhangi bir şekilde ne
ulusal alanda ne uluslararası alanda herhangi bir itibarı olmuyor.
Dün
Meclisimizin açılışı oldu arkadaşlar, hepimiz buradaydık. Bir partinin Genel
Başkanı geldi, Meclisimizin açılış konuşmasını yaptı, AK PARTİ Genel Başkanı
geldi, burada Meclisin açılışını yaptı ve başka da kimse konuşmadı arkadaşlar
ve açılış töreni bu şekilde oldu. Burada ciddi bir sakatlık var. Oysa o kişi,
yürütmenin başı. Meclisin görevi ise yürütmenin başı olan kişiyi dengelemek ve
denetlemek. Ama arkadaşlar, biz Meclisimizin açılışını yürütmenin başına
yaptırıyorsak ve o, burada gelip bizlere, hepimize nasıl davranacağımıza dair
bir konuşma yapıyorsa biz onu dengeleyip denetleyemeyiz, hiçbiriniz
yapamazsınız ancak geçen dönemde olduğu gibi, onun gönderdiği fermanlara mühür
bastırırlar bizlere arkadaşlar, onun gönderdiği fermanlara ancak mühür basarız.
Meclisin alametifarikası, yürütmeyi dengelemek ve denetlemektir. Maalesef, bu
durumda çok uzağız. 
Yürütmeyi
dengeleyecek denetleyecek diğer bir güç ne? Yargı. Değerli arkadaşlar,
yıllardır yargıdan şikâyet ediyoruz ama geçenlerde Sevgili Selahattin Demirtaş
ve Figen Yüksekdağ, biliyorsunuz, tutuklu bulunduğu dosyadan ve daha sonra üç
yıl boyunca tutuklu kalıp da mahkemenin tahliye kararı verdiği dosyadan bir kez
daha Cumhurbaşkanının talimatıyla tutuklandı arkadaşlar. Bunu nereden
biliyorum? Cumhurbaşkanı itiraf etti “Onları bırakamayız.” dedi. Cumhurbaşkanı
bu itirafta bulundu ve dün geldi buraya aynen şunu söyledi: “Bizim yargıçlara
talimat verecek hâlimiz yok. Size ne yasa çıkaracağınızı söyleyecek hâlimiz
yok.” diyen Cumhurbaşkanı, bir hafta önce Selahattin Demirtaş ve Figen
Yüksekdağ’ı tutuklama talimatını kendisinin verdiğini ikrar etti, itiraf etti.
Maalesef, yargımızın durumu budur arkadaşlar. Bu durumla ilgili ivedi adımlar
atmak zorundayız. “Yargı reformu” diye getirdiğiniz şeyin içinde hiçbir şey
yok. Bu Meclis, ivedi olarak hukukun üstünlüğüyle ilgili sorumluluk almak
zorundadır. Bunu yapmadığımız sürece demokrasimiz kan kaybedecektir ve tek adam
“Yaptığım yanıma kâr kalıyor. Beni dengeleyecek, denetleyecek bir kurum da yok.
Ben bildiğim yolda devam ederim.” der.
Diğer
bir güç ne arkadaşlar? Basın. Ya, basın HDP’yle ilgili her gün akşam yayınlar
yapıyor. Tek bir HDP temsilcisi televizyonlarda, gazetelerde ifadede
bulunamıyor. Böyle bir basınla mı yürütmeyi dengeleyip denetleyeceğiz?
Diğer
bir güç ne peki arkadaşlar? Bakın, merkezî yönetim var, elbette olacak ama AK
PARTİ kurulurken neyi tartışıyordu? Yetkiyi yerellere dağıtmayı konuşuyordu,
değil mi? “Ankara çok merkeziyetçi.” diyordu Tayyip Erdoğan. “Bütün yetkiler
Ankara’da.” diyordu. İstanbul Belediye Başkanıyken bunları diyordu. “Ben ne
yapacaksam Ankara’dan izin almak zorundayım.” diyordu. “Belediye meclisinin
yetkileri artmalı.” diyordu Sayın Tayyip Erdoğan ama Ankara’da saraya geçince
ve bütün gücü eline almak isteyince o sözler unutuldu. AK PARTİ de bu
iddialarını unuttu. Yerele yetkileri dağıtmak yerine yerelin yetkilerini
daraltmaya ve yerel yönetimlerin itibarını yok etmeye çalışan bir Cumhurbaşkanı
var. Bu, demokrasimiz açısından çok büyük bir tehdittir arkadaşlar. 
Bu
ülkede 15 Temmuzdan sonra pek çok darbe oldu ama 19 Ağustosta bundan kırk gün
önce demokrasimize çok büyük bir darbe daha vuruldu. Diyarbakır, Van ve Mardin
belediyelerine kayyum atanarak bir kez daha demokrasimize darbe vuruldu. 
SALİH
CORA (Trabzon) – Sayın Paylan, Diyarbakır’daki annelerin eylemlerinden bahset.
GARO
PAYLAN (Devamla) – Yerel yönetimlerin iradesine, yerel halkın iradesine darbe
vuruldu. 
Değerli
arkadaşlar, arkadaşlarım söyledi. Ben de bir iddiada daha bulunayım. Bakın,
sayın Diyarbakır, Mardin ve Van belediye başkanlarımız 31 Martta seçildiler.
Diyarbakır Belediye Başkanımız yüzde 64’le seçildi.
SALİH
CORA (Trabzon) – Diyarbakır Anneleri’nden bahset. HDP önünde eylem yapan
annelerden bahset Garo Bey. 
GARO
PAYLAN (Devamla) – Sayın Cora, gel burada konuş.
Bakın,
yüzde 64’le seçildi 31 Martta.
MAHMUT
TOĞRUL (Gaziantep) – Çözüm biziz, çözüm.
GARO
PAYLAN (Devamla) – Biz 31 Mart gecesi halaylarda buluştuk, o gece bir yazı
yazılmış. Bakın, üç gün sonra değil, üç ay sonra değil, o gece Diyarbakır
Valiliği kayyum talep eden yazısını İçişleri Bakanlığına göndermiş arkadaşlar.
Yazı elimizde. 1 Nisan tarihli. 31 Mart akşamı seçildi belediye başkanlarımız.
Daha mazbata ortada yok. 16 Nisanda mazbata alınmış. 1 Nisanda kayyum talep
eden yazı, İçişleri Bakanlığına gönderilmiş. Hangi arada acaba belediye
başkanlarımız o yalan iftiralarla dağa para gönderdiler acaba? Hangi arada
arkadaşlar? 31 Mart gecesinde mi? Daha mazbatayı almadan mı? İki buçuk yıl önce
de bütün belediyelerimize kayyum atadınız. İki buçuk yıldır söylüyoruz.
Belediye başkanlarımızın dağa para gönderdiğine dair bir kuruşluk belge
gösterin diyoruz, bir kuruşluk. Yalan söylüyorsunuz, iftira atıyorsunuz. İki
buçuk yıldır diyoruz ki bir kuruşluk belge gösterin. Tek bir iddia dahi yok
belediye başkanlarımızın dağa gönderdiğine dair, tek bir kuruşluk iddia yok.
Dosyalarını açın bakın, tek bir kuruşluk iddia yok ama aynı yalanla 31 Martta
yüzde 64’lük Diyarbakır halkının iradesini 1 Nisanda gasbetmeye kalkıyorsunuz. Diyarbakır
halkı kırk gündür ayakta. Kırk gündür belediyenin karşısında eylem yapıyoruz.
Ben buradan Diyarbakır, Van, Mardin halkına selam gönderiyorum. 
HASAN
ÇİLEZ (Amasya) – HDP’nin önündeki annelere de selam var mı?
GARO
PAYLAN (Devamla) - Diyarbakır, Mardin, Van bu ülkenin parçası değil mi?
Diyarbakırlılar, Mardinliler, Vanlılar bu ülkenin vatandaşları değiller mi?
Neden o halkın iradesini yok sayıyorsunuz? (AK PARTİ sıralarından gürültüler)
Değerli
arkadaşlar, yalanlarla, iftiralarla maalesef yol alamazsınız. 
HABİBE
ÖÇAL (Kahramanmaraş) – Annelere de selam söyleyin.
GARO
PAYLAN (Devamla) - Yapmamız gereken, bu halkların iradesine saygı göstermektir.
HDP, 6 milyon vatandaşımızın iradesi. 
Bakın,
buraya niye geldik? Diyarbakır, Mardin, Van, İstanbul bizi buraya niye
gönderdi? Demokratik çözüm için gönderdi. Siz her gün HDP’ye saldırarak,
demokratik çözüm iradesini yok sayarak maalesef ülkemizi daha da aşağıya
çekiyorsunuz. 
HASAN
ÇİLEZ (Amasya) – Terörle mücadele ediyoruz.
GARO
PAYLAN (Devamla) - Bakın, her gün savaş tamtamları çalınıyor, her gün silaha,
savaşa kaynaklar ayrılıyor. Deniyor ki: “Suriye’ye gideceğiz, Suriye’de 3
milyon, 4 milyon insanı sınırlara taşıyacağız.” Ya, 3 milyon, 4 milyon insan
Suriye’nin sınırında mı yaşıyordu? Suriye’deki yangına benzini siz döktünüz, o
insanları evlerinden siz ettiniz. Yapmamız gereken, Suriye’de demokratik bir
çözümü savunmak. 
RECEP
AKDAĞ (Erzurum) – Demagoji yapma!
GARO
PAYLAN (Devamla) - Suriye’de demokratik bir çözüm olursa herkes evine gider,
herkes işini, aşını bulur. 
SALİH
CORA (Trabzon) – Suriye’de terör devletini kurdurmayacağız.
GARO
PAYLAN (Devamla) - Bakın arkadaşlar, önemli olan, demokratik bir çözümü
savunmaktır. 
Az
önce MHP’li arkadaş konuştu…
METİN
NURULLAH SAZAK (Eskişehir) – Ne dedi? 
GARO
PAYLAN (Devamla) - Türkçü bir konuşma yapıyor, “Türk’ün gücünü orada
göstereceğiz.” diyor. 
(Mikrofon
otomatik cihaz tarafından kapatıldı)
METİN
NURULLAH SAZAK (Eskişehir) – Rahatsız mı ediyor seni?
BAŞKAN
– Sayın Paylan, sözlerinizi tamamlayın lütfen.
GARO
PAYLAN (Devamla) – Bakın arkadaşlar, sınırın bu tarafında da Türkler var,
Kürtler var, Ermeniler, Süryaniler, Araplar var. Sınırın diğer tarafında da
Türkler, Türkmenler, Kürtler, Araplar, Ermeniler, Süryaniler var. Siz yalnızca
Türkçü bir bakış açısıyla ne Türkiye’de ne Suriye’de demokratik bir çözümü
getiremezsiniz, yapmamız gereken, demokratik bir çözüm açısıyla hem Türkiye’de
hem Suriye’de demokrasiyi kurmaktır. Öyle savaşla, bombayla, tankla, topla,
orduyu oraya göndererek nizam kurulamaz.
HASAN
ÇİLEZ (Amasya) – 20 bin tır silah geçti; Sayın Paylan, 20 bin tır silah geçti.
BAŞKAN
– Arkadaşlar, lütfen müsaade edin.
HASAN
ÇİLEZ (Amasya) – Sayın Başkanım, 20 bin tırı geçti silahlar ya. 
GARO
PAYLAN (Devamla) – Osmanlı böyle bir nizam kurmamış, Türkçü bir bakış açısıyla
nizam kurmamış. Yumuşak gücümüzle, demokratik gücümüzle nizam kurabiliriz. (AK
PARTİ sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Sayın Cora…
HASAN
ÇİLEZ (Amasya) – Arkadaşlar, 20 bin tırdan fazla silah geldi o bölgeye. Orada
atılan bir çakıl taşı bizim başımıza değecek, bunu görmüyor musunuz? 
ALİ
KENANOĞLU (İstanbul) – Hükûmetiniz gönderiyor, orada ne kadar olduğunu iyi
biliyorsunuz. 
BAŞKAN
– Sayın Paylan, teşekkür ediyorum. 
GARO
PAYLAN (Devamla) – Sayın Başkan, yapmayın…
HASAN
ÇİLEZ (Amasya) – 20 bin tır silaha laf etmediniz ya.
BAŞKAN
– Arkadaşlar, müsaade eder misiniz.
Kayıtlara
geçti, 20 bin tır silah geldi bölgeye, tamam. 
Sayın
Paylan, sizin de son cümlelerinizi alayım. 
Buyurun.

GARO
PAYLAN (Devamla) – Değerli arkadaşlar, aklımızı başımıza devşirelim. Osmanlı,
yüz yıl önce böyle dar, ırkçı, milliyetçi bir bakış açısıyla parçalandı. Şimdi,
tekrar büyük bir riskle karşı karşıyayız. Ya çoğulcu bir bakış açısıyla bu
girdaptan, bu karanlıktan çıkacağız ya da tekçi, milliyetçi, ırkçı bir bakış
açısıyla hep beraber kaybedeceğiz. Biz hep beraber kazanmak istiyoruz; bu
ülkenin Türk’ü, Kürt’ü, Ermeni’si, Süryani’si olarak hep beraber kazanalım.
Suriye halkları da kazansın, Türkiye halkları da kazansın. Bunun için barışçı
bir bakış açısına ihtiyacımız var. Ben bu konuda yeni yasama döneminde Meclisin
sorumluluk alması çağrısı yapıyorum. 
Hepinize
saygılar sunarım. (HDP sıralarından alkışlar) 
ERKAN
AKÇAY (Manisa) – Sayın Başkan…
MEHMET
MUŞ (İstanbul) – Sayın Başkanım…
BAŞKAN
– Sayın Akçay, buyurun. 
ERKAN
AKÇAY (Manisa) – Sayın konuşmacı, konuşması esnasında biraz evvelki
konuşmacımız Sayın İsmail Özdemir’in konuşmasına atfen sataşmada bulunmuştur. 
BAŞKAN
– Doğrudur. 
Sayın
Özdemir, buyurun. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Bizim de söz talebimiz var.
BAŞKAN
– Neyle ilgili Sayın Muş?
MEHMET
MUŞ (İstanbul) – Az önceki hatibin konuşmasıyla ilgili. 
BAŞKAN
– Sataşma mı?
MEHMET
MUŞ (İstanbul) – Evet Sayın Başkanım.
BAŞKAN
– Sayın Özdemir, buyurun.
VIII.- SATAŞMALARA İLİŞKİN KONUŞMALAR (Devam)
5.- Kayseri Milletvekili İsmail Özdemir’in, Diyarbakır Milletvekili Garo
Paylan’ın 36 sıra sayılı Kanun Teklifi’nin tümü üzerinde şahsı adına yaptığı
konuşması sırasında şahsına ve Milliyetçi Hareket Partisine sataşması nedeniyle
konuşması
İSMAİL
ÖZDEMİR (Kayseri) – Teşekkür ederim Sayın Başkanım.
Tabii,
biraz evvelki hatibin iki cümlesini kabul etmemiz mümkün değildir. Bize göre
ırkçı bir yaklaşım sergileyen, hatibin kendisi olmuştur. İfadelerim
tutanaklarda da mevcuttur. “Yalnızca Türkçü bir bakış açısıyla çözüm
getiremez.” dedi. Zannederim ifadelerimi dikkatli takip etmiş olsaydınız ben
orada PKK/PYD terör örgütünün sadece Arap ve Türkmen kardeşlerimize değil,
kendisine biat etmeyen Kürt kardeşlerimize de zulmettiklerini ifade etmiştim.
(MHP ve AK PARTİ sıralarından alkışlar) Dolayısıyla Türkiye’nin orada vermiş
olduğu mücadele, terörizme karşı vermiş olduğu mücadeledir. Herhangi bir etnik
ayrım yapmaksızın Suriye’de yerlerinden edilen her kimse iç savaştan önce
nerede yaşıyorlarsa bugün de gitsinler orada huzur içerisinde yaşasınlar
istiyoruz. Ancak ne yazık ki PKK/PYD terör örgütü bu insanları yerlerinden,
yurtlarından ettiler. Birincisi, bunu ifade etmek isterim. 
İkincisi,
bir başka ırkçı yaklaşımı daha oldu ve yanlış yaklaşımı ne yazık ki. “Osmanlı,
ırkçı bakış açısıyla parçalandı.” dedi. Bu da yanlış bir beyanat. Osmanlı’da o
dönem ırkçılık yapanlar, Taşnaklardı, Hınçaklardı, sonra ASALA oldular, bugün
de karşımıza PKK olarak geldiler. (MHP ve AK PARTİ sıralarından alkışlar) Türk
milleti kuzeylisi, güneylisi, doğulusu, batılısı, anasının dili neresi olursa
olsun büyük bir ailedir. Bunun altını kalın çizgilerle çizerek ifade etmek
isterim. 
Tekraren
Gazi Meclisi sevgi ve saygılarımla selamlarım. (MHP ve AK PARTİ sıralarından
alkışlar)
BAŞKAN
– Sayın Muş…
MEHMET
MUŞ (İstanbul) – Sayın Başkan, az önce hatip konuşmasında bizi ırkçılıkla itham
etmekten tutun da gasba kadar ithamlarda bulunmuştur.
BAŞKAN
– Buyurun.
6.- İstanbul Milletvekili Mehmet Muş’un, Diyarbakır Milletvekili Garo
Paylan’ın 36 sıra sayılı Kanun Teklifi’nin tümü üzerinde şahsı adına yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; tabii, burada
konuşmaları dinliyorken her şey güllük gülistanlık, terörle hiç alakası olmayan
birileri, bir parti konuşuyormuş gibi bir hissiyat oluşuyor ama gerçekler öyle
değil. (HDP sıralarından gürültüler) Burada siz eğer sesinizi çıkarıyorsanız
Diyarbakır’da oradaki aileler ne diyor: “Benim çocuğumu dağa götüren HDP.” Siz
PKK terör örgütünün acentesi olmuşsunuz acentesi. Siz, terör örgütünün
acentesisiniz. (AK PARTİ sıralarından alkışlar, HDP sıralarından sıra
kapaklarına vurmalar) O Diyarbakır’daki anneleri niye görmüyorsunuz? Niye
sesiniz çıkmıyor? (AK PARTİ sıralarından alkışlar) 
GARO
PAYLAN (Diyarbakır) – Müdahale et Başkan!
MEHMET
MUŞ (Devamla) – Garo Paylan, neden sesini çıkarmıyorsun annelere? Görmüyor
musun onları? (HDP sıralarından gürültüler) 
GARO
PAYLAN (Diyarbakır) – Başkan, görevini yap, müdahale et!
ALİ
KENANOĞLU (İstanbul) – Sayın Başkan, bunu kabul edemeyiz. 
BAŞKAN
– Arkadaşlar, müsaade edin. 
MEHMET
MUŞ (Devamla) – “Evlatlarımızı alanlar HDP’dir, HDP.” diyor. İl binasında
battaniyeler ne arıyor? Orası otel mi? 
ALİ
KENANOĞLU (İstanbul) – Sayın Başkan, bu böyle olmaz. 
EROL
KATIRCIOĞLU (İstanbul) – Terörle iltisaklı burada kim?
MEHMET
RUŞTU TİRYAKİ (Batman) – Terörle iltisaklı sensin!
BAŞKAN
– Sayın Muş, Genel Kurula hitap edin lütfen. 
MEHMET
MUŞ (Devamla) – Otel mi arkadaşlar il binası? İl binasında battaniyeleri
tutuyorlar, çocukları kandırıp, orada gece ağırlayıp, arkadaşlar, sabaha karşı
çocukları belediyenin arabalarıyla kırsala götürüyorlar. 
HABİP
EKSİK (Iğdır) – Sizin bakanlarınıza en kötü oyuncu ödülü verecekler be! Böyle
bir şey olmaz!
MEHMET
MUŞ (Devamla) – Hacire ananın evladını kırsala kaçıramadıkları için geri
getirmek zorunda kaldılar. Bunlar böyle riyakâr bir siyasi partidir. (HDP
sıralarından gürültüler) 
KEMAL
BÜLBÜL (Antalya) – Riyakâr sensin!
ALİ
KENANOĞLU (İstanbul) – Yalan söylüyorsunuz!
NUSRETTİN
MAÇİN (Şanlıurfa) – Özgür Suriye Ordusunun operasyon görevi ne?
BAŞKAN
– Sayın Muş, lütfen sözlerinizin ayarına dikkat edin. 
Buyurun.

MEHMET
MUŞ (Devamla) – Sayın Başkan, riyakârlık var burada; riyakârlık, ikiyüzlülük
demek. 
Şimdi,
bir taraftan demokrasiden, barıştan, kardeşlikten bahsedeceksiniz, tabii ki,
öbür taraftan dağa adam götüreceksiniz, orada hiç sesinizi çıkarmayacaksınız. 
SERPİL
KEMALBAY PEKGÖZEGÜ (İzmir) – Kendine gel, kendine ya. 
NUSRETTİN
MAÇİN (Şanlıurfa) – Sizin kapınıza gelen anneleri niye bırakmıyorsun, Harbiyeli
anneleri niye bırakmıyorsun sen? 
MEHMET
MUŞ (Devamla) – Kırk altı gündür, kırk yedi gündür, elli gündür -her neyse- o anneler
orada bekleyecek, onları içeri giriyorken tehdit edeceksiniz, onlarla dalga
geçeceksiniz. Dağa kaçırdığınız çocuklar için sesinizi çıkarmayacaksınız ama
sizinkiler kumsallarda, plajlarda gezecek, onlar kürdistan davası için mücadele
edecek öyle mi? (AK PARTİ sıralarından alkışlar) 
HABİP
EKSİK (Iğdır) – O kapı var ya, çözüm kapısıdır, çözüm. 
MEHMET
MUŞ (Devamla) – Burada bakın, şu Parlamento altındaki, Türkiye’de pek çok
siyasi parti var, içindeki en faşisti bunlardır.
HABİP
EKSİK (Iğdır) – En faşisti sensin!
ALİ
KENANOĞLU (İstanbul) – Vallahi, aynaya baksan en faşisti görürsün. 
MEHMET
MUŞ (Devamla) – Bunlardan daha faşist bir parti Türkiye’de bulunamamaktadır.
Bunun da böyle bilinmesi lazım. 
Bir
diğer konu…
(Mikrofon
otomatik cihaz tarafından kapatıldı)
BAŞKAN
– Sayın Muş, teşekkür ediyorum. 
MEHMET
MUŞ (Devamla) – Sayın Başkan, sözümü tamamlamak için uzatırsanız…
BAŞKAN
– Sayın Muş, bu sataşmadan aldığınız süre, sataşmada süre uzatımı yapmıyoruz. 
HABİP
EKSİK (Iğdır) – Bu, sataşma değil, hakaret, hakaret!
ALİ
KENANOĞLU (İstanbul) – Hakaret ediyor ya!
MEHMET
MUŞ (Devamla) – Sayın Başkan, tamamlamak üzereyim. 
ZÜLFÜ
DEMİRBAĞ (Elâzığ) – Aslında iltifat ediyor; ne hakareti; iltifat ediyor,
iltifat ediyor. 
MEHMET
RUŞTU TİRYAKİ (Batman) – Hakaret ediyor, hakaret! Biri size terörist dese ne
anlarsınız ya, biri size faşist dese, normal mi? Bundan sonra size faşist
diyelim, terörist diyelim. Ayıp bir şey ya!
BAŞKAN
– Müsaade ederseniz…
Sayın
Muş, tamamlayın siz. 
MEHMET
MUŞ (Devamla) – Sayın Başkan, bir diğer konu şudur: Suriye’deki mesele.
Suriye’deki mesele çok basit. DEAŞ diye bir örgüt oluşturuldu, suni bir örgüt,
nereden geldiği belli değil, nereden toplandığı belli değil -Türkiye’nin
güneyindeki bölgeleri- katil bir örgüt, canavar bir örgüt, acımasız bir örgüt,
görüntüler yayınlanıyor, videolar yayınlanıyor. DEAŞ buraya geliyor, insanlar
evini yurdunu bırakıp kaçıyor. Kim yerleşiyor oraya? PKK. Sonra diğer bölgeye
gidiyor, insanlar kaçıyor. Kim yerleşiyor oraya? PKK. Sonra diğer bölgeye
gidiyor, insanlar oradan kaçıyor. Kim yerleşiyor oraya? PKK. Şimdi, bunu
görmeyeceğiz, bunu duymayacağız, Türkiye buradaki haklı davasında burayı
temizlemek için irade ortaya koyunca çıkıp bağıracağız. Arkadaşlar, senaryo bu;
oyun bu; bunu 82 milyondan kime sorarsanız, siz hariç, herkes size bunun böyle
olduğunu anlatır ama sadece siz görmek istemiyorsunuz. Neden? Çünkü
acenteliğini yaptığınız yapı size bunu söyletmez burada. Söyletirse burada
olamazsınız siz.
Teşekkür
ederim. (AK PARTİ sıralarından alkışlar)
FATMA
KURTULAN (Mersin) – Sayın Başkan…
BAŞKAN
– Sayın Kurtulan, müsaade ederseniz öncelikle söz hakkı Sayın Paylan’ın.
Sizi
ırkçılıkla suçladılar.
GARO
PAYLAN (Diyarbakır) – Ama önce Başkanımız konuşsun.
BAŞKAN
– Peki, Sayın Kurtulan, buyurun.
FATMA
KURTULAN (Mersin) - Ben sataşmadan dolayı söz istiyorum.
BAŞKAN
– Buyurun Sayın Kurtulan.
ERKAN
AKÇAY (Manisa) – Sayın Başkan, “suçlama” diyemezsiniz “sataştılar”
diyebilirsiniz. Ne demek yani? Kimseyi suçlama falan yok.
BAŞKAN
- Sayın Akçay, bundan dolayı size de söz veririm şimdi. 
7.- Mersin Milletvekili Fatma Kurtulan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
FATMA
KURTULAN (Mersin) – Teşekkürler Sayın Başkan.
AKP
son süreçte özellikle bunu yaygınlaştırıyor; sıkıştıkça, kendisini
savunacağında, yaptıklarını izah edemeyeceğinde topluma en kolay yöntem olarak
“terördür” “destekçisiniz” bilmem… Artık zaten Mehmet Muş’un genel olarak
üslubu böyle, hiçbir ayarı, bir nizamı, bir olgunluğu olmayan, bir düzeni
olmayan bir üslupla burada saldırıya geçer. Mehmet Muş’un genel olarak bir
taktiğidir.
HASAN
ÇİLEZ (Amasya) – Size mi soracak?
MEHMET
MUŞ (İstanbul) – Niye? Rahatsız mı etti sizi söylediklerim? Acentelik yanlış mı
doğru mu, onu söyleyin.
FATMA
KURTULAN (Devamla) - Dinleyin bir zahmet. Dinleyin, dinleyin.
BAŞKAN
– Arkadaşlar, müsaade edin lütfen.
FATMA
KURTULAN (Devamla) - Türkiye’de altüst ettiğiniz adalete güvenin sarsıldığı bir
dönemi yaşıyoruz, demokrasiyi altüst ettiğiniz bir dönemi yaşıyorsunuz,
yaşıyoruz. Şimdi artık yolun sonuna gelmişsiniz, kayyumlar süreciyle birlikte
özellikle atadığınız bu kayyumları topluma izah edemeyince bir grup anneyi
bizim kapımıza gönderdiniz. 
MEHMET
MUŞ (İstanbul) – Biz göndermedik.
FATMA
KURTULAN (Devamla) - Bu yetmedi, 2 bakanınız geldi. (AK PARTİ sıralarından
gürültüler) 
HASAN
ÇİLEZ (Amasya) – Onların yüreği yanıyor.
BAŞKAN
– Arkadaşlar, müsaade edin. 
FATMA
KURTULAN (Devamla) - 2 bakanınız geldi, birisi merdivenlerimize oturdu. (AK PARTİ
sıralarından gürültüler)
HASAN
ÇİLEZ (Amasya) – Bir de hanımefendisiniz siz, onu daha iyi anlamanız lazım
Fatma Hanım.
BAŞKAN
– Arkadaşlar, müsaade eder misiniz lütfen.
FATMA
KURTULAN (Devamla) - O anneler başımızın tacıdır. 
MEHMET
MUŞ (İstanbul) - Niye uğramıyorsunuz oraya?
HABİBE
ÖÇAL (Kahramanmaraş) – Onun için mi hakaret ediyorsunuz? 
FATMA
KURTULAN (Devamla) - Yirmi yıldır -HDP daha 6 yaşındadır- o annelerden evladı
gidenlerin arasında yirmi yıl önce, on beş yıl önce gidenler vardır ve birini
de öldürdünüz.
HASAN
ÇİLEZ (Amasya) – O anneler yüreği yandığı için orada.
FATMA
KURTULAN (Devamla) - Birini de öldürmüşsünüz zaten, taziyesine gidin bari. 
MEHMET
MUŞ (İstanbul)- Siz götürüyorsunuz, siz.
FATMA
KURTULAN (Devamla) - Bakanlar geliyor… Merdivenlerimizde oturdunuz.
RECEP
AKDAĞ (Erzurum) – PKK bir terör örgütü müdür?
FATMA
KURTULAN (Devamla) - Boynunuzu büktünüz, merdivenlerimizde oturdunuz. 
RECEP
AKDAĞ (Erzurum) – Size bir tek soru: PKK bir terör örgütü müdür?
FATMA
KURTULAN (Devamla) - Kendi sorumluluğunuzu gizliyorsunuz. 
RECEP
AKDAĞ (Erzurum) – Size bir tek soru: PKK bir terör örgütü müdür?
FATMA
KURTULAN (Devamla) - O dağ yolunu açan, sürekli orayı açık tutan, gençlerin
oraya gitmesini sağlayan sizsiniz; kör siyasetiniz, kör siyasetiniz, sizin kör
siyasetiniz! (HDP sıralarından alkışlar) Demokrasiyle, gelin, açın o yolu.
Korkmayın demokrasiden, kaçmayın demokrasiden, barıştan, adaletten kaçmayın. 
(Mikrofon
otomatik cihaz tarafından kapatıldı) 
FATMA
KURTULAN (Devamla) – O yolu açın, gelin, hep beraber dağdakileri getirelim
buraya. 
HASAN
ÇİLEZ (Amasya) – Demokrasiden kaçan yok, çocukları kaçıran HDP var.
BAŞKAN
– Evet, teşekkür ediyorum Sayın Kurtulan.
FATMA
KURTULAN (Devamla) – Hep beraber bu dağ yolunu kapatmak demokrasiyle mümkünken
ne yapıyorsunuz? 
HASAN
CİLEZ (Amasya)- Yine demokrasiye bağladın değil mi? 
BAŞKAN
– Arkadaşlar, müsaade edin lütfen.
FATMA
KURTULAN (Devamla) – Terör derken başınızı önünüze eğin.
HASAN
ÇİLEZ (Amasya) – Bravo (!) Yine demokrasiye bağladın.
BAŞKAN
- Arkadaşlar, müsaade eder misiniz. 
Sayın
Kurtulan, tamamlıyor musunuz? 
FATMA
KURTULAN (Devamla) – FETÖ’yü bu ülkenin başına bela eden pratikten yüz bin kere
utanın, yerin dibine girin! (HDP sıralarından alkışlar)
ZÜLFÜ
DEMİRBAĞ (Elâzığ) - Sen yerin dibine gir!
MEHMET
MUŞ (İstanbul) – Sayın Başkan…
BAŞKAN
– Müsaade edin…
Sayın
Paylan…
MEHMET
MUŞ (İstanbul) – Sayın Başkan…
BAŞKAN
– Sayın Paylan’da söz Sayın Muş, müsaade edin.
Sayın
Paylan, buyurun. (AK PARTİ ve HDP sıraları arasında karşılıklı laf atmalar)
FATMA
KURTULAN (Mersin) – Utanmadan bir de terörden bahsediyorsun! “Acentası”
diyorsun ya, utanmıyor musun ya! 
HABİBE
ÖÇAL (Kahramanmaraş) – Acentasısınız! Siz götürdünüz! “Çocuğum bu binaya girdi,
çıkmadı.” diyor.
MEHMET
MUŞ (İstanbul) – Pardon, yanlış söyledim, Türkiye distribütörü diyecektim,
Türkiye distribütörü diyecektim. (AK PARTİ ve HDP sıraları arasında karşılıklı
laf atmalar)
BAŞKAN
– Arkadaşlar, müsaade eder misiniz, hatip kürsüde. 
MEHMET
RUŞTU TİRYAKİ (Batman) – Hepsi bir gün ortaya çıkacak, Suriye’deki örgütlerle
iş birliğiniz, hepsi ortaya çıkacak.
BAŞKAN
- Arkadaşlar, Sayın Tiryaki; Sayın Paylan kürsüde, bir müsaade edin ya, kendi
arkadaşınız!
FATMA
KURTULAN (Mersin) – Biliyoruz kendi arkadaşımızı Başkan, bizi de azarlamayın
yani!
8.- Diyarbakır Milletvekili Garo Paylan’ın, Kayseri Milletvekili İsmail
Özdemir’in sataşma nedeniyle yaptığı konuşması sırasında şahsına sataşması
nedeniyle konuşması
GARO
PAYLAN (Diyarbakır) – Sayın Başkan, MHP’li hatip beni ırkçılıkla itham etti.
Değerli
arkadaşlar, biz ırkçılıkla mücadele eden bir partiyiz. 
METİN
NURULLAH SAZAK (Eskişehir) – Hadi lan oradan!
ZÜLFÜ
DEMİRBAĞ (Elâzığ) – Allah Allah! Ne zamandan beri?
GARO
PAYLAN (Devamla) - Ve bakın, milliyetçilik milliyetçiliği, ırkçılık ırkçılığı,
şiddet şiddeti, nefret nefreti doğurur. 
HASAN
ÇİLEZ (Amasya) – Terör neyi doğurur?
GARO
PAYLAN (Devamla) - Eğer bir yerde bir ırkçılık varsa, bu başka bir ırka karşı
düşmanlık besliyorsa diğer ırkı da milliyetçileştirir. Bunun panzehri
demokrasidir arkadaşlar. 
RECEP
AKDAĞ (Erzurum) – Sayın Paylan, PKK bir terör örgütü müdür? PKK bir terör
örgütü müdür? Bu kadar basit bir soru.
GARO
PAYLAN (Devamla) - Bakın, az önce Sayın Muş’a dedim ki: Bir kuruşluk belge
gösterin kayyumlarla ilgili. Yalan söylüyorsunuz dedim. Bir kuruşluk belge ortaya
koyamıyor. Bir kuruşluk belge gösterin, ne istiyorsanız yapacağım, bir
kuruşluk. 
MEHMET
MUŞ (İstanbul) – Komple çalışıyorsunuz.
GARO
PAYLAN (Devamla) - Bakın, ama yalan söyleniyor diyorum. Bakın, Diyarbakır’a,
arkadaşlar, Diyarbakır’a…
MEHMET
MUŞ (İstanbul) – Dağa parayı verip makbuz vermiyor size. 
SERPİL
KEMALBAY PEKGÖZEGÜ (İzmir) – Senin de ağzın torba değil ki büzelim ya.
GARO
PAYLAN (Devamla) – Diyarbakır’a kayyum atadınız. Ben empati kurmanız için
söylüyorum. Diyelim ki bu ülkenin çoğunluğunu Kürtler oluştursaydı kuruluşunda
ve çoğunluk da deseydi ki bu ülkenin adı “kürdiye” ve ondan sonra da Türkler
demokratik hakları için, kimlik hakları için mücadele etseydi ama bunlara
“hayır” deseydi Kürtler, Kürt ırkçıları…
METİN
NURULLAH SAZAK (Eskişehir) – Soytarılık yapma lan! Soytarılık yapma! 
GARO
PAYLAN (Devamla) – …ve diyelim ki Kayseri’de veya Osmaniye’de bir MHP’li
seçilseydi, ondan sonra da Kürtler “Efendim, siz şöyle yapıyorsunuz, böyle
yapıyorsunuz.” deyip Osmaniye’ye kayyum atasaydı, Kayseri’ye kayyum atasaydı,
Trabzon’a kayyum atasaydı ne hissederdiniz?
YAŞAR
KARADAĞ (Iğdır) – Birinci Dünya Savaşı’nda sizi böyle mi kandırdılar?
GARO
PAYLAN (Devamla) – Haklar teslim edilmeden, sizi suçlasaydı ne hissederdiniz?
Ben size söyleyeyim: Trabzon halkı isyan ederdi, Osmaniye halkı isyan ederdi,
Kayseri halkı isyan ederdi. Süleyman Soylu ya burada ya Demirtaş gibi hapiste
olurdu ve ondan sonra da belki de Karadeniz’in dağlarında hak arıyor olurdu
arkadaşlar. 
HASAN
ÇİLEZ (Amasya) – Diyarbakır’a yapılan yatırımlar ortada. Yaptığımız yatırımlar
ortada Sayın Paylan, ayırmıyoruz. 
GARO
PAYLAN (Devamla) – Bunlara yol açmamak için empati kurmanızı öneriyorum. Çözüm
demokratik çözüm, çoğulcu bir demokrasi. 
(Mikrofon
otomatik cihaz tarafından kapatıldı) 
GARO
PAYLAN (Devamla) – Herkesin kimliğine de hakkına da hukukuna da saygı duymaktır
çözüm. Bunun dışında çözüm yoktur. Hepimizin sonu karanlıktır bu yolda
arkadaşlar. (HDP sıralarından alkışlar) 
BAŞKAN
– Teşekkür ederim Sayın Paylan. 
HASAN
ÇİLEZ (Amasya) – Vatan bir bütündür, bölünmez. 
ALİ
KENANOĞLU (İstanbul) – Sloganla konuşmayın, burası Meclis, ayıp ya!
Milletvekili olmuşsunuz ya! Bırakın şu sloganları ya!
MEHMET
MUŞ (İstanbul) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Vereceğim Sayın Akçay, size de söz vereceğim.
Evet,
Sayın Muş, buyurun.
HASAN
ÇİLEZ (Amasya) – Bu, slogan değil, bunu iyi öğrenin. Kalbimize, ruhumuza
kazıdığımız kelime bu.
BAŞKAN
– Arkadaşlar, Grup Başkan Vekili kürsüde.
9.- İstanbul Milletvekili Mehmet Muş’un, Mersin Milletvekili Fatma
Kurtulan’ın sataşma nedeniyle yaptığı konuşması sırasında AK PARTİ Grubuna
sataşması nedeniyle konuşması
MEHMET
MUŞ (İstanbul) – Sayın Başkanım, bizim buradaki temennimiz HDP’nin terörle
arasına mesafe koymasını sağlamaktır. Biz bunu dile getiririz.
FİLİZ
KERESTECİOĞLU DEMİR (Ankara) – Sana mı düştü? 
SERPİL
KEMALBAY PEKGÖZEGÜ (İzmir) – Sen DAEŞ’le arana mesafe koy. 
MEHMET
MUŞ (Devamla) – Bakın, burada bir milletvekilleri, bakın, daha birkaç gün önce
şöyle diyor: “Gerillaya katılım da olacak savaş da olacak çatışmalar da…”
Şimdi, bu, milletvekili.
MAHMUT
TOĞRUL (Gaziantep) – “Barış olmazsa” diyor.
MEHMET
RUŞTU TİRYAKİ (Batman) – “Sorun çözülmezse, barış olmazsa” diyor. 
MEHMET
MUŞ (Devamla) – Şimdi, değerli arkadaşlar, üslup bu, üslup bu. Bakın, az önce
bir şey söylüyorum, hem ailelerin çocuklarını dağa kaçırıyorlar hem onlar bu
işe aracılık yapıyorlar, ondan sonra diyor ki: “Onun çocuğunu öldürdünüz.”
İnsan biraz utanır, sıkılır. 
“Biz
6 yaşındayız.” diyor.
SERPİL
KEMALBAY PEKGÖZEGÜ (İzmir) – Sana bu hakkı kim veriyor? 
MEHMET
MUŞ (Devamla) – Değerli arkadaşlar, HDP var, ondan önce BDP var, ondan önce DTP
var; aynı, aynı rol biçilmiş bir yapı burası. Dolayısıyla onlara hangi rol
biçilmişse size de şu an oradakiler tarafından, dağ tarafından aynı rol
biçilmiş. Bizim temennimiz şu, sizin burada eleştiri yapabilmeniz için şu
kürsüye çıkıp Fatma Hanım, şunu demeniz lazım: “PKK terör örgütü, bu milletin
yakasından düş.” “PKK terör örgütünün karşısında ilk biz duracağız.” demeniz
lazım. (AK PARTİ sıralarından alkışlar) 
FATMA
KURTULAN (Mersin) – Ne diyeceğimi siz mi belirleyeceksiniz?
MEHMET
MUŞ (Devamla) - Ama siz onu diyemiyorsunuz, siz onu diyemiyorsunuz, siz onu
diyemiyorsunuz; garibanın çocukları dağa, sizinkiler plajlara, bunu
yapıyorsunuz. Ondan sonra size “Başlarım sizin kürdistan davanızdan!” diye
tepki gösteren vatandaşlar olunca da orada ağzınıza geleni onlara sayıyorsunuz,
hakaretler savuruyorsunuz. Bu yakışıyor mu? Burada bir tutarlılık var mı? 
Şimdi,
bir diğer konu: “Bir kuruşluk dekont göster.” diyor. Şimdi, dağdaki IBAN
numarasını veriyor, bunlar da herhâlde EFT yapıyorlar oraya. Arkadaşlar,
paranın sistem dışına nasıl çıkarıldığını gayet iyi biliyorsunuz. 
GARO
PAYLAN (Diyarbakır) - Belge göster, belge.
ALİ
KENANOĞLU (İstanbul) – Belge, belge…
MEHMET
MUŞ (Devamla) - Açıktan bu kaynakların ora için nasıl kullandığını hepimiz
biliyoruz. 
SERPİL
KEMALBAY PEKGÖZEGÜ (İzmir) – Hukuk nerede, hukuk?
KEMAL
BÜLBÜL (Antalya) – Siz biliyorsunuz, biz bilmiyoruz. 
MEHMET
MUŞ (Devamla) - Şimdi çıkmış diyor ki: “Makbuz göster, dekont göster.” Açıktan
topladığınız paraları nasıl kullandığınız, iş makineleriyle hendekler kazıp, iş
makineleriyle menfezler kazıp oralara EYP’lerin nasıl konulduğunu ve orada kaç
tane askerimizin şehit olduğunu hepiniz iyi biliyorsunuz. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Ne alakası var?
MEHMET
MUŞ (Devamla) - Faturalarla beraber paranın sistem dışına çıkarılıp dağa nasıl
gönderildiğini iyi biliyorsunuz. Buradan çıkmış bana “Dekont göster.” diyor.
IBAN numarasıyla mı gönderiyorsunuz siz parayı?
Teşekkür
ederim. (AK PARTİ sıralarından alkışlar)
AYTUN
ÇIRAY (İzmir) – Ya haklısınız da Osman Öcalan’ı nereye koydunuz?
BAŞKAN
– Teşekkür ediyorum Sayın Muş.
FATMA
KURTULAN (Mersin) – Tekrar söz istiyorum Başkanım.
BAŞKAN
- Sayın Akçay, buyurun.
FATMA
KURTULAN (Mersin) – Hayır, tekrar söz istiyorum Başkanım.
BAŞKAN
– Sayın Akçay…
FATMA
KURTULAN (Mersin) – Sayın Başkan…
IV.- AÇIKLAMALAR (Devam)
32.- Manisa Milletvekili Erkan Akçay’ın, Diyarbakır Milletvekili Garo
Paylan’ın sataşma nedeniyle yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvelki sayın konuşmacının millî kimlikte bir problemi olduğu anlaşılıyor. Biz
milletvekili olarak yemin ederken dahi Türk milleti adına yemin ediyoruz ve
Türk milleti demek, bizim millî kimliğimizdir; bu, Anayasa’da da böyledir.
Fakat tabii etnikçi bir bakış, ırkçı bir bakış olunca işin, ipin ucu kaçıyor. 
Her
neyse… Bu kayyum meselesinde empatiden bahsetti. E, empatiyi zaten her zaman
hepimiz yapmak durumundayız. Geçen dönem Milliyetçi Hareket Partili Adana
Pozantı Belediyesine kayyum atandı. Zannediyorum ya 1 ya 2 AK PARTİ’li
belediyeye kayyum ataması yapıldı. 1 CHP’li belediyeye de kayyum atandığını
hatırlıyorum yani ismi aklımda değil. İçişleri Bakanlığının Anayasa’dan…
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – ...kanunlardan aldığı yetkiye dayanarak yaptığı bir idari
işlemdir. Bakanlığın bu idari tasarruflarına yargı yolu da açıktır. Bir
soruşturma nedeniyle -bir tedbir olarak, geçici bir tedbir nedeniyle- bu
soruşturma neticeye kavuşana kadar alınan geçici bir tedbirdir. Bunun da hukuki
yönünün dikkate alınması gerekir. Konuşmacının bahsettiği sadece bir partiye
yönelik bir tasarrufu da söz konusu değildir. Türkiye’nin Anayasası, kanunları
vesaire, birtakım elde ettiği bilgilere göre soruşturma yapılıyorsa, nasıl
birtakım memurlar da kamu görevlileri de açığa alınabiliyorsa böyle bir tedbire
de başvuruluyor ve hukukidir, meşrudur ve hukuk yolu da açıktır.
Teşekkürler.
BAŞKAN
– Teşekkür ederim Sayın Akçay.
FATMA
KURTULAN (Mersin) – Sayın Başkan, ben de...
BAŞKAN
– Buyurun Sayın Kurtulan, yerinizden size de söz vereyim.
33.- Mersin Milletvekili Fatma Kurtulan’ın, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
FATMA
KURTULAN (Mersin) – Teşekkürler Sayın Başkan.
Sayın
Mehmet Muş’a şunu söylemek isterim: Bir tanesinde olsa... Hem eski belediye
başkanlarımıza hem şu anda kayyum atanan belediye başkanlarımıza dair, zaten
görevi kötüye kullandığına dair bir soruşturma, kovuşturma yok, henüz yok.
Varsa böyle bir şey... Yani savcıların böyle bir iddiası yok, böyle bir
iddianame yok. Kendisinin varsa elinde bir şey, savcılara derhâl bunu
bildirmesi lazım. Aksi takdirde “Yalan söylüyorlar, iftira atıyorlar.”
diyeceğiz.
Para
kaçırmayı biz bilmeyiz, beceremeyiz; bunu en iyi bilen sağdaki gruptur,
AKP’dir. Nerelere para kaçırdıklarını bütün dünya âlem biliyor; o iş, onların
işidir.
MEHMET
MUŞ (İstanbul) – Söyleyin, biz de bilelim. 
FATMA
KURTULAN (Mersin) – Bunu kimseye yüklemesinler.
Aynı
zamanda bir grup başkan vekili Sayın Başkan, “Bir terör örgütünün acentesi,
distribütörü” demek ağır bir ithamdır. 
(Mikrofon
otomatik cihaz tarafından kapatıldı) 
FATMA
KURTULAN (Mersin) – Sizin de buna bir tepki göstermeniz...
ZEHRA
TAŞKESENLİOĞLU BAN (Erzurum) – Ama Vekilim, niye kabul etmiyorsunuz?
BAŞKAN
– Arkadaşlar, müsaade eder misiniz.
MEHMET
MUŞ (İstanbul) – Sayın Başkan, kabul etmeyebilirler.
HABİBE
ÖÇAL (Kahramanmaraş) – Nerede kaybettilerse oraya gittiler onlar.
BAŞKAN
– Arkadaşlar, lütfen müsaade edin.
Hanımlar,
lütfen, hanımlar... Arkadaşlar dedim, anlamadınız.
Buyurun
Sayın Kurtulan. 
FATMA
KURTULAN (Mersin) – Değerli arkadaşlar, şimdi acıları yarıştırırsak, siz-biz
meselesine gelirsek, Kürt annesi evladının kulağından maskot yapılmasını
unutmaz. Buraya hiç girmeyelim.
Şunu
söylüyoruz: Burası siyaset üretmediği için dağ yolu hep açık kalıyor. Burası çözüm
bulmadığı için kardeş kardeşi vuruyor. Bunu defalarca söyledim, şimdi tekrar
altını çiziyorum: Burası çözüm bulmak zorundadır. Orada sadece 15-20 anne var;
binlercesi var, binlercesi. Bunu durdurmak buranın işidir. Oraya buraya havale
edip ona buna “terörist” demekle olmuyor. Gelin, tekrar çağrımızı yapalım:
Tarihsel bir kardeşlik var, tarihsel bir referans var, buradan tutalım.
Atatürk’ten bahsediyorsanız, 1920-1921 sürecine dönelim, kurucu Meclisin temel
dinamikleri neydi, fikriyatı neydi?
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Kurtulan. 
FATMA
KURTULAN (Mersin) – Bir dakika daha, Sayın Başkan, bir dakika daha. 
BAŞKAN
– Buyurun.
Sayın
Kurtulan, lütfen toparlayalım artık. 
Sayın
Özel, sizinle ilgili hiçbir şey yok. 
ÖZGÜR
ÖZEL (Manisa) – Var da… CHP’li bir belediyeye kayyum atandığı lafına açıklık
getirmem lazım ama önce Başkan sözünü tamamlasın. 
BAŞKAN
– Sayın Kurtulan, siz tamamlayın lütfen. 
FATMA
KURTULAN (Mersin) – Ben tekrar, bir kez daha oraya vurgu yapmak istiyorum:
1920-1921 süreci, 21 Anayasası, bu ruhta tutarsak, Türk ve Kürt kardeşliğinin
birlikteliğinde -1071’den itibaren bu ara ara görüldü- denendiğinde görüldü ki
Türkiye ve Kürtler birlikte, hep beraber Kürtler, Türkler kazanıyor. Buradan
tutalım, bu kardeşliği doğru temele oturtarak inşa edelim. Bağırıp çağırıp
savaşı geliştirerek Türkiye’yi düzlüğe çıkaramayız, battıkça batırıyorsunuz
zaten Türkiye’yi. 
BAŞKAN
– Sayın Özgür Özel…
ÖZGÜR
ÖZEL (Manisa) – Sayın Başkan, tutanaklar açısından bir düzeltme yapmam lazım.
Cumhuriyet
Halk Partisinin geçen dönem hiçbir belediyesine kayyum ataması yapılmadı, sade
2 belediye başkanı soruşturma sırasında görevden uzaklaştırıldılar. Bu belediye
başkanlarımız hakkında o günlerde İçişleri Bakanı Süleyman Soylu çok
spekülasyon yaptı ve yandaş basında manşetler oldu. Soruşturmalar sırasında
belediye meclisinin içinden seçilen başkan vekilleri görev yaptı, kayyum
ataması yapılmadı. Soruşturmalar herhangi bir mahkeme sürecine dönüşmedi.
Başkanlarımızın yaptığı görevi görevi temiz yaptıkları tescil edildi. Yeniden
aday gösterilen bir tanesi de rekor oyla tekrar belediye başkanı seçildi.
Teşekkür
ediyorum.
BAŞKAN
– Kayda geçmiştir.
Teşekkür
ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
- Şahıslar adına son söz Sayın Faruk Sarıaslan’ın.
Buyurun
Sayın Sarıaslan. (CHP sıralarından alkışlar) 
FATMA
KURTULAN (Mersin) – Sayın Başkan, bir şey demeyecek misiniz siz yani bir
partiye “Terörün acentesidir.” demek yanına kâr mı kalsın? Bunu kınamayalım mı?
BAŞKAN
– Sayın Kurtulan, karşılıklı olarak o kadar çok şey söylüyor ki siyasi partiler
birbirlerine…
MEHMET
MUŞ (İstanbul) – Sayın Başkan, “PKK terör örgütü” dedim ben, kastım PKK terör
örgütüdür. 
FATMA
KURTULAN (Mersin) – En azından böyle bir dille…
BAŞKAN
– Yani hangi birini düzelteceksiniz? O zaman bütün konuşmalara müdahale etmem
lazım buradan.
FATMA
KURTULAN (Mersin) – Hayır Başkan, bu olmaz, böyle kabul edilemez. 
BAŞKAN
– Sayın Sarıaslan, buyurun.
MEHMET
MUŞ (İstanbul) – Sayın Başkanım, PKK terör örgütünü kastediyorum, PKK terör
örgütünü; adını vereyim. 
FATMA
KURTULAN (Mersin) – Ver, savcıya ver, buraya değil. Ne biliyorsan git savcıya
ver. 
MEHMET
MUŞ (İstanbul) – Savcı resen başlatabilir soruşturmasını, o benim görevim
değil. Benim görevim, sizin siyaseten tutarsızlıklarınızı ortaya koymak. 
BAŞKAN
– Arkadaşlar, müsaade edin.
Sayın
Sarıaslan, buyurun.
FARUK
SARIASLAN (Nevşehir) – Sayın Başkan, değerli milletvekilleri; hepinizi saygıyla
selamlıyorum. Yeni yasama yılının ülkemize hayırlı olmasını diliyorum.
Nevşehir’imizin
Kapadokya bölgesinin sorunlarını ve çözüm önerilerini sunmak üzere söz almış
bulunmaktayım.
Milletvekili
seçildiğimden bugüne Kozaklı ilçemizin hastane sorunu olduğunu, bu sorunun
acilen çözülmesi gerektiğini, yapılacak hastanenin fizik tedavi ve
rehabilitasyon merkezi şeklinde yapılması durumunda ülke ekonomisine ve
turizmine ciddi katkı sağlayacağını söyledim. Belediye başkanlığı seçimi öncesi
AK PARTİ milletvekilleri ve belediye başkanı adayları bunu doğru bulmuş
oluyorlar ki hastanenin yapılacağı yönünde vatandaşa vaatte bulundular. Bu
vaatler sonucu seçilen şimdiki AK PARTİ Kozaklı Belediye Başkanı ağustos ayı
içerisinde hastane temeli atılmaz ise istifa edeceğini söyledi. Şimdi buradan
dinletiyorum. 
(Hatibin
cep telefonundan bir ses kaydı dinletmesi)
FARUK
SARIASLAN (Devamla) – Şimdi, bu belediye başkanı genç arkadaşımız herhâlde AK
PARTİ'li 2 milletvekilimize güvenerek söz verdi; bırakın temelini atmayı,
ortada proje dahi yok. Şimdi, milletvekili arkadaşımızın birisi burada,
diğerini bilmiyorum burada mı, ikisini de verdiği sözü yerine getirmeye davet
ediyorum. (CHP sıralarından alkışlar) 
Yine
bu kürsüden, Nevşehir merkezde bulunan sanayi bölgelerinin hiçbirisinde doğal
gaz olmadığını söylediğimde AK PARTİ’li milletvekili bu kürsüden belediye
başkanlığı seçiminden önce doğal gazın sanayiye geleceğini müjdeledi ama doğal
gaz hâlâ yok. Sayın Milletvekili, yapacağınız işler için ya söz vermeyin ya da
söz veriyorsanız yerine getirin. Nevşehir halkı vermiş olduğunuz bu sözün
yerine getirilmesini bekliyor. 
Nevşehir’de
sanayicilerle yaptığımız görüşmelerde kendilerinin ara elemana ihtiyaçları
olduğunu, bu işsizlik ortamında ara eleman bulamadıklarını, sanayideki
üretimlerinde de düşüş olduğunu söylediler. Ara eleman bulmanın yolunun da bol
bol imam-hatipler açmak yerine kendilerine ara eleman yetiştirecek -bu benim
sözüm değil, Nevşehirli sanayicilerin sözü- teknik okulların açılmasını
istediler. Bu konuda Millî Eğitim Bakanıyla beraber çalışacaklarını söylediler.
Onların sizden tek bekledikleri, yeter ki eğitime ideolojik olarak yaklaşmayın,
üretime dayalı, üretimin adaletli paylaşımına dayalı bir eğitim sistemini
geliştirin. 
Yine
Nevşehirli sanayicilerimiz “kalkınmada öncelikli il” statüsü almak istiyorlar.
Ayrıca bu kürsüden defalarca dile getirmeme rağmen çözüm bulunamayan Nevşehir
Havaalanı’na Antalya ve İzmir’den direkt seferlerin konulması ve İstanbul
seferlerinin artırılması için bizlerden acil çözüm beklemektedirler.
Gerekiyorsa 3 milletvekili olarak Ulaştırma Bakanına beraber gideriz, Bakana
sorunlarımızı, halkın isteklerini anlatırız. Ben bir muhalefet milletvekili
olarak iktidar milletvekilleriyle Nevşehir’in sorunlarının çözümü konusunda
beraber hareket edebilirim. 
Nevşehir
halkı hâlâ asbestli borulardan su içmektedir. Bu sorunun da acilen çözülerek
tüm Nevşehir’in içme suyu borularının değiştirilmesi gerekmektedir.
ÖMER
FETHİ GÜRER (Niğde) – Kanser oluyor millet, kanser.
FARUK
SARIASLAN (Devamla) – Biliyorsunuz “patates” denince gerçi Sayın Niğde
Milletvekilimiz akla geliyor ama ben de birazcık o konuya gireyim.
BAŞKAN
– Estağfurullah…
FARUK
SARIASLAN (Devamla) – Onu üretim anlamında söylüyorum, yanlış anlaşılmasın. 
Şimdi,
bizim Derinkuyu, Kaymaklı ve Nevşehir’in merkezi, patatesin en çok üretildiği
yerlerden biri. Elektrik fiyatlarına yapılan zamlar çiftçinin belini bükmüş,
her biri hacizli durumda. Çiftçilerimiz elektrik borçlarının bir yıl faizsiz
olarak ertelenmesini ve kendilerine yeni olanak sağlanmasını istiyorlar. Bu
konuda Hükûmetten destek istiyorlar, AK PARTİ Nevşehir milletvekillerimizden
destek istiyorlar. Uzun dönemde ise çiftçilerin kullandıkları elektrik tüketim
bedelinin dışında alınan diğer vergilerin kaldırılarak çiftçiyi üretime
yönlendirecek yeni düzenlemenin yapılmasını bekliyorlar. 
Şimdi,
değerli milletvekilleri, özellikle de Nevşehir milletvekilleri, çiftçilerimizin
çoğu size oy veriyor ama kendilerine bu oylar elektrik ve mazot zammı olarak
geri dönüyor. Buradan da hemşehrilerime selam ve saygılarımı gönderiyorum.
Devlet,
vatandaşa sertifikalı tohum alımı için her yıl sonunda 425 TL destek vermekte.
2018 yılı destek ödemesi henüz yapılmadı. Çiftçilerimizin bankaya olan borcunu
ödeyebilmeleri için acilen bu desteğin verilmesi gerekmektedir. Bu geç ödeme
nedeniyle devlet, vatandaşa ödediği paraya faiz ödememekte ama vatandaştan,
devlete olan borcundan dolayı faiz almakta. 
Avanos
da bizim turizm beldelerimizden bir tanesi. Avanos’taki tarihî köprünün
ayakları ödenek verilmediği için çökmek üzere. Projesi yapılmış, planı yapılmış
ama “Ödenek yok.” deniyor. Şimdi, bu “Ödenek yok.” diyen Vali -geçenlerde
Nevşehir’de bir açılışa katıldık Valiyle beraber- orada konuşma yapıyor. Vali
bu, devletin valisi, Hükûmetin valisi değil. Sayın AK PARTİ’li milletvekilleri,
siz içinize sindirebilir misiniz? Devletin Valisi “‘Türkiye’de ekonomi kötüye
gidiyor.’ diyorlar bazı şarlatanlar. Ekonominin çok iyi gittiğini
görüyorsunuz.” diyor. 
Şimdi,
tabii, orada, bir protokol ortamında, bir iş yerinin açılışında Valiye cevap
veremezdim, benim muhatabım da değil.
ÖZGÜR
ÖZEL (Manisa) – Şarlatanın ta kendisi!
FARUK
SARIASLAN (Devamla) - Ama kendisine buradan sesleneyim: Sayın Vali, sen
devletin valisisin. Şarlatanın tanımına bir bak. Bir taraftan diyeceksin ki:
“Avanos’taki köprünün ayağını yapacak projenin bedeli yok.” Ben diyorum ki:
Kozaklı ile benim beldem Kanlıca arasındaki yol berbat, yapın. “Ödenek yok”
Sonra orada birtakım insanlara yalakalık yapmak için “şarlatan” lafını
kullanıyorsun. Sana aynen iade ediyorum. (CHP ve İYİ PARTİ sıralarından
alkışlar) Meclisin kürsüsünden iade ediyorum. 
Şimdi,
Avanos’ta 23 tane konak var. Bu konaklar Turizm Bakanlığına devredildi. Eğer
yapılsa, bitirilse, konakların her birinin odası 150 euro. Turizm Bakanlığı ne
kendisi yapıyor ne de bunu belediyeye devrediyor. Turizm Bakanlığı ya bunu
yapsın ya da belediyeye devretsin, bunu bekliyoruz. 
Şimdi,
gelelim şu Hacıbektaş konusuna…
RAMAZAN
CAN (Kırıkkale) – Anlaşmaya gelelim.
FARUK
SARIASLAN (Devamla) – Biz söyleriz, muhalefet söyler, eleştirir, iktidar yapar.
Burada bir anlaşma olmaz. Şimdi, Hacıbektaş’ı…
RAMAZAN
CAN (Kırıkkale) – Uluslararası anlaşmayı kastettim. 
FARUK
SARIASLAN (Devamla) – Ha, siz uluslararası anlaşmayı kastettiniz. 
RAMAZAN
CAN (Kırıkkale) – Onun üzerinde konuşun. 
SALİH
CORA (Trabzon) – İç Tüzük’te, onun üzerinde söz aldınız.
ÖMER
FETHİ GÜRER (Niğde) – Ramazan Bey Türkiye'nin içinde değil, dışında. 
FARUK
SARIASLAN (Devamla) – Ha, siz dışarıdaysanız bilmiyorum, ben içeriden
konuşuyorum. 
ALİ
ŞEKER (İstanbul) – Hatibe çok laf atıyorlar Sayın Başkan.
FARUK
SARIASLAN (Devamla) – Hacıbektaş’ın sorunlarını bu kürsüden dile getirdiğimde
AK PARTİ’li 2 sayın milletvekili çıktı, bir tanesi -kürsüdedir, arkadaşımdır,
saydığımdır, sevdiğimdir kendisi, o ayrı bir iş- dedi ki: “Hacı Bektaş-ı Veli
felsefesini biz de severiz, biz yapacağız, ben de oradan evliyim.” Bir tane
çivi çakılmadı. Öbür milletvekili arkadaşımız çıktı, kendisi birtakım, La
Fontaine’den masallar anlatır gibi, gittim geldim, gittim geldim… Bir tane çivi
çakılmadı.
Geçenlerde
biz Turizm Bakanına ziyarete gittik Hacıbektaş Belediye Başkanımızla beraber.
Kendisini davet ettik, davetiye verdik, elli beş yıldır yapılan yardımın biraz
daha artırılarak ödenmesini istedik, kendisi yapacağını söyledi. 
Değerli
milletvekilleri, iki gün sonra bir yazı geldi. Şimdi zaman darlığı nedeniyle
hepsini okumayacağım, diyor ki: “Söz konusu etkinliğin desteklenmesi uygun
görülmemiştir.” Elli beş yıldır Hacıbektaş’a yapılan yardımı, elli beş yıl
sonra kesiyorsunuz. 
Ben
bir soru önergesi verdim Sayın Bakana, dedim ki: Sayın Bakanım, siz bu
yardımları hangi gerekçelerle, nedenlerle kesiyorsunuz?
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Sözlerini toparlasın bir dakikada. 
FARUK
SARIASLAN (Devamla) – Az kaldı.
BAŞKAN
– Sayın Sarıaslan, son cümlelerinizi alayım. 
FARUK
SARIASLAN (Devamla) – Dedim ki: Siyasi midir, ideolojik midir, mezhepsel midir?
Hâlâ bunun cevabını alamadım ama size bu kürsüden bir şey söyleyeyim: Eğer
ekonomik baskılarla bu halkı dize getireceğinizi zannediyorsanız
yanılıyorsunuz. Halkımız diyor ki: “Rızkımı veren Hüda’dır, Cumhurbaşkanı da
olsan Bakan da olsan Başbakan da olsan sana minnet eylemem.” 
Hepinize
teşekkür ediyorum. (CHP sıralarından alkışlar) 
MUSTAFA
AÇIKGÖZ (Nevşehir) – Sayın Başkan…
YÜCEL
MENEKŞE (Nevşehir) – Sayın Başkan…
BAŞKAN
– Evet, Sayın Menekşe mi konuşacak? Yani, her ikinize de sataşma var. 
MUSTAFA
AÇIKGÖZ (Nevşehir) – Son cümleye itirazımız yok.
ÖMER
FETHİ GÜRER (Niğde) – Birer birer üstüne gelin.
FARUK
SARIASLAN (Nevşehir) – Hayır, ben tespitte bulundum Sayın Başkanım. 
ÖZGÜR
ÖZEL (Manisa) – Olsun, olsun, bir Faruk Sarıaslan bütün AK PARTİ vekillerine
bedeldir.
BAŞKAN
– Sayın Menekşe, buyurun. 
IV.- AÇIKLAMALAR (Devam)
34.- Nevşehir Milletvekili Yücel Menekşe’nin, Nevşehir Milletvekili
Faruk Sarıaslan’ın 36 sıra sayılı Kanun Teklifi’nin tümü üzerinde şahsı adına
yaptığı konuşmasındaki bazı ifadelerine ilişkin açıklaması
YÜCEL
MENEKŞE (Nevşehir) – Sayın Başkan, değerli milletvekilleri; hepinizi saygıyla
sevgiyle selamlıyorum. 
Sayın
Başkan, sayın vekilim çıktı… Nevşehir’le ilgili herhâlde bilgisinin olmadığını
düşünüyorum. Bazı konuları iyi irdelemek lazım ki burada çıkıp Nevşehir’in
sorunlarını düzgün bir şekilde ifade etmesi gerekiyor. 
“Kozaklı”
dedi, Kozaklı’yla ilgili her türlü çalışmayı Sayın Vekilim Mustafa Bey’le çok
sıkı bir şekilde takip ediyoruz ve projesi şu an hazır, Kozaklı Devlet
Hastanesi hayata geçecek; birincisi bu. 
FARUK
SARIASLAN (Nevşehir) – Ne zaman?
YÜCEL
MENEKŞE (Nevşehir) – İkincisi: Evet, Kozaklı Devlet Hastanesi…
FARUK
SARIASLAN (Nevşehir) – Ne zaman? Tarih, tarih…
BAŞKAN
– Sayın Menekşe, direkt olarak size sataşmaya ilişkin cevap verirseniz iyi
olur, yoksa Nevşehir’in yatırımları…
YÜCEL
MENEKŞE (Nevşehir) – Hacıbektaş’la ilgili söylüyor
(Mikrofon
otomatik cihaz tarafından kapatıldı) 
BAŞKAN
– Buyurun.
YÜCEL
MENEKŞE (Nevşehir) – Sayın Başkanım, benim on yıl belediye başkan vekilliği
yaptığım dönem vardır. Hacıbektaş’a devletimiz her türlü hizmeti götürmek
istemesine rağmen o günkü belediye başkanı bu hizmetleri kabul etmedi. Bu insan
yaşıyor, onu sorup öğrenebilirsiniz. 
Valimizle
ilgili birtakım sataşmalarda bulundu. Sayın Valimiz Nevşehir’e gelmiş, şu an
hizmet aşkıyla görevini en iyi şekilde ifa etmek isteyen ve kesinlikle AK
PARTİ’nin bir vekili olarak değil, bir bürokrat olarak her kesime sahip çıkan,
garip gurebaya sahip çıkan, hizmetlere sahip çıkma anlayışı içerisinde olan bir
insandır. Bunu takdirlerinize sunuyorum. 
BAŞKAN
– Teşekkür ediyorum. 
Mustafa
Bey, herhâlde her ikinizin adına cevap olmuş oldu bu. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
– Teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir. 
Soru
işlemi yapmadık ama 3 arkadaşımızın söz talebi var. Bu 3 ismin söz talebini
karşılayacağım ama bunların dışında başka hiçbir söz talebinin karşılamasını
yapmayacağım. 
ÖZGÜR
ÖZEL (Manisa) – Sayın Başkan, bir istisna var ama Sayın Sarıaslan el kaldırdı,
görmediniz.
BAŞKAN
– Hayır, 3 kişi sadece.
ÖZGÜR
ÖZEL (Manisa) – Görmediniz Sayın Başkan.
BAŞKAN
- Sayın Fendoğlu, buyurun. 
IV.- AÇIKLAMALAR (Devam)
35.- Malatya Milletvekili Mehmet Celal Fendoğlu’nun, Malatya ve
güzergâhtaki illere kaliteli ulaşım imkânı sağlayan 4 Eylül Mavi Treni’nin
tekrar hizmet verebilmesi için yapılan çalışmaların hangi aşamada olduğunu
Ulaştırma ve Altyapı Bakanından öğrenmek istediğine ilişkin açıklaması
MEHMET
CELAL FENDOĞLU (Malatya) – Teşekkür ederim.
Sizin
vasıtanızla Ulaştırma Bakanlığına iletilmek üzere… 15 Kasım 1994’te Malatya’da
ilk seferini yapan ve 10 Temmuz 2016’ya kadar aralıksız hizmet veren 4 Eylül
Mavi Treni bu tarihten sonra hizmet vermemiştir. Malatya ve güzergâhtaki
illerimize ekonomi ve hizmet anlamında büyük katkıları olan, orta ve dar
gelirli vatandaşlarımıza ucuz ve kaliteli ulaşım imkânı sağlayan 4 Eylül Mavi
Treni’nin hizmet vermemesinin ulaşım noktasında önemli bir eksikliğe neden
olduğu görülmektedir. Bu kapsamda, 4 Eylül Mavi Treni’nin tekrar hizmet vermesi
için çalışma yapılmaktadır. Hizmete sunulacaksa çalışmalar ne aşamada ve hangi
tarihte yeniden hizmete başlayacaktır?
Teşekkür
ederim. 
BAŞKAN
- Sayın Tutdere…
36.- Adıyaman Milletvekili Abdurrahman Tutdere’nin, Adıyaman ili Besni
ve Gölbaşı ilçelerindeki devlet hastanelerinde MR cihazı eksikliğinden kaynaklı
mağduriyet ile Adıyaman Eğitim ve Araştırma Hastanesinde uzman doktor
bulunmaması nedeniyle yaşanılan mağduriyetin giderilebilmesi için Sağlık
Bakanına çağrıda bulunduklarına ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım. 
Adıyaman’ımızın
600 bini aşkın nüfusunun yaklaşık 77 bini Besni ilçemizde 50 bini ise Gölbaşı
ilçemizde ikamet etmektedir. Besni ve Gölbaşı ilçelerimizde devlet hastanesi
bulunmaktadır ancak bu devlet hastanelerinde MR cihazı bulunmamaktadır. MR
cihazı yokluğu nedeniyle hastalar çevre illere gitmek zorunda kalmakta ve büyük
bir mağduriyet yaşamaktadırlar. Ayrıca Adıyaman’ımıza hizmet veren 400 yataklı
eğitim araştırma hastanesinde endokrin, romatoloji, çocuk kardiyolojisi, çocuk
nörolojisi alanında uzman doktor bulunmamaktadır. Buradan Sağlık Bakanlığına
çağrıda bulunuyorum. Bu hastanelerimize MR cihazının bir an evvel
gönderilmesini, ayrıca eksik olan uzman doktorların da bir an evvel
atamalarının yapılarak bu mağduriyetin giderilmesini talep ediyoruz. 
Teşekkür
ediyorum. (CHP sıralarından alkışlar) 
BAŞKAN
– Sayın Hancıoğlu…
37.- Samsun Milletvekili Neslihan Hancıoğlu’nun, Samsun ilinde
yatırımların durduğuna ve Çarşamba Ovası’na biyokütle enerji santrali
kurulmasının ülkemizin geleceğine ihanet etmek anlamına geldiğine ilişkin
açıklaması
NESLİHAN
HANCIOĞLU (Samsun) – Teşekkür ederim Sayın Başkan. 
Seçim
bölgem Samsun’da vatandaşımızın ihtiyacını karşılayacak, istihdam sağlayacak,
ülkemize katma değer yaratacak hangi yatırım varsa durdu ama ne hikmetse
ülkemizin en verimli ovalarından Çarşamba Ovası’nın tam kalbine enerji santrali
kuruluyor. Kurulmak istenen bu santral günde 630 ton biyolojik atık yakacak, 38
ton kül çıkaracak, 14,5 kilo kül havaya salınacak. Ovayı besleyen dereden günde
1.500 ton su çekilecek. İşin özü şudur: Çarşamba ilçemiz, Samsun’umuz,
çiftçimiz, ülkemiz sırtından hançerlenecek. Sorumluları bu yüce çatı altında
bir kez daha uyarıyorum. Benim nazarımda bu eşsiz ovanın kalbine santral
kurmak, Samsun’umuzun ve ülkemizin geleceğine ihanet etmektir. Vatanını ve
milletini seven buna seyirci kalamaz. Hukuk içinde, meşru zeminde her türlü
mücadeleyi vereceğiz. (CHP sıralarından alkışlar)
BAŞKAN
– Sayın Sarıaslan…
38.- Nevşehir Milletvekili Faruk Sarıaslan’ın, Nevşehir Milletvekili
Yücel Menekşe’nin yaptığı açıklamasındaki bazı ifadelerine ilişkin açıklaması
FARUK
SARIASLAN (Nevşehir) – Sayın Başkanım, bilgisizlikle suçladı. Şimdi kendisine
ben delil olarak sunuyorum. Aynı zamanda avukatım, bilmediğim konuda konuşmam.
Bir daha dinleteyim. 
BAŞKAN
– Efendim, böyle bir usul yok. 
Kapatın
mikrofonu.
Teşekkür
ediyorum.
(Mikrofon
Başkan tarafından kapatıldı)
FARUK
SARIASLAN (Nevşehir) – Bunu kapatayım. Şimdi dinlettim.
AYTUN
ÇIRAY (İzmir) – Ama ona da sataşılmış olmuyor mu şimdi? Bu nasıl yönetim ya? Bu
kadar kötü yönetim görmedim.
FARUK
SARIASLAN (Nevşehir) – Belgeden bahsediyor. Belge olarak son durumu, bir de
görüntü verdim
BAŞKAN
– Evet.
FARUK
SARIASLAN (Nevşehir) – Siz görüyorsunuz… “Eğer bunlar yapılmazsa istifa
edeceğim.” diyorsunuz, o zaman istifa edin. 
BAŞKAN
– Değerli arkadaşlar, arkadaşlar, bakın, daha önce… 
ÖZGÜR
ÖZEL (Manisa) – Sayın Başkan…
BAŞKAN
- Sayın Özgür Özel, siz tecrübeli bir grup başkan vekilisiniz. Kürsüde müdahale
etmedim ama daha önce Sayın Akif Hamzaçebi’nin başkanlığında yapılmış
toplantıda alınmış olan bir kararda “yerinizden yahut da kürsüden ya da
oturduğunuz yerden herhangi bir şeyin dinletilmemesi” bir teypten, şudur budur,
yönünde bir karar var. Hani, bu karara rağmen, hâlâ bunda ısrar edilmesinden dolayı
kestim. 
ÖZGÜR
ÖZEL (Manisa) – Sayın Başkan, şunu ifade edeyim… 
BAŞKAN
– Siz biliyorsunuz bunun böyle olduğunu. Aslında bana bırakmadan sizin
uyarmanız lazım Sayın Özel. 
ÖZGÜR
ÖZEL (Manisa) – Şunu ifade edeyim, şunu ifade edeyim…
BAŞKAN
– Buyurun. 
ÖZGÜR
ÖZEL (Manisa) – Bir: Bütün grup başkan vekilleri, grup başkan vekilleri
olmaksızın, geçmişte, kendi aralarında eş güdüm toplantısı olarak başlayıp bir
tavsiye kararına dönüşmüş olan o metnin çeşitli kısımlarıyla
mutabakatsızlığımızı bildirmiştik. Daha sonra da Başkanlıktan bize grup başkan
vekilleriyle birlikte bu toplantının tekrarlanacağı söylenmiş ancak daha sonra
gelen seçimle bu imkân olmamıştı. Sayın Başkan ya da Meclis başkan vekillerimiz
grup başkan vekillerini davet eder, bir toplantıda o geçmişteki kararlar ve
benzerlerini bizlerle müzakere ederlerse elbette öyle kararları içselleştirip
müdahaleyi biz yapabiliriz.
BAŞKAN
– Teşekkürler. 
ÖZGÜR
ÖZEL (Manisa) – Ama tüm grupların ortak kanaati o toplantının bizler tarafından
da müzakereye muhtaç olduğu yönündeydi. Bunu ifade edeyim. 
Kürsüden
dinletme meselesi bu Meclisin geleneğinde var. Sayın Oktay Vural’ın çok çok
kullandığı bir yöntemdir. 
BAŞKAN
– Herhâlde ondan sonra yaptılar zaten. 
ÖZGÜR
ÖZEL (Manisa) – Anayasa değişikliğinde biz bunu kullandık, hatta ve hatta
partilerin sayın genel başkanlarının bulunduğu son oturumda da bu oldukça
gündem oldu daha sonra, kimse de itiraz etmedi. Tabii ki yerimizden, böyle biz…
BAŞKAN
– Bakın, ben de sizi kırmadım. 
ÖZGÜR
ÖZEL (Manisa) – Tamam…
BAŞKAN
– Sayın Sarıaslan’ın kürsüden yapmış olduğu konuşmada söylediklerinin, onların,
Nevşehirli diğer milletvekilleri yüzde 1’ini dahi söylemediler. Siz rica
ettiniz, ben söz verdim. Onu, hiç olmazsa usule uygun yapalım. 
ÖZGÜR
ÖZEL (Manisa) – Tamam, usule uygun olarak yapalım. 
BAŞKAN
– Sayın Sarıaslan, tamamlayın lütfen sözlerinizi.
Buyurun.

FARUK
SARIASLAN (Nevşehir) – Şimdi “Kanıt yok.” dedi. Siz bu kürsüde, Mecliste,
seçimden önce, doğal gazın sanayiye geleceğini söylediniz; tutanaklara geçti,
Meclis tutanaklarında var. Siz Kozaklı’ya geldiniz “Ağustos ayı içerisinde eğer
buraya hastaneyle ilgili kazık vurulmazsa, çalışma yapılmazsa belediye başkanı
da istifa edecek.” dedirttiniz ve dedi. O zaman ya siz verdiğiniz sözü yerine
getireceksiniz ya da söz vermeyeceksiniz; şimdi masal okumayın.
Hacıbektaş’a
siz, iktidardasınız -altı ay oldu ben burada konuşma yapalı- dediniz ki:
“Yapacağız.” Bir tane çivi çakmadınız, bir tane. Bakan elli beş yıldır yapılan
yardımı kesti. İdeolojik mi, siyasi mi, mezhepsel mi bunu söylemek
zorundasınız. 
(Mikrofon
otomatik cihaz tarafından kapatıldı) 
FARUK
SARIASLAN (Nevşehir) - Bu Bektaşilik hepimizindir, bu toplumun malıdır,
Türkiye’nindir. (CHP sıralarından alkışlar) 
BAŞKAN
– Evet, değerli arkadaşlar, birleşime on dakika ara veriyorum. 
Grup
başkan vekillerimizi de arkaya davet ediyorum, buyurun.
Kapanma Saati: 19.09
BEŞİNCİ OTURUM
Açılma Saati: 19.20
BAŞKAN: Başkan Vekili Süreyya Sadi BİLGİÇ 
KÂTİP
ÜYELER: Emine Sare AYDIN YILMAZ (İstanbul), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 2’nci Birleşiminin Beşinci Oturumunu
açıyorum. 
36
sıra sayılı Kanun Teklifi’nin görüşmelerine devam edeceğiz.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
– Komisyon yerinde.
Teklifin
tümü üzerindeki görüşmeler tamamlanmıştı. 
Şimdi
birinci bölümdeki söz taleplerini karşılayacağım ama ondan önce Sayın
Açıkgöz’ün bir söz talebi var, onu karşılayacağım.
Buyurun
Sayın Açıkgöz.
IV.- AÇIKLAMALAR (Devam)
39.- Nevşehir Milletvekili Mustafa Açıkgöz’ün, Nevşehir Milletvekili
Faruk Sarıaslan’ın 36 sıra sayılı Kanun Teklifi’nin tümü üzerinde şahsı adına
yaptığı konuşmasındaki bazı ifadelerine ilişkin açıklaması
MUSTAFA
AÇIKGÖZ (Nevşehir) – Sayın Başkanım, teşekkür ediyorum.
Tabii,
sayın vekilim herhâlde dışarı çıkmış ama Kozaklı’da zaten bir fizik tedavi
hastanesi var, önce onu bildireyim kendisine, 180 yataklı, hem de Türkiye’nin
en gözde hastanelerinden bir tanesi ve inşallah, devlet hastanesinin yeri de
hazır, en kısa zamanda yapacağız.
İkincisi
de tabii, sayın vekilim hangi sanayi olduğunu, kastettiğini bile kendisi
bilmiyordur çünkü hangi sanayi olduğunu çok bilemedik.
Üçüncüsü
de Avanos’la ilgili, köprüyle ilgili, köprünün Vali’yle ne alakası var, onu da
anlamadım. Köprü ödeneği hazırdı ama o dönemki belediye başkanı istemedi köprü
yapılmasını. 
Hacıbektaş’la
da ilgili söyleyeceğim, TOKİ’sini, hastanesini, köprülerini, kavşaklarını,
hepsini bu Hükûmetimiz yaptı ama maalesef belediye başkanının yapmadığı
hizmetleri bizden soramazlar. 
Dördüncüsü
de Vali Bey’le ilgili, o gün açılışta beraberdik, sadece ekonomik gidişatla
ilgili, o günkü istihdamla ilgili bir şey söylemeye çalışıldı. Orada doğru
yapılan işlerle ilgili gelip burada kürsüde, kendisini kaybederek “şarlatan”
demesi yüzünden kendisini kınıyorum. 
(Mikrofon
otomatik cihaz tarafından kapatıldı) 
BAŞKAN
– Teşekkür ettim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
– Evet, 1’inci maddeyi okutuyorum: 
ASYA VERİMLİLİK
TEŞKİLATI KURULUŞ ANLAŞMASINA KATILMAMIZIN UYGUN BULUNDUĞUNA DAİR KANUN TEKLİFİ
MADDE 1- (1) 14 Nisan 1961 tarihinde
Manila’da imzalanan “Asya Verimlilik Teşkilatı Kuruluş Anlaşması”na katılmamız
uygun bulunmuştur.
BAŞKAN
– Evet, ilk söz talebi, İYİ PARTİ Grubu adına Sayın Ahmet Kamil Erozan.
Buyurun.
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri; ben izninizle kanun teklifinin 1’inci maddesi konusunda
konuşmak için söz almış olsam da bir iki kelimeyle buna değindikten sonra asıl
gündemin birinci maddesine geçeceğim. 
Tabii,
bu kanun teklifine pek böyle “Hayırlı olsun.” diyemeyeceğimizi belirtmek
isterim. Bunun sebebi de gayet basit. Bir verimlilik anlaşmasından
bahsediyoruz, Asya’daki bir örgütten bahsediyoruz. Ben Asya’ya kadar
gitmeyeyim, Avrupa’ya doğru gideyim, OECD cetvellerine bakalım, verimlilikte
Türkiye’nin sayfanın dibinde olduğunu görürsünüz. Sayfanın dibinde olan bir
ülkenin geleceği açısından verimlilik oranlarını yakalamak için Uzak Doğu’ya
gitmesinin anlamına da benim aklım ermiyor. 
Bunu
burada bırakayım. İzin verirseniz gündemin birinci maddesine döneyim. Biraz
evvel Aytun Çıray’ın değindiği, gündemin birinci maddesi bizim için, ülkemiz
için bugün Suriye’dir. İktidarın, dünyanın, bölgenin ve hayatın gerçeklerinden
kopuk bir politika izlediğini görmek bizi kaygılandırmaktadır. Dış politikada
yapılan hataların çokluğu da bize “pes” dedirtmiş olmaktadır. Hatta “Acaba
bunlar hata değil de kime ve neye hizmet ettiği meçhul tercihler midir?” diye
düşünmek durumundayız. 
Ankara’da
biliyorsunuz son bir haftadır havalarda yankılanan bir şarkı var “Bir gece
ansızın gelebiliriz.” diye. Geçen hafta New York’ta hangi şarkı yankılanıyordu
semalarda? Ben size söyleyeyim, “Bekledim de gelmedin, hiç mi beni sevmedin?”
Kimdi bizi sevmeyen? Trump. Kedi-fare oynadık, köşe kapmaca oynadık, lokanta
kapılarında bekledik Trump’la görüşmek için, sonunda bir kapı aralığında bir
fotoğraftan ibaret kaldı. Kiminle görüştü Sayın Cumhurbaşkanı? Ben size
sıralayayım: Hırvatistan, Pakistan, Arnavutluk, Yunanistan, İtalya, Çekya,
Somali, Almanya, Sudan, Irak, İngiltere, Libya, Katar ve Moldova. Bunun dışında
Müslüman topluluk liderleri ve Yahudi toplumu liderleriyle görüştü. 
Tamam
mı? “A-Ka-Pe” sıralarına bakıyorum, Komisyona da bakıyorum. Tamam mı liste? 
ATİLLA
ÖDÜNÇ (Bursa) – Öyle bir sıra yok, “A-Ka-Pe” diye bir sıra yok. 
AHMET
KAMİL EROZAN (Devamla) – Hayır, eksik demenizi beklerdim ben. AK PARTİ diyeyim.

Cipriani
Oteli’nde Sayın Cumhurbaşkanı kiminle konuştu? Siz bu Cipriani Oteli’ndeki
konuşmayı hiç Türkiye’de gazetede, basında gördünüz mü? Görmediniz, siz de
duymadınız. Orası duymuştur, orası duymuştur. Cumhurbaşkanı, Cipriani Oteli’nde
Amerika Yunan Ortodoks Başpiskoposuyla görüştü. 
Şimdi,
Devlet Başkanı olarak bir papazı muhatap alıyorsanız bir gariplik vardır.
İkinci gariplik, ne konuştunuz? Ben size söyleyeyim: Siz söyleyemediniz,
açıklayamadınız, basına veremediniz ama Başpiskopos bunu basına verdi
Amerika’da. Heybeliada Ruhban Okulunun açılmasını konuştunuz. Üstelik,
Başpiskoposu Türkiye’ye davet ettiniz. Acaba Ruhban Okulunun açılışına mı davet
ettiniz? Ben soruyorum, siz cevabını bulursunuz. Ayıp, ayıp, bir Devlet
Başkanının bir Başpiskoposu muhatap alması, kapalı kapılar arkasında Cipriani
Oteli’nde görüşmesi ayıp. 
Devam
edeyim buradan, biraz evvelki güvenli bölge hikâyesine geleyim. Hikâyesi
diyorum çünkü gerçekle alakası yok. Bunun derinliği diye bir hesap yapmanın
anlamı da yok çünkü ortada bölge diye bir şey yok. Ortada olan eve teslim
tenezzül turu. Ne demek istiyorum? Eve teslim tenezzül turu… Sabahleyin saat
sekizde Amerikalılar geliyorlar bizim hududa, bizim Türkiye Silahlı
Kuvvetlerinin ciplerini, konvoyunu, neyse üç beş araba alıyorlar peşlerine,
gezdiriyorlar, nereyi isterlerse orayı gezdiriyorlar, bir şey görmüyorlar,
görmemeleri de sağlanıyor. Ola ki YPG’ye rastladınız, ne yapacaksınız, ateş mi
açacaksınız? Mümkün değil, angajman kuralları yok çünkü. Dolayısıyla siz orada
isteseniz de istemeseniz de Amerika’nın oyununa hizmet eden bir konuma düşmüş
vaziyettesiniz. Şu şekilde söyleyeyim: Çünkü karşınızda PYD-YPG olmadığı için,
sabah gidiyorsunuz dolaşıyorsunuz akşama kadar, gelip ne rapor veriyorsunuz
Türk Silahlı Kuvvetleri olarak komutanınıza? “Hiçbir şeye rastlamadık.” İkinci
gün, “Hiçbir şeye rastlamadık...” Bir aydır bu böyle devam ediyor. Bunun sonucu
nedir? Amerika’dan, dönecekler. “Gördünüz, hiç kimse yok burada kardeşim...” Bu
duruma, bu tuzağa düştünüz. Buradan nasıl çıkacaksınız? 
ÖMER
FETHİ GÜRER (Niğde) - “Kandırıldık.” derler. 
AHMET
KAMİL EROZAN (Devamla) - O “Kandırıldık.” kısmını söylemek istemiyorum çünkü
kandırıla kandırıla ne olduğunu herkes, maalesef, zaman içinde öğrendi.
İşin
daha da garip bir tarafı var: Biz, teröristlerin peşinde orada devriye
gezdiğimizi iddia ediyoruz ama PYD-YPG’yi Amerika terörist saymıyor, Rusya
terörist saymıyor, İngiltere terörist saymıyor, hiçbir ülke terörist saymıyor;
biz sayıyoruz, bir de kim sayıyor? Esad. Yani, ne demek istiyorum? Bizim doğal
müttefikimiz olması gereken bir adam var orada veya bir rejim var, biz ona
sırtımızı dönmüşüz ve maalesef Amerikalılar kendi istediklerini bize
yaptırmakla meşguller şu anda. O güvenli bölge kısa zamanda bir tampon bölge
olarak anılmaya başlayacak. Tampon bölgenin 36’ncı paralel olarak Irak’ta ne
gibi sonuçlar verdiğini gördünüz. Burada hangi paraleldeyiz? 37’nci
paraleldeyiz. Haritayı açın, bakın, 38’inci paralel nerede? Bu tehdit üzerimize
geliyor, bunu fark edemediyseniz ben bu devletin yanlış ellerde yönetildiği
kanısında olduğumu bu akşam bir kere daha söylüyorum.
Bir
adım daha öteye gideyim: Güvenli bölgenin TOKİ’leştirilmesi projesi var ortada.
Yetmedi Türkiye’deki TOKİ’leştirme, şimdi… İsmi “güvenli bölge” ama cismi
güvenli olmayan bir araziyi TOKİ’leştirmeye çalışıyoruz. Ne yapacağız? Oraya
Sünni Arapları yerleştireceğiz. Hesap kitap yapılmış: “Şu kadar milyar dolar…”
O “şu kadar milyar dolar” hesabı da uçuk çünkü insanlara sadece ev vermeniz
yetmez orada, orada insanların yaşamalarına da imkân verecek koşulları
oluşturmanız lazım. Evi yaptınız, adam domates mi ekecek de satacak bahçesinde?
Proje bu ama oradaki altyapı sorunlarını halletmeden, okul sorunlarını
halletmeden, istihdam sorunlarını halletmeden orada bir çözüm üretmeniz
maalesef mümkün değildir. 
Bunun
başka bir sonucu da var: Bizim hesaplarımıza göre -iktidar ne gibi hesaplar
yapıyor, bilmiyorum ama- oradaki insanların yaşamsal ihtiyaçlarının
karşılanmasını ve kapsamlı bir çözüm istiyorsanız o modelde, bulmanız gereken
miktar 100 milyar dolardır. Bu projeyi ortalarda dolaştırdığınız bir müddette
kimse de dönüp size “Al, 3 kuruş.” demedi; siz de diyemediniz, siz de
diyemediniz. Yani, Türkiye’nin bu proje konusunda bir başarı öyküsü olmasını
istiyorsak ilk önce “Alın, ben masaya 10 milyar dolar koyuyorum, kalan 90
milyarı da siz tamamlayın.” diyebilmiş olması gerekirdi. Bunu diyemeyen bir
Türkiye’nin kimsenin nezdinde bir inandırıcılığı da olamaz. Burada da bitmiyor.
Bizim eski dostlarımız veya ortaklarımız mı diyeceğim, kim olduğunu tahmin
etmek mümkün, Tahrir el-Şam diye bir örgüt var. Tahrir el-Şam Türkiye’yi -tam
kelimeyi söyleyeyim- hain olarak tanımladı. Kime hain dersiniz? Hain,
geçmişteki dostlarınıza denilir genelde. Dostluk ettiğiniz insanlar bir gün
size sırtını dönerlerse ve siz de onlara sırtınızı dönerseniz size hain derler
ve Tahrir el-Şam şunu söylüyor şimdi: “Türkiye’yi kan gölüne çevireceğiz.
Hâlihazırda Türkiye’nin birçok yerinde uyuyan hücrelerimiz var.” Bu geçmiş
ortaklıkların bizi ne gibi zorluklara ittiğini -maalesef- görmek ve buna karşı
gerekli tedbirleri de almak durumundayız. 
Son
olarak, Doğu Türkistan’la bitireyim. Sayın Cumhurbaşkanı dün burada bir konuşma
yaptı, çeşitli ufuklara bir tur attı “Kafkasya, Orta Asya” dedi, sonra
“Türkistan” dedi. Ben dedim, hayırdır inşallah, Türkistan pek Sayın
Cumhurbaşkanımızın ağzından duymaya alışmadığımız bir cümle. Niye Türkistan dedi
baktım metin geldikten sonra ve bir daha ince okudum ve o Türkistan’ı bir
coğrafi terim olarak kullandığını fark ettim. Hâlbuki sorun Doğu Türkistan
sorunu. Doğu Türkistan sorunundan kaçmak ve bunu Türkistan diye geçiştirmeye
çalışmak bence yine yakışmadı ve oradaki kardeşlerimize yakışmadı çünkü yine o
“Bekledim de gelmedin, hiç mi beni sevmedin?” şarkısının söylendiği semaların
altında 30 Batı Avrupa ülkesi -bunun içine Avustralya’yı da koyun, Yeni
Zelanda’yı koyun- bir toplantı yaptılar ve bugün kamplarda bulunan Türkistanlı
sayısının yani Uygur sayısının 1 milyonu aştığını söylediler. Nerede yeni
Türkiye? Üzülmemek elde değil.
Hepinizi
saygıyla selamlıyorum. (İYİ PARTİ ve CHP sıralarından alkışlar) 
MEHMET
MUŞ (İstanbul) – Sayın Başkan, kayıtlara girmesi açısından bir şeyin altını
çizmek istiyoruz. 
BAŞKAN
– Buyurun Sayın Muş.
IV.- AÇIKLAMALAR (Devam)
40.- İstanbul Milletvekili Mehmet Muş’un, Bursa Milletvekili Ahmet Kamil
Erozan’ın 36 sıra sayılı Kanun Teklifi’nin 1’inci maddesi üzerinde İYİ PARTİ
Grubu adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, biz hatibi dikkatlice dinledik. Tabii, ortaya
koyduğu eleştiriler var, bir de iddialar var. İddiaları tabii kendisinin… İşte,
“Belli görüşmelerin neticesinde ne olacak?” gibi iddialar var. O iddiaları
somut hâlde kamuoyuyla paylaşırsa biz de o zaman kendisine bir cevap veririz
yani onun haricinde “Ben böyle yorumladım. Hain dedi, bu geçmişte bir dostluk
vardı.” gibi yorumlar üzerinden biz cevap vermeyiz. Bizim oradaki politikamız
şu: Orada, Türkiye'nin güneyinde Suriye’nin kuzeyindeki bölgede PKK’nın Suriye
kolunun bir yapılanması olduğunu görüyoruz ve burayı bir şekilde bertaraf
etmeyi düşünüyoruz. Bunu Türk Silahlı Kuvvetleri marifetiyle yaparız, başka bir
şekilde yaparız ama bir şekilde buranın bertaraf edilmesi lazım. Bu anlamda
buradaki siyasi partilerin kanaati, sizin de bir milletvekili olarak, bir parti
grubunun temsilcisi olarak bu noktadaki kanaatiniz nedir? 
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
MUŞ (İstanbul) – Yani bizim bir şekilde burada Türkiye'yi bu beladan, aşağıda
oluşturulmaya çalışılan bu beladan kurtarmamız gerekiyor yani orası bizim için
güvenli değil. Türkiye için riskler oluşturan bir yapı var orada. Az önce
konuşmamda nasıl oluşturulduğunu da ifade ettim. Yani DEAŞ gibi bir örgüt
oluşturulmuş, Sünni bir örgüt, bunun üzerinden o bölge temizlenmiş, toparlanmış
ve PKK’ya teslim edilmiş, bir şekilde korunup kollanıyor. Bu durumda bizim
yapmamız gereken hep birlikte buna karşı ortak bir mücadele sergilemektir diye
düşünüyorum. Bu noktada da böyle bir ortaklık içerisinde Türkiye Büyük Millet
Meclisinde İYİ PARTİ’nin olacağını düşünüyorum çünkü burası Türkiye'nin ortak
güvenliğine bir tehdit. Dolayısıyla biz meseleye böyle bakıyoruz. Geçmişte şu
olmuş bu olmuş, delillendirilmediği müddetçe belli yorumlara bir diyeceğimiz
yoktur. Yorumlar üzerine açıklama yapmayacağız. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
– Halkların Demokratik Partisi Grubu adına Sayın Meral Danış Beştaş. 
AHMET
KAMİL EROZAN (Bursa) – Sayın Başkan…
BAŞKAN
– Buyurun Sayın Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
hepinizi saygıyla selamlıyorum.
Evet,
gündemimiz “Yargı reformu” diye ucube bir paket var önümüzde, şu anda Adalet
Komisyonunda devam ediyor… Toplumda sürekli beklenti yaratma, işte, umutları
tekrar yineleme. Aslında içinde hiçbir şey olmayan, AKP’nin kendi paketlerini… 
Sayın
Başkan, grup başkan vekilleri tartışıyor kendi aralarında. Ne yapabilirim?
BAŞKAN
– Çok sessiz biçimde sizi dinliyorlar Sayın Beştaş; buyurun siz. 
ÖZGÜR
ÖZEL (Manisa) – Başpiskoposu anlatıyordu bize. 
MERAL
DANIŞ BEŞTAŞ (Devamla) – Sayın Özel ve Sayın Muş hararetli bir konuşma içinde;
ben de mecburen onları görüyorum yani. 
ÖZGÜR
ÖZEL (Manisa) – Başpiskopos meselesini anlatıyordu da… 
BAŞKAN
– Değerli arkadaşlar, lütfen… 
Sayın
Beştaş’ın süresini tekrar başlatıyorum. 
ÖZGÜR
ÖZEL (Manisa) - Özür diliyoruz. 
ALİ
ŞEKER (İstanbul) – Süreyi baştan başlatalım. 
BAŞKAN
– Buyurun Sayın Beştaş.
MERAL
DANIŞ BEŞTAŞ (Devamla) – Bir yandan, Adalet Komisyonuna “Yargı reformu” denilen
ama asla reform olmayan bir paket getirildi, AKP’nin “mış” gibi paketlerinden
bir tanesi. 2002’den bu yana kaçıncı pakettir hatırlamıyoruz ama her paket bir
öncekini yok sayıyor, yeni bir şey getiriyormuş gibi yapıyor ama kendi
söküklerini, dikişleri tutturamıyorlar, sürekli bir yamalama hâli var; bunu
söylemiş olayım. 
Bağırarak,
çağırarak, hakaret ederek, iftira atarak, yalanla, gerçek dışı beyanlarla
haklılık kazanılmaz. Haklılık başka bir şeydir. Biz de Halkların Demokratik
Partisi olarak gücümüzü haklılığımızdan alıyoruz. Hep söylediğimiz bir şey var:
Bizim yerimizde hangi grup olsaydı -bunu bir temenni olarak söylemiyoruz ya da
başka bir amaçla söylemiyoruz- bugün yerinde yeller eserdi. Biz niye bu kadar
ayaktayız? Dimdik ayaktayız, dirençliyiz. Çünkü biz gerçekten haklıyız ve
gücümüzü buradan alıyoruz; haklılık başka bir şey. 
Şimdi
kayyum darbesi var. 19 Ağustosta Türkiye’de yeni bir darbe yaşandı. 12 Eylül
döneminde bile bu yöntemle bir darbe yapılmamıştı. Bürokratlar ve askerî
yetkililer gidip yerel yönetimlerin başında oturmuşlardı Meclisi feshettikleri
gibi ama bu yöntemi KHK’ye bir madde ekleyerek, sonra da yasallaştırarak
yapmamışlardı. Darbe dönemlerini aratan bir kayyum darbesiyle karşı karşıyayız.
En sonunda söyleyeceğimi başta söyleyeyim, kayyum darbesi “Kürtlere seçme ve
seçilme hakkı yoktur.” demektir “Siz kendi kendinizi yönetemezsiniz.” demektir
“Sizin seçtiğiniz belediye başkanlarını tanımıyoruz, biz onun yerine
istediğimiz bir kişiyi oturturuz.” demektir çünkü yasalara göre -biz bu
Parlamentoda temsil ediyoruz- seçime gidiyoruz, yasalara göre kazanıyoruz ya da
kaybediyoruz. İktidar partisi Diyarbakır’da kayyumu aday yaptı -mademki seçimi
tanımayacaktınız- çok güçlü bir yanıt aldı, tokat yedi aslında. Halk “Kayyumu
kabul etmiyorum.” dedi, yüzde 63’le belediye eş başkanlarını seçti ama
sonrasında 1 Nisanda vali -belediye başkanı olmak istiyor ya, kayyum- yazı
yazıyor diyor ki: “Kayyum atayın.” Ya, el insaf, daha gidip oturmadılar, daha
devralmadılar, daha belediyede bir çalışma yapmadılar. 1 Nisanda niye bu yazıyı
yazdınız? Ve sonrasında, 19 Ağustosta, işte, 3 büyükşehir belediyemize,
sonrasında Kulp, sonrasında Karayazı belediyelerimize kayyum atandı. Neymiş
efendim? İki temel gerekçe var: Biri eş başkanlık, diğeri de belediye
başkanlarımız hakkında devam eden soruşturmalar yani öncesinde var olan
soruşturmalar. Zaten 2 belediye başkanımızı yakinen tanıyorsunuz, biri Bedia
Özgökçe Ertan, birisi de Selçuk Mızraklı; ikisi de vekilken aday oldular, Ahmet
Türk’ü zaten biliyorsunuz. Herhangi bir engel yok. AKP Grubu şöyle demiş: “Aday
olmakta engel olmayabilir ama kamu hizmeti yapmakta engel var.” Yapmayın ya!
Hukuk böyle yorumlanmaz. Hukuk şöyle yorumlanır: Bunlar hakkında soruşturmayı
açanlar zaten önceden açmışlar. Ayrıca, şu anda kimin hakkında ne soruşturma
açılacağına yargı değil, iktidar yetkilileri karar veriyor. Kimin hakkında
mahkûmiyet kararı verileceğine yargı değil, AKP Grubu ve Cumhurbaşkanı karar
veriyor. Bu nedenle kayyumla ilgili kararın son süresi 19 Ekim. Bir an önce bu
yanlıştan vazgeçilmelidir. Bu siyasi darbe asla halka hazmettirilemez, yutturulamaz.
Şu anda Diyarbakır, Mardin ve Van halkı “Kayyum bizi yönetemez.” diyor. Kayyum
halkın arasına gidip bir adım atamıyor, etrafına etten duvar örmüş, karakol
hâline getirmiş belediyeyi yine, halk giremiyor oraya ama “Ben buranın Belediye
Başkan Vekiliyim.” diye sivil toplum örgütlerine, odalara yazı göndererek
“Gelin, beni ziyaret edin." diyor. Yani o kadar vahim bir tablo var ki
seçme seçilme hakkı yoksa, seçme seçilmenin sonucu tanınmıyorsa orada
demokrasinin kırıntısı yoktur. Hep söylediğimiz bir cümle vardır: Hukuk herkes
içindir, hukuk herkese lazım olur. Size de lazım olacak ve bu çok uzun
sürmeyecek, bütün herkese lazım olduğu gibi, yakında iktidar partisi
yetkililerine de lazım olacak. Bu nedenle kayyumun savunulacak hiçbir yanı
yoktur. 
Daha
önceki kayyumların marifetlerini bütün Türkiye gördü. Elinizi vicdanınıza
koyun, çok insani bir şey soruyorum: O banyoları gördüğümüzde, o yüzbinlerce
liralık fıstık, fındık, kadayıf paralarını gördüğümüzde, o Sayıştay
raporlarındaki yolsuzluğu gördüğümüzde hepimiz utandık, sizler utanmadınız mı?
Ben utandım kendi adıma. Halka hizmet etmesi gerekenler orada lüks, şatafat
içinde, etrafı karakol olarak örülmüş belediye binalarında yiyip içtiler. Daha
önce de arkadaşlarımız söylemiş, efendim, 20 kişilik, 26 kişilik salonda
binlerce kişiye yemek verdik diye fatura yapmışlar. İşte, hırsızlık orada,
yolsuzluk orada. 
Biz
hırsızlık bilmeyiz, biz yolsuzluk bilmeyiz. Çok şükür, şu ana kadar hiçbir
belediye başkanımız hakkında yani dört yıl önce atanan kayyumlarda tutuklanan
belediye eş başkanlarımızla ilgili “Belediyenin kaynağını hırsızladınız,
yolsuzluk yaptınız.” ya da “Bir yere gönderdiniz.” diyorlar ya, buna ilişkin
iddia bile ileri sürülemiyor. Bu nedenle kayyumu çekin, bu darbeyi halk kabul
etmeyecek, o halka belediye başkanlığı yapamaz. Yani bu aynı zamanda Kürtlere
yönelik, diline, kimliğine, kültürüne de büyük bir saldırıdır çünkü kayyum
gelir gelmez Kürtçeyi yasaklamıştır, tabelaları kaldırmıştır, daha dün Kürtçe
müziklerin yasaklandığı bir ortamda yaşıyoruz. Türkiye’nin dörtte 1 nüfusuna,
Kürtlere bunu kabul ettiremeyeceksiniz.
Diğer
bir mesele, yani AKP çıkmaya çalıştıkça daha çok batıyor, Demirtaş ve Yüksekdağ
kararı. Bilmiyorum basından izlediniz mi? Eğer A Haber’den izlediyseniz, bu
gerçekleri tabii ki öğrenemezsiniz. Hep söylüyoruz: HDP’yi HDP’den izleyin. 4
Kasımdan beri Yüksekdağ, Demirtaş, diğer arkadaşlarımızla beraber hapiste; az
kaldı, bir ay sonra üç yılları doluyor ve haklarında… Ben otuz yıldır avukatım,
yani 1991’den beri hukukçuyum, çok büyük facialar yaşadım hukukta ama bir
iddiayla 2 kere tutuklama kararı verildiğini gerçekten bilmiyorum, duymadım
yani, böyle ucube bir şeyi duymadım. Yani birine hani “Sen bir cinayet
işledin.” deyip ceza verirsin. “İkinci kere aynı cinayetten -tırnak içinde tabii
ki- bir daha dava açıyorum sana çünkü senin çıkmanı istemiyorum.” demek, mümkün
değildir. Ne yapıldı? Yüksekdağ ve Demirtaş, aynen öyle olmuş, alelacele, bir
panikle -cezaevi görevlilerini gözlemişler- SEGBİS odasına alınmışlar, “Sizin
hakkınızda yeni bir iddia var.” demişler. Ve savcı bulamamışlar uzun süre,
savcıya beyanda bulunmayı reddetmişler. Hâkimi saatlerce aradılar, nöbetçi
hâkim yerine orada bir hâkim buldular, getirdiler. Daha önce tefrik edilen,
adları olmayan -şüpheli bile değiller- bir dosyadan efendim, en ağır sevk
maddesiyle tutuklama kararı verildi. Ama merakımız çok sürmedi, biz biliyorduk,
hemen sonraki gün Cumhurbaşkanı “Biz onları bırakamayız.” dedi. Daha önce de
AİHM kararı sonrasında, Demirtaş kararı sonrasında şunu demişti: “Biz karşı
hamlemizi yapar, işi bitiririz.” O karşı hamle şuydu: Demirtaş’a Türkiye
tarihindeki en yüksek propaganda cezası verildi: Dört yıl sekiz ay; benzeri
yok, araştırdık. Ve istinaf da Erdoğan’ın açıklamasından bir hafta sonra
onayladı. Kararı vermişti baş hâkim olarak, baş yargıç olarak. Son kararda da
“Bırakamayız.” demekle kurgu ve kararı verenin kim olduğu açığa çıktı.
Şimdi,
kim bize “Yargı tarafsız ve bağımsız.” diyebilir ki? Yazık değil mi o
hâkimlere? Yazık değil mi o savcılara? Dört yıl hukuk okudular, staj yaptılar,
siz kamuoyunun önünde onların bütün itibarlarını, onurlarını yerle bir edecek
bir açıklama yapıyorsunuz ve “Kararı ben verdim.” diyorsunuz. O zaman
Yargıtaya, Danıştaya, Sayıştaya, yerel mahkemelere gerek yok; bir kişi bütün
kararları versin, biz de bilelim.
Son
olarak, eş başkanlık meselesi kayyuma gerekçe yapıldı, onu en sona bıraktım. Eş
başkanlık, kayyum atanması sebebi değildir; eş başkanlık, kadınların temsil
mekanizmalarında eşit şartlarda yer almasıdır, tıpkı Parlamentodaki gibi yerel
yönetimlerde de kadınların iradesinin orada temsil edilmesidir. Ayrıca, eş
başkanlık topluma sunulmuştur, halk eş başkanlığı onaylamıştır. 2014’te eş
genel başkanlık Siyasi Partiler Yasası’na girmiştir. Şimdi bunun yasa dışı
olduğunu kim iddia edebilir? Başka bir gerekçe bulunamadı, eş başkanlık
sistemini sanki kriminal bir şeymiş gibi getirip İçişleri Bakanlığı kararına
dercettiler.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Bitiriyorum.
BAŞKAN
- Tamamlayın Sayın Beştaş.
MERAL
DANIŞ BEŞTAŞ (Devamla) – Her gün en az 1 kadın öldürülürken -rakamı tam
vermemek için, ortalama 3 kadın galiba- yüzlerce kadın tacize, tecavüze
uğrarken, istismara uğrarken, sokak lambaları yokken, sığınaklar yetersizken,
kadınlar bu kadar şiddetle yüz yüzeyken, istihdam alanlarında eşit işe eşit
ücret yokken ve daha binlerce sebep varken bunu çözmeyen iktidar, eş
başkanlıkla kadınların temsiliyetini engellemeye çalışıyor. Biz Halkların
Demokratik Partisi olarak kadın haklarından bir gıdım taviz vermeyeceğiz, eş
başkanlıktan bir adım geri atmayacağız çünkü bu meşrudur, çünkü halk bunu
onaylamıştır ve kadınların temsil edilmediği, kadınların özgür olmadığı hiçbir
toplum özgür değildir. Kendi kendimizi aldatmayalım. Sizin özgürlüğünüz de
bütün toplumun özgürlüğü de kadınların özgürlüğüne bağlıdır diyorum, teşekkür
ediyorum. (HDP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Bize atfen, Kürtçe müziği yasakladığımız gibi bir iftirada
bulunmuştur, dolayısıyla pek kısa bir söz talebimiz vardır. Yerimden cevap
vermek istiyorum.
BAŞKAN
– Yasaklanmadı mı?
MEHMET
MUŞ (İstanbul) – Hayır, serbest.
BAŞKAN
– Sayın Muş, buyurun. 
IV.- AÇIKLAMALAR (Devam)
41.- İstanbul Milletvekili Mehmet Muş’un, Siirt Milletvekili Meral Danış
Beştaş’ın 36 sıra sayılı Kanun Teklifi’nin 1’inci maddesi üzerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; kürsüye çıkan,
doğruluktan, dürüstlükten, adaptan, edepten bahsediyor. Şarkıcının kendisi bile
“Benimle bir alakası yok bunun, şarkıyla bir alakası yok, işletme ile Emniyet
arasındaki bir problem.” diyor. Bunu hepsi biliyor fakat sırf bu kürsüden bir
ayrıştırma yapacak ya, bir yalan atıp onun üzerinden mücadele edecek ya, “Bak,
Kürtçe yasaklandı, Kürtçe şarkı yasaklanıyor.” diyebilmek için böyle bir…
BAŞKAN
– Lütfen, bir sataşmaya…
MEHMET
MUŞ (İstanbul) – Sayın Başkan, lütfen konuşmama karışmayın.
BAŞKAN
– Ama sataşmaya yol açıyorsunuz Sayın Muş. 
MEHMET
MUŞ (İstanbul) – Lütfen konuşmama karışmayın Sayın Başkan. 
BAŞKAN
– Yalnız Sayın Muş, cevap verin ama sataşmaya yol açmayın. 
MEHMET
MUŞ (İstanbul) – Sayın Başkan, bize burada yalancılıkla iftirada bulunanların
karşılığını vermemiz gerekiyor, toplumu aydınlatmamız lazım. 
Meselenin
özü nedir? Mesele şarkının Kürtçe ya da Türkçe olması değildir. Bakın, 1 Eylül
Cuma günü saat 20.51’de CİMER’e bir şikâyet gidiyor. 
(Mikrofon
otomatik cihaz tarafından kapatıldı)
BAŞKAN
– Buyurun. 
MEHMET
MUŞ (İstanbul) - 27 Eylülde 21.16 ve 23.00 saatlerinde 2 ayrı şikâyet gidiyor
Emniyete. Emniyet bunun üzerine geliyor. Peki, mesele ne? Mesele: Bir, buranın,
işletmenin canlı müzik ruhsatı yok, etrafı rahatsız etmiş, Emniyet gitmiş. İki,
alkol servisi yapıyor, alkollü işletme ruhsatı yok. Bu kuralsızlıklardan dolayı
işlem yapılıyor; şarkıcıyla alakalı bir işlem yok, müzik dinlediği için bir
işlem yok. Fakat sırf insanları bu ülkeye karşı, bu millete karşı kinlendirmek
için, bunu bilmelerine rağmen bu kürsüden ısrarla yasaklandığını söylüyor. 
SERPİL
KEMALBAY PEKGÖZEGÜ (İzmir) – Fiilen yasaklıyorsunuz. 
MEHMET
MUŞ (İstanbul) - Bakın, bizim AK PARTİ iktidarı olarak müzikle alakalı,
Kürtçeyle alakalı Türkiye’de yaptıklarımızı hiçbir iktidar yapmamıştır,
normalleştirmişizdir biz Türkiye’yi. Ama bu bilinmesine rağmen maalesef ve
maalesef bunun üzerinde ısrar ediliyor, hepsi biliyorlar bunu. Dolayısıyla
bunun haricinde diğer söylenenler… 
(Mikrofon
otomatik cihaz tarafından kapatıldı) 
BAŞKAN
– Buyurun. 
MERAL
DANIŞ BEŞTAŞ (Siirt) – Sayın Başkan…
MEHMET
MUŞ (İstanbul) – Sayın Başkan, bunun haricinde pek çok iddia ortaya atıldı ama
bakın, en somutunu size izah ettim, bunda bile çarpıtma varsa, bunda bile
yalanda diretiliyorsa diğerlerinde artık neler var siz düşünün. Diğerlerine
cevap verme ihtiyacı bile hissetmiyoruz. 
BAŞKAN
– Sayın Beştaş, buyurun yerinizden.
MERAL
DANIŞ BEŞTAŞ (Siirt) – Hayır Başkan, sataştı, açıkça “yalan” dedi yani.
MEHMET
MUŞ (İstanbul) – Evet, yalan. Şarkıcı bile söyledi ya.
SERPİL
KEMALBAY PEKGÖZEGÜ (İzmir) – Herkesi korkutmuşsunuz, herkesi. Şarkıcının
konuşma özgürlüğü mü var?
RECEP
AKDAĞ (Erzurum) – Sen yalan dedin, ondan sonra “yalan” dedi canım? Siz “yalan”
deyince oluyor, biz deyince olmuyor; nasıl bir şey ya.
OYA
ERONAT (Diyarbakır) – Yalan değil mi yani, doğru mu yani? Yalana “doğru” mu
diyelim yani?
MEHMET
MUŞ (İstanbul) – Sayın Beştaş, benle bu konuda iddialaşmayın, biliyorsunuz.
BAŞKAN
– Buyurun.
VIII.- SATAŞMALARA İLİŞKİN KONUŞMALAR (Devam)
10.- Siirt Milletvekili Meral Danış Beştaş’ın, İstanbul Milletvekili
Mehmet Muş’un yaptığı açıklamasında şahsına sataşması nedeniyle konuşması
MERAL
DANIŞ BEŞTAŞ (Siirt) – Sayın Başkan, yalan konusunda tüm Türkiye AKP’yi ibretle
izliyor ve nelerin gerçek olduğunu gayet iyi biliyor. (HDP sıralarından alkışlar)

OYA
ERONAT (Diyarbakır) – He he(!) Seni de izliyor.
MERAL
DANIŞ BEŞTAŞ (Devamla) – Gerçekten o kadar ustalar ki bazen kendimizden şüphe
edebilecek kadar, “Aklımızla alay etmeyin.” diyecek kadar şaşkınız.
OYA
ERONAT (Diyarbakır) – Sizin her şeyiniz…
BAŞKAN
– Sayın Eronat, müsaade edin lütfen.
OYA
ERONAT (Diyarbakır) – Niye müsaade edeyim Başkanım?
MERAL
DANIŞ BEŞTAŞ (Devamla) – Bir kere, Dodan’dan söz ediyor. Batman’da kameralara
yansıdı, elinden mikrofon zorla alındı. Sonra, Allah bilir, Dodan’ın başına ne
geldi, nasıl tehditler aldı. Çıkıp dedi ki: “Diller evrenseldir, bütün diller
kardeştir.” 
BAHAR
AYVAZOĞLU (Trabzon) – Kişi kendinden bilir işi.
MERAL
DANIŞ BEŞTAŞ (Devamla) – Onu bırakıyorum, hadi farz edelim ki o konuda siz
doğru söylüyorsunuz.
Ya,
siz, iktidar partisi seçim afişlerini Kürtçe yaptı, biliyor musunuz? Hoş
geldiniz laflarını (...)(x)
diye söyledi. Binali Yıldırım bir adım ileri gitti, o da gitti, “Hoş geldiniz.”
dedi. Ama biz Kürtçe afiş asamıyoruz, biliyor musunuz. 
OYA
ERONAT (Diyarbakır) – He he(!)
MERAL
DANIŞ BEŞTAŞ (Devamla) – “Web” sitesini kapattılar, Kürtçe “web” sitesini
kapattılar büyükşehir belediye başkanlarının. Kürtçe yazışma yaptığımız için
yargılanıyoruz, ben yargılanıyorum. Bununla ilgili yüzlerce dava dosyası var.
Siz
Uğur Kaymaz’ın büstünü kaldıran partisiniz ya! Siz Tahir Elçi’nin adını
kaldırabilecek düzeye kadar düştünüz.
OYA
ERONAT (Diyarbakır) – Siz öldürdünüz Tahir Elçi’yi.
MERAL
DANIŞ BEŞTAŞ (Devamla) – Siz Ceylan Önkol’un hâlâ hesabını vermediniz. Bunlar
Kürt çocukları. 
Siz
“Kürtçe serbest.” diyorsanız gelin ana dilde eğitimi getirelim, gelin Kürtçenin
kullanımı önündeki engelleri kaldıralım, gelin doktorlar hastalarıyla Kürtçe
iletişim kursunlar, gelin hava yollarında Kürtçe anons yapılsın. 
Siz
bu dili yüz yıldır unutturmaya çalışıyorsunuz, asimilasyon politikanız devam
ediyor.
OYA
ERONAT (Diyarbakır) – Biz mi, ortakların mı?
MERAL
DANIŞ BEŞTAŞ (Devamla) – Başarmadınız, başaramayacaksınız. (HDP sıralarından
alkışlar)
BAŞKAN
– Sayın Muş, lütfen kürsüye alayım.
Sataşma
var, buyurun.
11.- İstanbul Milletvekili Mehmet Muş’un, Siirt Milletvekili Meral Danış
Beştaş’ın sataşma nedeniyle yatığı konuşması sırasında Adalet ve Kalkınma
Partisine sataşması nedeniyle konuşması
MEHMET
MUŞ (İstanbul) - Sayın Başkan, değerli milletvekilleri; Adalet ve Kalkınma
Partisi 2002’den beri iktidardadır, yüz yıldır iktidarda değiliz. Biz şunu
söylüyoruz: İnsanların inançlarından, konuştukları dilden, giyinme
tarzlarından, görüşlerinden dolayı hiçbir ayrıma tabi tutulmasını asla kabul
etmedik. Arkadaşlar, bunlar bizim ilkelerimizdir ve biz bu ilkeler üzerinde
siyaset yaparak bugünlere geldik. 
SERPİL
KEMALBAY PEKGÖZEGÜ (İzmir) – Bu Mecliste Kürtçe “bilinmeyen bir dil” olarak
kaydediliyor. O nasıl oluyor?
MEHMET
MUŞ (Devamla) - “Efendim, Kürtçe site kapatılıyor.” Peki, kısıtlanan Türkçe
siteler yok mu? Var. Peki, niye bu Türkçe siteler kapatıldı? Türkçeyi devlet
kabul etmediği için mi kapatıldı? Hayır, içeriğinden dolayı kapatıldı. 
MERAL
DANIŞ BEŞTAŞ (Siirt) – Hayır, hayır.
MEHMET
MUŞ (Devamla) - Şimdi, bir yere içerikle alakalı müdahale ediliyorsa Türkçe
kullanılıyorsa dahi müdahale ediliyor ama dilden dolayı değil, içeriğinden
dolayı. 
SERPİL
KEMALBAY PEKGÖZEGÜ (İzmir) – Nitelikli yalan söylüyorsunuz şu anda.
MAHMUT
TOĞRUL (Gaziantep) – Niye? Sizin paylaşacaklarınızın içeriği yasa dışı mı?
MEHMET
MUŞ (Devamla) - Şimdi, bakın, dilden dolayı değil, içerikten dolayı
müdahalelerde bulunuluyor, tutuyor, onu getiriyor, Kürtçeye bağlıyor. 
SERPİL
KEMALBAY PEKGÖZEGÜ (İzmir) – Tabelaların içeriği de mi yasaklıydı?
MEHMET
MUŞ (Devamla) - Değerli arkadaşlar, bakın, eğer siz birlikte yaşamaktan
bahsediyorsanız bu dili değiştirmeniz lazım. Bakın, orada dinliyorum: “Siz
Kürtlere seçme ve seçilme hakkı tanımıyorsunuz.” 
MAHMUT
TOĞRUL (Gaziantep) – Doğru.
MEHMET
MUŞ (Devamla) - Siz hani Türkiye partisiydiniz? Siz sadece Kürtlerden mi oy
alıyorsunuz? Diyarbakır’da sadece Kürtler mi yaşıyor? 
SERPİL
KEMALBAY PEKGÖZEGÜ (İzmir) – Kürtler vardır ama.
MAHMUT
TOĞRUL (Gaziantep) – Kürtleri yok mu sayacağız?
MEHMET
MUŞ (Devamla) - Siz sadece Kürtlerden mi oy alıyorsunuz? Diyarbakır’da sadece
Kürtler mi yaşıyor? Yok, farklı etnik unsurlarda insanlar da yaşıyor ama az
önce söyledim ya, faşizm, ırkçılık öyle bir şeydir ki konuşmanızın tamamına
işler ve bütün her yerde bu ayrımcılıkla bir şekilde bölgenin Türkiye’den
koparılması için ellerinden gelen her şeyi ama her şeyi yapmaya çalışıyorlar. 
SERPİL
KEMALBAY PEKGÖZEGÜ (İzmir) – Bütün kavramları çarpıtıyorsunuz.
MEHMET
MUŞ (Devamla) - Bakın, bundan vazgeçin, bunun Türkiye’ye hayrı yok. 
MAHMUT
TOĞRUL (Gaziantep) – Hangi belgemizde söylemişiz koparacağız diye?
MEHMET
MUŞ (Devamla) - Eğer siz siyaset alanında meşru şekilde fikirlerinizi ifade
etmek istiyorsanız -ki bu en doğal hakkınız- birinci koşul, şart bir kere terörle
bu aradaki mesafeyi koyacaksınız. İkincisi, Türkiye’yi ayrıştırmaktan ziyade
birleştirici bir dil kullanmanız lazım.
Genel
Kurulu saygıyla selamlıyorum. (AK PARTİ sıralarından alkışlar)
SERPİL
KEMALBAY PEKGÖZEGÜ (İzmir) – Siyaset yapmamız sizin lütfunuz değil. 
MAHMUT
TOĞRUL (Gaziantep) – Vallahi, bu ülkeyi sizin inkârınız bölecek bölerse.
MERAL
DANIŞ BEŞTAŞ (Siirt) – Faşist ve ırkçıymışız.
BAŞKAN
– Efendim, gruba söyledi, Grup Başkan Vekiliniz Sayın Kurtulan…
FATMA
KURTULAN (Mersin) – Yok, hayır, grubumuz adına arkadaşımız konuşacak Başkanım.
BAŞKAN
– Peki, Sayın Beştaş, buyurun.
OYA
ERONAT (Diyarbakır) – Tahir Elçi’yi de PKK öldürdü!
12.- Siirt Milletvekili Meral Danış Beştaş’ın, İstanbul Milletvekili
Mehmet Muş’un sataşma nedeniyle yaptığı konuşması sırasında HDP Grubuna
sataşması nedeniyle konuşması
MERAL
DANIŞ BEŞTAŞ (Siirt) – Tahir Elçi’nin adını ağzınıza almayın, yakışmıyor.
OYA
ERONAT (Diyarbakır) – Tahir Elçi benim hısımımdır, dünürümdür biliyor musun!
MERAL
DANIŞ BEŞTAŞ (Devamla) – Sayın Başkan, değerli milletvekilleri; ırkçılık ve
faşizm konusunda Türkiye’de destan yazılıyor. Maalesef son yüz yılın en büyük
destanlarından biri yazılıyor. Biz, Türkiye’de Kürtleri temsil etmeyen bir
partinin -bütün farklılıklarla beraber- Türkiye partisi olmadığını söylüyoruz.
Türkiye partisi olmak Kürtleri dışarıda bırakmak demek değildir. 
OYA
ERONAT (Diyarbakır) – Biz neyiz?
MERAL
DANIŞ BEŞTAŞ (Devamla) – Kürtlerin hak ve özgürlüklerini tanımamak demek
değildir. Türkiye’de 25-30 milyon Kürt yaşıyorsa diğer kimliklerle birlikte
onların hakkını savunarak ancak Türkiye partisi olunur. Biz, Halkların
Demokratik Partisi olarak 81 milyon yurttaşın eşit ve özgür yurttaş olarak,
vatandaş olarak yaşamasını savunuyoruz. Bütün dillerin özgürlüğünü savunuyoruz,
bütün inançların özgürlüğünü savunuyoruz, bütün kimliklerin özgürlüğünü
savunuyoruz. Biz hiçbir dili, hiçbir kimliği, hiçbir cinsiyeti diğerinden üstün
görmüyoruz ve bu nedenle HDP Türkiye’nin her tarafından oy alıyor. Gece gündüz
kanallarınızda HDP’yi suçlamanıza, HDP’ye küfretmenize rağmen HDP Türkiye’nin
kaderini değiştiriyor ve değiştirmeye devam edecek. Kürtler eski Kürtler değil,
sizin bu laflarınıza karınları tok. Biz dilimizin nasıl yasaklandığını gayet
iyi biliyoruz, biz müziğimizin nasıl yasaklandığını… Adana vekiliyken “Kürtçe
müzik yapıldı.” diye en az on düğüne baskın yapıldı, ben oranın vekiliydim ve
aletlere el konuldu. (AK PARTİ sıralarından gürültüler)
Bunu
burada söyleyerek halkı aldatamazsınız. 
OYA
ERONAT (Diyarbakır) – Yalan atıyorsun! Yalan söylüyorsun!
MERAL
DANIŞ BEŞTAŞ (Devamla) – Türkçe kadar Kürtçe de, Lazca da, Çerkezce de, Pomakça
da bu ülkenin bir dilidir ve yüz yıldır unutturulmaya çalışıldı. İşte doğruyu
söyleyince böyle hopluyorsunuz. Doğruları kabul edin, kabul; bu bir gerçektir,
gerçek. (HDP sıralarından alkışlar)
HASAN
ÇİLEZ (Amasya) – Yeni politikanız bu demek, anlaşıldı! 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali Yıldırım'ın
Asya Verimlilik Teşkilatı Kuruluş Anlaşmasına Katılmamızın Uygun Bulunduğuna
Dair Kanun Teklifi (2/1244) ve Dışişleri Komisyonu Raporu (S. Sayısı: 36)
(Devam)
BAŞKAN
– Cumhuriyet Halk Partisi adına Sayın Utku Çakırözer, buyurun. (CHP
sıralarından alkışlar)
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
yeni yasama dönemimizin ülkemize ve yurttaşlarımıza hayırlı olması dileğimle
yüce Meclisimizi saygıyla selamlıyorum. 
Değerli
arkadaşlarım, bu yasama yılı hepimiz için özel anlam ifade ediyor. Gazi Mustafa
Kemal Atatürk ve arkadaşlarının “Egemenlik kayıtsız şartsız milletindir.”
düsturuyla açtığı bu yüce Meclisin 100’üncü yılını hep birlikte kutlamaya
hazırlanıyoruz. Hepimiz için büyük onur, büyük kıvanç. 
Bu
ülkenin kurucuları özgürlük ve bağımsızlık mücadelemizin her anında meşruiyeti
millet iradesinde ve bunun cisimleştiği yüce Meclisimizde aradılar. 100’üncü
yılında da Türkiye’yi ve yurttaşlarımızı ilgilendiren her konu ne kadar zor, ne
kadar karmaşık olursa olsun bu Mecliste konuşulmalı, bu Mecliste karara
bağlanmalıdır. 
Bu
yasama yılında Parlamentomuz emeklinin, memurun, asgari ücretlinin, işçinin,
çiftçinin, esnafın, emeklilikte yaşa takılanların, öğrencilerin taleplerinin
karşılandığı bir mekân olmalıdır. Türkiye’yi işsizlik ve yoksulluk
intiharlarından kurtaracağımız bir bütçe bu Meclis tarafından
yasalaştırılmalıdır. Kamu kurumlarının bu milletin zenginliğini çarçur etmesini
engelleyecek etkin denetim yine burada yapılmalıdır. Bu yasama yılı Türkiye’de
adalet arayışının son bulduğu bir yıl olmalı, toplumsal barışı sağladığımız bir
yıla evrilmelidir. 
Gazeteci
olsun akademisyen olsun öğrenci olsun herkesin düşüncesini özgürce ifade ettiği
bir Türkiye’yi burada birlikte inşa etmeliyiz. Cezaevindeki çocuklar, çocuk
gelinler ve kadın cinayetleri ayıplarından ülkemizi hep birlikte kurtarmalıyız.
Eğitimde fırsat eşitliğini tam olarak sağlamalıyız. 
Yüz
yıl önce Büyük Önderimiz Mustafa Kemal Atatürk’ün bize gösterdiği muasır
medeniyet hedefine bu yasama yılında hızla yaklaşmalıyız. Türkiye’nin AB
sürecini yeniden canlandırmalı, bunun için atılacak adımlarda kurumlarımıza
bizler yol göstermeliyiz. Ulusal çıkarlarımızı korumak için savunmada, dış
politikada atılacak önemli her adım burada tartışılarak hayata geçirilmeli. 
Değerli
arkadaşlarım, tüm bu hedeflere ulaşmak için gömleğin birinci düğmesini doğru
iliklemeliyiz. O düğme demokrasidir, hukuk devletidir, güçler ayrılığıdır. Yüce
Meclisimizin 100’üncü yıl dönümüne yaklaşırken Meclisimizin yetkileri elimizden
alınarak saraya taşınmak isteniyor, güçler ayrılığının yerini tek adam yönetimi
almış durumda; yeni yasama yılında hepimizin önceliği Parlamentomuzun
itibarının yeniden tesis edilmesi olmalıdır. Bunun ilk koşulu partili
Cumhurbaşkanlığı ısrarından vazgeçmek, Cumhurbaşkanının tarafsızlığını mutlak
biçimde sağlamak olmalıdır. Partili Cumhurbaşkanının gerek yargı üzerinde gerek
yasama organı olan Meclisimiz üzerindeki antidemokratik gölgesi artık sona
ermelidir. Bunun için sadece biz Cumhuriyet Halk Partililer değil, bu Meclis
çatısı altındaki hepimiz çaba göstermeliyiz. Yeniden güçler ayrılığına, yeniden
hukuk devletine dönmek inanın Mecliste milletvekilleri olarak hepimizin
saygınlığını artıracaktır. 
Değerli
arkadaşlarım, Meclisimizin 100’üncü yılında önemli sorumluluklarımızdan biri de
dünyanın dört bir yanında yaşayan kardeşlerimizin hakkını, hukukunu korumak
olmalıdır. Geçtiğimiz hafta sonu Berlin’de yaşayan vatandaşlarımız ve
Türkiye’yle bağlarını koruyan kardeşlerimizle bir araya geldik; sıkıntılarını,
çözüm yollarını konuştuk. Almanya başta olmak üzere yurt dışında yaşamakta olan
milyonlarca Türkiye kökenli kardeşimizin bizlerden, Meclisimizden önemli ve
acil beklentileri var. Yurt dışında yaşayan Türkler hem yaşamakta oldukları
ülkelerde hem de ana vatanları Türkiye’de ihmal edilmekte. Almanya’da 3 milyon,
Avrupa’nın genelinde 5,5 milyon kardeşimiz var, oy kullanıyorlar; aslında
hepimizin seçilmesinde onların her bir oyunun etkisi var, bazı illerde ise
vekilliklerimizin bir partiden diğer partiye geçişi bile onların oylarıyla
belirlenmekte. 3 milyon 47 bin seçmen var, İstanbul ve Ankara’dan sonra,
İzmir’le birlikte en önemli seçmen nüfusu. Genel seçim ve referandumda etkileri
büyük ama bir seçim bölgeleri dahi yok. Bu haksızlığı bu yasama yılında ortadan
kaldırmalıyız. 
Değerli
arkadaşlarım, bu kardeşlerimiz ekonomik olarak Türkiye’ye çok büyük katkı
sağlamaktalar. Bakın, Almanya’daki Türklerin Türkiye’ye gönderdikleri katkı,
sadece geçen yıl 833 milyon euro olmuş. On yıllardır sorgusuz sualsiz, şikâyet
etmeden göndermekteler. İzin sezonunda her yıl 3,3 milyar avro Türkiye’de
harcıyorlar. Avrupalı turistler Türkiye’ye geldiğinde ortalama 590 avro para
harcarken bizim kardeşlerimiz memleket ziyaretlerinde ve tatil yörelerinde en
az 1.100-1.200 avro bırakmakta. Ama bakıyoruz, dünyaca ünlü Türk Hava
Yollarımız, dünyaca ünlü futbolculara, futbol kulüplerine, Hollywood
yıldızlarına sponsorluk yapan Türk Hava Yollarımız zarar etmekte, 1 milyarın
üzerinde şu anda zarar etmiş durumda. Avrupa hatlarından ise çok kazanıyorlar.
Buna karşılık konu Avrupa’da yaşayanlara gelince indirim değil, bindirim
yapılmakta. Berlin’den, Paris’ten Adana’ya, Trabzon’a, Konya’ya uçmak isteyen
kardeşlerimiz New York’a gitmekten daha fazla para ödemek zorunda kalıyor. 4-5
kişilik bir ailenin izne gelişi, dönüşü için bir servet ödenmek zorunda
kalınıyor. “Orada yaşayanlar bizim elçimiz.” diyoruz ama elçilerimize hak
ettikleri değeri vermiyoruz. 
Bakın,
Berlin’de yakından gözlemledim. Onları en çok üzen şey şu olmuş: Bu yıl temmuz
ayında Meclis kapanmadan bir torba yasayı kanunlaştırdık. O torba yasada
Avrupa’da yaşayan milyonlarca kardeşimizi etkileyen bir madde de geçti. Bu
kürsüden itiraz ettik, mücadele verdik ama maalesef bizi dinlemediniz ve
saraydan geldiği gibi geçirdiniz. Neydi o madde? Biliyorsunuz, rahmetli Bülent
Ecevit’in Başbakanlığı döneminde gurbetçi işçilerin borçlanarak emekli olma
hakkı bir sosyal güvenlik politikası olarak hayata geçirilmişti. Yurt dışında
çalışan kardeşlerimiz Türkiye’den de borçlanarak SSK emeklisi olabilmekteydiler.
Böylece Avrupa’da 67 yaşında emekli olabilecek bir kardeşimiz Türkiye’den
alacağı emekli maaşıyla o güne kadar güvenli bir şekilde geçinebilmekteydi. Ama
şimdi Avrupa’da yaşayan kardeşlerimizin bu hayali ellerinden alındı. Yapılan
son düzenlemeyle yurt dışında yaşayan kardeşlerimiz için hem prim bedeli yüzde
32’den yüzde 45’e çıkarılmakta hem daha fazla gün için prim ödemesi yapmak
zorunda bırakılmakta hem de bunun karşılığı SSK yerine BAĞ-KUR emeklisi
yapılarak daha düşük maaş verilmekte. Yüz binlerce kardeşimize “Ben seni artık
işçi gibi değil, patron gibi, bir para makinesi gibi görmekteyim.” mesajı
verilmekte. 
Bakın,
bu yüzde 45’lik prim oranının yüzde 12’si sağlık sigortası, yüzde 20’si ölüm,
malullük sigortası olarak ayrılmakta ama yüzde 13’ünün hiçbir karşılığı yok,
açıkça bir haraç alınmakta. 
Temmuz
ayından önce 100 bin lira vererek emekliliği hak eden, Almanya’da yaşayan bir
kardeşimiz Türkiye’den 2.400 lira emekli maaşı alabilirken şimdi 200 bin lira
ödeyerek emekli olabilmekte, alacağı maaş ise 1.500-1.600 liraya düşmekte. O
gün bu kürsüden konuşurken bu değişikliğin Anayasa’nın eşitlik ilkesine aykırı
olduğunu, hem insani hem de ahlaki olmadığını söylemiştim, vicdanlara
sığmadığını söylemiştim. Bunun, bir üvey evlat muamelesi olduğunu hep birlikte
söylemiştik. Nitekim Berlin’deki buluşmamızda, bu kanunun Almanya’da ve diğer
Avrupa ülkelerinde yaşayan Türkler arasında çok büyük hayal kırıklığı
yarattığını gözlemledim. Kendilerine yönelik çok büyük bir vefasızlık, çok
büyük bir eşitsizlik olarak algılandığını görmekten büyük üzüntü duydum,
hepimiz adına üzüldüm. Yüz binlerce kardeşimizde, bu Mecliste çıkan bir yasayla
yarattığımız bu hissiyata hepimiz önem vermeliyiz. Bu konuya sadece
bürokratların Plan ve Bütçe Komisyonunda söyledikleri gibi yani “Gurbetçiler
nimet-külfet dengesini bozuyor. Bu değişiklikle 1 milyar lira kâr ederiz.”
mantığıyla bakamazsınız, bakamayız. Eğer öyle hesap yapmaya kalkarsanız elli
altmış yıldır Almanya’da fabrikalarda, en ağır koşullarda dişini tırnağına
takarak çalışıp üreten, kazandığını harcamayıp son kuruşuna kadar bu memlekete
gönderen milyonlarca kardeşimizin bizlere sağladığı büyük nimetlerin altında
hepiniz ezilirsiniz. 
Alın,
bir başka örnek: Yurt dışında yaşayan kardeşlerimiz her yıl Türkiye’ye
gelmekte, olası sağlık sorunlarını bugüne kadar Türkiye’deki sağlık
kurumlarında ücretsiz çözebilmekteydi ama son birkaç aydır duyuyoruz ki
gurbetçilerimiz hastanelerden, sağlık ocaklarından, eczanelerden geri
çevrilmekte, acil olmayan her türlü ihtiyaçları için ayrı para istenmekte. Bu
kardeşlerimiz bu muameleleri asla hak etmemektedir. Bu utanç verici
uygulamaların arkasında hesapsız kitapsız harcamalar, lükse, şatafata harcanan
millî servetimiz yatmaktadır. 
Beceriksiz,
liyakatsiz ellerde krize soktuğunuz ekonominin, kara deliğe döndürdüğünüz
SGK’nin kötü yönetiminin bedelini Avrupa’da yaşayan milyonlarca kardeşimize
çıkaramazsınız. Elli yıldır Türkiye’ye döviz göndererek kalkınmaya destek olan,
hâlâ yaz tatillerini geçirerek, emlak alarak, yakınlarına para göndererek ekonomimize
destek olan gurbetçilerimiz kâr zarar hesaplarınızın bir ögesi olarak değil,
hizmet verilmesi gereken birinci sınıf Türkiye Cumhuriyeti vatandaşları olarak
görülmelidir. Bu amaç doğrultusunda Meclisimizde bir an önce tüm partilerin
katılacağı bir araştırma komisyonunun kurulmasına şiddetle ihtiyaç vardır.
Bu
duygularla hepinizi saygıyla selamlıyorum. (CHP sıralarından alkışlar)
BAŞKAN
– Şahıslar adına ilk söz Sayın Ali Şeker’in, İstanbul Milletvekili.
Buyurun.
(CHP sıralarından alkışlar)
ALİ
ŞEKER (İstanbul) – Sayın Başkan, Asya Verimlilik Teşkilatı Kuruluş Anlaşması
üzerine konuşuyoruz ancak Avrupa Birliği üyesi olma yolunda attığımız adımları
bir bir geri çektik ve Avrupa Birliğinde bizim açabileceğimiz fasıllar varken,
kamu alımları, rekabet politikası, sosyal politika ve istihdam başlıklarında
gereğini biz yerine getirebilecekken, bu fasılları tamamlayabilecekken hiçbir
şey yapmadık, şimdi Asya’ya doğru yelken açmış durumdayız. Eğer biz
kaynaklarımızı verimli kullansaydık bugün bu depreme de hazırlıklı olurduk ama
biliyoruz ki biz verimli kaynak kullanılması konusunda başarılı bir ülke
değiliz. Bu konuda umut ediyorum bundan sonra başarılı olmayı hayata
geçirebiliriz.
Şimdi,
İstanbul’da kaynaklarımız var. Nedir? Deprem için hazırlık yapmamız gerekiyor,
betona gömdünüz paraları. O betona gömdüğünüz paraları nereye koydunuz? Zemini
bozuk alanlara koydunuz, Ataköy’e, Zeytinburnu’na koydunuz. Hâlbuki Avcılar’da
büyük bir afet yaşandı ve Avcılar’da yaşanan afette… Silivri’de de bir deprem
olsa yine Avcılar’da minare yıkılıyor. Ama hiç umursamadınız, orada yarın
enkazda ölebilecek, enkaz altında kalabilecek yüz binlerce vatandaşı
umursamadınız. Biraz önce burada deprem hazırlıkları araştırılsın diye önerge
verdi İYİ PARTİ ve siz bunu reddettiniz. Niye depremin şu andaki hazırlıklarını
araştırmaktan çekiniyorsunuz, korkuyorsunuz ve o insanlara karşı hiç mi
sorumluluk duygunuz yok? 
1999
depreminde yaklaşık 15 milyar dolar bir zarar gördü ülke, 15 milyar dolar değil
sadece 18 binin üzerinde de yurttaşımızı kaybettik. Ve olası bir depremde yüz
binlerce yurttaşımızı kaybedeceğiz ve bunu biliyoruz ve ölümünü bekleyen bir
ülke olarak sessizce seyrediyoruz. Bizim TOKİ’mizin önce bize konut yapması
lazım, “Suriye’de konut yapacak.” deniyor TOKİ. TOKİ önce İstanbul Avcılar’da
deprem güvenlikli konutlar ve iş yerleri yapsın, önce Zeytinburnu’nda deprem
güvenlikli konutlar yapsın ama yoksul halk için yapsın; 1,7 milyarını
Ağaoğlu’na, paşaoğluna vermesin, yoksul halkın depremde can güvenliği olan
konutu için harcasın, okulu için harcasın. Bugün İstanbul’da 29 okul maalesef
boşaltılmak durumunda kaldı hasarlı olduğu için, bunların bir kısmı daha önce
depreme karşı güçlendirilmişti. 
Şimdiye
kadar -bugünün karşılığı 36 milyar doların- 205 milyar TL, 205 katrilyon lira
para toplandı özel iletişim vergisi adıyla. Bu özel iletişim vergisi adıyla
toplanan para ortada yok. Özel iletişim vergisi adıyla para toplanan o
telekomünikasyon şirketlerinin bir telefon hizmeti verme ihtimali yok 5,8’lik
depremde bile. E para yok, deprem güvenli konut yok, iletişim yok, bu para
nerede? Bu para yola, yolsuzluğa harcandı ve yok edildi ama dediğim gibi,
insanların can güvenliği sizin için yok hükmünde, biraz önceki araştırma
önergesinde de bunu gördük. 
Erzincan
depreminde ben Erzincan’daydım, Erzincan’ın nasıl hazırlıksız yakalandığını
gördüm, ondan sonra bir şeyler yapılır diye umut ettik, yaklaşık yirmi yedi
sene oldu. İstanbul depreminde Avcılar’daydım, yirmi sene oldu, o Kocaeli
Gölcük’ün yıkıldığı yerde çivi çakılmadı maalesef. Şimdi, bu kadar büyük bir
felaket yaşanacağı belli ve bunu umursamayan bir iktidar var, bunun gereğini
yapmayan bir iktidar var. Nereye? Deprem konutlarına değil, rant politikalarına
bütün kaynaklar harcanıyor ve o paralar yarın bir gün yurttaşlarımız tarafından
ödenecek ve o ödenecek olan paralar, o borçlar maalesef şirketleri kurtarmak
için kullanılacak.
Şimdi,
Avcılar depremiyle ilgili daha önce 696 adet bina riskli yapı olarak tespit
edilmişti, yirmi yıl önce ve ben bir soru önergesi verdim, o soru önergesine cevapta
bunların 94’ü hâlâ riskli bina olarak yıkılmamış durumda ve önümüzdeki depremde
yıkılmayı bekliyor. Yirmi yıl geçmiş, tespit ettiğiniz 94 tane riskli binayı
bile yıkmamışsınız, neyin hazırlığını yapacaksınız? 
Tamam,
konutlar öldürüyor, deprem güvenliği olmayan binalar öldürüyor ama asıl bizi
öldüren sorumsuz iktidarınız, halkın can güvenliğini yok sayan anlayışınız.
Bunu bir an önce değiştirin, halkınıza karşı sorumluluğunuzu yerine getirin. 
Saygılar
sunuyorum. (CHP sıralarından alkışlar) 
BAŞKAN
– Şahsı adına ikinci söz Ayşe Sibel Ersoy’un.
Buyurun.
(MHP sıralarından alkışlar) 
AYŞE
SİBEL ERSOY (Adana) – Sayın Başkan, değerli milletvekilleri; öncelikle yeni
yasama yılımızın ülkemize, milletimize ve Gazi Meclisimize hayırlı olmasını
diliyorum. Ben bugün burada tüm insanlığı ilgilendiren iklim değişikliği
sorununa dikkat çekmek istiyorum. 
Küresel
olarak yaşanan iklim değişikliğinin etkileri ülkemizde de son günlerde
özellikle sel felaketleriyle kendini göstermektedir. Ülkelerin iklim
değişikliği tehlikesiyle ilgili görüşlerini sunduğu Paris müzakerelerinde
gelişmiş ülkelerin gelişmekte olan ülkelere ana mesajı şuydu: “Geçmişte
yaptığımız gibi aynı hataları yapmayalım. Havayı, suyu ve toprağı kirleterek
acımasız bir şekilde davrandık, yaptıklarımızı yapmayalım ve gelecek nesilleri
göz önünde bulundurarak bu sorumluluğun farkında olalım.”
İklim
değişikliğinin insanlar ve diğer canlılar için geri dönülemez sonuçlara yol
açmaması ortalama yüzey sıcaklığındaki artışın 1,5 santigrat derecenin altında
kalmasına bağlı. Küresel ortalama sıcaklıklar sanayi öncesi döneme göre 1
santigrat derece eşiğini aşmış durumda. 1,5 santigrat derece sınırı
sürdürülebilir kalkınma ve yoksulluğu önleme için kritik bir öneme sahip.
Küresel ısınmayı 1,5 santigrat dereceyle sınırlandırmak, ekolojik sistemler ve
yaşam alanları üzerindeki birçok kalıcı etkinin önlenmesi anlamına gelmektedir.
Bu sınırı geçmemek için küresel emisyonları 2030 yılında 2010 yılına göre yüzde
45 azaltmak ve 2050 yılında da net sıfır emisyona ulaşmak gerekiyor. 
Türkiye,
gün geçtikçe iklim değişikliğinin olumsuz etkilerini giderek daha fazla
hissediyor. Fırtına, sel, dolu, şiddetli kar yağışı, kuraklık ve orman
yangınları gibi meteorolojik ve hidrolojik felaketlerin sayısı ve ciddiyeti
ülkemizde önemli ölçüde artmış durumda. Son on yılda Türkiye’de bildirilen
hidrometeorolojik felaketlerin sayısı 2 katına çıkmış ve yaklaşık 600’e
ulaşmıştır. Bu felaketler, büyük miktarda can ve mal kaybına neden olmaktadır.
Dolayısıyla ilk etapta Türkiye’nin önceliği enerji tüketimini azaltmak, enerji
verimliliğini artırmak, yenilenebilir enerji kaynaklarına yönelik yatırımları
geliştirmek ve 2020 yılına yönelik sayısallaştırılmış sera gazı emisyon azaltım
hedefini belirlemek olmalıdır ki bu durum Türkiye’nin iklim değişikliği
krizinde uluslararası müzakerelerde ve yeni anlaşma metninin hazırlanmasında
aktif konuma geçişini de hızlandıracaktır. 
Peki,
iklim değişikliğini nasıl durduracağız? İnsanlar için bu soruna çözüm bulmak,
onu çözmek için merkez konuma getirmekten ibarettir. Eğer iklim değişikliği
sorununa bir çözüm bulunamıyorsa bu bizim iklim değişikliği sorununu diğer tüm
sorunların üzerinde bir yere koymuyor olmamızdan kaynaklanmaktadır. İklim
değişikliğine karşı savaşmaya karar verdiğimizde ilk engelin kendimiz olduğunun
farkında olmalıyız. Çok geç olmadan bu farkındalığı bir yaşam biçimi hâline
getirmek yapılacak en iyi seçim olabilir. 
İklim
değişikliğinin olumsuz etkilerinin her saniye daha fazla geri dönülemez hâle
geldiği yadsınamaz bir gerçektir. Dün bile çok geçti, şimdi hareket etmediğimiz
sürece enerji, ulaştırma, kentleşme, tarım, sanayi, ticaret, turizm gibi kilit
sektörlerde büyük ekonomik kayıplarla karşı karşıya kalacağımız kâbus senaryosu
bizleri bekliyor. 
Bu
arada toplumsal ve millî hassasiyetler konusunda gençliğe önderlik yapan Ülkü
Ocakları Eğitim ve Kültür Vakfımız çevre konusunda yurt genelinde yapmış olduğu
“Çevrecilik milliyetçiliktir.” sloganıyla iklim değişikliğinin önemine dikkat
çekerek farkındalık yaratmıştır. Bu kampanyaya öncülük eden Ülkü Ocakları
Eğitim ve Kültür Vakfı Genel Başkanımız Sayın Doktor Sinan Ateş’in şahsında
emeği geçen tüm gençlerimize de ayrıca teşekkür ediyorum. 
Yaşanacak
güzel günlerde hep birlikte olmak dileğiyle sözlerime son veriyorum. Genel
Kurulu saygıyla selamlıyorum. (MHP sıralarından alkışlar)
BAŞKAN
– 1’inci madde üzerindeki görüşmeler tamamlanmıştır.
1’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN
– 2’nci madde üzerinde gruplar adına ilk söz Halkların Demokratik Partisi Grubu
adına Sayın Erol Katırcıoğlu’na ait.
Buyurun.
(HDP sıralarından alkışlar)
HDP
GRUBU ADINA EROL KATIRCIOĞLU (İstanbul) – Sayın Başkan, değerli
milletvekilleri; hepinizi saygıyla selamlıyorum.
Asya
Verimlilik Teşkilatıyla ilgili, üyelikle ilgili konuşmak yerine biz sabahtan
beri ya da bir zamandan beri başka şeyler konuşuyoruz, onlar üzerine ben de
konuşmayı tercih ediyorum çünkü gerçekten de verimlilik Türkiye ekonomisinin en
ciddi sorunu olmakla birlikte bizim Asya Verimlilik Teşkilatına üye olmamızla
neyi çözmüş olacağız doğrusu çok emin değilim.
Şimdi
arkadaşlar, buradaki konuşmaları da dinlerken şöyle bir duyguya kapılıyorum.
Geçenlerde Sayın Bakan Berat Albayrak’ın ikinci Yeni Ekonomik Program
açıklamasını dinlerken şöyle bir duygu kapladı içimi: Biz acaba Sayın Bakanla
aynı ülkede mi yaşıyoruz? Yani Sayın Bakan acaba sokağa çıkmıyor mu, pazara
gitmiyor mu, istatistiklere bakmıyor mu? Anlattığı Türkiye yaşadığımız Türkiye
değil. Aslında bu sadece Sayın Bakan Berat Albayrak’a özgü de değil esasında.
Yani bugün bir süreden beri yapılan tartışmalarda özellikle Grup Başkan Vekili
Sayın Muş ve arada birtakım cümlelerle tartışmalara katılmaya çalışan
arkadaşlarınızın esasında şöyle bir duyguda oldukları kanaatine ulaştım: Ya,
bir dünyanız var, bir anlayış çerçeveniz var, bunun içinden konuşuyorsunuz ve
bunun dışında neler oluyor, kimler ne söylüyor, çok ilgilendirmiyor sizi. Yani
zaten medyanın yüzde 95’ini kontrol eden bir hükûmetin üyelerisiniz aynı
zamanda, dolayısıyla da, hani, eve gittiğinizde de, Sabah gazetesini okuyup
ATV’yi seyrettiğinizde sanki Türkiye’yle ilgili haberler almış gibi
hissediyorsunuz ama gerçek bu değil arkadaşlar, yani gerçek bu değil. Fakat,
buna rağmen, mesela Fuat Oktay geçen gün Cumhurbaşkanlığı hükûmet sistemiyle
ilgili olarak bir raporu açıkladı ve şaşırarak okudum, müthiş bir başarı
olduğunu söylüyor. Arkadaşlar, aynı ülkede yaşıyorsak bunu nasıl
söyleyebilirsiniz? Hakikaten anlamakta zorlanıyorum. Çok basit bir cümleyle
söyleyeyim size, olan şey şudur: Topluma ait olması gereken, toplumun iradesini
yansıtması gereken devlet kurumu -ki, bu şu anlama geliyor: Herkese eşit
mesafede davranması gereken devlet kurumu- ortadan kalkmış vaziyette, Hükûmet bir
kara delik gibi devleti yutmuş ve esasında devlet yerine bir parti Hükûmeti
ortaya çıkmış durumda. Yani bunu görmemenizi de ben hakikaten anlamakta
zorlanıyorum. Çünkü, bakın arkadaşlar, bir Cumhurbaşkanı nasıl böyle bir cümle
kurabilir ya Selahattin Demirtaş’tan söz ederken? “Onu bırakamayız.” Siz
kimsiniz? Siz kimsiniz? Cumhurbaşkanısınız. Bir Cumhurbaşkanı böyle konuşabilir
mi? Ama konuşabiliyor ve sizler de buna izin veriyorsunuz ve bence çok önemli
bir hata yapıyorsunuz diye düşünüyorum. Tabii, bu benim yorumum, benim
gözlemim. Sizler de mutlaka yapıyorsunuzdur ama özetle söyleyecek olursam,
gerçekten Adalet ve Kalkınma Partisi Sayın Cumhurbaşkanıyla birlikte
Türkiye’nin gerçeklerinden kopmuş vaziyette; Türkiye’yi nereye gittiği belli
olmayan bir yola doğru itiyor. Yani, hakikaten “Allah sonumuzu hayretsin.”
derler ya, öyle bir vaziyetteyiz diye düşünüyorum. 
Şimdi,
bunun bir işaretini de şuradan görüyoruz: Şimdi, arkadaşlar, aslında bir türlü
bu Mecliste konuşmaya veya ne bileyim, bir araştırma önergesiyle bir komisyon
kurup da bu konuyu sağlıklı, aklı başında konuşmaya ihtiyacımız olduğu hâlde
Kürt meselesini konuşurken şu sıralardan “PKK’ya terör örgütü de.” laflarıyla
parmak sallayan arkadaşların esasında PKK’nın ve Kürt sorununun ne olduğuyla
ilgili olarak hiçbir fikri olan insanlar olduğu kanaatinde değilim. 
METİN
NURULLAH SAZAK (Eskişehir) - Anlat, dinleyelim o zaman.
EROL
KATIRCIOĞLU (Devamla) - Çünkü eğer PKK ve Kürt sorunuyla ilgili bilgisi olan
insanlar olsaydı o arkadaşlar -herkes alınmasın- böyle düşünmezlerdi. Bu iş
ciddi bir mesele ve dolayısıyla da konuşulması gereken bir mesele. Biz bunu
böyle konuşamayız, bu dille konuşamayız. Hele hele Halkların Demokratik
Partisi, Türkiye’nin 3’üncü partisi… Devlet PKK’yla sorununu çözemediği için bizim
üzerimizden giderek bir demokrasi faciası yaratıyor aslında ve Sayın Muş da
demin bunu çok açık olarak ifade etmiş oldu; yani, bize “terörün acentesi” dedi
galiba, öyle bir laf etti. Ben, doğrusunu isterseniz, Sayın Muş’un gerek dilini
gerek kullandığı terimleri ve gerekse mantığını kınıyorum; böyle bir Grup
Başkan Vekiliniz olduğundan dolayı da gerçekten sizler adına üzülüyorum da
çünkü…
REFİK
ÖZEN (Bursa) - Üzülmene gerek yok.
EROL
KATIRCIOĞLU (Devamla) - Müsaade edin, müsaade edin...
REFİK
ÖZEN (Bursa) - Bizim adımıza üzülmene gerek yok.
EROL
KATIRCIOĞLU (Devamla) - Her neyse, siz kendiniz nasıl istiyorsanız öyle
düşünün; ben üzülüyorum, kendi duygumu söylüyorum size.
Şimdi,
arkadaşlar, bu meselenin önemiyle ilgili olarak bir benzetme yapalım: Mesela Sayın
Cumhurbaşkanı geçenlerde Keşmir’le ilgili bir laf etti, bence çok önemli ve
güzel bir laf etti. Biliyorsunuz, Keşmir meselesi Pakistan ve Hindistan
arasında yıllardan beri süren, otuz yıldır neredeyse 100 bine yakın insanın
öldüğü bir mesele. O meseleyle ilgili aynen şöyle dedi: “Keşmirlilerin
Pakistanlılar veya Hindistanlılarla birlikte güvenli bir geleceğe bakabilmeleri
için buradaki sorunun çatışma değil adalet ve hakkaniyet temelinde diyalogla
çözümü şarttır.” Evet, şarttır, doğru.
KEMAL
ÇELİK (Antalya) – Bununla ne ilgisi var?
EROL
KATIRCIOĞLU (Devamla) – Var, çok ilgisi var. Eğer vaktim olsaydı anlatırdım
sana ama neyse… Dinlemeyi bil lütfen tamam mı? Ben sana laf atmadım. 
Şimdi,
dolayısıyla da ben Sayın Cumhurbaşkanının bu konudaki yaklaşımlarının tamamen
ideolojik olduğunu düşünüyorum ve Kürt meselesi konusunda gerçekten de çözümü
bir dönem denemiş bir insan olarak attığı bu adımların gerçekten de çok üzücü
olduğunu düşünüyorum; bunu bir kere size bildirmek istedim. 
Şimdi,
son olarak -üç dakikam var- şunları da söylemek istiyorum: Arkadaşlar, biz,
bundan sonra bu kürsüye her çıktığımızda kayyumlar meselesini gündeme
getireceğiz; bunu bilesiniz çünkü kayyumlar meselesi bir demokrasi meselesidir.
Eğer siz de demokratsanız en azından bu konudaki fikirlerinizi biz de duymak
isteriz. 
Şimdi,
bakın, Sayın Cumhurbaşkanından bir cümle okuyacağım yine, diyor ki bu
Maduro’yla ilgili… Biliyorsunuz, Trump ile Maduro arasında bir gerginlik oldu
ve Sayın Cumhurbaşkanı yine çok güzel bir cümle kurdu, bakın cümleyi okuyorum,
diyor ki: “Sandıktan çıkana saygı duyacaksınız. Sandıktan çıkana saygı
duymuyorsanız bunun adı demokrasi değildir, totaliter bir anlayıştır.” Arkadaş,
bu cümleyle ne yapacağız biz? Bu cümle aynen bizde olmadı mı? Yani Maduro’yla
terörü vesaireyi birleştirerek yorumlamam gerekmiyor ama seçilmiş bir kişinin
görevden alınmasının doğru olmadığını söyleyen Sayın Cumhurbaşkanı, kendi
iradesiyle mi başka iradelerle mi bilemiyorum ama üç büyükşehirdeki belediye
başkanlarımızı görevden aldılar ve kayyum atadılar. Bu, hem daha önceki
konuşmalarında adalet dediği şeye uymuyor, ahlak dediğimiz şeye de uymuyor.
Dolayısıyla da arkadaşlar, diyebilirim ki bu ve buna benzer meseleler bu
düzeyde konuşulacak meseleler değildir, bu dille konuşulacak meseleler değildir.
O sebeple de eğer gerçekten bu ülkeyi seviyorsanız -ki sevdiğinizi varsayıyoruz
tabii ki- o zaman gerçekten de bu konuda daha ciddi bir adım atalım. Yani ne
demek istiyorum daha ciddi bir adımdan? Bu meseleyi sakin kafayla ve karşılıklı
saygı temelinde bir dille konuşabilir olmamız lazım. Böyle laf atarak olmaz.
Eğer siz laf atarsanız biz de size laf atarız. Buradan sağlıklı bir şey çıkmaz.
Oysa yaşadığımız sorunlar gerçekten de çok ciddi sorunlar ve bu ciddi
sorunların da çözülmesine ilişkin olmak üzere sağduyu ve ortak aklı üretmemiz
lazım. Ama görebildiğim kadarıyla Halkların Demokratik Partisine burada yapılan
saldırıları gerçekten de sizlerin -yani nasıl söyleyeyim bilemiyorum ama-
vicdanınıza bırakıyorum çünkü Halkların Demokratik Partisinin bugüne kadar
söylediği söz demokrasi ve barıştan başka bir söz değildir ve bu sadece
Kürtlerin de talebi değildir arkadaşlar, benim gibi Karadenizli Türklerin de
talebidir. Dolayısıyla da yani konuşamadım bu Asya Verimlilik Teşkilatıyla
ilgili olarak ama bir başka vesileyle belki onu da konuşuruz. 
Hepinize
saygılar sunuyorum. (HDP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Doğrudan şahsımı hedef alarak ifadeler kullanmıştır,
düşüncelerimizin ötesinde şahsımı hedef almıştır.
BAŞKAN
– Buyurun Sayın Muş.
VIII.- SATAŞMALARA İLİŞKİN KONUŞMALAR (Devam)
13.- İstanbul Milletvekili Mehmet Muş’un, İstanbul Milletvekili Erol
Katırcıoğlu’nun 36 sıra sayılı Kanun Teklifi’nin 2’nci maddesi üzerinde HDP Grubu
adına yaptığı konuşması sırasında şahsına sataşması nedeniyle konuşması 
MEHMET
MUŞ (İstanbul) – Sayın Başkan, değerli milletvekilleri; ben de Genel Kuruldan
özür diliyorum böyle bir milletvekiliyle muhatap olduğum için. (AK PARTİ
sıralarından alkışlar) Gerçekleri ifade edemediği için, PKK terör örgütüne tek
laf edemediği için, kulaklarının üzerine yatıp Diyarbakır’daki anneleri
göremediği için, Nupelda’yı katleden PKK’lı canilere tek laf edemediği için,
daha dün, daha geçenlerde Kulp’ta PKK’nın katlettiği 7 vatandaşımız için tek
bir kelime edemediği için, “PKK’yla aranıza mesafe koyun.” dememize rağmen
çıkıp da “Evet, haklısınız, aramıza bu terör örgütüyle mesafe koymamız lazım.”
diyemediği için inanın ben de böyle bir milletvekilini gerçekten kınıyorum ve
böyle bir milletvekiliyle muhatap olduğum için de sizlerden ayrıca özür
diliyorum. (AK PARTİ sıralarından alkışlar)
EROL
KATIRCIOĞLU (İstanbul) – Sayın Başkan…
BAŞKAN
– Sayın Katırcıoğlu, bir ayağa kalkıp muradınız ne, söylerseniz…
EROL
KATIRCIOĞLU (İstanbul) – Hayır, hayır, oradan, oradan… Hakaret etti. Sataşma
var, sataşma. 
BAŞKAN
– O doğrudur, buyurun. 
14.- İstanbul Milletvekili Erol Katırcıoğlu’nun, İstanbul Milletvekili
Mehmet Muş’un sataşma nedeniyle yaptığı konuşması sırasında şahsına sataşması nedeniyle
konuşması
EROL
KATIRCIOĞLU (İstanbul) – Sayın Muş, hiç beni yanıltmadın; zaten söylediğim de
buydu. Siz kendinize bir dünya yaratmışsınız, o dünya içinde kendinize bir gaz
vermişsiniz, gerçeklerle hayalinizi karıştırıyorsunuz, ideolojinizle gerçekleri
karıştırıyorsunuz ve sonunda böyle bir dille karşımıza geliyorsunuz. 
Benim
söylediğim şey çok basit. Bize “ayıp” “yalancı” diyemezsiniz, bize, herhangi
bir siyasi partiye “Bilmem terör örgütünün acentesi.” diyemezsiniz. Siz ki
burada belli bir deneyimi olan bir milletvekilisiniz, dolayısıyla da bunları
diyebiliyor olmanızdan dolayı ben sizi tekrar kınıyorum.
Saygılar
sunuyorum. (HDP sıralarından alkışlar) 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
– Evet, şahsı adına ilk söz, Ahmet Vehbi Bakırlıoğlu.
Buyurun.
(CHP sıralarından alkışlar) 
AHMET
VEHBİ BAKIRLIOĞLU (Manisa) – Değerli Başkan, değerli milletvekilleri; yeni
yasama yılımızın ülkemiz için hayırlı olmasını temenni ederek sözlerime
başlamak istiyorum. 
Bir
telefon mesajıyla işlerinden atılan 2.831 maden işçisinin sıkıntılarını, haklı
taleplerini Meclis kürsüsünden sıklıkla dile getirmiştik. Şimdi, o işçilerimiz
5 Ekim tarihinde Ankara’ya yürümek için hazırlık yapmakta. Bu işçilerimiz ne
istiyor, neden yollara düştü, amaçları ne? 
Hafızamızı
tazelemek için bu 2.831 madencinin hikâyesini bir defa daha beraber
hatırlayalım. Bildiğimiz gibi, beş yıl önce Manisa’mızın Soma ilçesinde meydana
gelen maden faciasında 301 madencimiz hayatını ne yazık ki kaybetmişti. Soma
Kömürleri AŞ’nin hizmet alımıyla işlettiği Eynez maden ocağında yaşanan
faciadan kısa bir süre sonra söz konusu ocakta çalışmakta olan 2.831 madenci
bir telefon mesajıyla kapının önüne konulmuştu üstelik kıdem ve ihbar
tazminatları verilmeden. Bu işçilerimiz, madencilerimiz yaklaşık beş yıldan
beri kıdem ve ihbar tazminatlarının yani haklarının peşinde ancak bu haklı
davalarında bir arpa boyu yol alabilmiş değiller ne yazık ki. Bu konuda yani
Soma'da mağdur olan madencilerin mağduriyetini gidermek için 2015 tarihinde bu
Meclis çatısı altında yasal bir düzenleme yapıldı. Söz konusu düzenlemede
"Maden Kanunu kapsamında rödövans sözleşmeleri çerçevesinde yer altı
madenciliği yapan şirketlere ve ortaklarına ait malların TMSF tarafından el
konulan mal ve gelirleri öncelikle işçilerin kıdem ve ihbar tazminatları ile
izin ve fazla mesai gibi alacaklarının ödenmesinde kullanılır” denilmekte. Yani
TMSF Soma A.Ş’nin veya ortaklarına ait el koyduğu malları satacak, öncelikle
işçilerin alacaklarını karşılayacak.
Şimdi
“Yasal düzenlemeye rağmen nasıl olur da bu madencilerin hakları bugüne kadar
yani beş yıldır ödenmedi?” diyebilirsiniz ki bu, doğru bir sorudur. Bu aşamada
sendika devreye giriyor. Sendika, patronla bir protokol yapıyor. Bu protokole
göre patron işten attığı madencilerin alacaklarını 24 taksitte ödeyeceğini
beyan ediyor. Sendika neden bu aşamada araya girer? İşçilerin haklarını
kollaması gereken sendika neden patronu kurtarmaya gayret eder? Bu soruların
cevapları uzun uzun tartışılması gerekir ancak biz konumuza dönelim. 
Cumhurbaşkanı
her seçim öncesinde yani üç defa Manisa'ya gelir ve her gelişinde birer taksit
ödenir ama gerisi gelmez. Bu işçilerimizin bir kısmı alacakları için mahkeme
yoluna gider. Yerel mahkemeler “Sorumlu TKİ'dir.” hükmünü verir. TKİ, olayı üst
mahkemeye götürür. Yargıtay ve istinaf mahkemeleri de sorumlu olarak TKİ'yi
işaret eder ve tazminatları ödemesini emreder. Evet, söz konusu ocak için
hizmet alımı sözleşmesi yapılmıştır. Ruhsat sahibi TKİ'dir ancak TKİ mahkeme
kararlarına rağmen ödeme yapmaz. Burada TKİ'nin tavrını anlamak mümkün değil.
Mahkeme kararları sonrasında artık bir içtihat oluşmuşken, hak sahiplerine
alacaklarını dava açılmaksızın ödemesi gerekirken, TKİ'nin işçileri mahkeme
yoluna sevk etmesi, dava açan ve kazanan alacaklılara ödeme yapmamasını anlamak
mümkün değil.
Özetle
Sendika devreye girer, protokol yapar, alacakları takside bağlar, TKİ
sorumluluk kabul etmez, davaları kaybeder ancak işçilere ödeme yapılmaz, olan
hak sahiplerine yani madencilerimize olur ancak artık bıçak kemiğe dayanmıştır.
Maden işçilerimizin bir kısmı dertlerini anlatmak, haklı davalarında kamuoyu
oluşturma amacıyla Ankara'ya bir yürüyüş düzenlemek isterler ancak bu defa da
Soma Kaymakamına takılırlar. İşçilerimiz en demokratik haklarını kullanarak
Ankara'ya on gün sürecek sembolik bir yürüyüş başlatmak istemekte ancak
Kaymakam bey bu sembolik, bu demokratik talebe olumsuz yanıt vermekte. HAK-İŞ
'e bağlı işçilerin Bolu'dan Ankara'ya gitmesinde herhangi bir sakınca yok ancak
Soma'daki işçinin Ankara'ya yürümesi sakıncalı. Burada siyasetin devreye
girmesi ve bu yanlışa bir an önce son vermesi gerekli. Yıllarca mağdur olmuş,
hakkını alamamış işçilerimizin güvenlik güçleriyle karşı karşıya gelmesi
engellenmelidir.
Ben
burada Eynez ocağında çalışan 2.831 işçinin mağduriyetinden bahsettim ancak
sayı ne yazık ki bununla da sınırlı değil. Uyar Madencilikten alacaklı olan ve
Soma kömürlerinin diğer ocaklarında çalışan, emekli olan veya işten çıkarılan,
tazminatlarını alamayan işçilerimizi de hesaba katarsak mağdur sayısının
3.600'ü bulduğunu görmekteyiz.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
AHMET
VEHBİ BAKIRLIOĞLU (Devamla) – Değerli milletvekilleri, bu konuda Meclis olarak
inisiyatif almalıyız, bu madencilerimizin haklı mücadelelerine sahip
çıkmalıyız. Bu arkadaşları bir dinleyelim, onları anlamaya çalışalım, siyaset
kurumunu devreye sokalım ve bu adaletsizliğe son verelim.
Bu
duygularla yüce Meclisi saygıyla selamlarım. (CHP sıralarından alkışlar) 
BAŞKAN
– Son konuşmacı, şahsı adına Sayın Ahmet Erbaş.
Buyurun.
(MHP sıralarından alkışlar) 
AHMET
ERBAŞ (Kütahya) – Sayın Başkanım, değerli milletvekilleri; öncelikle yeni
yasama yılımız yüce Meclisimize ve milletimize hayırlı uğurlu olsun. 
Ben
bu kadar gergin bir akşamda konuyu yine Kütahya’ya ve Aizanoi Antik Kenti’ne
getireceğim. 
Aızanoi
Antik Kenti Kütahya Çavdarhisar ilçe merkezinde olup, Kütahya’ya 50 kilometre
uzaklıktadır. Frigyalıların öncülü olarak antik kaynaklarda geçen, Azan adlı
mitoloji kahramanının su perisi Erato ile efsanevi kral Arkas’ın birleşmesinden
Aızanoi şehrinin ortaya çıktığı sanılmaktadır.
Aızanoi
kenti, antik Frigya’ya bağlı olarak yaşayan Aizanitislerin ana yerleşim
merkeziydi. Kentin yüksek platosu üzerinde bulunan Zeus Tapınağı’nın çevresinde
yapılan kazılarda tarihinin milattan önce 3000 yıllarına kadar gittiği tespit
edilmiştir. Önce Bergama’ya, sonra da Roma egemenliğine bağlı kalmıştır. 
Roma
İmparatorluğu döneminde tahıl ekimi, şarap ve yün üretimi sayesinde zengin bir
bölge olmuştur. Bilinen ilk sikke burada basılmıştır. Milattan sonra 2’nci
yüzyılda büyük imar faaliyetleri görmüş, erken Bizans döneminde piskoposluk
merkezi olmuş, Orta Çağ’da hisara dönüştürülmüş, Selçuklular döneminde Çavdar
Tatarları tarafından üs olarak kullanıldığından dolayı buraya Çavdarhisar ismi
verilmiştir. 
Aızanoi
1824 yılında Avrupalı gezginlerce keşfedilmiş, 1830 ve 1840’lı yıllarda
Almanlar, 1926 yılında yine Alman Arkeoloji Enstitüsü tarafından ilk kazılar
yapılmıştır. 1970 yılından bu yana da her yıl sistematik olarak kazı
yapılmaktadır. Son kazıyı şu anda Pamukkale Üniversitesinden bir doçent hocamız
yapmaktadır. 
Roma
döneminde antik kentte yaklaşık 80 bin kişinin yaşadığı tahmin edilmektedir.
Kalıntılar arasında Anadolu’da en iyi korunmuş Zeus Tapınağı, 15 bin kişi
kapasiteli tiyatro ve bu tiyatroya bitişik nizamda yapılmış 13.500 kişilik
stadyum vardır ki Türkiye’de bunun başka bir örneği yoktur. Yani hem tiyatro
hem de Zeus Tapınağı’nın olduğu başka bir sistem yoktur. Şu anda hâlen hâlen
ayakta olan 2 de köprü mevcuttur bu tarihlerden kalma. Aizanoi Antik Kenti
çağdaş olarak Efes, Bergama ve Side’yle aynı dönemlere denk gelmektedir. Bu
güzelim bölgemizde Kültür ve Turizm Bakanlığı kazı faaliyetlerini on iki aya
çıkarmıştır bu sene itibarıyla. Bu son derece olumlu bir gelişmedir. 
Yine
burada çok acil ve ivedilikli olarak kule vince ihtiyacımız vardır. Bunu da
inşallah Kültür ve Turizm Bakanlığı sağlayacaktır, bundan da eminiz. 
Özellikle
yaz aylarında, temmuz ve ağustos aylarında burada Kültür ve Turizm Bakanlığının
öncülüğünde yapılacak etkinliklerle önce bu güzelim yurdumuzun bu güzel nadide
parçasının halkımızın, sonra da dünya turizminin gündemine yerleşeceğine
eminiz. 
Sayın
Başkanım, değerli milletvekilleri; çok kısa bir süre önce Kütahya’da bütün
siyasi partiler, STK’ler, odalar, borsalar bir araya geldik ve “Kütahya seni
bekliyor.” diye bir kampanya yaptık. Bu bir sosyal medya kampanyasıydı.
Buradaki amacımız şu: Hem ülkemizde hem de Kütahya’da nüfusumuzu aşan sayılarda
sosyal medya kullanıcısı kardeşlerimiz var. Ne hikmetse son zamanlarda
-örfümüzde, âdetimizde ve kültürümüzde olmadığına inandığım- yediğimizin
içtiğimizin, evimizin arabamızın, kullandığımız eşyanın, hastanede yatan
annemizin, babamızın toprağa verilişine kadar sosyal medyada paylaşıyoruz ama
kendi yurdumuzla, kendi bölgemizle ilgili en ufak bir paylaşım yapmıyoruz.
Ülkemizde sosyal medya kullanan arkadaşlarımızın -hepimiz de dâhiliz buna-
kendi yörelerimizle ilgili yaptığımız paylaşım maalesef yüzde 1’leri geçmiyor.
Biz buradan yola çıktık, çok kısa bir sürede Türkiye'de gündeme oturduk.
Öncelikle, buna katkı veren çok değerli katılımcılara çok teşekkür ederim.
Ancak bu tek ayaklı olacak bir şey değil, buna devlet desteğine de ihtiyacımız
var. 
(Mikrofon
otomatik cihaz tarafından kapatıldı) 
AHMET
ERBAŞ (Devamla) – Sayın Başkan, toparlıyorum.
BAŞKAN
– Tamamlayın Sayın Erbaş, son cümlelerinizi alayım.
AHMET
ERBAŞ (Devamla) – Devlet desteği derken kastım şudur: Son yirmi yılda
özelleştirme kapsamında Kütahya’mızda şeker fabrikası özelleşmiştir; Tunçbilek,
Seyitömer özelleşmiştir, azot özelleşmiştir, Eti Gümüş özelleşmiştir. Bunlar
gerekli gereksiz, zamanında yapıldı yapılmadı tartışmasına girmiyorum ama
bundan devlet çok ciddi bir şekilde katkı sağlamıştır, hazinesine çok ciddi şekilde
bir giriş olmuştur. Biz şimdi Kütahyalılar olarak devlete buradan sesleniyoruz:
Bizi unutmayın, bizi arada bırakmayın, bize sahip çıkın. Yüce heyetinize
sesleniyorum: Sizleri Kütahya’ya bekliyorum. 
Bu
vesileyle hepinize hayırlı akşamlar diliyorum. Çok teşekkür ederim. (MHP
sıralarından alkışlar) 
BAŞKAN
– Teşekkür ederim. 
2’nci
maddenin görüşmeleri tamamlanmıştır. Maddeyi oylarınıza sunuyorum: Kabul
edenler… Etmeyenler… Kabul edilmiştir.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
IV.- AÇIKLAMALAR (Devam)
42.- Manisa Milletvekili Özgür Özel’in, Soma maden işçilerinin
mağduriyetinin giderilmesi ve Soma'da işten çıkarılan, tazminatlarını alamayan
işçilerin düzenlediği yürüşüyün engellenmemesi gerektiğine ilişkin açıklaması
ÖZGÜR
ÖZEL (Manisa) – Sayın Başkan, Manisa Milletvekili olmam sebebiyle de… Biraz
önce Sayın Milletvekilimiz Vehbi Bakırlıoğlu bir konuyu dile getirdi. Bir
konunun burada şahitleri var ve bu Meclisin bu işi çözmesi lazım, daha doğrusu
o işe katkı sağlayanların. Erkan Akçay Başkanımız burada -Milliyetçi Hareket
Partisinden- ve Sayın Doğan Kubat burada, ben buradayım. O gün de Halkların
Demokratik Partisinin grup başkan vekili bu konuya bizzat katkı vermişti. Bu
işçilerin, 2.800 işçinin tazminatını bu firma ödemiyor. Bir yıl sonunda, 4
Nisan 2015’te biz burada hep beraber kanun çıkardık, dedik ki: Soma AŞ’nin
mallarına TMSF (Tasarruf Mevduatı Sigorta Fonu) el koymuş. Bunların kocaman
gökdeleni var. Bu taşınmazlar satılsın ve -kanun maddesi yaptık bir torba
yasada Doğan Kubat’ın katkılarıyla, hepimizin katkısıyla- TMSF’nin buradan elde
edeceği gelirle önce bu 2.700 kişinin -ki içlerinde o 2.700’ün dışında ayrıca
301 şehidimizin ailelerinin alacakları da var firmadan- bu paraları ödensin
dedik. Kanun çıkardık. Bu kanun bugüne kadar uygulanmadı. Nasıl uygulanmıyor? 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Sarı sendika TMSF’ye yazı yolluyor, “Ben işçi adına imza atmaya
yetkiliyim, patronla anlaştım, parayı 24 taksitte ödeyecek.” diyor. Bir taksit
bile ödenmeden… Sonuna da madde koyuyorlar: “Eğer ödemeler aksarsa taraflar
yeniden değerlendirir.” Bir daha yapıyorlar bir daha 24 ay, bir daha yapıyorlar
bu sefer 36 ay. Ama sadece ve sadece referandumdan önce 1 taksit, iki seçimden
önce de 1’er, toplam 3’er taksit para aldılar, 36’da 3’ünü aldılar paranın ve
bu insanlar perişan durumda. 
Meclise
karşı işveren ile sendika kanunu boşa düşürmek üzere yalan yapıyorlar. Ve
burada aslında Tasarruf Mevduatı Sigorta Fonu idare tarafından doğru şekilde
uyarılır, yönlendirilirse… Ellerinde kanun var, kanunu uygulayacaklar. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum…
BAŞKAN
– Buyurun, devam edin Sayın Özel.
ÖZGÜR
ÖZEL (Manisa) – Bunu geçen dönem bir kez daha ifade ettiğimizde AK PARTİ Grup
Başkan Vekili Sayın Zengin dosya olarak benden aldı ve tutanak altında da şöyle
dedi, hepimiz yine buradaydık: “Bu iş böyle olduysa kul hakkı var, bunu
yedirmememiz lazım, hepimize vebal olur.” Ama şu ana kadar –onu suçlamıyorum-
gayretler sonuç vermiyor. Ve 3 binin üzerinde arkadaşın parası İstanbul’da Soma
AŞ’nin kulesinde duruyor.
BAŞKAN
– Anlaşılmıştır Sayın Özel.
ÖZGÜR
ÖZEL (Manisa) – Bu konunun çözülmesi gerekiyor. 
Bir
de, bu işçiler bu yüzden yürüyüşe geçecekler ayın 5’inde. Şimdi buna Kaymakam
diyor ki: “Yürütmeyiz.” E, Bolu Abant’tan buraya yürüyenler yürüyorsa, Soma’dan
yürüyenlerin de yürümesi lazım. 
Bunu
da takdirlerinize sunuyorum.
BAŞKAN
– Sayın Akçay, buyurun.
43.- Manisa Milletvekili Erkan Akçay’ın, Soma maden işçilerinin
tazminatlarının bir an evvel ödenmesini istediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Soma
maden kazası 13 Mayıs 2014 yılında oldu yani beş yılı aşkın bir süre geçti. Bu
konuda bir Meclis araştırma komisyonu kuruldu, kapsamlı bir rapor da çıktı ve o
raporda çok önemli öneriler de dile getirildi. Bu süreç içerisinde, tabii,
kanuni düzenlemeler de yapıldı. Ve şimdi, bu 2.800’e yakın maden işçisinin
alacağı tazminatlar maalesef beş yılı aşkın bir süredir sürüncemede kaldı. Bu
doğru bir şey değil. Mutlaka başta Enerji Bakanlığı olmak üzere ve Tasarruf
Mevduatı Sigorta Fonunun bu konudaki yükümlülüklerini yerine getirip bu
tazminatların artık bir an evvel…
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Soma maden işçilerinin tazminatlarının bir an evvel ödenmesini
istiyoruz. Çok defalar da dile getirdik, artık bu bahsi de bir an evvel
kapatmak gerekir Sayın Başkan. 
Teşekkür
ederim. 
BAŞKAN
– Teşekkür ediyorum. 
Buyurun
Sayın Muş. 
44.- İstanbul Milletvekili Mehmet Muş’un, Soma maden işçileriyle ilgili
meselenin takipçisi olacaklarına ilişkin açıklaması
MEHMET
MUŞ (İstanbul) – Sayın Başkan, bu elim hadise olduğu zaman burada bizim bu
konudaki hassasiyetimiz ortadadır, diğer partiler de burada hassasiyet
göstermişlerdir ve o madende şehit olan vatandaşlarımız için düzenlemeler
yapmıştık. Burada kanun düzenleme de yapıldı fakat meseleye baktığımız zaman,
buradaki işçilerin haklarını alma konusunda, ödeme konusunda problemler
çıkıyor. Dolayısıyla biz de -ben diğer arkadaşlarımızla da görüşeceğim,
dosyalarını da inceleyeceğim- meselenin takipçisi olacağız, elimizden geleni
yapacağız, inceleyeceğiz bu meseleyi. 
BAŞKAN
– Teşekkür ediyorum. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36) (Devam)
BAŞKAN
– Değerli arkadaşlar, 3’üncü maddeyi okutuyorum. 
Madde 3 – (1) Bu kanun hükümlerini
Cumhurbaşkanı yürütür. 
BAŞKAN
– Madde üzerinde söz talebi yok. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
Teklifin
tümünün görüşmeleri tamamlanmıştır.
Teklifin
tümü açık oylamaya tabidir. Açık oylamanın elektronik oylama cihazıyla
yapılmasını oylarınıza sunuyorum: Kabul edenler… Etmeyenler… Kabul edilmiştir.
Oylama
işlemi için iki dakika süre vereceğim. Bu süre içinde sisteme giremeyen
üyelerin teknik personelden yardım istemelerini, bu yardıma rağmen de sisteme
giremeyen üyelerin oy pusulalarını oylama için verilen süre içinde Başkanlığa
ulaştırmalarını rica ediyorum. 
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Açık oylamanın sonucunu okuyorum:
“Kullanılan
oy sayısı  :203
Kabul  :203(x)
 Kâtip
Üye Kâtip Üye
 Mustafa
Açıkgöz İsmail Ok
 Nevşehir Balıkesir”
Kanun
teklifi kabul edilmiş ve kanunlaşmıştır.
2’nci
sırada yer alan 33 sıra sayılı Kanun Teklifi’nin görüşmelerine başlıyoruz.
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
BAŞKAN
- Komisyon? Yok.
Ertelenmiştir.
3’üncü
sırada yer alan 29 sıra sayılı Kanun Teklifi’nin görüşmelerine başlayacağız.
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
‘Menşeli Ürünler’ Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
BAŞKAN
– Komisyon? Yok. 
Ertelenmiştir.
Birleşime
beş dakika ara veriyorum.
Kapanma Saati: 20.56
ALTINCI OTURUM
Açılma Saati: 21.01
BAŞKAN: Başkan Vekili Süreyya Sadi BİLGİÇ
KÂTİP
ÜYELER: Mustafa AÇIKGÖZ (Nevşehir), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 2’nci Birleşiminin Altıncı Oturumunu
açıyorum. 
Az
önce komisyonu bulamamıştık.
Çalışma
süremizin de sonuna geldiğimizden, alınan karar gereğince, denetim konuları ve
kanun teklifleri ile komisyonlardan gelen diğer işleri sırasıyla görüşmek için
8 Ekim 2019 Salı günü saat 15.00’te toplanmak üzere birleşimi kapatıyorum.
Kapanma Saati: 21.02




(x) 36 S. Sayılı Basmayazı tutanağa
eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir.




