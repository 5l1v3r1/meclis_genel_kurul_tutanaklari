



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 25’inci
Birleşim
 23
Kasım 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Antalya Milletvekili
Devrim Kök’ün, Antalya’da turizm sektöründe yaşanan sorunlar ve çözüm
önerilerine ilişkin gündem dışı konuşması
2.- Şanlıurfa Milletvekili İbrahim
Ayhan’ın, hukuksuz uygulamalar ve temsiliyet hakkına ilişkin gündem dışı
konuşması
3.- Afyonkarahisar Milletvekili Hatice Dudu
Özkal’ın, 24 Kasım Öğretmenler Günü’ne ilişkin gündem dışı konuşması

V.- AÇIKLAMALAR
1.- Balıkesir Milletvekili Ahmet Akın’ın, akaryakıta
yapılan zamlara ilişkin açıklaması
2.- İstanbul Milletvekili Didem Engin’in, popülist
politikalarla Avrupa Birliğiyle ilişkileri olumsuz bir noktaya getirmenin ve iç
siyaset malzemesi yapmanın ülkenin menfaatlerine ve geleceğine hiçbir fayda
sağlamadığını Hükûmete hatırlatmak istediğine ilişkin açıklaması
3.- Bursa Milletvekili Erkan Aydın’ın, kamu
alacaklarının yapılandırılmasıyla ilgili süre uzatımı yapılıp yapılmayacağını
öğrenmek istediğine ilişkin açıklaması
4.- Ankara Milletvekili Necati Yılmaz’ın, kanun
hükmünde kararnamelerin devletin kin ve intikam aracı ve muhalefeti cezalandırma
aracı olmaktan çıkarılması gerektiğine ilişkin açıklaması
5.- Hatay Milletvekili Hilmi Yarayıcı’nın, 24 Kasım
Öğretmenler Günü’ne ilişkin açıklaması
6.- Erzurum Milletvekili İbrahim Aydemir’in, açık
öğretim uygulamasının 34’üncü yıl dönümüne ve Türkiye'nin Anadolu Üniversitesinden
sonra en yüksek sayıda açık öğretim öğrencisinin tahsil imkânı bulduğu Atatürk
Üniversitesine ilişkin açıklaması
7.- Mersin Milletvekili Aytuğ Atıcı’nın, Mersin’de
çiftçilerin sorunlarına ilişkin açıklaması
8.- Adana Milletvekili İbrahim Özdiş’in, kız ve erkek
öğrencilerin sıralarını ayıran Konya Selçuk Türk Telekom Meslek ve Teknik
Anadolu Lisesi Müdürüyle ilgili bir soruşturma başlatılıp başlatılmadığını
öğrenmek istediğine ilişkin açıklaması
9.- İzmir Milletvekili Ali Yiğit’in, Mehmet
Özhaseki’nin Büyükşehir Belediye Başkanlığı döneminde Kayseri’de çok güzel bir
cemevi yapıldığına ve kendisine teşekkür ettiğine, demokrasiye ara veren
anlayışın ve olağanüstü hâl uygulamasının daha ne kadar devam edeceğini
öğrenmek istediğine ilişkin açıklaması
10.- Giresun Milletvekili Bülent Yener Bektaşoğlu’nun,
Başbakanın Trabzon’a gösterdiği duyarlılığı Karadeniz’in diğer illerine de
göstermesini beklediğine ve demir yolunun Samsun’dan Artvin’e kadar bütün
illerin hakkı olduğuna ilişkin açıklaması
11.- Sivas Milletvekili Ali Akyıldız’ın, şeker
pancarının 2016 yılı alım fiyatıyla ilgili herhangi bir açıklama yapılmadığına
ve çiftçilerin mağduriyetlerinin giderilmesini talep ettiğine ilişkin
açıklaması
12.- İstanbul Milletvekili Ahmet Berat Çonkar’ın,
Türkiye'de yaşananlar karşısında Avrupa Birliği kurumlarının demokrasinin, insan
haklarının ve hukuk devletinin yanında tutum alamamasını ve Avrupa
Parlamentosunun bazı yöneticilerinin terör örgütlerine sahip çıkan
açıklamalarını kınadığına ilişkin açıklaması
13.- İstanbul Milletvekili Onursal Adıgüzel’in, Siirt
Şirvan ile Zonguldak’ta yaşanan maden kazalarına ve Bakanlıkça gereği yapılmış
olsa on dört yıllık AK PARTİ iktidarlarında iş kazalarında 20 bine yakın
işçinin hayatını kaybetmemiş olacağına ilişkin açıklaması
14.- Çanakkale Milletvekili Bülent Öz’ün, 24 Kasım
Öğretmenler Günü’ne ilişkin açıklaması
15.- Artvin Milletvekili Uğur Bayraktutan’ın,
Arhavi’deki Kamilet Vadisi’nin millî park ilan edilmesini talep ettiğine ve
geçen yıl Arhavi’de meydana gelen sel felaketi neticesinde zarara uğrayanların
zararlarının tazmin edilmediğine ilişkin açıklaması
16.- Balıkesir Milletvekili Namık Havutça’nın,
Balıkesir’in Balya ilçesi Müstecap köyünde bazı şirketlerin organize sanayi
bölgesi kuracaklarını söyleyerek köylülerin tarlalarını, arazilerini satmaya zorladıklarına
ilişkin açıklaması
17.- Ankara Milletvekili Erkan Haberal’ın, 23 Kasım
Ertuğrul Dursun Önkuzu’nun ölümünün 46’ncı yıl dönümüne ilişkin açıklaması
18.- Samsun Milletvekili Erhan Usta’nın, 23 Kasım
Ertuğrul Dursun Önkuzu’nun ölümünün 46’ncı yıl dönümüne, vatan, millet ve
bayrak uğruna şehit düşen ülküdaşlarını, bu toprakları vatan yapan, hainlerle
mücadelede hayatını kaybeden şehit ve gazileri, merhum Başbuğ Alparslan
Türkeş’i minnet ve şükranla andığına ilişkin açıklaması


19.- Diyarbakır Milletvekili Çağlar Demirel’in,
Halkların Demokratik Partisi Eş Başkanları, milletvekilleri ve Grup Başkan
Vekilinin rehin alınmasının tamamen hukuk dışı bir uygulama ve milletin
iradesini gasbetmek olduğuna, neden ayrı cezaevlerinde ve tek kişilik hücrelerde
tecrit altında tutuldukları ve durumları konusunda bir açıklama beklediklerine
ilişkin açıklaması
20.- Diyarbakır Milletvekili Çağlar Demirel’in,
cezaevlerinde yaşanan hak ihlallerine ilişkin yüzlerce örnek verilebileceğine
ilişkin açıklaması
21.- Amasya Milletvekili Mehmet Naci Bostancı’nın,
Malatya Milletvekili Veli Ağbaba’nın CHP grup önerisi üzerinde yaptığı konuşmasındaki
bazı ifadelerine ilişkin açıklaması
22.- Manisa Milletvekili Özgür Özel’in, Sağlık Bakanı
Recep Akdağ’ın Siirt Şirvan’daki maden kazasıyla ilgili açıklamalarına ve
Bakanlar Kurulundan bir heyetin olay duyulur duyulmaz kaza yerine gitmemiş
olmasının önemli bir eksiklik olduğuna ilişkin açıklaması
23.- İstanbul Milletvekili Mahmut Tanal’ın, 22/11/2016
tarihli kararnameyle ihraç edilen Esat Kalkan ile Afganistan’da şehit olan
Astsubay Esat Kalkan’ın aynı şahıs olup olmadığını öğrenmek istediğine ilişkin
açıklaması
24.- Millî Eğitim Bakanı İsmet Yılmaz’ın, Mersin
Milletvekili Aytuğ Atıcı ile Adana Milletvekili Meral Danış Beştaş’ın sataşma
nedeniyle yaptıkları konuşmalarındaki bazı ifadelerine ilişkin açıklaması
25.- Manisa Milletvekili Özgür Özel’in, Millî Eğitim
Bakanı İsmet Yılmaz’ın 405 sıra sayılı Kanun Tasarısı’nın birinci bölümü
üzerinde soru-cevap işleminde yaptığı konuşmasındaki bazı ifadelerine ilişkin
açıklaması
26.- Millî Eğitim Bakanı İsmet Yılmaz’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin açıklaması
27.- Samsun Milletvekili Erhan Usta’nın, sendika
üyeliği nedeniyle 30 bin öğretmenin ihraç edilmesine ilişkin açıklaması
28.- Millî Eğitim Bakanı İsmet Yılmaz’ın, İç Tüzük’ün
“Açıklama hakkı” başlıklı 69’uncu maddesi gereğince Hükûmetin açıklama
yapabileceğine ilişkin açıklaması
29.- Erzurum Milletvekili Mustafa Ilıcalı’nın, Hakkâri
Şemdinli’de PKK’lı teröristler tarafından şehit edilen Erzurum Uzundereli
Oğuzhan Karaca’ya Allah’tan rahmet dilediğine ve bu terör olayını yapanları
lanetlediğine ilişkin açıklaması

VI.- ANT İÇME
1.- Kamu Başdenetçisi seçilen Şeref Malkoç’un ant
içmesi

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak Kamu Başdenetçisi Şeref Malkoç’a başarılar
dilediklerine ilişkin konuşması
2.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak Siirt Şirvan’da meydana gelen maden kazasında hayatını
kaybedenlere Allah’tan rahmet dilediklerine ilişkin açıklaması 

VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mersin Milletvekili Baki Şimşek ve 20
milletvekilinin, ülkemizdeki iş kazaları ve mesleki hastalıkların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/375)
2.- Isparta Milletvekili Nuri Okutan ve 19
milletvekilinin, çek ve senetlerin ödenememesinin ticari hayatta yol açtığı
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/376)
3.- Gaziantep Milletvekili Mahmut Toğrul ve 22
milletvekilinin, cezaevlerindeki hasta tutuklu ve hükümlülerin durumlarının
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/377)

IX.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekilleri Samsun
Milletvekili Erhan Usta ile Manisa Milletvekili Erkan Akçay tarafından, Türkiye
ekonomisinde son dönemde yaşanan olumsuzluklar ve bunun makroekonomik
göstergeler üzerindeki etkisinin nedenlerinin belirlenmesi amacıyla 23/11/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 23 Kasım 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
2.- HDP Grubunun, Muş Milletvekili Burcu Çelik Özkan ve
arkadaşları tarafından, cezaevlerinde süregelen ve özellikle OHAL kararıyla
ciddi boyutlara ulaşan hak ihlallerinin kapsamlı bir şekilde araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi 
3.- CHP Grubunun, Malatya Milletvekili Veli Ağbaba ve
arkadaşları tarafından, madenlerde gerçekleşen iş kazalarının araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi 

X.- SATAŞMALARA İLİŞKİN KONUŞMALAR
1.- Samsun Milletvekili Erhan Usta’nın, Kahramanmaraş
Milletvekili Mehmet Uğur Dilipak’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
2.- Aksaray Milletvekili İlknur İnceöz’ün, Mardin
Milletvekili Mithat Sancar’ın HDP grup önerisi üzerinde yaptığı konuşması sırasında
Adalet ve Kalkınma Partisine sataşması nedeniyle konuşması
3.- Mardin Milletvekili Mithat Sancar’ın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
4.- Aksaray Milletvekili İlknur İnceöz’ün, Mardin
Milletvekili Mithat Sancar’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
5.- Diyarbakır Milletvekili Çağlar Demirel’in, Aksaray
Milletvekili İlknur İnceöz ‘ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
6.- Aksaray Milletvekili İlknur İnceöz’ün, Diyarbakır
Milletvekili Çağlar Demirel’in sataşma nedeniyle yaptığı konuşması sırasında
şahsına ve Adalet ve Kalkınma Partisine sataşması nedeniyle konuşması
7.- Adana Milletvekili Meral Danış Beştaş’ın, İstanbul
Milletvekili Haydar Ali Yıldız’ın HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
8.- Mersin Milletvekili Aytuğ Atıcı’nın, Millî Eğitim
Bakanı İsmet Yılmaz’ın 405 sıra sayılı Kanun Tasarısı’nın birinci bölümü
üzerinde soru-cevap işleminde yaptığı konuşması sırasında şahsına sataşması
nedeniyle konuşması
9.- Adana Milletvekili Meral Danış Beştaş’ın, Millî
Eğitim Bakanı İsmet Yılmaz’ın 405 sıra sayılı Kanun Tasarısı’nın birinci bölümü
üzerinde soru-cevap işleminde yaptığı konuşması sırasında şahsına sataşması
nedeniyle konuşması

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Ceza Muhakemesi Kanunu ile Bazı Kanunlarda
Değişiklik Yapılmasına Dair Kanun Tasarısı (1/775) ve Adalet Komisyonu Raporu
(S. Sayısı: 438)
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay
Vural’ın Yükseköğretim Kanununda Değişiklik Yapılmasına Dair Kanun Teklifi
(2/666) ile Millî Eğitim, Kültür, Gençlik ve Spor Komisyonu Raporu (S. Sayısı:
405)
3.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 341)
4.- Türkiye Cumhuriyeti Hükümeti ile Benin Cumhuriyeti
Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)




XII.- YAZILI SORULAR VE CEVAPLARI
1.- Konya Milletvekili Mustafa Hüsnü Bozkurt'un,
İstanbul'un düşman işgalinden kurtuluşunun yıldönümlerindeki etkinlik, tören ve
kutlamalara ilişkin Başbakandan sorusu ve
Başbakan Yardımcısı Nurettin Canikli’nin cevabı (7/8396)
2.- İstanbul Milletvekili Didem Engin'in, Kapalıçarşı
esnafının sorunlarına ve ekonominin canlandırılmasına yönelik çalışmalara
ilişkin Başbakandan sorusu ve Gümrük ve
Ticaret Bakanı Bülent Tüfenkci’nin cevabı (7/8397)
3.- Yalova Milletvekili Muharrem İnce'nin, uluslararası
kredi derecelendirme kuruluşlarına ilişkin Başbakandan sorusu ve Başbakan Yardımcısı Mehmet Şimşek’in cevabı (7/8508)
23 Kasım 2016 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Zihni AÇBA
(Sakarya)
-----0-----
BAŞKAN
– Türkiye Büyük Millet Meclisinin 25’inci Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağım.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
yirmi beş dakika ara veriyorum.
Kapanma Saati: 14.06
İKİNCİ OTURUM
Açılma Saati: 14.31
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Zihni AÇBA
(Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 25’inci Birleşiminin
İkinci Oturumunu açıyorum.
III.- YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı. Şimdi yoklama
işlemini tekrarlayacağım.
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
- Toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Antalya’nın turizmde yaşadığı sorunlar ve çözüm önerileri
hakkında söz isteyen Antalya Milletvekili Devrim Kök’e aittir.
Buyurun
Sayın Kök. (CHP sıralarından alkışlar) 
Süreniz
beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Antalya Milletvekili
Devrim Kök’ün, Antalya’da turizm sektöründe yaşanan sorunlar ve çözüm
önerilerine ilişkin gündem dışı konuşması
DEVRİM
KÖK (Antalya) – Sayın Başkan, değerli milletvekilleri; hepinizi saygıyla
selamlıyorum.
Öncelikle
konuşmama bir teşekkür ederek başlamak istiyorum. Teşekkürüm kimlere?
Teşekkürüm insan onuruyla bağdaşmayan dünkü yasaya reaksiyon gösteren herkese;
vicdanıyla, beyniyle, yüreğiyle hareket eden herkese ama kadınlara bir
ayrımcılık yapmak istiyorum çünkü toplumun yüzde 50’sini kadınlar oluşturur,
geriye kalan yüzde 50’yi de doğuran, büyüten ve adam eden onlardır, onların bu
yürekli mücadelesinden dolayı bu insanlık onuruyla bağdaşmayan yasa geri
dönmüştür. Özellikle kadınlarımıza çok teşekkür ediyorum, önlerinde saygıyla
eğiliyorum. (CHP sıralarından alkışlar)
Değerli milletvekilleri, Antalya’mızda çok önemli iki
tane sektör var, birisi turizm, birisi tarım. Biz Antalyalılar bu iki sektör
yani rızkımızı kazandığımız, ekmeğimizi kazandığımız bu iki sektör üzerinden
siyaset yapılmasından aslında hiç hoşlanmayız çünkü ekmek üzerinden siyaset
olmaz. 
Bakın, dünyanın en güzel coğrafyasında turizm bitti.
Antalya son otuz yılın en kötü turizm sezonunu yaşıyor. Turizmin başkenti
olarak bilinen Antalya’da 410 tane beş yıldızlı otelin 120 tanesi satılık, 30
tanesi batarak iflas etti ve maalesef, üzülerek söylüyorum, 2017 yılında da
Antalya turizminde çok kötü bir atmosfer var, tur operatörleri başka ülkelerle
anlaşmış durumda. Yani, bizler bir yıl önceden, gelecek olan turist sayısını
normalde biliriz ama şimdi önümüzü göremiyoruz. Söylemek istediğim olay şu:
Rusya uçağı tam da Antalya’nın üzerine düşmüştür. Hem turizmde hem tarımda
ciddi sıkıntılar yaşıyoruz. Efendim, oteller satılıyor ama sadece oteller
değil... 
Şunu size göstermek istiyorum. Bakın, şu, gülümseyerek
izlediğimiz film repliği yani Haraptar köyü. Bu, mizansen belki ama bu Urfa’daki
satılık köy, yakında buna benzer tabelalar Antalya’da olacak, burası Antalya,
yani köylü yavaş yavaş köyünü terk etmeye başladı, ciddi sıkıntı içerisinde.
Bakın, iki gün önce Antalya toptancı halinde bir miting
oldu. Orada köylüler isyan ediyor. Antalya köylüsünü isyan ettirmek çok kolay
değildir aslında. Biz Yörük kökenliyiz. Antalya’daki köylüler oğlunu askere
gönderirken o evinin üstündeki küflenmiş demirin üzerine Türk Bayrağı asar;
düğün yaparken, kız çıkarırken, oğlan evlendirirken Türk Bayrağı gene orada
asılıdır. Her zaman idare tarafından hor görülüp hiç hakkını alamamasına rağmen
hiç isyan etmeyen köylülerdir. Öyle bir duruma gelmiş ki Antalya’da köylüler
kendi polisiyle karşı karşıya gelir duruma gelmiş. O mitinge katıldım. O
mitingde bana bir talimat verdiler, “Git Ankara’ya ve sana şu verdiklerimizi
Meclis kürsüsünden bir göster bakalım, onlar bu gördüklerinden ne
anlıyorlarmış.” dediler ve bana bunları verdiler. 
Bakın
bu, Antalya’da üretilen patlıcan. Bakın bu, biber, bu da domates. Bunları size
niye gösteriyorum? Bunlar sizler için, bizler için sadece sebze ama onlar için
ne biliyor musunuz? Onlar için bu, rızık, alın teri, askerdeki oğlana
gönderilen harçlık, yaşlı anasının ilaç parası, çocuğunun servis parası.
“Yarın, üç beş kuruş ayırarak kefen parası yapacağım.” dediği rızkını burada
kazanıyor Antalya’nın köylüsü. Onun için, bir an evvel Antalya köylüsüne yardım
etmeye ihtiyaç var. 50 kuruş, Antalya’da domates 50 kuruş; 80 kuruşa maliyeti
var domatesin. Antalya’da kendisi 80 kuruşa mal eder, eğer başkasının serasını
kiraladıysa 1 lira 20 kuruşa mal eder. Sürem çok az, aslında uzun uzun anlatmak
istiyorum. Ama, buna bir farkındalık yaratmaya gayret ediyorum. 
Antalya’da
domates yetişmeyecek, hepimiz bu duruma bir tepki göstermek zorundayız.
Siyasetüstü olan bu olayda tüm siyasi partilere sesleniyorum: Köylü biterse
herkes biter. Biz, “Köylü milletin efendisidir.” diyen anlayışın temsilcileri
olarak köylümüze, üreticimize alın teriyle, namusuyla, para kazananlara sahip
çıkmak mecburiyetindeyiz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Kök. 
Gündem
dışı ikinci söz, hukuksuz uygulamalar ve temsiliyet hakkıyla ilgili söz isteyen
Şanlıurfa Milletvekili İbrahim Ayhan’a aittir. 
Buyurun
Sayın Ayhan. (HDP sıralarından alkışlar)
2.- Şanlıurfa Milletvekili İbrahim
Ayhan’ın, hukuksuz uygulamalar ve temsiliyet hakkına ilişkin gündem dışı
konuşması
İBRAHİM
AYHAN (Şanlıurfa) – Sayın Başkan, değerli arkadaşlar; ben de öncelikle hepinizi
saygıyla selamlıyorum. 
Bildiğiniz
üzere, şu anda burada oturması gereken ve resimlerini gördüğünüz arkadaşlarımız
4 Kasım gecesi hukuk dışı bir şekilde, bir darbe marifetiyle tutuklanarak
zindanlara, cezaevlerine atıldılar. Bu arkadaşlarımızın şahsında aslında,
cezaevine atılan özgürlük, demokrasi ve adalet mücadelesi engellenen
milyonlarca halkımız olmuştur. Dolayısıyla, 7 Hazirandan sonra halkın
iradesinin gasbedilme süreci adım adım birtakım antidemokratik, gayrimeşru
uygulamalarla hayata geçirilerek 4 Kasımda da eş genel başkanlarımızın ve
milletvekillerimizin âdeta siyasi bir rehin olarak tutulmasıyla zirve
yapmıştır. Şu anda yüzlerce belediye eş başkanı, belediye meclis üyesi,
partimizin yöneticisi de aynı bu yöntemlerle içeriye atılmıştır. 
Bakınız,
“darbe” denildiği zaman darbenin klasik anlamını hep kullanageliyoruz, aslında
“darbe” demek darbenin klasik anlamıyla gerçekleşen bir olgu değildir. Darbe,
askerî yöntemlerle olduğu gibi sivil siyasal yöntemlerle halkın iradesinin
gasbıdır. Belli bir çoğunluğun, zor yöntemleri, güç yöntemleri kullanılarak
iradesine el koyma yöntemidir. Dolayısıyla şu anda yapılan şey de tamamen
zamana yayılmış, ağır çekim hâli yaşayan bir darbe sürecidir. Ondan dolayı bu
darbe sürecini gerçekleştirenlerin, halkın iradesine bu yöntemlerle müdahale
edenlerin yarın bu yöntemlerin kurbanı olmayacaklarının garantisi de yoktur. 
Siz,
kötülükleri, antidemokratik uygulamaları, hukuksuzlukları meşrulaştırarak ve
sıradanlaştırarak aslında eş genel başkanlarımızın, vekillerimizin,
seçilmişlerimizin şahsında Türkiye'nin geleceğini karartıyorsunuz. Bugün güç
olmanın, muktedir olmanın böyle hoyratça avantajını kullanmak asla ve asla adil
değildir, asla ve asla demokratik değildir.
Türkiye’de
şunu da çok iyi biliyoruz ki müthiş bir kavram erozyonu var. Kavramlar içi
boşaltılarak, çarpıtılarak topluma sunularak toplum uyutulmaya, toplum
aldatılmaya çalışılıyor. Doksan yıldır bu gelenek bugün AKP iktidarıyla
sürdürülegelmektedir. Tüm bunların hiçbir şekilde topluma faydası olmadığını
tekrardan belirtmek istiyorum. 
Bakın,
biz, her zaman demokrasiden, özgürlükten, barıştan ve eşitlikten yana olduk. Bu
dokunulmazlık sürecinde de aslında bu tutumumuzu ortaya koyduk. Biz asla
yargıdan kaçmıyoruz, asla bağımsız, objektif yargılamaların karşısında olmadık
ama yargının bu kadar siyasallaştırıldığı, bu kadar subjektivize edildiği yani
niyetlerin okunduğu bir durumda bizim bu yargıya güvenmemiz de beklenemez. Keza
siyasal iktidar, AKP iktidarı da yargıya güvenmediğini defalarca belirtmiştir.
Ben de o yargının, o siyasallaşmış yargının mağdurlarından biriyim.
Cezaevindeyken vekil seçildim ve beş yıl boyunca benim şahsımda halkın iradesi
tutsak edildi ve 2014 yılı Ocak ayında Anayasa Mahkemesinin temsiliyet hakkı
kararından hareketle ben tahliye edildim ve iki yıl sonra bu arkadaşlarımız
yine bu temsiliyet hakkı ihlalinden dolayı şu anda tutsak edilmiş ve şu anda
cezaevinde bulunuyorlar. Yani sürekli kendisini tekrar eden, sürekli
demokrasinin ruhunu yerle bir eden uygulamalarla karşı karşıyayız. 
Onun
için, değerli arkadaşlar, bu mevcut antidemokratik uygulamalara karşı halktan
yana, emekten yana, adaletten yana bir duruşu ve tutumu sergilemek öncelikle bu
Meclisteki arkadaşlarımın görev ve sorumluluğudur. Bugünler elbette ki
geçecektir. 
Şunu
çok iyi ifade etmek gerekir: Bugün bu arkadaşlarımız eğer alınmışlarsa bu,
bumerang gibi, sahiplerini de vuracaktır. Bundan hiç kimsenin kaçma gibi bir
durumu da söz konusu değildir. 
Saygılar
sunuyorum. (HDP sıralarından alkışlar) 
BAŞKAN
– Teşekkürler. 
Gündem
dışı üçüncü söz, 24 Kasım Öğretmenler Günü münasebetiyle söz isteyen
Afyonkarahisar Milletvekili Hatice Dudu Özkal’a aittir. 
Buyurun
Sayın Özkal. (AK PARTİ sıralarından alkışlar)
3.- Afyonkarahisar Milletvekili Hatice Dudu
Özkal’ın, 24 Kasım Öğretmenler Günü’ne ilişkin gündem dışı konuşması
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; 24 Kasım
Öğretmenler Günü’yle ilgili gündem dışı söz almış bulunuyorum. Gazi Meclisi
saygıyla selamlıyorum. 
Öncelikle
bugüne kadar görevi başında şehit edilen tüm öğretmenlerimize Allah'tan rahmet
diliyor ve minnetle anıyorum.
Öğretmenler
Günü’nün tarihçesine baktığımızda UNESCO'nun tavsiye niteliğindeki kararıyla
birçok ülkede 1994 yılından itibaren 5 Ekimin Öğretmenler Günü olarak
kutlandığını görmekteyiz. 5 Ekim, 1966 yılında Paris'te gerçekleşen
Öğretmenlerin Statüsü Hükûmetlerarası Özel Konferansı’ndan sonra UNESCO'nun ve
Uluslararası Çalışma Örgütünün temsilcileri tarafından Öğretmenlerin Statüsü
Tavsiyesi’nin oy birliğiyle kabul edilişinin yıl dönümüdür. Ülkemizde ise bu
anlamlı günün mazisi Atatürk'e, yeni kurulan, Millet Mektepleri Başöğretmenliği
unvanının verilmesine kadar uzanır. Bu unvan 24 Kasım 1928'de Millet Mektepleri
Talimatnamesi’nin yayımlanmasıyla resmîleşmiştir. 24 Kasım 1981 tarihinde
Atatürk'ün başöğretmen oluşunun yıl dönümü münasebetiyle kutlamalar yapılmasına
karar verilmiştir. Daha sonra bu günle ilgili olarak 26 Kasım 1992'de Resmî
Gazete’de yayımlanarak yürürlüğe giren Öğretmenler Günü Kutlama Yönetmeliği
çerçevesinde yirmi dört yıldır 24 Kasım Öğretmenler Günü olarak kutlanmaktadır.

Değerli
milletvekilleri, öğretmen bir bilgiyi öğretmeyi kendisine meslek edinmiş
kişidir. İnsanlığın ilk öğretmenleri peygamberlerdir. Allah'tan aldığı
bilgileri insanlığa öğretmişlerdir. Ailedeki ilk öğretmenler de annelerdir,
babalardır. Hepimiz peygamber, anne ve babadan sonra okuldaki öğretmenlerle
tanışırız. Onun için de şairin ifadesiyle "Peygamber değil peygamber gibi/
Ana değil ana gibi/ Baba değil baba gibi/ Can içinde candır öğretmenler.”
Öğretmenlik bu silsileden dolayı da kutsaldır.
Zaten
ilk emri “ikra” (oku) olan bir dinin müntesipleri olarak bizim için öğrenmek ve
öğretmek hayati bir önem taşır.
Bedir Savaşı'nda esir düşen müşrikleri 10 çocuğa okuma
yazma öğretmesi karşılığında serbest bırakan Peygamberimiz, okuma yazma
öğretmenin özgürlüğün bedeli kadar değerli olduğunu öğretmiştir insanlığa. Yine
"Bana bir harf öğretenin kırk yıl kölesi olurum." ifadesi de bu
düşünceyi pekiştirmektedir.
Değerli
milletvekilleri, öğrenci olarak, öğretmen olarak, veli olarak, okul aile
birliğinde yönetici olarak, il genel meclisinde millî eğitim komisyonunda
çalışmış biri olarak, eğitimle ilgili çok farklı birimlerde görev yapmış
öğretmen kökenli bir milletvekili olarak diyorum ki severek ve inanarak
yaptığınız zaman çok zevkli bir meslektir öğretmenlik.
Öğretmenlerimle
birlikte öğretmenlik yaparken, öğrencilerimden bazılarıyla birlikte il genel
meclisinde çalışırken, seçim çalışmalarında çaldığım kapılarda "Aa
Hocam!" diye karşılayan eski öğrencilerimle görüşürken aldığım hazzın
tarifi mümkün değil.
Sokrates'in de ifadesiyle dünyada her şeye değer biçmek
mümkündür, ama öğretmenin eserine değer biçilemez.
Evet,
2002'den bu yana 2 katına çıkmış öğretmen ve eğitim kadromuzla, öğretmenimizle,
bugün her şey eskisinden daha iyi ve yarın da bugünden daha iyi olacaktır.
Teşekkürler. (AK PARTİ sıralarından alkışlar) 
BAŞKAN – Teşekkür ediyorum. 
Şimdi, sisteme giren ilk 15 milletvekiline, İç Tüzük
60’a göre bir dakika süreyle söz vereceğim. 
Sayın Akın, buyurun. 
V.- AÇIKLAMALAR
1.- Balıkesir Milletvekili Ahmet Akın’ın, akaryakıta
yapılan zamlara ilişkin açıklaması
AHMET
AKIN (Balıkesir) – Sayın Başkan, teşekkürler. 
Dün
geceden itibaren geçerli olan zamlarla akaryakıt fiyatları cep yakmayı
sürdürüyor. Ankara’da kurşunsuz benzin 5 lirayı buldu. Benzin, yapılan 16 kuruş
zamla 4 lira 97 kuruşa, motorin ise 11 kuruş zamla 4 lira 34 kuruşa yükseldi.
60 litrelik deposu olan bir arabaya sahip vatandaşımız, deposunu doldurmak için
300 TL ödeyecek. “Ekonomi tıkırında” diye nutuk atanlar, döviz kuru ve artan
akaryakıt fiyatlarındaki gelişmeleri nasıl değerlendirirler bilmiyorum ama
halkımız bu zamlardan çok bezmiş durumda. 
Ham
petrol fiyatları ciddi anlamda düşerken aynı oranlarda akaryakıtta indirim
yapmayanlar döviz kurundaki artışları fırsata çevirmekte gecikmiyorlar. ÖTV
artışı ve zamlarla akaryakıt üzerinden halkımızın cebine el uzatma
alışkanlığınızdan artık vazgeçin. 
BAŞKAN
– Sayın Engin…
2.- İstanbul Milletvekili Didem Engin’in, popülist
politikalarla Avrupa Birliğiyle ilişkileri olumsuz bir noktaya getirmenin ve iç
siyaset malzemesi yapmanın ülkenin menfaatlerine ve geleceğine hiçbir fayda
sağlamadığını Hükûmete hatırlatmak istediğine ilişkin açıklaması
DİDEM
ENGİN (İstanbul) – Sayın Başkan, sayın milletvekilleri; yarın Avrupa
Parlamentosu Türkiye ile Avrupa Birliği arasındaki müzakerelerin geçici olarak
dondurulması önerisini oylayacak. Çıkacak karar tavsiye niteliğinde. Bağlayıcı
niteliği olmasa da Avrupa Birliğiyle ilişkilerimizin geldiği noktayı özetlemesi
açısından önemli. 
İhracatımızın
yüzde 49’unu Avrupa Birliği ülkelerine yapıyoruz. Sadece Almanya’ya yaptığımız
ihracat toplam ihracatımızın yüzde 10’u ve sadece Almanya ihracatımız bile
Hükûmetin heyecanla parçası olmak istediği Şanghay İşbirliği Örgütü üyelerine
toplam ihracatımızdan daha fazla. 
Ülkemize
yapılan yatırımların gerilediği, ihracat ve turizm gelirlerinin sürekli olarak
düştüğü bir ortamda Avrupa Birliğiyle ilişkileri popülist politikalarla bu
noktaya getirmenin ve iç siyaset malzemesi yapmanın ne ülkemizin menfaatlerine ne
de ülkemizin geleceğine hiçbir faydasının olmadığını Hükûmete hatırlamak
istiyorum.
Teşekkür
ederim. 
BAŞKAN
– Sayın Aydın…
3.- Bursa Milletvekili Erkan Aydın’ın, kamu
alacaklarının yapılandırılmasıyla ilgili süre uzatımı yapılıp yapılmayacağını
öğrenmek istediğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bütün
kamu alacaklarına yapılandırma imkânı, 25 Kasım 2016 tarihine kadar başvuru
imkânı getirildi. Ancak inceleme ve tarhiyat kapsamında bulunan mükellefler,
ihbarname tebligatından sonra yapılmasından dolayı bu konudan
yararlanamamaktadırlar. Maliye Bakanlığının çok acil bu konuya ağırlık vermesi
gerekmektedir.
Ayrıca
“Başvuru süresi 25 Kasım 2016 tarihine kadar uzatıldı.” ibaresi yanılgılara
sebep olmuş ve süresinde giden mükellefler vergi dairesindeki yoğunluktan
dolayı, daha süreleri olduğunu düşünerek, başvuru yapamamışlardır. Dolayısıyla,
bu sebeple kanunun tüm mükelleflere sağladığı indirim imkânından
yararlanamamaktadırlar. Maliye Bakanlığı, acaba, mükelleflerin mağduriyetinin
giderilmesi için süre uzatımı yapacak mı? Bu konuda toplumumuzun
aydınlatılmasına ihtiyaç vardır.
Teşekkür
ederim.
BAŞKAN
- Sayın Yılmaz, buyurun.
4.- Ankara Milletvekili Necati Yılmaz’ın, kanun
hükmünde kararnamelerin devletin kin ve intikam aracı ve muhalefeti
cezalandırma aracı olmaktan çıkarılması gerektiğine ilişkin açıklaması
NECATİ
YILMAZ (Ankara) - Sayın Başkanım, ben Veli Saçılık’tan söz etmek istiyorum.
Saçılık,
hayata dönüş operasyonlarında iş makineleriyle bir kolu kopartılan bir tutukluydu,
tahliye oldu, AİHM’e gitti, davası kabul gördü, Türkiye tazminata mahkûm oldu.
Bir kolu devlet tarafından koparılmış olan Veli Saçılık çalışırken son kanun
hükmünde kararnameyle işine son verildi; bu da yetmedi, o eksik bedeniyle
kazandığı 5 bin liralık parasına da el konuldu. Saçılık’ın diğer kolu da
böylelikle, kanun hükmünde kararnameyle koparılmış oldu. Saçılık diyor ki:
“Alevi, solcu olduğum için, boyun eğmediğim için cezalandırıldım. Başka bir
suçum yok.”
Şimdi,
şunu söylemek istiyoruz: Artık kanun hükmünde kararnamelerin devletin kin ve
intikam aracı olmaktan çıkarılması ve muhalifleri cezalandırma aracı olmaktan
da kurtarılması lazım.
Saygılar
sunuyorum.
BAŞKAN
- Sayın Yarayıcı…
5.- Hatay Milletvekili Hilmi Yarayıcı’nın, 24 Kasım
Öğretmenler Günü’ne ilişkin açıklaması
HİLMİ
YARAYICI (Hatay) - Sayın Başkanım, yeni bir Öğretmenler Günü’nü kutlamamıza
saatler kaldı. İktidar mensupları yarın eğitimin önemini, öğretmenliğin ne
kadar kutsal bir meslek olduğunu içinde bolca övgünün yer aldığı süslü sözlerle
anlatacaklar, pembe tablolar çizecekler. Ama çizecekleri pembe tablonun arkası
koca bir karanlıktır. Öğretmen ihtiyacının yüz binlerle ifade edildiği bir
süreçte binlerce öğretmenin ihraçlar ve sürgünler yoluyla tasfiye edilmesi
eğitim sisteminin geleceğini de karartmaktadır. Somut bir gerekçe sunmadan
açığa alınan öğretmenlerimize aylardır herhangi bir açıklama yapılmamaktadır. 
24
Kasımda iktidardan duymak istediğimiz tek güzel söz, açığa alınan binlerce
öğretmenin mağduriyetinin sona erdirildiği ve görevlerine iade edildikleri
haberi olacaktır. Bunun dışındaki her konuşmanız bizim için lafügüzaftır,
yalandır, kandırmacadır. 
BAŞKAN
– Sayın Aydemir…
6.- Erzurum Milletvekili İbrahim Aydemir’in, açık
öğretim uygulamasının 34’üncü yıl dönümüne ve Türkiye'nin Anadolu
Üniversitesinden sonra en yüksek sayıda açık öğretim öğrencisinin tahsil imkânı
bulduğu Atatürk Üniversitesine ilişkin açıklaması
İBRAHİM
AYDEMİR (Erzurum) – Teşekkür ediyorum.
Ülkemizde
açık öğretim uygulamasına geçişimizin 34’üncü yıl dönümü, yükseköğretimde bir
dönüm noktası. Bu vesileyle Anadolu Üniversitesinden sonra Türkiye'nin en
yüksek sayıda açık öğretim öğrencisinin tahsil imkânı bulduğu Atatürk
Üniversitesine değinmek istiyorum. Kuruluşundan bugüne altı yıldır 4 lisans, 22
ön lisans ve 3 lisans tamamlama programı olmak üzere toplam 29 programın
yürütüldüğü, on binlerce öğrencinin yararlandığı açık öğretim fakültesi
üniversite gençlerine bir ümit kapısı olmuştur. İhdas olunuşunun 60’ıncı yılını
idrak eden üniversitemiz sadece Erzurum’un değil, aynı zamanda bölgemizin de
seçkin bir eğitim kurumudur. Yükseköğretimde abide bir müessese olan
üniversitemiz ülkeye kazandırdığı beşerî ve bilimsel değerlerle ülkemiz
üniversiteleri içinde de özel bir konuma sahiptir. Erzurum’da bilimsel heyecan
ve azmi fikirden kuvveye geçiren her ismi şükranla ve minnetle anıyoruz. Ve
tabii yükseköğretimin bu marka, değer ve adresinde eğitim alan öğrencilerimize
de başarı diliyoruz.
BAŞKAN
– Sayın Atıcı…
7.- Mersin Milletvekili Aytuğ Atıcı’nın, Mersin’de çiftçilerin
sorunlarına ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, Mersin’de çiftçiler kan ağlıyor. AKP’nin yurt içinde ve yurt
dışında uyguladığı yanardöner ve ikiyüzlü politikalar en çok Mersin çiftçisini
vuruyor. Mersin çiftçisi AKP’nin politik çıkarlarına kurban ediliyor. Anamur ve
Bozyazı çiftçisi kaçak muz ithal edenlerle mücadele ediyor. Erdemli,
Kocahasanlı çiftçisi sürekli zarar ediyor. Tarsus çiftçisi üzümü vuran don
felaketi nedeniyle mağdur ancak TARSİM nedeniyle daha da mağdur. Narenciye
üreticisi yarın yıl dönümü olan Rus uçağının düşürülmesinin yarattığı kriz
nedeniyle hâlâ belini doğrultamadı. Kazanlı, Karaduvar, Adanalıoğlu çiftçileri
sebzelerini sokağa döküyor. Mut, Gülnar çiftçisi masraflarını çıkaramadı. 
Değerli
arkadaşlar, çiftçimizin mübarek eli ağırdır ve tepkisini mutlaka sandıkta
gösterecektir.
BAŞKAN
– Sayın Özdiş…
8.- Adana Milletvekili İbrahim Özdiş’in, kız ve erkek
öğrencilerin sıralarını ayıran Konya Selçuk Türk Telekom Meslek ve Teknik Anadolu
Lisesi Müdürüyle ilgili bir soruşturma başlatılıp başlatılmadığını öğrenmek
istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Millî Eğitim Bakanına: Konya Selçuk Türk Telekom Meslek ve Teknik Anadolu
Lisesi Müdürü kız ve erkek öğrencilerin sıralarını ayırmış. Son haftalarda bu
haberleri sıkça duyar olduk. Gelişigüzel kararlardan ziyade sanki toplum bir
şeylere hazırlanıyor gibi. Bu konuda Bakanlığınızın düşüncesi nedir? Okullarda
böyle çağ dışı uygulamalar kabul edilemez. Bu okul müdürüyle ilgili soruşturma
başlatılmış mıdır? 
Teşekkür
ediyorum. 
BAŞKAN
– Sayın Kayışoğlu yerine Sayın Yiğit. 
Buyurun.
9.- İzmir Milletvekili Ali Yiğit’in, Mehmet
Özhaseki’nin Büyükşehir Belediye Başkanlığı döneminde Kayseri’de çok güzel bir
cemevi yapıldığına ve kendisine teşekkür ettiğine, demokrasiye ara veren
anlayışın ve olağanüstü hâl uygulamasının daha ne kadar devam edeceğini
öğrenmek istediğine ilişkin açıklaması
ALİ
YİĞİT (İzmir) – Teşekkür ederim Sayın Başkan.
AKP’li
arkadaşlarla konuşurken hep şöyle söylüyorlar: “Güzel yaptığımız şeyleri asla
söylemiyorsunuz ama yanlışlarımızı devamlı söylüyorsunuz.” Ben burada yaptığı
güzel şeyler için teşekkür etmek istiyorum. Geçen hafta Kayseri’deydim.
Kayseri’de çok güzel bir cemevi yapılmış Sayın Bakan döneminde, belediye
başkanı iken. Onun için kendilerine teşekkür ediyorum. Ama yanlışlarını da yine
vurgulamaya devam edeceğiz. 
Hepimizin
bildiği gibi, ne kadar hukukçu varsa, hukukçulara ait dernek varsa tamamı
kapatılmış, yanlarında olmayan veya övmeyen gazete, radyo ve dergiler
kapatılmış, FETÖ’yle ilişkisi olmayan, sizlerin yaptıklarınızı onaylamayan
sendikacılar tutuklanmış veya işten atılmış, anlayacağınız demokrasiye ara
verilmiş. Bu, tüm iş adamlarını huzursuz ediyor ve rahatsız ediyor, euro ve
dolar durmadan yükseliyor. Bu anlayışınız, olağanüstü hâl daha ne kadar devam
edecek?
Teşekkür
ederim.
BAŞKAN
– Sayın Bektaşoğlu…
10.- Giresun Milletvekili Bülent Yener Bektaşoğlu’nun,
Başbakanın Trabzon’a gösterdiği duyarlılığı Karadeniz’in diğer illerine de
göstermesini beklediğine ve demir yolunun Samsun’dan Artvin’e kadar bütün
illerin hakkı olduğuna ilişkin açıklaması
BÜLENT
YENER BEKTAŞOĞLU (Giresun) – Teşekkür ediyorum Sayın Başkan.
Başbakan Sayın Binali Yıldırım geçtiğimiz günlerde
fahri hemşehrisi olduğu Trabzon’a gitti. Burada “Sizlere hizmet borcumuz var.”
diyerek, on dört yılda Trabzon’a 14 katrilyon bütçe ödenekli hizmet
yaptıklarını belirterek bundan sonrası için gerçekleştirecekleri Zigana’ya 2
tünel, bulvar ve kavşaklar, 2’nci üniversite, şehir hastanesi ve en önemlisi de
demir yolu gibi sayısız hizmetlerin projelerini anlatmıştır. Kuşkusuz bunlar o
ilin ihtiyaçlarını karşılamaya dönüktür, orada yaşayan yurttaşlarımız bunları
hak ediyorlardır, lafımız yok ama Sayın Başbakanın aynı duyarlılığı
Karadeniz’in diğer illerine de göstermelerini bekliyoruz. Örneğin, özellikle
demir yolu sadece Trabzon’un değil Samsun’dan başlayarak Artvin’e kadar bütün
illerin hakkıdır. Demir yolu hattının Torul üzerinden Tirebolu’ya, oradan da
Giresun ve Trabzon sahilinde, ilçelerden geçeceği şeklindeki projemizden
vazgeçilmemelidir. Bu konuda kapsamlı bilgilerin yer aldığı bir soru önergesini
de verdim. Hükûmetten, Sayın Başbakandan cevap bekliyorum. 2023 yılına kadar
Erzincan-Trabzon bağlantısının yapılacağını söyleyen Başbakan bu güzergâhın
ilçelerini mutlaka açıklamalıdır.
Teşekkür ederim.
BAŞKAN – Sayın Akyıldız…
11.- Sivas Milletvekili Ali Akyıldız’ın, şeker
pancarının 2016 yılı alım fiyatıyla ilgili herhangi bir açıklama yapılmadığına
ve çiftçilerin mağduriyetlerinin giderilmesini talep ettiğine ilişkin
açıklaması
ALİ AKYILDIZ (Sivas) – Teşekkür ediyorum Sayın
Başkanım.
Başbakan Sayın Binali Yıldırım 8 Kasımda grup
toplantısında yapmış olduğu konuşmasında şeker pancarının 2017 avans alım fiyatını
210 TL olarak belirlendiğini açıklamıştır. Henüz 2017 gelmedi ama Sayın
Başbakan şeker pancarı alım fiyatını açıklıyor. 2016 yılı alım fiyatıyla ilgili
herhangi bir açıklama yapmamıştır ve çiftçiler 2015 yılı fiyatı üzerinden şeker
pancarı satarak mağdur edilmiştir. Sayın Başbakandan, bu sorunu çözüme
kavuşturmasını ve çiftçi kardeşlerimizin mağduriyetinin giderilmesini talep
ediyor, saygılarımı sunuyorum.
BAŞKAN – Sayın Çonkar…
12.- İstanbul Milletvekili Ahmet Berat Çonkar’ın,
Türkiye'de yaşananlar karşısında Avrupa Birliği kurumlarının demokrasinin,
insan haklarının ve hukuk devletinin yanında tutum alamamasını ve Avrupa
Parlamentosunun bazı yöneticilerinin terör örgütlerine sahip çıkan
açıklamalarını kınadığına ilişkin açıklaması
AHMET BERAT ÇONKAR (İstanbul) – Teşekkür ederim Sayın
Başkan.
Dün Avrupa Parlamentosu Genel Kurulunda, Türkiye'deki
son gelişmelerin ve AB’ye üyelik müzakerelerinin ele alındığı toplantıda,
Avrupa Parlamentosundaki siyasi parti grupları, Türkiye’yle müzakerelerin
dondurulması yönünde görüşler ortaya koymuşlardır. Yarın da bu çerçevede
hazırlayacaklarını düşündüğümüz ortak bir metin üzerinde oylama yapılacaktır.
Bu sabah Sayın Cumhurbaşkanımızın da çok net olarak ifade ettikleri gibi Avrupa
Parlamentosunun yapacağı oylamanın nezdimizde hiçbir kıymetiharbiyesi yoktur.
Türkiye'de yaşananlar karşısında Avrupa Birliği kurumlarının demokrasinin,
insan haklarının ve hukuk devletinin yanında tutum alamamasını, Avrupa
Parlamentosunun bazı yöneticilerinin üzerlerine vazife olmayan konularda âdeta
terör örgütlerine sahip çıkan davranış ve açıklamalarını kınıyor, Avrupa
Parlamentosu ile aramızda oluşan bu güvensizliğin tamir edilebilmesinin
öncelikle ve en başta Avrupa Parlamentosunun Türkiye’yi hedef alan tüm terör
örgütleriyle mücadelede samimi ve tam bir iş birliği sergilemesinden geçtiğini
Türkiye Büyük Millet Meclisi Türkiye-AB Karma Parlamento Komisyonu Başkanı
olarak huzurlarınızda ifade etmek istiyorum. 
Teşekkür ediyorum.
BAŞKAN – Sayın Adıgüzel…
13.- İstanbul Milletvekili Onursal Adıgüzel’in, Siirt
Şirvan ile Zonguldak’ta yaşanan maden kazalarına ve Bakanlıkça gereği yapılmış
olsa on dört yıllık AK PARTİ iktidarlarında iş kazalarında 20 bine yakın
işçinin hayatını kaybetmemiş olacağına ilişkin açıklaması
ONURSAL ADIGÜZEL (İstanbul) – Teşekkürler Sayın Başkan.
17 Kasım akşamı Siirt’in Şirvan ilçesinde meydana gelen
heyelan sonrasında maden sahasında çalışan 16 işçi göçük altında kaldı, 10 işçi
hâlâ toprak altında. Başka bir acı haber ise dün Zonguldak’tan geldi. Kömür
ocağında meydana gelen göçükte bir işçi öldü, bir işçi yaralandı. Sayın Bakan
yaptığı açıklamada “Bize düşen sağlamı, emniyeti, tedbiri elden bırakmamak,
gereğini yapmaktır.” diye konuşuyor. Ben buradan Sayın Bakana sesleniyorum:
Sayın Bakan, siz gereğini yapsaydınız on dört yıllık iktidarınızda 20 bine
yakın işçiyi iş kazalarında kaybetmezdik. Soma’da katliam oldu, verdiğiniz
cevap acılı aileleri tekmelemek. Ermenek’te acılı bir babaya bir çift lastik
ayakkabı hediye ettiniz. “Burası Türkiye, işçilerin fıtratında ölüm var.”
diyerek sıyırdınız ama unutmayınız ki sizin fıtratınızda cinayetleri,
tecavüzcüleri aklamak varsa bizim fıtratımızda da katillerin peşini bırakmamak
var. (CHP sıralarından alkışlar)
BAŞKAN – Sayın Öz…
14.- Çanakkale Milletvekili Bülent Öz’ün, 24 Kasım
Öğretmenler Günü’ne ilişkin açıklaması
BÜLENT ÖZ (Çanakkale) – Kuşkusuz ki ulusal ve bireysel
refahın artırılması, insan hak ve özgürlüklerine saygılı demokratik laik ve
çağdaş yönetim anlayışının etkin ve verimli bir şekilde uygulanması ve bir
milletin yarınlara güvenle bakmasını sağlayan en başat faktör eğitimdir.
Başöğretmen Mustafa Kemal Atatürk’ü ve hayatını kaybeden öğretmenlerimizi
rahmet, minnet ve şükran duygularıyla anarken hayatlarının hiçbir döneminde
dinci, gerici cemaatlerle ilişkisi olmayan Çanakkale EĞİTİM İŞ Şube Başkanı
Ahmet Mantaş, yine Barış Demir ve Muhittin Tut valilik kararı ve il millî
eğitim müdürünün muhalefetiyle açığa alınmış hâlâ görevlerine iade
edilmemiştir. Bu öğretmenlerimiz ne zaman görevlerine iade edilecektir? Öğretmenler
Günü’nde kendilerine müjdeli haber vermenizi istiyoruz. Görevleri başında olan,
açığa alınan, ihraç edilen, atanamadıkları için öğrencileriyle buluşamayan
bütün öğretmenlerin 24 Kasım Öğretmenler Günü’nü kutluyorum.
BAŞKAN – Sayın Bayraktutan…
15.- Artvin Milletvekili Uğur Bayraktutan’ın,
Arhavi’deki Kamilet Vadisi’nin millî park ilan edilmesini talep ettiğine ve
geçen yıl Arhavi’de meydana gelen sel felaketi neticesinde zarara uğrayanların
zararlarının tazmin edilmediğine ilişkin açıklaması
UĞUR BAYRAKTUTAN (Artvin) – Teşekkür ediyorum Sayın
Başkan.
Türkiye’nin en güzel coğrafyasına sahip olan seçim
bölgem Artvin’de, Orman Bakanlığı, Hopa Güneşli köyü ve Arhavi Balıklı köyünün
bulunduğu şelale bölgelerini tabiat koruma ve millî park ilan etmiş bulunmaktadır.
Yine, aynı bölge içerisinde bulunan Arhavi’deki Kamilet Vadisi içerisinde
gerçekten o yöreye yönelik endemik türlerinin olduğu ve 100 metreyi aşkın
şelalelerin bulunmuş olduğu Mençuna Şelalesi, ne yazık ki, aynı şekilde, bu
bölgeye dâhil edilmemiştir. Bu konudaki dâhil edilmeme nedeni o vadi üzerinde
Türkiye’nin önemli holdinglerinden bir tanesinin yapmış olduğu HES
projeleridir, onların kim olduklarını biliyoruz. Bir an önce bu Kamilet
Vadisi’nin de millî park ilan edilmesini talep ediyoruz. 
Bunun
haricinde, yine, Arhavi’de geçen yıl meydana gelen sel felaketi neticesinde
ciddi anlamda bir zarar meydana gelmiş ama zarara uğrayan kişilerin zararları
tazmin edilmemiş; kişilerin mağduriyetleri halen devam etmektedir, esnaf ileri
derecede mağdur durumdadır. Hükûmetin Arhavi’de ve Hopa’da meydana gelen sel
felaketi…
(Mikrofon
otomatik cihaz tarafından kapatıldı) 
BAŞKAN
– Sayın Havutça…
16.- Balıkesir Milletvekili Namık Havutça’nın,
Balıkesir’in Balya ilçesi Müstecap köyünde bazı şirketlerin organize sanayi
bölgesi kuracaklarını söyleyerek köylülerin tarlalarını, arazilerini satmaya
zorladıklarına ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan. 
Balıkesir
Balya ilçesi, Müstecap köyünde köylülerimiz isyan noktasında. Bazı şirketler
orada köylülerin tarlalarını, arazilerini zorla satmaya zorlayarak, orada bir
organize sanayi bölgesi kuracaklarını, eğer satmazlarsa kendilerine, bin
liradan rayiç bedelden alacaklarını ifade ediyorlar.
Buradan
Tarım Bakanlığı yetkililerine sesleniyorum: Köylülerimizin alın teriyle
ekmeğini kazandığı, tarımsal üretime katkıda bulunduğu tarlalarının haraç mezat
ellerinden alınmasıyla ilgili yapılan girişimleri buradan suç duyurusunda
bulunarak ihbar ediyorum. Tarım Bakanlığı yetkililerini Müstecap köyünün
tarlalarına, köylülerin emeklerine sahip çıkmaya davet ediyorum. 
BAŞKAN
– Son olarak Sayın Haberal…
17.- Ankara Milletvekili Erkan Haberal’ın, 23 Kasım
Ertuğrul Dursun Önkuzu’nun ölümünün 46’ncı yıl dönümüne ilişkin açıklaması
ERKAN
HABERAL (Ankara) - Önkuzu Hey! Önkuzu!/ Önde gider Önkuzu./ Anası dursun
demiş,/ Durmaz gider Önkuzu./ Kuzu yürür, kuzu yürür,/ Önde Önkuzu yürür./
Kuzular meledikçe,/ Gönlüme sızı yürür!/ Önkuzu hey! Önkuzu!/ Önde gider
Önkuzu./ Bu bayrak düşmez yere,/ Ölmedikçe son kuzu!
23
Kasım 1970 tarihinde erkek teknik yüksek öğretmen okulunda henüz daha 22
yaşındayken pompayla ciğerleri patlatılarak 3’üncü kattan atılıp şehit edilen
Dursun Önkuzu’yu şehadetinin 46’ncı yılında rahmetle, şükranla, minnetle
anıyoruz. Allah rahmet eylesin; yeri, mekânı cennet olsun inşallah. 
BAŞKAN
– Teşekkür ediyoruz. 
Sayın
Usta, sisteme girmişsiniz. 
Buyurun,
iki dakika süreyle söz veriyorum. 
18.- Samsun Milletvekili Erhan Usta’nın, 23 Kasım
Ertuğrul Dursun Önkuzu’nun ölümünün 46’ncı yıl dönümüne, vatan, millet ve
bayrak uğruna şehit düşen ülküdaşlarını, bu toprakları vatan yapan, hainlerle
mücadelede hayatını kaybeden şehit ve gazileri, merhum Başbuğ Alparslan
Türkeş’i minnet ve şükranla andığına ilişkin açıklaması
ERHAN
USTA (Samsun) – Teşekkür ederim Sayın Başkan. 
Ben
de Erkan Bey’in kaldığı yerden aslında devam etmek istiyorum. 
Allah
katında peygamberlerden sonraki en üstün rütbe iman ediyoruz ki şehitliktir.
Müslüman
Türk milletinin şerefli mazisinde bir hilal uğruna nice güneşler batmıştır,
vatan ve millet yolunda nice fedakârlıklar, nice destansı mücadeleler
yaşanmıştır. Her şeyden aziz bildiğimiz bu aziz topraklar şehit kanıyla
sulanmıştır ve bağımsızlığımızın sembolü ay yıldızlı al bayrak rengini şehit
kanlarından almıştır. 
Şehitlerimiz,
zalime meydan okuyan cesaret, haine aman vermeyen asalet, vatana kol kanat
geren hamiyet, millete hizmetkârlıkla onurlanan haysiyettir. Şehitlerimiz bizim
gururumuz, iftiharımızdır, ebediyete kadar da öyle kalacaktır. 
Türkiye’nin
varlık ve birlik yolunda devamı, Türk ve İslam’ın istikbal ve istiklal
rotasında ilerleyebilmesi tarih boyunca birçok engelle karşılaştı. Türk
milletinin önünü kesmek amacıyla asırlarca tuzak kurdular, kardeşliğimizi
dinamitlemek niyetiyle operasyon yaptılar, oyunlar tertiplediler, millî
bekamızı yıkmak için kuyruğa girdiler, birbirimize girmemizi, birbirimizden
kopmamızı planladılar. 
Bundan
tam kırk altı yıl önce Ertuğrul Dursun Önkuzu 23 Kasım 1970 tarihinde henüz 22
yaşındayken hainler tarafından katledildi. 1970’li yıllar ülkücü hareketin
zafere giden yolda en büyük bedeli ödediği yıllar olmuştur. Türk devletini ve
milletini kuzeyden esen kızıl rüzgâra karşı koruma uğruna 5 binden fazla ülkücü
genç kahpe kurşunlara göğüs gererek toprağın kara bağrına bir gül bahçesine
girercesine düşmüştür. Binlerce ülkücü gazi olmuş, birçoğu bu asil mücadelenin
cefasını zindanlarda çekmiştir ama Müslüman Türk milliyetçileri binlerce yıldır
olduğu gibi yine yılmamışlar, yıkılmamışlardır.
(Mikrofon
otomatik cihaz tarafından kapatıldı) 
BAŞKAN
– Sayın Usta, lütfen bir dakikada toparlayalım. 
ERHAN
USTA (Samsun) – Dursun Önkuzu, şehadetiyle birlikte Türk milliyetçileri için
mücadelenin, azmin ve kararlılığın sembolü olmuş, kendisinden sonra gelenlere
rehber olmuştur. Türk milliyetçileri, dün olduğu gibi bugün de “Önce ülkem ve
milletim, sonra partim ve ben.” düsturuyla hareket etmiştir. Evet, Dursun
Önkuzu’nun şehadeti Türkiye’de çok şeyi değiştirmiştir. Ülkücüler bin ölüp bin
dirilmişlerdir. Uyuyan gafillerin bir kısmının uyanması bu olayların üzerine olmuştur.
Biz şehitlerimizin yolundayız. Biz, sinesinden doğduğumuz Türk milletinin
yanındayız. Biz, şehit duasıyla şifa bulan, ecdat yadigârı değerlere gelecek
uman, Allah’tan başkasına kulluğu reddeden, gücünü tarihten alan, kimliğini
millî kültür kaynağında bulan Milliyetçi Hareket Partisiyiz. 
Bu
düşüncelerle, vatan, millet ve bayrak uğruna hayatlarını kaybetmiş binlerce
şehit ülküdaşımızı, bu toprakları bize vatan yapan bütün şehit ve gazilerimizi,
doğu ve güneydoğuda hainlerle mücadelede hayatını kaybeden şehitlerimizi ve
gazilerimizi, merhum Başbuğ’umuz Alparslan Türkeş Bey'i minnet ve şükran
hislerimle anıyor, Cenab-ı Allah’tan hepsine rahmet diliyorum.
Teşekkür
ederim.
BAŞKAN
– Sayın Demirel, buyurun.
Süreniz
iki dakika. 
19.- Diyarbakır Milletvekili Çağlar Demirel’in,
Halkların Demokratik Partisi Eş Başkanları, milletvekilleri ve Grup Başkan
Vekilinin rehin alınmasının tamamen hukuk dışı bir uygulama ve milletin
iradesini gasbetmek olduğuna, neden ayrı cezaevlerinde ve tek kişilik
hücrelerde tecrit altında tutuldukları ve durumları konusunda bir açıklama
beklediklerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
4
Kasım darbesiyle gerçekleştirilen bu süreçte bugünkü Parlamentonun tablosunu
aslında bu fotoğraflar çok net ortaya koyuyor. 4 Kasım darbesiyle hukuk
işletildi dediğiniz süreçte eş başkanlarımız, milletvekili arkadaşlarımız, grup
başkan vekilimizin rehin alınması tamamen hukuk dışı bir uygulamadır. Bu hukuk
dışı uygulamaya dair Meclis çatısı altında bakanlığın ve sizin bu konuda
herhangi bir açıklama yapmadığınızı görüyoruz. Çünkü bu, hukuka aykırıdır;
yaptığınız, gösterdiğiniz uygulamalar milletin iradesini gasbetmektir ve
arkadaşlarımız rehin tutulduğu süreçlerde neden yargılandıkları illerde değil
de farklı illere sürgün edilmişlerdir, neden Edirne Cezaevi, neden Kandıra F
Tipi, neden Silivri F tipleri özel olarak ayrılmış, daha önceden kararı
verilmiş bir şekilde arkadaşlarımız orada tecrit altında tutuluyor? Bu Mecliste
çok acil olarak Başkan, sizin bu oturumu yönetmeniz icabıyla sizin ve
bakanlığın burada çok açık açıklaması gerekiyor çünkü -şu anda haberlere düşen
bilgilerde- cezaevlerine ilişkin çok acil sorunların olduğu ve oralara farklı
noktalarda yaşam haklarının ihlal edildiğine dair endişelerimizin olduğunu
söyleyebiliriz. Daha dün Silivri Cezaevi Müdürünün cemaatle ilişkisi olduğu
için görevden alındığını ve bu sürecin bütün cezaevleri için de geçerli
olduğunu söylüyoruz. Biz derhâl bir açıklama bekliyoruz. Bu açıklama da neden
ayrı cezaevlerinde tutuluyor ve neden tek kişilik hücrelerde tecrit altında
tutuluyor milletvekillerimiz ve eş başkanlarımız? Bunlar milletin iradesini
temsil eden vekillerimizdir, bunların burada açıklanması gerekiyor. Şu anda,
burada, yasama faaliyetlerini yürütmesi gereken milletvekillerimiz, eş
başkanlarımız ve grup başkan vekilimizin idarenin kararıyla, iktidarın
kararıyla…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen bir dakikada.
Buyurun.
ÇAĞLAR
DEMİREL (Diyarbakır) – AKP Hükûmetinin ve iktidarının kararıyla şu anda tecrit
altında tutulduğunu biliyoruz. Biz, bunu, AKP Hükûmetinin geçmiş dönemlerindeki
pratiklerinden de biliyoruz. O yüzden, hiç kimse bize “Hukuk işlevini yaptı.”
demesin.
İkincisi,
şunu söyleyelim: Hukuk eğer işlediyse 5 ildeki başsavcının bir operasyonla aynı
günde aynı gece yarısı hepsinin gözaltına alınıp cezaevlerine gidişlerinin bile
kararlaştırıldığı bir süreci nasıl da hukuka bağlayabilirsiniz? Nasıl olur da
hâkimler hâlâ kararlarını vermemişken basın-yayın organlarında bütün milletvekillerimizin
ve eş başkanlarımızın tutuklandığına dair haberlerin geçtiğini nasıl ifade
edebilirsiniz? 
Yine,
Edirne F tipi cezaevinde günler öncesinden hazırlık yapıldığını çok iyi
biliyoruz. Yine, Kandıra’da, Silivri’de de bu hazırlıkların yapıldığını çok iyi
biliyoruz. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Çok açık ve net ifadeyle sizlerden bu konuda cevap
bekliyoruz.
Teşekkür
ediyorum.
BAŞKAN
– Teşekkür ediyorum.
Sayın
Demirel, zannediyorum bizim vereceğimiz bir cevap değil. Bizim yapabileceğimiz
bir uygulama da değil.
ÇAĞLAR
DEMİREL (Diyarbakır) – Sayın Başkan…
BAŞKAN
- Bu, siyasi bir olay olmanın da ötesinde yargısal bir olay. Yargıya da
müdahale etme şansımız yok bizim.
ÇAĞLAR
DEMİREL (Diyarbakır) – Şöyle söyleyeyim: Peki, o zaman…
BAŞKAN
– Evet, teşekkür ediyoruz.
ÇAĞLAR
DEMİREL (Diyarbakır) – Sayın Başkan, bir dakika sizin bu açıklamanıza ilişkin
bir şey söyleyeceğim.
BAŞKAN
- Bize sordunuz… 
ÇAĞLAR
DEMİREL (Diyarbakır) – Tamam…
BAŞKAN
– Ben, bizim yapabileceğimiz bir hadisenin olmadığını, işin siyasi boyutundan
ziyade yargı boyutu olduğunu ve yargının vermiş olduğu bir karar…
ÇAĞLAR
DEMİREL (Diyarbakır) – Şu anda yargının boyutu…
BAŞKAN
– Kaldı ki, Türkiye Büyük Millet Meclisi burada 376 milletvekiliyle bu
dokunulmazlıkları kaldırmıştır. Kaldırılan dokunulmazlık dosyalarından dolayı
devam eden bir yargılama var ve bunun kararını verecek olan yargı makamlarıdır.
İLKNUR
İNCEÖZ (Aksaray) – Biz cevap veririz Başkanım.
ÇAĞLAR
DEMİREL (Diyarbakır) – Başkan, biz bunu biliyoruz. Biz bunları açıklayacağız
da. Ama şu anda -sizin yapmanız gereken- Adalet Bakanlığının, vekillerimizin ve
eş başkanlarımızın durumu hakkında Meclisi bilgilendirmesi gerekiyor.
BAŞKAN
– Teşekkür ediyorum.
ÇAĞLAR
DEMİREL (Diyarbakır) – Şu andaki kaldıkları yerlerdeki tecride ilişkin Meclisi
bilgilendirme yetkisine sahip ve biz bu talebimizi iletiyoruz. 
BAŞKAN
– Adalet Bakanlığı zannediyorum gerekli notları alır, biz de iletiriz.
ÇAĞLAR
DEMİREL (Diyarbakır) – Bu talebimiz doğrultusunda Meclisi bilgilendirmek ve
kamuoyunu bilgilendirmek zorundadır.
BAŞKAN
– Tamam. Teşekkür ediyorum.
Böylece,
gündeme geçiyoruz.
Başkanlığın
Genel Kurula sunuşları vardır.
Sayın
milletvekilleri, Kamu Başdenetçisi seçilen değerli hukukçu Şeref Malkoç’un
göreve başlamadan önce 6328 sayılı Kamu Denetçiliği Kurumu Kanunu’nun 13’üncü
maddesi gereğince ant içmesi gerekmektedir.
Şimdi,
Sayın Şeref Malkoç’u ant içmek üzere kürsüye davet edeceğim.
Buyurun
Sayın Malkoç. (AK PARTİ sıralarından alkışlar)
VI.- ANT İÇME
1.- Kamu Başdenetçisi seçilen Şeref Malkoç’un ant
içmesi
KAMU
BAŞDENETÇİSİ ŞEREF MALKOÇ – Sayın Başkan, değerli milletvekilleri; sizleri ve
yüce Meclisi saygıyla selamlıyorum.
Kamu
Başdenetçiliğinin yeminini yapmak üzere huzurunuzdayım.
Öncelikle,
bizi Kamu Başdenetçiliği görevine layık gören herkese huzurunuzda teşekkür
ediyorum.
Müsaadenizle
yemine geçmek istiyorum.
(Kamu
Başdenetçisi Şeref Malkoç’un ant içmesi) 
KAMU
BAŞDENETÇİSİ ŞEREF MALKOÇ – Teşekkür ediyorum, saygılar sunuyorum. (AK PARTİ
sıralarından alkışlar) 
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak Kamu Başdenetçisi Şeref Malkoç’a başarılar
dilediklerine ilişkin konuşması
BAŞKAN
– Hayırlı olsun diyor, biz de Başkanlık Divanı olarak başarılar diliyoruz.
Birleşime
on dakika ara veriyorum.
Kapanma Saati: 15.19
ÜÇÜNCÜ OTURUM
Açılma Saati: 15.42
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 25’inci Birleşiminin Üçüncü
Oturumunu açıyorum.
Meclis
araştırması açılmasına ilişkin üç adet önerge vardır, ayrı ayrı okutuyorum:
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mersin Milletvekili Baki Şimşek ve 20
milletvekilinin, ülkemizdeki iş kazaları ve mesleki hastalıkların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/375)
Türkiye Büyük Millet Meclisi Başkanlığına
Ülkemizdeki
işçi kazalarının kapsamlı bir şekilde araştırılması, yaşanan bu kazaların en az
seviyeye indirilmesi için gerekli önlemlerin alınması, işçilerimizin ve
işverenlerimizin bilinçlendirilmesi, insan sağlığını olumsuz yönde etkileyecek
ortamlarda uzun süre çalışmaları sonucu meslek hastalıklarına maruz kalan
işçilerimizin sorunlarını yakından takip edebilmek, bu sağlıksız ortamların
ortadan kaldırmak ve bu meslek hastalıklarının ekonomiye etkisini araştırmak
için Anayasa’nın 98’inci, İç Tüzük’ün 104’üncü ve 105'inci maddeleri gereğince
Meclis araştırması açılmasını arz ederiz.
1)
 Baki Şimşek  (Mersin)
2)
 Erkan Akçay  (Manisa)
3)
 Atila Kaya  (İstanbul)
4)
 Mehmet Necmettin Ahrazoğlu  (Hatay)
5)
 Fahrettin Oğuz Tor  (Kahramanmaraş)
6)
 Ruhi Ersoy  (Osmaniye)
7)
 İsmail Ok  (Balıkesir)
8)
 Saffet Sancaklı  (Kocaeli)
9)
 Mustafa Mit  (Ankara)
10)
 Oktay Öztürk  (Mersin)
11)
 Edip Semih Yalçın  (İstanbul)
12)
 Zühal Topcu  (Ankara)
13)
 Şefkat Çetin  (Ankara)
14)
 Deniz Depboylu  (Aydın)
15)
 Kadir Koçdemir  (Bursa)
16)
 Mehmet Erdoğan  (Muğla)
17)
 Erhan Usta  (Samsun)
18)
 Kamil Aydın  (Erzurum)
19)
 Arzu Erdem  (İstanbul)
20)
 İsmail Faruk Aksu  (İstanbul)
21)
 Mehmet Parsak  (Afyonkarahisar)
Gerekçe:
İş
kazaları ve meslek hastalıkları, çalışma hayatının en önemli sorun alanları
arasındadır. Uluslararası Çalışma Örgütü (ILO) verilerine göre, dünyada her yıl
iş kazası ve meslek hastalıkları sonucu 2 milyon 300 bin kişi hayatını
kaybetmektedir. İş kazaları genellikle çalışanların niteliklerinden, iş
güvenliği bilincinin yerleşmemiş olmasından, ülkelerin sanayileşme biçiminden
ve işletme şekillerinden kaynaklanmaktadır.
Farklı
iş kollarından gelip sanayi ortamında çalışmaya başlayan ve çalıştıkları iş
ortamında mesleki eğitimi olmayan işçilerle ilgili gerekli tedbirlerin
alınmaması sonucu iş kazaları ve kalıcı mesleki hastalıklar meydana
gelmektedir. Bu kaza ve meslek hastalıklarına neden olan en önemli faktör
gürültüdür. Gürültünün insan sağlığı üzerinde davranış bozuklukları, öfkelenme,
genel rahatsızlık duygusu, sıkılma, dolaşım bozuklukları, solunumda hızlanma,
iş veriminde azalma, konsantrasyon bozuklukları gibi etkileri vardır. Devamlı
gürültü, işçilerde işitme duyusuna etki etmekte, geçici ve kalıcı işitme
kayıplarına neden olmaktadır. Ne yazık ki küçük çaplı işletmelerin birçoğunda
bunu önleyici küçük kulaklıklar bile kullanılmamaktadır. 
Yine,
bir diğer önemli faktör de işçilerin sağlıksız ortamlarda çalışmalarıdır. Ağır
kimyasalların bulunduğu ortamlarda çalışan işçimizin birçoğu çalıştığı
kimyasalların ne gibi tahribatlar yapacağının farkında değillerdir. İşverenler
de bununla ilgili herhangi bir önlem almamaktadır. Uzun süre ve korumasız, bu
kimyasallarla çalışan işçilerimiz kalıcı mesleki sağlık problemleri
yaşamaktadır.
Ülkemizde
hızla iş kazaları artmakta, bu kazaları önlemek için alınan tedbirler yetersiz
kalmaktadır. Anadolu Ajansının 14/12/2015 tarihinde Sosyal Güvenlik Kurumu
(SGK) verilerine göre yapmış olduğu haberde 2013 yılında 195 bin 16, 2014
yılında 226 bin 837 iş kazası yaşanmıştır. Bu kazalar sebebiyle 2013'te 1.215
çalışan hayatını kaybetmiş, 97 bin 713 kişi yaralanmıştır; 2014’te ise 1.497
kişi yaşamını yitirmiş, 108 bin 567 çalışan yaralanmıştır. 
Ankara'da
3 Şubat 2011'de OSTİM ve İvedik Organize Sanayi Bölgelerinde, iki farklı iş
yerinde aynı gün içerisinde farklı saatlerde meydana gelen patlamalarda 20 işçi
ve çalışan hayatını kaybetmiş, birçok çalışan da yaralanmıştır. Patlamaların
sebebi ise bu iş yerlerinde kullanılan ve içerisi (yanıcı patlayıcı) gaz dolu olan
sanayi tüplerinin kalitesiz, kontrolsüz ve hatalı üretimi sonucu, kullanım
sırasında patlamasıyla olduğu resmî olarak açıklanmıştır.
Basında
"Kara Gün" olarak adlandırılan ve 13 Mayıs 2014 tarihinde meydana
gelen, Türkiye Cumhuriyeti tarihinin en çok can kaybıyla sonuçlanan iş ve
madencilik kazası olarak kayıtlara geçen Soma faciasında 301 işçimiz hayatını
kaybetmiştir. Bizleri derin üzüntüye boğan bu faciada, ne yazık ki gerekli
tedbirlerin ve kontrollerin yapılmaması bu kazaya davetiye çıkarmıştır.
Yukarıdaki
verdiğimiz açıklamalar doğrultusunda, ülkemizdeki iş kazaları ve mesleki
hastalıkların kapsamlı bir şekilde araştırılması, yaşanan bu kazaların en az
seviyeye indirilmesi için gerekli önlemlerin alınması, işçilerimizin ve
işverenlerin bilinçlendirerek iş kazalarını da asgari seviye indirebilmek adına
bir Meclis araştırması açılmasında fayda görmekteyiz.
2.- Isparta Milletvekili Nuri Okutan ve 19
milletvekilinin, çek ve senetlerin ödenememesinin ticari hayatta yol açtığı
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/376)
Türkiye Büyük Millet Meclisi Başkanlığına
Ticari
hayatta çek ve senetlerin ödenmeyip geri dönüşüyle ilgili Anayasa’nın 98’inci
ve İç Tüzük’ün 104 ve 105’inci maddeleri uyarınca bir Meclis araştırması
açılmasını arz ve teklif ederiz. 14/01/2016
1)
Nuri Okutan (Isparta)
2)
Baki Şimşek (Mersin)
3)
İsmail Ok (Balıkesir)
4)
Ruhi Ersoy  (Osmaniye)
5)
Ümit Özdağ (Gaziantep)
6)
Mehmet Parsak (Afyonkarahisar)
7)
Arzu Erdem   (İstanbul)
8)
Saffet Sancaklı (Kocaeli)
9)
Deniz Depboylu (Aydın)
10)
Fahrettin Oğuz Tor (Kahramanmaraş)
11)
Mehmet Necmettin Ahrazoğlu (Hatay)
12)
Yusuf Halaçoğlu (Kayseri)
13)
Mehmet Erdoğan (Muğla)
14)
Seyfettin Yılmaz  (Adana)
15)
Erhan Usta (Samsun)
16)
Kamil Aydın   (Erzurum)
17)
Emin Haluk Ayhan (Denizli)
18)
Mehmet Günal  (Antalya)
19)
Kadir Koçdemir (Bursa)
20)
Mustafa Mit (Ankara)
Gerekçe:
Ticari
hayatta, kıymetli evraklarda herkes çekini, senedini ödeyemiyor; çek ve
senetlerde geri dönüş var. Ticari hayat, güven ve sağlam iş üzerine kurulur.
Artık güven kalmadı ve ticari hayat da büyük ölçüde zayıflamaktadır. Bilhassa,
küçük ve orta ölçekli üreten firmalar malını satmak zorunda, işini çevirmez
durumda; onun için veresiye veriyor ancak malı karşılığında aldığı çek ve
senetler karşılıksız çıkıyor.
Esnafımıza
yüklenen yüksek vergiler yüzünden ödenemeyen vergilerin faizi sıkıntıların
başında geliyor. SSK, BAĞ-KUR konusunda da durumlar vergilerle aynı. Nakit para
sıkıntısı çeken iş sahibi ya da esnaf, son çare olarak kredi ve kredi kadına
yönelmekte, sıkıntılarına geçici çözüm bulmaktadır. Zaten vergi, maaşlar ve SSK
konusunda zorlanmakta olan esnaf bir de bankalardan aldığı kredi ve kredi
kartıyla boğuşma durumunda kalmıştır. 
Ülkemizde
süper ve hipermarketler yerli olmaktan nerdeyse tamamen çıkmış, küresel
sermayenin eline geçmiştir. Uygulamalar böyle devam ettiği sürece her geçen
zaman da daha çok esnafımız kepenk indirecek; bu durum, piyasalarda görülen,
kontrolün birkaç büyük firmanın elinde bulunduğu ortama dönüşecektir. Bu durumda,
ulaşım ve pazarlama yönünden sıkıntı çeken ülkemizin bir çok ilindeki daha çok
esnaf iş yerini kapatmak zorunda kalacak, işsizlik ve ekonomik kriz daha çok
hissedilecektir. Bakkal, esnaf ve sanatkârlarımızın, millî ekonomi içerisindeki
durumu, yeni çıkarılacak herkesi adil şekilde kapsayan kanunun sağlıklı
işleyişiyle mümkündür.
Yine,
tarım ürünlerinde de bu durum çok önem arz ediyor. Çiftçi bir an önce ürününü
elinden çıkarmak zorunda, dolayısıyla çok seçici davranan da çek, senet
karşılığında malını veriyor, ancak parasını alamıyor, parasını almak için
birçok masraf yapıyor. Bu da üreticinin üzerinde fevkalâde olumsuz, sosyal,
ekonomik sıkıntıya yol açmaktadır. 
Bu
hususta, durumun tespitine ve alınabilecek önlemlerin belirlenmesine yönelik
meclis araştırması komisyonu kurulmalıdır.
3.- Gaziantep Milletvekili Mahmut Toğrul ve 22
milletvekilinin, cezaevlerindeki hasta tutuklu ve hükümlülerin durumlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/377)
Türkiye Büyük Millet Meclisi
Başkanlığına
Türkiye'deki
cezaevlerinde, resmî olmayan verilere göre 282'si ağır olmak üzere 720 hasta
tutuklu bulunmaktadır. Hasta tutsaklar, ağır hastalığı olan tutuklu ve
hükümlüler, özellikle de siyasi tutsaklar ölüme terk ediliyor. Tüm hasta
tutsakların durumunu incelemek ve çözüme kavuşturmak amacıyla Anayasa'nın
98'inci, İç Tüzük’ün 104'üncü ve 105'inci maddeleri gereğince Meclis
araştırması açılmasını arz ve teklif ederim.
1)
Mahmut Toğrul (Gaziantep)
2)
İdris Baluken (Diyarbakır)
3)
Filiz Kerestecioğlu Demir   (İstanbul)
4)
Garo Paylan (İstanbul)
5)
Hüda Kaya (İstanbul)
6)
Müslüm Doğan (İzmir)
7)
Ali Atalan (Mardin)
8)
Erol Dora (Mardin)
9)
Mithat Sancar (Mardin)
10)
Ahmet Yıldırım  (Muş)
11)
Burcu Çelik Özkan  (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez (Şırnak)
15)
Faysal Sarıyıldız  (Şırnak)
16)
Ferhat Encu (Şırnak)
17)
Leyla Birlik (Şırnak)
18)
Dilek Öcalan  (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa)
21)
Alican Önlü (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe:
“Özgürlüğünden
yoksun bırakılan her bireye insan haklarının gerektirdiği gibi
davranılmalıdır.” maddesi Avrupa Cezaevi Kuralları'nın ilk sırasında yer
almaktadır. Hapsedilme aynı zamanda bir insan hakları konusu olarak ele alınmaktadır.
Bununla birlikte, özgürlüğünden mahrum bırakılmış bireylere ek bir cezalandırma
yapılamayacağı vurgulanmıştır.
Türkiye'deki
cezaevlerinde her geçen gün ağırlaşan, hiçbir hukuksal dayanağı olmayan, vicdan
ilkelerini yerle bir eden durum vardır. Ağır hastalığı olan tutuklu ve
hükümlüler hiçbir geçerli nedeni olmamasına rağmen, siyasal bir tutum
takınılarak tutsaklar ölüme ve psikolojik işkenceye terk edilmektedir.
Hastalıklarının
tedavisinin cezaevlerinde mümkün olmadığı ya da hastalığının son evresine
gelmiş, kendi kendine bakamayan, acil olarak serbest bırakılması gereken
hastaların cezaevinde tutulmaya devam edilmesi, insanlara yaşamlarını ızdırap
içinde geçirmek dışında başka bir hak tanımayan siyasal tutumun, tüm topluma
maalesef tabut teslim etmeyi tercih ettiği anlamına gelmektedir. Psikolojik
olarak da yıldırmak istenilen hasta tutsak ve hükümlüler, Adli Tıptan onay alma
sürecinde oldukça ciddi zorluklar çekmektedir. Adli Tıpta haftalarca ve aylarca
onay bekleyen hastane raporları, hasta tutsak ve hükümlüleri psikolojik olarak
etkilemektedir. Hasta tutsaklar ve hükümlüler, saatler süren yolculuklarla
İstanbul Adli Tıbba çağırılmakta ve çağrılan hasta tutsak ve hükümlülerin çoğu
ret kararıyla karşı karşıya kalmaktadır.
Şubat
2013’te, yeni bir düzenlemeyle İnfaz Yasası’na “ağır hastalık veya sakatlık
nedeniyle cezaevinde hayatını yalnız idame ettiremeyen ve toplum güvenliği
bakımından tehlike oluşturmayacağı değerlendirilen mahkûmun cezasının
iyileşinceye kadar geri bırakılacağı” hükmü eklenmiştir. Bu düzenlemeyle
birlikte “Toplumsal güvenliği tehdit” maddesiyle hasta mahkûmların yaşama hakkı
ellerinden alınmakta ve ölüme terkedilmektedir.
Cezaevlerinde
bulunan hasta tutsakları ziyaret eden bağımsız gözlemci heyetlerin yapmış
olduğu araştırmalara göre, hasta tutuklu ve hükümlülerin hastaneye gitme ve
muayene taleplerine uzun bir süre cevap verilmemektedir. Bu uygulamalarla
hastaların sağlık durumu tehlikeye atılmaktadır. Ağır ve acil hastalık durumuna
rağmen bazı ileri tıbbi tetkikler için üç dört ay gibi uzun bir süre sonraya
gün verilmektedir. Hasta tutuklu ve hükümlüler, sağlık merkezlerine infaz
kurumlarının ambulansı yerine uygunsuz ring araçlarıyla götürülmektedir. Ağır
hastalar, birtakım prosedürler nedeniyle, herhangi bir muayene ve tetkik
yapılmadan gereksiz olarak ring araçlarında tutulmaktadır. Ağır hasta tutuklu
ve hükümlüler, İstanbul Protokolü hükümlerine ve bu konudaki mevzuata aykırı
şekilde, genellikle elleri kelepçeli şekilde muayene edilmekte ve tıbbi
işlemlere tabi tutulmaktadır.
Cezaevlerindeki
tutsakların, mahpusların yaşam hakkı başta olmak üzere, tüm haklarının
korunması öncelikli olarak devletin sorumluluğu altındadır. Yaşamları pamuk
ipliğiyle bağlı ağır hasta mahpuslara ilişkin olarak acilen, tartışmaya ve
muğlak ifadelere yer bırakmadan bir düzenlemenin yapılması önem arz etmektedir.
Sorunun hukuki gereklilikleri bir kenara bırakılıp insani boyutuyla ele
alındığında da Hükûmetin konunun hassasiyetini göz önünde bulundurarak bir an
önce kapsamlı bir çözüm geliştirmesi beklenmektedir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler, sırası geldiğinde yapılacaktır. 
Şimdi
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
IX.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekilleri Samsun
Milletvekili Erhan Usta ile Manisa Milletvekili Erkan Akçay tarafından, Türkiye
ekonomisinde son dönemde yaşanan olumsuzluklar ve bunun makroekonomik
göstergeler üzerindeki etkisinin nedenlerinin belirlenmesi amacıyla 23/11/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 23 Kasım 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
Türkiye Büyük Millet Meclisi
Başkanlığına
Danışma Kurulunun 23/11/2016 Çarşamba günü (bugün)
yaptığı toplantısında, siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını arz ederim. 
Saygılarımla. 
 Erhan
Usta
 Samsun
 MHP
Grubu Başkan Vekili
Öneri:
23 Kasım 2016 tarih, 2008 sayıyla TBMM Başkanlığına
verilen MHP Grup Başkan Vekili ve Samsun Milletvekili Erhan Usta ile MHP Grup
Başkan Vekili ve Manisa Milletvekili Erkan Akçay’ın Türkiye ekonomisinde son
dönemde yaşanan olumsuzluklar ve bunun makroekonomik göstergeler üzerindeki
etkisinin nedenlerinin belirlenmesi amaçlı Meclis araştırması açılması
önergemizin 23/11/2016 Çarşamba günü (bugün) Genel Kurulda okunarak
görüşmelerinin bugünkü birleşimde yapılması önerilmiştir. 
BAŞKAN – Milliyetçi Hareket Partisi grup önerisi
lehinde ilk söz Samsun Milletvekili Erhan Usta’ya aittir. 
Buyurun Sayın Usta. (MHP sıralarından alkışlar)
ERHAN
USTA (Samsun) – Teşekkür ederim. 
Sayın
Başkan, değerli milletvekilleri; Milliyetçi Hareket Partisi olarak bir grup
önerimiz var. Grup önerimizin konusu, Türkiye ekonomisinde son dönemde yaşanan
olumsuzluklar ve bunun makroekonomik göstergeler üzerindeki etkisi. Bu konu
hakkında söz almış bulunuyorum. Genel Kurulu saygıyla selamlarım. 
Şimdi,
öncelikle niye böyle bir grup önerisi verdik, onu belki bir izah etmekte fayda
var. Değişik vesilelerle Türkiye ekonomisiyle ilgili görüşlerimizi ifade
ettiğimizde her defasında söylüyoruz: Türkiye ekonomisi maalesef iyi gitmiyor,
kötü gidiyor; Türkiye ekonomisinde uzun süredir alarm zilleri çalıyor. Bunları
aslında bütün resmî istatistiklere baktığımızda da, sokağa çıktığımızda da,
vatandaşla karşılaştığımızda da; üreticiye, tüketiciye, sanayiciye, esnafa,
tarım kesimine, çiftçiye baktığımızda da görmek mümkün. Zannediyorum bütün
milletvekilleri bu tür şikâyetlerle karşılaşıyorlardır. 
Bunun
üzerine, ayrıca, son dönemde hem içeriden kaynaklanan nedenlerle hem de
dışarıdan kaynaklanan nedenlerle ekonominin üzerine ilave bir baskı gelmeye
başladı, bunu görmemiz lazım. Fakat -birazdan örneklerini vereceğim- bu baskı
olmasına rağmen, Hükûmet üyelerinin çok da sorumlu hareket etmedikleri
beyanlarından anlaşılmaktadır. Yani böyle, işi küçümseyen, işin vahametini
anlamayan birtakım beyanatları görüyoruz. Dolayısıyla, biraz da Meclisin bu
konuya vaziyet etmesi gerektiğini düşündüğümüz için böyle bir grup önerisi
verdik.
Şimdi,
büyümenin düştüğünü hep söylüyoruz. 2009 krizinde Türkiye ekonomisi yüzde 4,8
küçüldü. Bu önemli bir küçülmedir, ciddi bir küçülmedir. Daha sonrasında
kontrolsüz bir şekilde iki yıl yüksek bir büyüme var fakat o iki yıllık yüksek
büyümenin ekonomide yarattığı tahribatı gidermek için sonraki beş yılda Türkiye
ekonomisi düşük büyümeye mahkûm oldu. Böyle bir süreç. Yani beş yıldır,
özellikle son beş yılda düşük büyüme süreci var.
2016 yılında özellikle ikinci yarısı itibarıyla -yine
Hükûmetin rakamlarıyla konuşuyoruz, bu rakam çok açık olarak söylenmemiş
olmakla birlikte hesaben çıkarılabiliyor çünkü 2016 yılının toplamında
ekonominin 3,2 büyüyeceğini Hükûmet tahmin ediyor- baktığımızda, ilk yarı
büyümesini de dikkate aldığımızda, ikinci yarıda yüzde 2 civarında, yüzde 2’nin
biraz üzerinde bir büyüme olacağı Hükûmet tarafından beyan ediliyor. 
Yüzde 2 büyüme, bizim gibi bir ekonomi için son derece
az, yetersiz bir büyümedir. Bizim rakiplerimiz yüzde 5-6 büyüyor. Münferit
olarak baktığımızda 7-8 büyüyen ekonomiler var ama ortalama olarak
baktığımızda, gelişmekte olan ülkelerin yüzde 5 civarında, 5’in üzerinde
büyüdüğünü biliyoruz. Dolayısıyla, yüksek hedefleri de, büyük hedefleri de
madem bu ülkenin varsa ülkemizi daha iyi büyütmek durumundayız. Daha iyi
büyütmek tedbir almakla olur, daha iyi büyütmek sorunun ne olduğunu anlayıp
sorunun üzerine gitmekle olur.
Şimdi, bakıyorsunuz, üretim ciddi bir şekilde
yavaşlamış. Mesela üretimde, arkadaşlar, son yedi ayda imalat sanayisi üretim
verilerine baktığımızda, mevsimsel düzeltilmiş olarak, 5 tanesi eksi; son yedi
ayda 5 tanesi eksi, sadece 2 tanesi artı. Yani imalat sanayisinde kötü bir
durum var. Hani çok fazla rakamlara boğmamak için bunları, sizlere rakamları
söylemeyeceğim ama yedi aylık verinin, datanın 5 tanesinde eksi varsa bu
ekonomide ciddi bir problem var demektir.
İstihdama
bakıyorsunuz, tabii üretim azalınca mecburen istihdam da azalıyor. Önce,
SGK’nın kayıtlı istihdam verilerini söyleyeyim: 2015 Aralığında 20 milyon 773
bin kayıtlı istihdam var Sosyal Güvenlik Kurumu verilerine göre. 2016’nın
Ağustos ayında -ki ağustos ayında, biliyorsunuz, iş gücünde mevsimsellik çok
fazladır yani aralığa göre ağustosta istihdamın çok artması beklenir, buna
rağmen- yine SGK’nın rakamlarına göre 20.405’e düşüyor kayıtlı istihdam. Yani,
sekiz ayda 367 bin kişilik bir istihdam kaybı var Sosyal Güvenlik Kurumunun
verilerine göre. Bunları daha fazla detaylandırma imkânı var ama onunla çok
fazla vakit kaybetmeyeceğim. 
Kayıtlı
artı kayıtsız istihdamı içeren TÜİK verilerine baktığımızda, burada da çok
vahim bir durum var. Önce şunu söyleyeyim: Bakın, özellikle ben ekonominin çok
yapısal sorunlarından, son beş yılın sorunlarından ziyade –onlar var zaten o
sorunlar, bunları defalarca dile getirdik ama- son aylarda… Ve bu son aylar
meselesini lütfen sadece 15 Temmuz meselesi olarak görmeyelim. Yani, Türkiye
ekonomisi 2016 yılının başından itibaren veya 2016’nın, işte, birinci
çeyreğinden itibaren ciddi bir bunalıma girdi. Bunun üzerine, tabii, 15 Temmuz
güvensizlik ortamı var, onun da getirdiği sıkıntılar var. Bu sıkıntıları
maalesef bundan sonra daha fazla hissedeceğiz. Şu ana kadar gerçekleşen veriler
içerisinde aslında 15 Temmuz olaylarının etkisini kısmen gördük. Şimdi, bakın,
nisan ayından itibaren, mevsimsel düzeltilmiş verilere göre işsizlik 1,5 puan
artmış. Şimdi, geçen iktidar grubundan bir sayın milletvekili “Ya, işsizlik de
1,5 puan artmış, ne olacak.” diyor. Arkadaşlar, işsizlikte 1,5 puan artması
işsizlik oranının oransal olarak yüzde 15 artması demek. 1,5 puanı işsizlikte
indirmek için ülkeler on yıl uğraşıyor yerine göre. Yani, dört ayda işsizlik
oranı 1,5 puan artıyor, sayın milletvekilinin “Ya, 1,5 puan artmış, ne olacak.”
şeklinde, böyle beyanatları oluyor. Bunlar çok tehlikeli, çok yanlış. Bu
meseleleri biz görmezsek, işi doğru okumazsak bu sorunlar giderek artacak.
Türkiye’nin ağustos ayında -mevsimsel etkilerden arındırılmış rakamlara göre
söylüyorum, dolayısıyla ay ay mukayese imkânımız var- yüzde 11,4’tür işsizlik
oranı. Gençlerdeki işsizlik oranına, zaten o konuya hiç girmiyorum veya
efendim, işte, iş bulma ümidi olmadığı için “Ben işsizim.” demeyen bir grup
var, onları da kattığımızda işsizlik oranları yüzde 20’lere dayanmıştır. Yüzde
20 işsizlik oranı olan bir ekonomi, sürdürülebilir bir ekonomi değildir. Daha
da vahimi “İşsizlik oranı artıyor, hadi, istihdam ne oluyor?” diye yine son
nisan ayından itibaren baktığımızda, çalışan sayısı, arkadaşlar -bakın, iş gücü
değil, işsiz sayısı değil- çalışan sayısında 275 bin TÜİK verilerine göre de
son dört ayda azalma var yani iş kaybı var, istihdam kaybı var. Korkarım ki
önümüzdeki dönemde bu istihdam kayıpları daha da artacak. Dolayısıyla, duruma
vaziyet etmek gerekiyor. işte, o yüzden Meclis araştırması önergesi veriyoruz. 
Şimdi,
güven endeksine bakıyorsunuz, böyle bir güven endeksi rakamı hemen hemen hiç
gerçekleşmedi. Ben güven endeksinin çıktığı dönemden itibaren böyle bir şey
bulamadım. 5 tane alt dalı var Ekonomik Güven Endeksi’nin, çok detayına girmeyeceğim.
Ekim ayında 5 tane alt güven endeksinin yani tüketici, reel kesim, hizmet
sektörü, perakende sektörü ve inşaat sektörü, hepsi negatif yani bütün
sektörlerde aynı anda ekonomide bir güven sıkıntısı var, güven endeksi negatife
dönmüş durumda; Ekonomik Güven Endeksi de bir ayda yüzde 8,3 küçülmüş durumda. 
Şimdi,
enflasyona bakıyorsunuz, enflasyon yüksek, yüzde 5 hedeflerinize rağmen yüzde
7’ler civarında bir enflasyon var ancak güzel bir yanı vardı, temmuz ayından
itibaren enflasyon düşüyordu yani temmuzda 8,79’dan -12 aylık enflasyonu
konuşuyorum- yüzde 7,2’ye gelen bir enflasyon vardı ama şu anda kurdaki aşırı
dalgalanma nedeniyle enflasyon kur geçişkenliğinden dolayı enflasyonda yeniden
yukarıya doğru bir eğilim göreceğiz. 
Bu
“CDS” diye tabir edilir uluslararası jargonu, kredi risk takası, ülkelerin
risklilik durumunu gösterir. Bakın, burada Türkiye’nin CDS’i 253 baz puandır,
Brezilya’dan sonraki en yüksek CDS oranıdır Türkiye’nin CDS oranı yani
Türkiye’deki riskliliğe ilişkin uluslararası algı bu şekilde devam ediyor.
Takipteki
krediler, tüketici kredileri, kredi kartları ne durumda diye baktığımızda,
bireysel kredilerde, kredi kartlarında takip oranı yani takipteki kredilerin
toplam kredilere oranı yüzde 9,3’e çıkmış en son 2016 11 Kasım itibarıyla. Bu
nedir biliyor musunuz? Bu, 2009 krizinden sonraki en yüksek orandır. Yine, aynı
şekilde, tüketici kredilerindeki oran da 2009 krizinden sonraki en yüksek
orandır. Dolayısıyla, özellikle buralara dikkatinizi çekmek istiyorum. Burada
diğer rakamlar da var, onlara girmeyeceğim.
İhracata
bakıyorsunuz, ihracattaki gerileme devam ediyor. Türkiye üç dört yıl önce
yakaladığı ihracat rakamlarını bugün maalesef bulamıyor.
Cari
açığa bakıyorsunuz, ekonomideki yavaşlamayla birlikte, petrol fiyatlarındaki
lehimize gelişme, altın ticaretindeki lehimize gelişmeyle birlikte cari açıkta
bir düşüş vardı. Esas olarak cari açık düşmüyor, ben bunu burada rakamlarıyla
kaç defa söyledim, o konuya tekrar girmeyeceğim. Manşet rakam düşüyor, analiz
olarak baktığımızda düşmüyor. Ancak manşet rakam da son iki ayda tekrar artma
eğilimine girdi yıllıklandırılmış rakamlarla. 
Şimdi
bütün bunlardan sonra, Sayın Başbakan “Dolar iner çıkar kardeşim, size ne
oluyor?” gibisinden bir şey söylüyor. Şimdi, Ekonomi Bakanı diyor ki: “Endişe duymamızı
gerektirecek bir durum yok.” Ha, bu arada söyleyeyim, 3,40’a dayanmış bir dolar
var, yılbaşından bu yana Türk parası dolar karşısında yüzde 17 değer kaybediyor
ve çok fazla -hani değer kaybı istikrarlı olsa ona da bir şey demeyeceğim-
dalgalanma var. Dalgalanmanın olduğu bir yerde ihracatçı nasıl fiyat verecek?
Siz ihracatçı olsanız iki üç ay sonra satacağınız bir mala nasıl fiyat
vereceksiniz? Dolarla değil, Türk lirası maliyetleriniz de var. Yani,
dolayısıyla, bu dalgalanma ortamında hiç kimsenin iş yapma imkânı yok. 
Sayın
Lütfi Elvan “Efendim, son günlerde vatandaşımızın piyasaya döviz satmadığını,
tuttuğunu, daha çok, işte, döviz alma eğiliminin arttığını görüyoruz. Bu
tamamıyla yanlış.” diyor; vatandaşı suçluyor Kalkınma Bakanı. Ekonomi Bakanı
ayrı, Başbakan ayrı. Moody’s’de zaten bakanların ne kadar sorumsuzca
konuştuklarını gördük. 
O
yüzden Meclis duruma vaziyet etmelidir, Meclis Türkiye ekonomisinin gidişatını
araştırmak durumundadır diyorum ve grup önerimize sizlerden destek bekliyorum. 
Yüce
heyetinizi saygıyla selamlıyorum. 
Teşekkür
ederim. (MHP sıralarından alkışlar) 
BAŞKAN
– Teşekkür ediyorum Sayın Usta.
Önerinin
aleyhinde ilk söz, Kahramanmaraş Milletvekili Mehmet Uğur Dilipak’a aittir. 
Buyurun
Sayın Dilipak. (AK PARTİ sıralarından alkışlar)
MEHMET
UĞUR DİLİPAK (Kahramanmaraş) – Sayın Başkan, değerli milletvekilleri; MHP
Grubunun Türkiye ekonomisi hakkında vermiş olduğu önergenin aleyhinde söz almış
bulunuyor, bu vesileyle Genel Kurulu saygıyla selamlıyorum.
Değerli arkadaşlar, öncelikli olarak şunu belirtmek
isterim: Araştırma önergelerinin bir ihtiyaçtan olması gerekmektedir. 1 Kasım
2015’ten yani 26’ncı Dönemden 20 Nisan 2016 tarihine kadarki araştırma
önergelerinin sayısını biliyor muyuz? Bunu güncel olarak alamadığım için burada
20 Nisan tarihini baz aldım. Toplam 890 adet araştırma önergesi verilmiş.
Bunlar gündeme alınıp komisyonlar oluşturulmuş olsa idi her bir komisyonun 16
kişiden oluştuğunu düşünürsek toplam 14.200 kişiye ihtiyaç vardı veya Meclisin
tamamının, 550 milletvekilinin her birinin aynı anda 25 komisyonda görev alması
gerekmekteydi. Bu durumu milletimizin takdirine sunuyorum.
Bugünkü
araştırma önergesine konu olan… Türkiye ekonomisi hakkında MHP Grubu bir öneri
vermiştir. Bu araştırma önergesinin gerekçesi incelendiğinde -ortaya çıkan
sonuç- Türkiye’nin mevcut ekonomisi, dünyadaki ekonomik gelişmelere
bakılmaksızın tamamen gerçekçi olmayan birtakım rakamlarla ortaya
konulmaktadır. İlgili önergenin gerekçesinde belirtilen 2008 yılı büyüme
rakamlarının düşük çıkmasından itibaren sanki Türkiye’de ekonomik manada farklı
dengesizlikler olduğu ifade edilmektedir.
Hatırlarsanız,
kurucu Genel Başkanımız Recep Tayyip Erdoğan o dönemdeki açıklamasında “Bu kriz
bizi teğet geçecek.” demişti, birçok farklı değerlendirmelerde bulunulmuştu.
Daha sonraki değerlendirmelerde ise ekonomimizi teğet geçtiği, bir vakıa olarak
göz önünde bulunmaktadır. Tabii, o zamandan bu zamana kadar dünya üzerinde pay
sahibi ve kendini egemen gören bazı ülkelerin Arap Baharı, Suriye olayları,
Irak olaylarıyla, PYD, DEAŞ gibi terör örgütlerinin bölgede aktif rol
oynamasıyla birçok ülke ekonomik bağımsızlığın yanında ülke bütünlüklerini de
kaybetmiştir. Bugün gelinen durum ortadadır. Yanı başımızda, bizzat içimizde
gerçekleşen bu olaylardan elbette etkilenmememiz mümkün değildir. Bu da
yetmiyormuş gibi, 15 Temmuzdaki işgal hareketini ülkemizde faaliyete sokan
emperyalist güçler ve onların hain uşakları ülkemizin bekasına, yarınlarına
kast etmişlerdir. Bu ortamda, Hükûmetimiz ve siyasi partilerimiz milletiyle el
ele verip bu sorunun üstesinden gelmesini bilmişlerdir. 
Değerli
arkadaşlar, ülkemizin ve dünyanın siyasal anlamda geçtiği süreç hepimizin
malumu -Suriye, Musul, Irak, Avrupa, Amerika, Rusya gibi- bölgedeki siyasi
gelişmeler bütün dünyayı olduğu gibi ülkemizi de her yönden etkilemiştir.
Ülkemizin stratejik konumu itibarıyla içte, dışta terör örgütleri FETÖ ve
PKK’yla mücadelesi ister istemez ekonomiyi de etkilemiştir ancak bu etkilenme
muhalefetin çizdiği tablo gibi değildir. Mesela, 15 Temmuz darbe girişimine
rağmen 18 Temmuzda bankalarımız açık, borsalarımız faaliyette, ekonomimiz sanki
hiçbir şey olmamış gibi tıkır tıkır çalışmıştır. Aynı şekilde, halkımız
milyarlarca TL değerindeki birikimini devletine, milletine ve Hükûmetine
güvenerek yastık altından çıkarmış, 15 Temmuzda işgal edilmiş olan havaalanımız
bir gün sonra uluslararası uçuşa açılmıştır. Hatırlarsanız Brüksel’de bir
bombalı saldırı olmuştu, havaalanı üç ay kapalı kalmıştı. Sadece bu örnek bile
ülkemizin her alanda güçlü ve güvenli olduğunu göstermektedir. 
Değerli
arkadaşlar, tabii, bu gelişmelerden millet olarak hep birlikte etkilendik.
Yaşanan durumlardan dolayı yatırımcımızda, ticaret ehlimizde ne oluyor
kabilinden bir miktar durağanlaşma olmuştur. İktidarımız bununla ilgili kalıcı
çözümler üretmekte geç kalmamıştır, gerekenleri yapmıştır ve yapmaya da devam
edecektir. Etrafımızda yaşanan tüm olumsuzluklara rağmen Türkiye'nin bir yüzünü
Batı’ya, bir yüzünü Doğu’ya çevirip dünyada sözü dinlenen ve itibar gören
politikalar geliştirme çabaları bir gerçektir. Bölgede yeni bir ekonomik iş
birliği çalışmaları kapsamında Şanghay İşbirliği Örgütüyle görüşmeler devam
etmektedir. İran’la daha bu ay içerisinde yapılan ekonomik iş birliği
anlaşmaları bunun en somut örneğidir. 
Değerli
arkadaşlar, dünyada, Trump’ın ABD Başkanı olmasıyla birlikte bazı kartlar
yeniden karılmaya başlanmıştır. Bunun neticesi olarak dolar birçok ülke para
birimi karşısında değer kazanmıştır. Euro/dolar paritesinin 1’e kadar
yaklaşması bunun en bariz örneğidir. Dünyada genel olarak ticaret hacmi
büyümenin yarısı olur ve buna bağlı olarak büyümeler gerçekleşir ama şu anda
dünyadaki büyüme hacmi ve ticari hacim dengeleri büyüme lehine bozulmuş, bu
durum da dünya ekonomisi üzerinde durağanlığa sebep olmaktadır. Tamamen bizim
dışımızda gerçekleşen bu olaylar sebebiyle birçok dünya ülkesinde ekonomik
durağanlığa şahit olmaktayız. Dünya liderleri bu duruma çare bulmak için
çalışmalar yapmaktadır.
Değerli
arkadaşlar, biz ayrıca şu anda 3,1’lik ekonomik büyüme oranıyla 28 AB ülkesinin
21’inden daha fazla iyileşme göstermekteyiz. Hane halkı borçluluğuna ilişkin
göstergelere bakıldığında, hane halkı borcu gayrisafi millî hasılaya oranı olan
yüzde 21 civarındaki seyrini korumuş, borcun harcanabilir gelire oranı ile
toplam finansal varlıkların oranı 2016 yılının ilk çeyreğinde bir önceki döneme
kıyasla değişiklik göstermiştir. Hane halkı borcunun gayrisafi millî hasılaya
oranı Türkiye’de, ABD, Hollanda ve Danimarka’nın da içinde bulunduğu birçok
ülkeden daha iyi durumdadır. 
Az
önce değerli arkadaşımız bir CDS verileriyle konuştu, bizim de konuşmamız
lazım. Türkiye'nin CDS primleri dünya konjonktüründeki yukarı yönlü riskler
neticesinde artış göstermekte, gelişmekte olan ülkelerden negatif yönde
ayrılarak iyi bir profil çizmektedir. Bir örnek daha vermek istiyorum:
Uluslararası Para Fonu (IMF) tarafından dünya ekonomisinin 2016 yılında 3,1
oranında büyüyeceği belirtilmiş; gelişmiş ekonomilerin 1,6, gelişmekte olan
ekonomilerin de 4,2 oranında büyüyeceği tahmin edilmektedir. 
Küresel
ekonomideki zayıf seyir altında orta vadeli programda yer alan programlar
tahmininde 2017 yılı içerisinde büyüme hedefimiz 4,4 seviyesinde bulunmaktadır.
Değerli
arkadaşlar, görüldüğü gibi, kim ne dersin desin kimsesizlerin kimi, gariplerin
umudu olarak Türkiye güvenli bir liman olmuştur. Hükûmetimiz, yaklaşık on altı
yıldır her alanda olduğu gibi ekonomide de sağlam adımlarla yoluna devam
edecektir. Bunu kimse engelleyemez, engellemeye çalışanlara da 15 Temmuzda
olduğu gibi milletimiz gereken cevabı verecektir.
Bu
vesileyle Genel Kurulu saygıyla selamlıyor, hepinize teşekkür ediyorum. (AK
PARTİ sıralarından alkışlar)
BAŞKAN
– Teşekkür ediyorum.
ERHAN
USTA (Samsun) – Sayın hatip konuşmasında, 2008 yılına ilişkin verdiğim
verilerin doğru olmadığını ifade etmişlerdir. Sataşmadan dolayı söz istiyorum. 
BAŞKAN
– Biraz zorlama oldu ama buyurun Sayın Usta.
İki
dakika süre vereyim.
Lütfen
yeni bir sataşmaya meydan vermeyelim.
Şimdi
de siz diyeceksiniz “Sizin verdiğiniz rakamlar doğru değil.” Yeni bir sataşma,
karşılıklı böyle…
X.- SATAŞMALARA İLİŞKİN KONUŞMALAR
1.- Samsun Milletvekili Erhan Usta’nın, Kahramanmaraş
Milletvekili Mehmet Uğur Dilipak’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
ERHAN
USTA (Samsun) – Kendisi rakam vermedi zaten.
Şimdi, ben şunu anladım sayın hatibin konuşmasından…
Önce 2008 verisini söyleyeyim: 2008 verisini -gerekçesinde- yüzde 1’in altında
diyoruz. Rakamı bile yazmadık yani 0,7’dir 2008 Türkiye ekonomisi büyümesi,
önce bunu bir ifade edelim. 2008 yılında, bakın, hiç kimse “Küresel kriz 2009
yılında çıktı.” filan, şey değil. Yani bunların analizlerini çok uzun uzun
yaparız. 2007 yılının ikinci yarısından itibaren Türkiye ciddi bir büyüme
düşüşüne zaten geçmişti. 2008’de 0,7; daha küresel kriz -etkileri, elbette bir
başlangıç şeyleri var ama- o anlamda çıkmış değil. 2009’da teğet geçti, sayın
hatip de “Teğet geçti.” dedi. Sayın Cumhurbaşkanımız o zaman Başbakanken “Teğet
geçti.” diyorlardı. 2009 yılında Türkiye ekonomisindeki daralma yüzde 4,8’dir
arkadaşlar. Yine, takvim etkisinden arındırılmış çeyreklik itibarıyla
söyleyelim: Türkiye ekonomisindeki daralma yüzde 14,2’dir 2009 yılının birinci
çeyreğinde. Bir bakın bakalım o zaman dünyada bu kadar daralan, bu kadar
küçülen başka bir ekonomi var mıydı? Teğet filan geçmedi yani yüzde 4,8
yıllıkta yüzde 14 tek çeyrekte daralan bir Türkiye ekonomisine teğet geçti
diyeceksek ona bir şey diyemiyorum ben. Dolayısıyla buna doğru bakmamız lazım. 
Bir de şunu söyleyeyim: Arkadaşımız konuşmasında “Çok
fazla araştırma önergesi var, komisyon kurulsun önerisi var.” diyor. Benim
bildiğim kadarıyla, ekonomiye ilişkin konularda hiçbir araştırma komisyonu
filan kurulmuş değil. Dolayısıyla, sizin söylediğinizden, ihtiyaç var ancak
buna milletvekili yetmez gibi ben bunu anlıyorum. 
Bir de IMF rakamları söylendi. IMF’nin 2021’e kadar
tahminleri var, bütün dünya ülkeleri için var, Türkiye için 2017-2021 büyüme
tahmini yüzde 3,3’tür ortalama, gelişmekte olan ülkeler için yüzde 4,9’dur.
Yani gelişmekte olan ülkelerin 1,6 puan altında Türkiye için büyüme tahmini
var. Öyle bizi gelişmiş ekonomilerle mukayese etmeyin, mukayeseyi doğru
yapacağız. Gelişmiş Batı ekonomilerine göre büyümemizin yüksek olması doğru bir
saptama değil. Tercih edeceğimiz yer gelişmekte olan ülke ekonomileridir.
Teşekkür ederim. (MHP sıralarından alkışlar) 
BAŞKAN – Teşekkür ediyorum. 
IX.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekilleri Samsun
Milletvekili Erhan Usta ile Manisa Milletvekili Erkan Akçay tarafından, Türkiye
ekonomisinde son dönemde yaşanan olumsuzluklar ve bunun makroekonomik
göstergeler üzerindeki etkisinin nedenlerinin belirlenmesi amacıyla 23/11/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 23 Kasım 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Şimdi önerinin lehinde ikinci söz, Tekirdağ
Milletvekili Faik Öztrak’a aittir. 
Buyurun Sayın Öztrak. (CHP sıralarından alkışlar) 
FAİK ÖZTRAK (Tekirdağ) – Teşekkür ediyorum. 
Sayın Başkan, değerli milletvekilleri; Milliyetçi
Hareket Partisinin ekonomide yaşanan olumsuzların etkilerinin araştırılması
amacıyla verdiği önerge üzerinde Cumhuriyet Halk Partisi Grubunun görüşlerini
aktarmak üzere söz aldım. Bu vesileyle Genel Kurulu ve bizleri takip eden
değerli vatandaşlarımızı saygıyla selamlıyorum. 
Değerli milletvekilleri, uzunca bir süredir değişen
küresel ekonomik iklim, ekonomimizde belirginleşen kırılganlıklar ve biriken
riskler konusunda Hükûmeti uyarıyorum. Damdan düşmenin ne olduğunu bilen, kriz
yönetmiş bir arkadaşınız olarak, milletimizin, vatandaşlarımızın aşı, işi
azalmasın, huzuru bozulmasın diye bu uyarıları yapıyorum çünkü biliyorum ki her
ekonomik krizin, sıkıntının yükü, döner dolaşır toplumun en yoksul, en
kırılgan, en borçlu kesimlerinin üzerinde kalır. Ancak, vatandaşların derdine
derman olması gereken Hükûmetin meselelere ciddiyetle eğilmediğini, gereken
tedbirleri almakta geciktiğini görüyorum. Hükûmetin ve bakanların tek gündemi
var, o da sarayın saltanat kayığında yer kapmak. Biz de vatandaşın çözülmeyen
sorunlarını Türkiye Büyük Millet Meclisi kürsülerinden dile getirmek zorunda
kalıyoruz ama bize “Kriz tellallığı yapıyorsunuz.” diyenler var, kriz
tellallığı yapmıyoruz, sizi göreve davet ediyoruz. Biraz önce konuşan hatip
“Çok komisyon var.” dedi. Aslında, çok daha fazla komisyon kurulması lazım
çünkü Hükûmet iş yapmıyor, iş bize kalıyor. 
Değerli milletvekilleri, şu anda 2017 mali yılı bütçe
görüşmeleri Plan ve Bütçe Komisyonunda devam ediyor. Bu görüşmelere dayanak
teşkil eden orta vadeli programın daha mürekkebi kurumadan bütün denge ve
tahminleri geçersiz hâle geldi. 2016’ya yüzde 4,5 büyüme hedefiyle başladık,
ekimde Hükûmet büyüme tahminini yüzde 3,2’ye çekti. Bu, sadece 2016 yılı için
yani içinde bulunduğumuz yıl için. Şimdi anlaşılıyor ki bu iddiasız ve yetersiz
büyüme bile artık yakalanamayacak. Bu yılın üçüncü ayında sanayi üretimi geçen
yıla göre yüzde 3,2 daraldı. Tüketici güveni ve beklentilere ilişkin son
göstergeler işlerin son çeyrekte de iyi gitmediğini gösteriyor, 2016 için
piyasanın son büyüme tahmini yüzde 2,9; oysa daha bir ay önce piyasanın büyüme
beklentisi yüzde 3,2’ydi. 
Değerli milletvekilleri, sadece üretim ve büyümedeki
yavaşlama değil, işsizlik rakamları da ekonomide alarm zillerinin çaldığını
artık açık seçik gösteriyor. En son açıklanan ağustos ayı işsizlik rakamı yüzde
11,3; bu, küresel krizin yaşandığı 2009’dan beri en yüksek ağustos ayı işsizlik
oranı. Tarım dışı işsizlik ise aynı dönemde yüzde 13,7; bu da son yetmiş altı
ayın zirvesi. Resmî işsiz sayısı son bir yılda 435 bin kişi artarak 3,5 milyona
dayanmış, iş aramadığı hâlde “Bana iş verirseniz çalışırım.” diyenlerle
birlikte işsiz sayısı 6 milyonu buluyor. Genç işsizliği yüzde 19,19’a çıkmış,
iş arayan her 5 gencimizden 1’i iş bulamıyor. 
Yine,
doların Türk lirası karşısındaki değeri her gün yeni rekorlar kırıyor. Daha
mürekkebi kurumayan orta vadeli programın 2017 yılı için öngördüğü ortalama
dolar kuru 3 lira 18 kuruştu. Şimdi, biraz önce, buraya gelmeden önce
televizyona baktım, değerli milletvekilleri, kur şu anda 3 lira 39 kuruş
seviyesinde geziniyor. Başbakan, doların değerindeki bu önlenemez hızlı artışın
büyüttüğü yangını “Elle gelen düğün bayram, dolardan bize ne? Dolsa ne olur,
dolmasa ne olur?” gibi sözlerle görmezden gelmeye çalışıyor. Türkiye'nin
notunun düştüğü 23 Eylülden bu yana Türk lirası, dolar karşısında yüzde 14
değer kaybıyla benzer ekonomiler içinde en fazla değer yitiren para birimi
oldu. 
Yine,
şu söyleniyor: Amerika Birleşik Devletleri’ndeki seçimler Türk lirasının değer
kaybına neden oldu.” Amerika Birleşik Devletleri’nde seçimler 8 Kasımda
yapıldı, o günden bu yana, yeni seçilen Amerika Birleşik Devletleri Başkanının
“Aramızdaki sınıra duvar çekeceğim.” dediği Meksika’nın pezosunun ardından en
çok değer yitiren ikinci para birimi Türk lirası. 
Sayın
Başbakan, gerçeklerden kaçamazsınız. Borca batırdığınız şirketler ve aileler bu
gidişten son derece rahatsız. 2002’de 6,5 milyar dolar olan reel sektörün net
döviz borcu bugün 210,5 milyar dolara geldiyse, ithalatınızın millî gelire
oranı yüzde 22’den yüzde 27’lere çıktıysa nasıl “Dolardan bana ne?” dersiniz.
Başbakanın “Dolardan bana ne? Dolsa ne olur, dolmasa ne olur?” dediği ekim ayı
ortasından bugüne kadar reel sektörün bilançosuna yazdığı kur farkı zararı 62
milyar Türk lirasına ulaştı. İthal girdilerle ilgili zam furyası da başladı.
Yılın başında 446 dolar olan asgari ücret, bugün 383 dolara düştü. Protesto
edilen senetlerin tutarı bu yılın ilk on ayında, geçen yıla göre yüzde 21
oranında arttı, 9,6 milyar Türk lirasına çıktı. 
Değerli
milletvekilleri, milletin aşı azalıyor, iş bulmak her gün biraz daha
zorlaşıyor, ailelerin de borcu almış başını gidiyor. Devletin borcunu aldınız,
milletin sırtına bıraktınız. Şimdi, biraz önce, ailelerin borçlarının gayrisafi
yurt içi hasılaya oranından bahsedildi, ben de size şunu söyleyeyim: Dün
Küresel Servet Raporu açıklandı. Rapora göre 2002’de bu memlekette her bir
yetişkin yurttaşın borcu 470 dolarmış, 2016 itibarıyla aynı borç yüzde 1.195
artarak 6.089 dolara çıkmış. Biz borçlardaki hızlı artışı gündeme getirdikçe
AKP “Bu borçlar yatırıma gidiyor, millî geliri artırıyor, sorun değil.” dedi
ama şimdi görüyoruz ki borç artarken ne yatırım ne gelir ne de servet artmış.
2011’de özel kesim yatırımlarının millî gelir içindeki payı yüzde 18’ken
2016’da yüzde 15’e düşmüş, özel kesimin yatırım iştahı kesilmiş. Son orta
vadeli programda “Millî gelir 2016’da 726 milyar dolar olacak.” deniyor. Oysa
millî gelir 2008’de, yani bundan tam sekiz yıl önce 742 milyar dolardı, şimdi
bundan sekiz yıl öncesinin seviyesinin de altında bir millî gelir gerçekleşecek
diyoruz. Diğer yandan, Credit Suisse tarafından yayınlanan son Küresel Servet
Raporu’na göre millî servet 2016’da 1 trilyon 63 milyar dolar olarak
hesaplanmış, oysa 2007’de bu rakam 1 trilyon 676 milyar dolardı. Dokuz yılda
millî servetimiz 600 milyar dolar erimiş. Cari açık yeniden büyüyor ve
büyümedeki gerilemeye rağmen de artmaya devam ediyor. Ekonomi zaten uzunca bir
süredir patinaj yapıyordu, şimdi açıkçası geri kayıyor.
Değerli
milletvekilleri, durum çok ciddi. Doğruları yaparsanız milletin cebindeki
yangını en az hasarla söndürürsünüz ama bakınız, geçtiğimiz cuma bir Ekonomi
Koordinasyon Kurulu toplantısı yapıldı, “Top Merkez Bankasında.” dendi, Merkez
Bankası Para Politikası Kurulu toplantısının hemen öncesinde “Yeniden bir
Ekonomi Koordinasyon Kurulu toplantısı yapalım.” dediniz, millet “Ne oluyoruz?
Yine Merkez Bankasına müdahale edecekler.” dedi, toplantıyı dün sabah iptal
ettiniz. Bu yaptığınız doğruydu, yanlıştan dönmüştünüz ancak bu sabah bir de
baktık, iptal edilen koordinasyon toplantısı bu akşam saraya alınmış. Bu
yapılacak iş değil. Merkez Bankasına müdahale görüntüsü veren her eylem
bankanın itibarını sıfırlar, bu da millete daha yüksek faiz faturası olarak
geri döner. 2006’da bunu millete yaşattınız, on yıl sonra aynı şeyi bir daha
yaşatmayın. Kabul edelim, artık mevcut iktidar yoruldu, güvenilirliği kalmadı, sorunlar
hızla ağırlaşıyor, millet işini yitirme, borcunu ödeyememe, arabasının
ruhsatını, evinin tapusunu bankalara kaptırma tehlikesiyle karşı karşıya. Bu
gidişe dur demek, ekonomimizi gittiği bu tehlikeli yoldan çevirmek için
öncelikle siyasetin ekonominin günlük işleyişine müdahalesini ve siyasi
belirsizliğin gölgesini ülkenin üstünden kaldırmalıyız. Eski paradigmalardan
kurtulup milletin önüne yepyeni bir büyüme ve bölüşüm stratejisini koymalıyız.
Bu çerçevede belirsizliği artıran olağanüstü hâli, başkanlık sistemi ve referandum
tartışmalarını, bir de son dönemde ortaya çıkan Şanghay İşbirliğine katılma
gibi hayali söylemleri ülkenin gündeminden derhâl çıkarmalıyız. Millî bir
mutabakat içinde millete ve ekonomiye ufuk verecek yeni bir ekonomi programını
hazırlamalıyız. Ekonominin sorunları daha da ağırlaşmadan ülkenin ve milletin
ihtiyaçlarını her türlü siyasi çıkar ve beklentinin önüne koyarak, ülkemizdeki
ortak aklı kullanarak, mekanizmaları bir an önce oluşturarak ülkeyi
olağanüstülükten çıkarıp olağanlaştırmamız, hukuk devletine geri dönmemiz
gerekiyor. Bu siyasi ciddiyet ve anlayış gösterilmek zorundadır, aksi hâlde,
korkarım ödenecek fatura daha da büyüyecek, milletimizin aşı, işi daha da
küçülecektir.
Bu
vesileyle öneriyi desteklediğimizi ifade ediyor, Genel Kurulu bir kez daha
selamlıyor, saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
Şimdi,
önerinin aleyhinde ikinci ve son konuşmacı Kayseri Milletvekili İsmail
Tamer’dir.
Buyurun
Sayın Tamer. (AK PARTİ sıralarından alkışlar) 
İSMAİL
TAMER (Kayseri) – Sayın Başkan, değerli milletvekilleri; Milliyetçi Hareket
Partisinin Türkiye ekonomisinde son dönem yaşanan olumsuzluklar, bunların
makroekonomik göstergeler üzerindeki etkisiyle ilgili araştırma komisyonu
kurulmasına dair önerisinin aleyhinde söz almış bulunuyorum, yüce heyetinizi
saygıyla selamlıyorum.
Her
şeyden önce, yarın kutlanacak olan 24 Kasım Öğretmenler Günü’nde tüm
öğretmenlerimizin Öğretmenler Günü’nü tebrik ediyorum.
Türkiye
ekonomisi 17’nci büyük ekonomidir. Bizim amacımız bu ekonomiyi 2023 yılına
kadar ilk 10 ekonomi arasına sokmaktır. 2002’de almış olduğumuz ekonomik
göstergeler, bugün için 17’nci büyük ekonomi, daha sonra 16, sonra da 10’uncu
büyük ekonomiye gitme yolunda önemli adımlar atmıştır, ekonomi hâlâ bu şekilde
de devam ediyor. 
Dünyadaki,
2008 yılındaki ekonomik göstergelerin yok olduğu bir dönemde o zamanki
Başbakanımız Recep Tayyip Erdoğan “Teğet geçecek.” demişti, gerçek anlamda da
teğet geçti. Bugün ortalama yüzde 4 büyüme görüyoruz ekonomide. Dünya
ülkelerine baktığımız zaman Çin, Brezilya ve Hindistan’ı bir kenara
bırakırsanız artık “sıfır virgül”lerle ifade edilen bir ekonomik büyüme söz
konusu. Avrupa’nın ekonomisi durağan hâle gelmiş, diğer ekonomiler aynı
şekilde, Rusya çökmek üzere, Türkiye ise yüzde 4,4’lük bir ekonomik büyümeyle
yine yıldızı parlayan bir ülke konumunda. 
Değerli
arkadaşlar, araştırma komisyonları yapılabilir, araştırılabilir ama haklı olanı
yani Sezar’ın hakkını Sezar’a verme açısından da muhalefetin görmesi gerekiyor,
yüzde 4,4 büyüme oranını da aslında desteklemesi gerekiyor.
“Dolar
yükseliyor.” denildi, doğrudur, tüm dünyada olduğu gibi Türkiye’de de dolar
yükseliyor. Ülkemizin, büyük bir ekonomik sıkıntının dışında mücadele ettiği
PKK belası var. Aşağı yukarı kırk yıla yakındır PKK’yla mücadele ediliyor. Biz
o dağlara gül atmıyoruz, bomba atıyoruz, bunun bir maliyeti var. Biliyorsunuz,
FETÖ alçağının yapmış olduğu, bu ülkeyi bölme adına yapmış olduğu 15 Temmuz
darbe girişiminden sonra bu ekonomi gerçek anlamda da etkilenmiş olabilir. Suriye’yle
olan, aşağı yukarı üç aya yakın Suriye içerisindeki bir savaşın direkt
olarak... Türkiye bu savaşa girmiş durumda; Irak’ta yine öyle, Musul’da öyle.
Büyük ülke olmanın büyük bedelleri vardır. Dolayısıyla, ekonomik göstergeler...
Kimsenin endişesi olmasın, bu ülke hak ettiği yere gelecektir diyorum.
Yüce
heyetinizi saygıyla selamlıyorum. Milliyetçi Hareket Partisinin aleyhinde
olduğumu ifade ediyor, saygılar sunuyorum, teşekkür ediyorum. (AK PARTİ
sıralarından alkışlar) 
KAMİL
AYDIN (Erzurum) – Partinin aleyhinde olamazsın, önergenin aleyhinde olursun. 
BAŞKAN
– “Milliyetçi Hareket Partisi Grubu önerisinin” demek istedi galiba. 
Çok
teşekkür ediyorum. 
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz. 
BAŞKAN
– Sayın milletvekilleri, Milliyetçi Hareket Partisi grup önerisini oylamaya
geçmeden önce bir yoklama talebi vardır, önce bu talebi karşılayacağım. 
Sayın
Gök, Sayın Altay, Sayın Kayışoğlu, Sayın Yarkadaş, Sayın Gürer, Sayın Sertel,
Sayın Yüksel, Sayın Yiğit, Sayın Emir, Sayın Erkek, Sayın Özdemir, Sayın
Balbay, Sayın Çamak, Sayın Arık, Sayın İrgil, Sayın Sarıhan, Sayın Atıcı, Sayın
Topal, Sayın Usluer, Sayın Bilgehan, Sayın Doğan, Sayın Göker. 
Evet,
yoklama için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 16.37
DÖRDÜNCÜ OTURUM
Açılma Saati: 16.57
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), İshak GAZEL
(Kütahya) 
-----0-----
BAŞKAN
– Sayın milletvekilleri, Türkiye Büyük Millet Meclisinin 25’inci Birleşiminin
Dördüncü Oturumunu açıyorum.
III.- YOKLAMA
BAŞKAN
– Milliyetçi Hareket Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN – Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekilleri Samsun
Milletvekili Erhan Usta ile Manisa Milletvekili Erkan Akçay tarafından, Türkiye
ekonomisinde son dönemde yaşanan olumsuzluklar ve bunun makroekonomik
göstergeler üzerindeki etkisinin nedenlerinin belirlenmesi amacıyla 23/11/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 23 Kasım 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN - Milliyetçi Hareket Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Şimdi, Halkların Demokratik Partisi Grubunun İç
Tüzük’ün 19’uncu maddesine göre verilmiş bir önerisi vardır; okutup işleme
alıyorum ve oylarınıza sunacağım: 
2.- HDP Grubunun, Muş Milletvekili Burcu Çelik Özkan ve
arkadaşları tarafından, cezaevlerinde süregelen ve özellikle OHAL kararıyla
ciddi boyutlara ulaşan hak ihlallerinin kapsamlı bir şekilde araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi 
23/11/2016
Türkiye Büyük Millet Meclisi Başkanlığına
Danışma
Kurulunun 23/11/2016 Çarşamba günü (bugün) yaptığı toplantısında siyasi parti
grupları arasında oybirliği sağlanamadığından, grubumuzun aşağıdaki önerisinin,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Çağlar
Demirel
 (Diyarbakır)

 Grup
Başkan Vekili
Öneri:

23
Kasım 2016 tarihinde, Muş Milletvekili Sayın Burcu Çelik Özkan ve arkadaşları
tarafından verilen 3218 sıra numaralı cezaevlerinde süregelen ve özellikle OHAL
kararı ile ciddi boyutlara ulaşan hak ihlallerinin kapsamlı bir şekilde
araştırılması amacıyla Türkiye Büyük Millet Meclisine verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak 23/11/2016 Çarşamba günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN – Önerinin lehinde ilk söz, Mardin Milletvekili
Mithat Sancar’a aittir. 
Buyurun Sayın Sancar. (HDP sıralarından alkışlar) 
MİTHAT
SANCAR (Mardin) – Sayın Başkan, değerli milletvekilleri; öyle anlaşılıyor ki
Hükûmet, olağanüstü hâli çok sevdi, bu düzenden vazgeçmeye niyetli görünmüyor,
iktidarın keyfîliğinin tadını aldı ve bunu devam ettirmek istiyor. 
Olağanüstü
hâlin en yıkıcı yansımalarının yaşandığı yerlerin başında cezaevleri geliyor.
Artık, cezaevlerinden söz etmek bile doğru değil. Cezaevleri âdeta bir toplama
kampına dönüştürüldü. Aslında, ilan edilen hâl “olağanüstü hâl” olarak
adlandırılsa bile, bunun gerçek karşılığı istisna hâlidir. İstisna hâli ile
olağanüstü hâl eş anlamda kullanılsa bile, tarihsel dönemler açısından
aralarında fark var, çok kısa belirteyim: İstisna hâlinin temel özelliği,
geçici ve denetlenebilir olması değil, sürekli ve sistematik olmasıdır. Hangi
konuda? Hukukun durdurulması konusunda. Yürütmenin veya iktidarın yetkilerini
artırmak olağanüstü hâlin bir özelliği olabilir ama istisna hâlinin özelliği,
hukuku tamamen devre dışı bırakmaktır. Dolayısıyla, hukukun sıfır derecesi
istisna hâlidir, zulmün zirve noktasını oluşturur hukukun sıfır hâli.
AHMET
YILDIRIM (Muş) – Başkan…
BAŞKAN
– Sayın Sancar, bir saniye…
Sayın
milletvekilleri, salonda ciddi bir uğultu var, lütfen… Hatip kürsüde,
insicamını bozmayalım. 
Buyurun
Sayın Sancar. 
MİTHAT
SANCAR (Devamla) – Teşekkür ederim Sayın Başkan. 
Peki, bu istisna hâlinin teorisini kim kurdu, pratiğini
en kapsamlı şekilde hangi dönemde yaşadı insanlık, onu da çok kısa belirteyim:
İstisna hâlinin teorisini Nazilerin ideologları kurmuştu. Nazi döneminin başka
dönemlerle kıyaslanması konusunda temkinli olmak gerektiğini hep söyleriz,
doğrudur. Fakat öyle dönemler var ki, bu yönetimin özelliklerini anmadan, onunla
kıyas yapmadan anlaşılır kılmak bazen mümkün olmayabiliyor. Hukuku tamamen bir
kenara almak, hukuku durdurmak Nazi yönetiminin en öncelikli hedefiydi.
İktidarını kurmak için buna ihtiyaç duyuyordu. Hukuku durdurmanın bir amacı
vardı, yeni bir hukuk kurmak iddiasındaydılar. Dolayısıyla yeni bir düzen
kurarken ayaklarına bağ olacak herhangi bir kural, herhangi bir denetim
istemiyorlardı. Ee, bunda başarılı oldular. Toplama kampları kurdular, her
türlü işkenceyi, her türlü eziyeti bir yönetim pratiği hâline getirdiler.
Sayın Başkan, kimse sizi dinlemiyor galiba! Beni de
dinlemiyorlar da… Bir daha uyarsanız.
BAŞKAN – Sizi dinlesinler de önemli değil beni
dinlememeleri. Sakal bıraktık belki dinlerler diye ama… 
MİTHAT SANCAR (Devamla) – Yani grubun önünde… 
BAŞKAN – Sayın milletvekilleri, lütfen, sessizlik
diyorum. 
MİTHAT SANCAR (Devamla) – Ardından soykırım geldi,
savaş geldi çünkü içeride bu kadar keyfî bir yönetimi kuran, tadını alan bir
yönetim, bir iktidar, gözünü daha geniş alanlara diker; neredeyse, bir
diyalektik kanun gibidir ve Nazi yönetimi içeride hukuksuzlukla bu kadar
cinayetler, insanlık suçları işledikten sonra dışarıda da insanlığa tarihin en
ağır savaşını yaşattı. 
Bir
süredir kanun hükmünde kararnamelerle yönetiyor Hükûmet ülkeyi ve bu kanun
hükmünde kararnamelerde bırakın hukukun evrensel ilkelerinin küçük ölçütlerini,
ufak ölçütlerini vicdanın ve insafın bile ölçütü yok. Mesela, dün çıkarılan
kanun hükmünde kararnameyle işine son verilenlerden birini hatırlatayım size,
Uğur Kaymaz’ın annesi. Uğur Kaymaz’ı hatırlamayan var mıdır aranızda
bilmiyorum, çok iyi bilmeniz gerekiyor, aranızda bazıları kitabını da yazmıştı
bir milletvekiliniz; kendisinden de bir ses duymadık. Makbule Kaymaz, 13
kurşunla Kızıltepe’de katledilen çocuğun annesidir. Belediyede çalışıyordu,
oğlunun katilleri -aynı zamanda kocası da öldürülmüştü yani Uğur’un babası-
cezalandırılmazken kendisi bugün olağanüstü hâl kanun hükmünde kararnamesiyle
işinden çıkarıldı. Mesela, 2000 yılında sözüm ona “Hayata dönüş” adı verilen operasyonda
kolunu kaybeden Veli Saçılık -sosyolog- Aile ve Sosyal Güvenlik mi ne işte o
Bakanlığın adı, orada çalışırken dün işine son verildi. 
Tabii,
binlerce, on binlerce insan var bu şekilde sayabileceğimiz. Bunları neden
yapıyor bu Hükûmet? Neden yapıyor olabilir? Makbule Kaymaz’dan ne istiyor, Veli
Saçılık’tan ne istiyor bu Hükûmet? Hangi darbe tehdidini önlemek için Makbule
Kaymaz’dan, çocuğu ve eşi katledilmiş, katilleri de cezalandırılmamış bir anne
olarak ne istiyor? Ekmeğini kesmek istiyor.
Bakın
arkadaşlar, bunun adı “istisna hâli” dedim ama bizim daha iyi bildiğimiz,
tarihten bir isim kullanayım: Bunun adı “Kerbelâ” düzenidir. Suyunu bile
kesmeyi, susuz bırakmayı kafasına koyan bir yönetim zihniyetinin adıdır. Yezit
zihniyetidir bu. Orada insanlara ceza vermek için susuz bırakan, Kerbelâ güneşi
altında, çölün ortasında susuz bırakan zihniyet gibi çalışıyor. Ama Yezit’in
karşısında bir yiğit vardı, İmam Hüseyin vardı. Tek başına kaldı, boyun eğmedi,
biat etmedi, direndi ve kafası kesildi, kesilmesine rağmen asla boynunu eğmedi,
boynu vuruldu, boynunu eğmedi. Yezitlerin en büyük korkusu, İmam Hüseyinlerdir.
Bütün zalimlerin en büyük korkusu, karşılarında direnecek birinin bulunmasıdır.

4
Kasımda, direnenlerin sesini kısmak için bir operasyon düzenlendi. Gerçek
anlamda bir darbe operasyonuydu bu. Bir partinin eş başkanları, milletvekilleri
uyduruk gerekçelerle, izah edilmesi sizin tarafınızdan bile mümkün olmayan
sebeplerle gece yarısı gözaltına alındılar, tutuklandılar. Biriniz, Allah için,
şu dosyalara bir bakın, o dosyalarda neler olduğunu bir okuyun, ondan sonra
elinizi vicdanınıza koyun. Bu, bir darbe yönetimidir, Kerbelâ hukukunu kurmaya
yönelik bir darbe yönetimidir. 
Ahmet
Türk’ten ne istediler? Ahmet Türk’ü gözaltına almanın ne demek olduğunu dün
arkadaşlarım anlattılar burada. Demek ki barış isteyenlerin, demokratik
siyasette inat ve ısrar edenlerin sesini duymak istemiyor birileri. Ne istiyor?
Daha çok savaş, daha çok zulüm ama zulmün bir sonu var. Aylar önce burada
hatırlatmıştım. Silahla en çok iş yapan komutanlardan, meşhur komutanlardan
biri Bismarck söylemişti; kılıcıyla, süngüsüyle pek çok başarı elde etmişti ama
kendisi insanlığı uyarmıştı, “Süngüyle her şey yapabilirsiniz fakat üstüne
oturamazsınız.” demişti. İsteyen süngünün üstüne oturmayı denesin bakalım. 
Ahmet
Türk üç gündür gözaltında tutuluyor. Arkadaşlar, isnat edilen suç ne? Savcı bir
saat ayırıp ifadesini alamaz mı? Neden beş gün avukat görüş yasağı konuyor?
Bizim çalışanlarımız, benim yardımcım dâhil 5 danışmanımız on üç gündür
gözaltında. Emniyet sorgusu bitti. İsnat edilen suçlar: “Yok, efendim, şu
‘tweet’i attın. Niye attın? Efendim, şurada marş söyledin. Niye söyledin?”
Bunlar için on dört gün gözaltı reva mı? Reva diyorsanız size söyleyecek söz
yok. 
Ben
umudumu AK PARTİ Grubundan kesmek istemiyorum. Burada vicdanlı insanların
bulunduğuna inanmak istiyorum. Bu inancımı korumak istiyorum. İtiraz edin.
Başınıza geldiğinde değil, başkalarının başına geldiğinde zulme ses çıkarın.
Bütün Meclisten ricamdır, bütün Meclisten isteğimdi ama biliyorum ki bu
Mecliste -parti adı saymayayım- bunlara isyan edenler, sürekli bunlara karşı
sesini çıkaranlar var. Asıl sorumluluk, yükümlülük sizlerin oyuyla iktidarını
sürdüren ve bu uygulamaları sizlerin oyuyla cesaretlenerek yapan siz iktidar partisi
milletvekillerinedir. Bu vicdanlı davranışı göstereceğiniz günün çok fazla
uzamamasını diliyorum. 
Saygılar
sunuyorum. (HDP sıralarından alkışlar)
BAŞKAN
– Teşekkür ediyorum.
Önerinin
aleyhinde ilk söz…
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz. 
İLKNUR
İNCEÖZ (Aksaray) – Sayın Başkan, hatip az evvel konuşmasında “Yezit zihniyeti”
demek, 4 Kasımda direnenlere karşı AK PARTİ iktidarını, milletvekillerini
sorumlu tutmak suretiyle açıkça bir sataşmada bulunmuştur. Cevap verme
zorunluluğu içerisinde İç Tüzük 69’a göre söz talep ediyorum. 
MİTHAT
SANCAR ((Mardin) – Hiçbir sataşma yok Sayın Başkanım. 
ÇAĞLAR
DEMİREL (Diyarbakır) – Kendilerini Yezit olarak kabul ediyorlarsa cevap
verebilirler. 
BAŞKAN
– Sayın İnceöz, lütfen, yeni bir sataşmaya meydan vermeden…
Buyurun.
(AK PARTİ sıralarından alkışlar)
İki
dakika süreyle söz veriyorum. 
X.- SATAŞMALARA İLİŞKİN KONUŞMALAR (Devam)
2.- Aksaray Milletvekili İlknur İnceöz’ün, Mardin
Milletvekili Mithat Sancar’ın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; öncelikle “Yezit
zihniyetiyle” ve biraz evvelki konuşmayı külliyen reddettiğimi… Eğer Yezit
zihniyeti görmek istiyorsa… 780 bin kilometrekare toprak parçası içerisinde
seçilmiş olanların halktan aldıkları yetkiyle millete hizmet etmesi gerekir,
azımsamayacak bir oy. Yezit zihniyeti görmek istiyorlarsa; orada hizmet etmek
için görev alanların tuzaklar kurmaması, bombalar kurmaması, o 780 bin
kilometre toprak parçası içerisinde silah doğrultmaması, terör olaylarına
girmemesi gerekmekteydi. Burada uzun süre “Devlet katliam yapıyor.” vesaire
diye Genel Kurulu… Bombalar patlatanlara, taziyeevlerine gidenlere söz
söylemeyenlerin, bütün bu eylemleri görmezden gelip sanki bu sürece gökten
zembille gelinmiş gibi, bütün bu sürece gözünü kapatıp söyleyenlerin, Yezit
zihniyetini burada bir sorgulaması gerekmektedir. 
Biz
bu sürece nasıl geldik? Milletin oyuyla seçilmiş olanların millete hizmet
etmesi, millete dönmesi gerekirken terörün sözcülüğünü yapıyorsanız; mayıs
ayında ve daha evvel kendi deklarasyonunuzla “Dokunulmazlıklar kalksın.”
diyorsanız, süreç buraya geldiyse, geçmiş dönemdeki Kerbelâ örnekleriyle
buradan Hükûmeti, devleti “Katliam yapıyor.” gibi asılsız, mesnetsiz
iddialarla, sorgularla… 
Siz Yasin Börü gibi katledilenlerin, her gün şehit
verdiğimiz bu terörle mücadelede teröre karşı sesinizi çıkarmamanın önce dönüp
millete hesabını verin. (AK PARTİ sıralarından alkışlar) Bunu yapamayanlar,
iktidarı, iktidar partisi milletvekillerini böyle ağır ithamlarla… Külliyen
reddediyoruz. Sesiniz çıkıyor. Elbette ki haksızsınız bu konudaki
söylemlerinizde. Bizim bu kadar terörle mücadele ettiğimiz bir süreçte dönüp buna
tek laf etmeyeceksiniz, ondan sonra gelip burada bazı süslü kelimelerle bütün…
(Mikrofon otomatik cihaz tarafından kapatıldı)
İLKNUR İNCEÖZ (Devamla) - …bunları örtbas etmeye
çalışacaksınız biz de buna sessiz kalacağız. 
AHMET YILDIRIM (Muş) – Pensilvanya…
İLKNUR İNCEÖZ (Devamla) - Sessiz kalmamız mümkün
değildir. Yargı da gereğini yapacaktır. (AK PARTİ sıralarından alkışlar)
BAŞKAN – Teşekkür ediyorum.
ÇAĞLAR DEMİREL (Diyarbakır) – Sayın Başkan…
BAŞKAN – Sayın Demirel…
ÇAĞLAR DEMİREL (Diyarbakır) – Sayın Başkan, grup başkan
vekili konuşmasında, konuşmamızda asılsız, “metenetsiz” ifadeleri
kullandığımıza dair ifadelerde bulundu. 
İLKNUR İNCEÖZ (Aksaray) – “Mesnetsiz” dedim, doğru
söyleyin.
ÇAĞLAR DEMİREL (Diyarbakır) - Ağır bir sataşmadır, söz
hakkı talep ediyoruz.
BAŞKAN - Buyurun size de iki dakika süre veriyorum. 
Sayın Sancar buyurun. Lütfen, siz de yeni bir sataşmaya
meydan vermeden.
3.- Mardin Milletvekili Mithat Sancar’ın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
MİTHAT SANCAR (Mardin) – Sayın grup başkan vekili gayet
iyi biliyor buraya nasıl gelindiğini.
İLKNUR İNCEÖZ (Aksaray) – Sen de iyi biliyorsun.
MİTHAT SANCAR (Devamla) – Defalarca anlatıldı,
tutanaklar da var, devlet tutanakları da var. Nisan ayında 2015’te tam da
silahlar, kesin ve nihai olarak bırakılacakken, Dolmabahçe’yi kimin devirdiğini
bugüne kadar açıklayan olmadı. Dolmabahçe’de o gün fotoğraf verenlerin
hiçbirisi bugün bakanlık kürsüsünde değil, hepsi tasfiye edildi. Sorun, niye?
İLKNUR İNCEÖZ (Aksaray) – Buradalar.
MİTHAT SANCAR (Devamla) – Değil değil, biliyorsunuz.
İkincisi, bu parti sistematik ve kesin bir biçimde
şiddeti reddettiğini her yerde söyledi. 7 Haziran, 8 Haziran…
ÖZNUR ÇALIK (Malatya) – Sırtını teröre yaslayanlar
kimlerdi? “PYD’ye YPG’ye yasladık.” diyenler sizin eş başkanlarınız değil
miydi?
MİTHAT SANCAR (Devamla) – Yanınıza bakın. “FETÖ terör
örgütü” diye ortalığı, kıyameti kaldırıyorsunuz, yanınızda biat edenlere bakın.

ÖZNUR ÇALIK (Malatya) – Teröre sırtınızı
yaslamayacaksınız. Milletin sesi olacaksanız.
MİTHAT SANCAR (Devamla) – Yanınızda biat edenlere
bakın, sorgulayın onları. “Tarihin en kanlı terör örgütü” dediğiniz örgütün
liderinin yanında el pençe divan duranları görün, söyleyin.
ÖZNUR ÇALIK (Malatya) – Sırtınızı millete
yaslayacaksınız.
BAŞKAN – Müdahale etmeyelim arkadaşlar. Müdahale
etmeyin sayın milletvekilleri.
MİTHAT SANCAR (Devamla) – Bakın, 7 Haziran seçimlerine
girerken bombalar yağdırdılar üstümüze, seçim bürolarımıza saldırdılar. Biz
karşılık vermedik ve sürekli barış çağrısı yaptık. Neden? Bu operasyonların tek
nedeni var. Bu operasyonların tek nedeni var çünkü iktidarınızı sarstı HDP. Bu
bir intikam operasyonudur. İntikam operasyonunu da öyle terör ithamlarıyla
hiçbir şekilde örtemez kimse. 
ÖZNUR ÇALIK (Malatya) – Siz elinizi vicdanınıza koyun,
“Bunlar terör değil.” deyin ondan sonra... Vicdanınız varsa.
MİTHAT SANCAR (Devamla) – 7 Haziranda o iktidar
düşürüldü ve o seçimin sonuçlarını tanımayan bir Cumhurbaşkanı vardı
karşımızda, bir Hükûmet vardı, bir parti vardı.
HÜSEYİN BÜRGE (İstanbul-) – Terörü tanımayan...
MİTHAT SANCAR (Devamla) – Hayır, terör yoktu o zaman
henüz süreç devam ediyordu. 
HÜSEYİN BÜRGE (İstanbul-) – Terörü tanımayan...
MİTHAT SANCAR (Devamla) – Siz onu değil, terör ve
tedhişi halkın üzerinde şantaj olarak kullanarak seçimin sonuçlarını geçersiz
kıldınız. Asıl sizin aynaya bakmanız gerekiyor terörist tanımı yaparken. (HDP
sıralarından alkışlar) 
ÖZNUR ÇALIK (Malatya) – 7 Hazirandan sonra uyuyan
polisi ensesinden vuran kimdi yani?
BAŞKAN – Buyurun Sayın İnceöz.
İLKNUR İNCEÖZ (Aksaray) – Efendim, bir açıklama yapmaya
gerek var mı? 
ÇAĞLAR DEMİREL (Diyarbakır) – Var, var.
BAŞKAN – Gene de ne söylediğiniz…
İLKNUR İNCEÖZ (Aksaray) – Baştan sona sataşma içeren…
“İntikam operasyonları” demek suretiyle bize haksız ve yersiz ithamlarda
bulunmuştur. Cevap vermek sorumluluğum var. 
BAŞKAN – Buyurun, peki, iki dakika size de süre
veriyorum. (AK PARTİ sıralarından alkışlar)
AYŞE ACAR BAŞARAN (Batman) – Bir de o fotoğrafı açıkla
çıkmışken.
4.- Aksaray Milletvekili İlknur İnceöz’ün, Mardin
Milletvekili Mithat Sancar’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkan, değerli
milletvekilleri; hepimiz biliyoruz, hepimizin hafızaları çok canlı. 7 Haziran
seçimleri olduktan kısa bir süre sonra, biliyorsunuz, bazı çağrılar oldu
-isimlerini zikretmeyeceğim- burada “devrimci halkların savaşı” diye ve âdeta böyle
bayram havasında orada özentiyle başlayan bir süreç, hendeklerin kazılması -bu
sürece nasıl geldiğimiz- 20 Temmuz, 22 Temmuzda 2 polisimizin ensesinden,
uyuyanların arkasından katledilmesi… (HDP sıralarından gürültüler)
ÇAĞLAR DEMİREL (Diyarbakır) – Araştırma önergesini
reddedenler bunu söyleyemez. Araştırma önergesini kim reddettiyse bunu ona
söyleyin.
BAŞKAN – Müdahale etmeyin sayın milletvekilleri,
lütfen.
İLKNUR İNCEÖZ (Devamla) – …daha sonra bir baba,
karısının ve evladının gözü önünde terör örgütü tarafından katlediliyor. Ondan
sonra yüzün kızarmayacak, geleceksin burada 79 milyonun gözüne baka baka
diyeceksin ki: “İktidar elden gidiyor diye bunlar başlatıldı.” 
AHMET YILDIRIM (Muş) – Bunu Pensilvanya’ya sor.
İLKNUR İNCEÖZ (Devamla) – Yazıklar olsun bu kürsüde,
milletin kürsüsünde gerçekleri saptırarak anlatanlara! Yazıklar olsun teröre
söz söyleyemeyenlere! Burada Hükûmetin, devletin haklı, yerli, terörle
mücadelesinde süreci çarpıtanlara yazıklar olsun bu noktada, kusura bakmayın!
SİBEL YİĞİTALP (Diyarbakır) – Kim yönetiyor ülkeyi? O
zaman çözün, çözün.
İLKNUR İNCEÖZ (Devamla) – Bakın 6-7 Ekim olaylarında
-biraz daha sonra daha çok konuşacaksınız- 2014’te halkı sokağa çağıranlar,
daha 52 vatandaşımızın orada katledilmesine göz yumanlar, o sokağa çağrı…
MERAL DANIŞ BEŞTAŞ (Adana) – O 52 vatandaş HDP’li
biliyor musun? Onlar HDP’nin üyeleri.
İLKNUR İNCEÖZ (Devamla) – Bir başkası diyor ki: “DEAŞ
tarafından düzenlenen saldırılarda halkımız, siyasi kurumlar, sivil toplum
örgütleri, meslek örgütleri yapıları kendi güvenlik tedbirlerini
geliştirmelidir.” Allah, Allah! Devlet içinde böyle bir şeye müsaade etmek
mümkün mü? Kim bu düzeni bozmaya kalkarsa, kim terör örgütü faaliyetlerine
burada sözcülük yaparsa elbette ki Türkiye de bir çadır devleti değil…
ÇAĞLAR DEMİREL (Diyarbakır) – Siz yapmıyorsunuz,
uyguluyorsunuz zaten.
İLKNUR
İNCEÖZ (Devamla) – …79 milyonunun huzurunu, güvenliğini sağlamak zorundadır ve
terörle de mücadelesine, haklı mücadelesine gerek yargı ayağıyla gerek orada
askerimiz, polisimiz, vatandaşımız, milletimiz teröre karşı kararlı duruşuyla
da sürdürecektir. (AK PARTİ sıralarından alkışlar) 
ÇAĞLAR
DEMİREL (Diyarbakır) – Sayın Başkan. 
BAŞKAN
– Buyurun Sayın Demirel. 
ÇAĞLAR
DEMİREL (Diyarbakır) – Yani bizim milletin kürsüsünden doğruları ifade
etmediğimizi, milletin kürsüsünden farklı şeyler söylediğimizi ve bir sürü
ithamlarda bulundu grup başkan vekili, ona yönelik söz hakkımız var. 
BAŞKAN
– Peki, buyurun Sayın Demirel. 
Size
de iki dakika süre veriyorum.
Bundan
sonra böyle git gel yapacağız, öyle görünüyor. 
Buyurun,
lütfen yeni bir sataşmaya meydan vermeyelim. 
5.- Diyarbakır Milletvekili Çağlar Demirel’in, Aksaray
Milletvekili İlknur İnceöz ‘ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
ÇAĞLAR
DEMİREL (Diyarbakır) – Teşekkür ederim. 
Sayın
Başkan, değerli milletvekilleri; insan, bir şeyi söylerken gerçekten böyle
iyice düşünüp ona göre konuşmalı. İlk önce kendi pratiğinize bakın. “Çete”
dediğiniz, “terör örgütü” dediğinizin el pençe nasıl önünde durduğunuzu bütün
Türkiye kamuoyu çok net biliyor. Yani “FETÖ terör örgütü” olarak ifade
ettiklerinizin “Hocaefendi” deyip el pençe önünde duran sizsiniz. Onları bu
ülkede darbe girişimine hazırlayan sizlersiniz. Bu ülkeyi kaosa, krize
sürükleyen sizlersiniz. Bu ülkede milletin oylarıyla seçilmiş eş başkanlarını
utanmadan, sıkılmadan, hukuksuz bir şekilde rehin alan sizlersiniz. Biz
bunları… “2009’da cemaat yaptı.” dediniz, yarın öbür gün kimin üstüne
atacaksınız?
ÖZNUR
ÇALIK (Malatya) – Siz kırk yıldır PKK-FETÖ ortaklığı içerisindesiniz. Bunun
farkında mısınız? Kırk yıldır ortaksınız. 
ÇAĞLAR
DEMİREL (Devamla) – AKP Hükûmeti ve devletin organizasyonuyla birlikte yaşanan
bir süreç vardır. Burada eş başkanlarımız, milletvekillerimiz, belediye eş
başkanlarımız, onların hepsini şu anda rehin tutan, apar topar farklı
cezaevlerine gönderen sizlersiniz. Bunların hesabını hepiniz bir gün bu halka
vermek zorundasınız, vereceksiniz de. Bizim hiçbir şeyden korkumuz yok. Bir
yıl, iki yıl önceki şeylere geldiniz.
Evet,
Ceylânpınar olayını araştıralım dedik, araştırma önergemizi reddettiniz. Neyi
dediysek, araştırmamızı reddettiniz. 6-7 Ekim olaylarını araştıralım dedik,
araştırma komisyonu kurulsun dedik, reddettiniz, çünkü hepsini siz yaptınız.
Niye şu anda milletvekillerinin byLock ya da bütün işte cemaatle ilişkileri,
siyasi ayağı açıklanmıyor? Çünkü çorap söküğü gibi her şey ortaya çıkacak,
buradan başlayıp ta tepesine kadar her şey açığa çıkmış olacak. O yüzden ilk
önce aynayı kendinize tutun. Utanmadan gelip burada halkı yalan yanlış
bilgilerle de bilgilendirmeye çalışmayın. Türkiye kamuoyu bunların hepsini
biliyor. 
Teşekkür
ediyorum. (HDP sıralarından alkışlar) 
İLKNUR
İNCEÖZ (Aksaray) – Sayın Başkan…
AYŞE
ACAR BAŞARAN (Batman) - Tamam, bu sefer fotoğrafı açıklayacak!
BAŞKAN
– Buyurun Sayın İnceöz. 
İLKNUR
İNCEÖZ (Aksaray) – Sayın Başkanım, yani hem kişisel anlamda hem genel anlamda
69’a göre söz istiyorum. 
AYŞE
ACAR BAŞARAN (Batman) – Zaten kişisel anlamda istiyoruz, o fotoğrafı açıkla ya.

BAŞKAN
– Buyurun, iki dakika süre veriyorum. 
Bu
işi bitirelim ama lütfen, bu polemikleri sonlandıralım, yeni bir sataşmaya
meydan vermeyelim. 
6.- Aksaray Milletvekili İlknur İnceöz’ün, Diyarbakır
Milletvekili Çağlar Demirel’in sataşma nedeniyle yaptığı konuşması sırasında
şahsına ve Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Şimdi, tabii, siyaseten hiçbir zaman şunu yapmadım: Herhangi
bir yerde doğruları söyleyince başka tarafın canı acısın. Böyle bir şey yok,
kişisel anlamda bir sataşma. 
Bakın,
o sorduğunuz konuyla ilgili tek bir cümle etmeyeceğim ve bugüne kadar benim
ağzımdan kimse tek bir cümle duymadı. 
MAHMUT
TOĞRUL (Gaziantep) – Edemezsiniz ki. Neyi edeceksin? Edilecek bir cümle yok. 
ÇAĞLAR
DEMİREL (Diyarbakır) – Edecek bir şey yok ki zaten. 
İLKNUR
İNCEÖZ (Devamla) – Neden duymadı? Çünkü bununla ilgili söylenecek her sözü
kendime zül addederim. 
MAHMUT
TOĞRUL (Gaziantep) – Vay, vay, vay! Esas duruşta dururken niye zül saymadın?
İLKNUR
İNCEÖZ (Devamla) - İlknur İnceöz olarak bir vatansever, millî, yerli, vatanını
koruma konusunda son derece hassas olarak yetiştirmiş bir anne ve babanın
evladı olmaktan onur duyuyorum. Onun için de bu konuyla ilgili kişisel anlamda
bir cevap vermeyi zül addederim. (AK PARTİ sıralarından alkışlar) 
MERAL
DANIŞ BEŞTAŞ (Adana) – Ne kadar duygusal, ne kadar acıklı!
İLKNUR
İNCEÖZ (Devamla) – Arkadaşlara da söyledim, o dönemde böyle herhangi bir
şekilde örgüt, çete mensubu olduğu bilinseydi, bu işler olur muydu? Asla. 
MAHMUT
TOĞRUL (Gaziantep) – Niye gittiniz o zaman, niye gidiyordun?
CEYHUN
İRGİL (Bursa) – Biz biliyorduk o zaman, siz bilmiyordunuz. 
MAHMUT
TOĞRUL (Gaziantep) – İcazet almaya mı gittiniz? 
İLKNUR
İNCEÖZ (Devamla) – 17 ve 25 Aralık olayları patlak verene kadar, devlet içinde
paralel bir yapılanmanın varlığı söz konusu olana kadar bu konuda hiçbir emare
yoktu. Geçmişe dönük böyle söylemlerle hiçbir şekilde canımızı
acıtamayacağınızı bilmeniz gerekmektedir
CEYHUN
İRGİL (Bursa) – Biz biliyorduk, sizi uyarıyorduk, dinlemiyordunuz. Hiç
dinlemediniz ki. İşte şimdi de dinlemiyorsun, sizi uyarıyoruz. 
AYŞE
ACAR BAŞARAN (Batman) – Biz her zaman söyledik size. 
BAŞKAN
– Sayın milletvekilleri, istirham ediyorum, lütfen…
İLKNUR
İNCEÖZ (Devamla) – Elbette ki konuşacaksınız çünkü doğrular söylenince canınız
acıyor, canınız yanıyor, doğrular size acı geliyor. Daha çok bu gerçekleri
duyacaksınız.
MAHMUT
TOĞRUL (Gaziantep) – Doğrular ortada. Niye başınızı kapattınız? 
MERAL
DANIŞ BEŞTAŞ (Adana) – Siz doğru söylemeyi unutmuşsunuz, yalan üzerine bir
dünyanız var. 
İLKNUR
İNCEÖZ (Devamla) – Bakın, canınızın yanması bir de özellikle şundan: Evet,
terör örgütleriyle bu haklı, meşru mücadelemiz sonuna kadar sürecektir. 
MAHMUT
TOĞRUL (Gaziantep) – Kendinizle mücadele edin o zaman. 
MERAL
DANIŞ BEŞTAŞ (Adana) – Önce kendinizi temizleyin. 
MAHMUT
TOĞRUL (Gaziantep) – Önce kendinizi temizleyin, kendinizden başlayın. 
İLKNUR
İNCEÖZ (Devamla) – FETÖ ve PKK… Bakın yakından bunlar çok daha net. Kırk yıldır
PKK’yla mücadelede eğer bu ülkenin şehitlerine baktığımızda, bu ülkenin sivil
vatandaşlarımızın PKK tarafından katledilmesine baktığımızda bugün 17-25
Aralıktan ve yakın tarihimizde 15 Temmuzdan sonraki şifrelere bakmak lazım. 
MAHMUT
TOĞRUL (Gaziantep) – 15 Temmuzun sorumlusu sizsiniz. Oraya gitmeseydin böyle
olmayacaktı.
İLKNUR
İNCEÖZ (Devamla) – Demek ki bu terör örgütleri aynı amaçlara hizmet ediyordu.
Onun için de bugün FETÖ’yle mücadele bu kadar çok canınızı yakmakta. (AK PARTİ
sıralarından alkışlar) 
BAŞKAN
– Birleşime on dakika ara veriyorum. 
Kapanma Saati: 17.26
BEŞİNCİ OTURUM
Açılma Saati: 17.41
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), İshak GAZEL
(Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 25’inci Birleşiminin
Beşinci Oturumunu açıyorum.
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Muş Milletvekili Burcu Çelik Özkan ve
arkadaşları tarafından, cezaevlerinde süregelen ve özellikle OHAL kararıyla
ciddi boyutlara ulaşan hak ihlallerinin kapsamlı bir şekilde araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisi aleyhinde ilk söz, İstanbul
Milletvekili Haydar Ali Yıldız’a aittir.
Buyurun
Sayın Yıldız. (AK PARTİ sıralarından alkışlar) 
HAYDAR
ALİ YILDIZ (İstanbul) – Sayın Başkan, değerli milletvekilleri; Halkların
Demokratik Partisinin cezaevlerinde süregelen hak ihlalleri iddiasıyla ilgili
Meclis araştırması açılmasına dair önerilerinin aleyhinde AK PARTİ Grubu adına
söz almış bulunuyorum. Bu vesileyle, Genel Kurulu saygıyla selamlıyorum.
Yarın
öğretmenlerimizin Öğretmenler Günü. Bütün öğretmenlerimizin ömürlerinin hayırlı
olmasını diliyor, Öğretmenler Günü’nü kutluyorum ve ebediyete intikal eden
bütün öğretmenlerimizi de rahmetle anıyorum.
Sayın
Başkan, değerli milletvekilleri; bizler büyük bir medeniyetin mensuplarıyız.
İnancımıza göre, insan eşrefimahluktur, insan şereflidir. AK PARTİ olarak
bizler, kurulduğumuz ilk günden itibaren, AK PARTİ felsefesi olan “İnsanı yaşat
ki devlet yaşasın.” anlayışıyla -bugünlere kadar bu anlayışı siyasetimizin
merkezi olarak kabul ettik- önce insanı, insan onurunu her şeyin üstünde
tuttuk, her şeyin esası kabul ettik. Bizim için esas olan, siyasetimizin temeli
olan, insandır, insan onurudur. Siyasetçiye düşen, milletvekiline düşen, temsil
ettiği insanların onurunu korumak, şerefini korumak ve izzetini korumaktır.
Türkiye Cumhuriyeti devleti, hukukun üstünlüğünü esas kabul eden anayasal bir
hukuk devletidir. Anayasa’ya göre, “Temel Haklar ve Ödevler” bölümünde “Herkes,
kişiliğine bağlı, dokunulmaz, devredilmez, vazgeçilmez temel hak ve
hürriyetlere sahiptir.” 
Sayın
Başkan, değerli milletvekilleri; AK PARTİ “İşkenceye ve kötü muameleye sıfır
tolerans.” anlayışıyla bugüne kadar bu anlamda tavizsiz uygulamasını devam
ettirmiştir. İşkence ve kötü muamele suçlarında zaman aşımını AK PARTİ
kaldırmıştır. Anayasa’nın 17’nci maddesi işkence yasağını düzenler. Buna göre
“Kimseye işkence ve eziyet yapılamaz; kimse insan haysiyetiyle bağdaşmayan bir
cezaya veya muameleye tâbi tutulamaz.” Aynı şekilde, olağanüstü hâllerde de bu
kısıtlamaların, hak ve özgürlük kısıtlamalarının ne şekilde olacağı
Anayasa’mızın 15’inci maddesinde açık ve net bir şekilde belirlenmiştir. Yine
aynı şekilde, Anayasa’nın 40’ıncı maddesinde temel hak ve hürriyetlerin korunması
bu anlamda anayasal güvence altına alınmıştır, “Anayasa ile tanınmış hak ve
hürriyetleri ihlâl edilen herkes, yetkili makama geciktirilmeden başvurma
imkânının sağlanmasını isteme hakkına sahiptir.” amir hükmü vardır. Yine, AK
PARTİ döneminde “İşkenceye sıfır tolerans.” anlayışı doğrultusunda ceza ve
tevkifevlerimiz, ceza infaz kurumlarımız beş ana başlıkta denetlenmektedir: 
1)
İdari denetim,
2)
Adli denetim,
3)
Sivil toplum denetimi,
4)
Parlamento denetimi,
5)
Uluslararası denetim.
Yani,
Türkiye’deki ceza ve tutukevlerimiz Avrupa İşkenceyi Önleme Komitesi (CPT),
Birleşmiş Milletler İşkenceyi Önleme Komitesi (SPT), Türkiye İnsan Hakları ve
Eşitlik Kurumu, Kamu Denetçiliği, 4681 sayılı Kanun’la kurulmuş bağımsız izleme
kurulları, Türkiye Büyük Millet Meclisi İnsan Haklarını İnceleme Komisyonu, il
ve ilçe insan hakları kurulları, il ve ilçe cumhuriyet savcıları… Bu şekilde
Adalet Bakanlığında kurulan birimler vasıtasıyla birçok denetim mekanizmasını
içinde barındıran ceza ve tutukevlerimizde işkence yapıldığı iddiası boş ve
mesnetsiz iddialardan ibarettir. Sınırlamalar, kısıtlamalar, Anayasa’da
belirtildiği şekliyle, ancak kanunla düzenlenebilir, kanunla yapılabilir. Bu
anlamda, cezaevlerimizde bir keyfîlikten bahsetmek mümkün değil; yasalara
uygun, denetime açık bir uygulamadan bahsedebiliriz. 
Dolayısıyla
yargının vermiş olduğu tutuklamalar, kanunlara göre gözaltılar, yakalamalar
bağımsız yargının kararlarıyla gündemdedir. Dolayısıyla burada iddia edildiği
gibi, ağır insan hakkı ihlalinden bahsetmek, insan onuruna aykırı muamelelerden,
uygulamalardan söz etmek kesinlikle söz konusu olmamalı. Bu iddialar soyut,
subjektif iddialardır, gerçeği yansıtmamakta ve hukuki bir dayanağı da
bulunmamaktadır.
Burada
diyoruz ki bu önerge sahiplerine: Varsa somut, “Şu tutuklu cezaevinde işkenceye
ve kötü muameleye tabi tutuldu…” Adalet Bakanlığında kurulan bir ihbar hattı
var. Burada ilgili bir birimin, bu ihbarlar doğrultusunda, kime işkence ve kötü
muamele yapıldıysa bunun takibiyle sorumlu, görevlendirilmiş bir birimin
olduğunu da sizlerle paylaşmak isterim. 
Cezaevlerinde darp, hakaret, tehdit, kötü muamele; bu
anlamda avukatların görüşmesinin engellenmesiyle ilgili, iletişim imkânlarının
kısıtlandığıyla ilgili iddialar da kesinlikle gerçek dışıdır. Olağanüstü hâl
döneminde 23/7/2016 tarihli 29779 sayılı Resmî Gazete’de yayımlanan kanun
hükmünde kararnameye göre, bu kişilerin kimler tarafından ziyaret edileceği,
telefonda görüşmeleri, aynı şekilde kanun hükmünde kararnameyle düzenlenmiş. 
Milletvekillerinin
tutuklanmasıyla ilgili, eş başkanlarının tutuklanmasıyla ilgili iddialara
gelince: Değerli milletvekilleri, bu milletvekillerinin, bir defaya mahsus
olmak üzere, yargıda dosyası bulunan milletvekillerinin dokunulmazlıklarının
kaldırılmasıyla ilgili kararı bu Parlamento verdi. Dolayısıyla, bu dosyalarla
ilgili adı geçen şahısların herhangi bir milletvekili dokunulmazlıkları yoktur,
yargılandıkları dosyalar itibarıyla dokunulmazlıkları burada Parlamento
tarafından kaldırılmıştır. Şu anda, kanun önünde eşitlik ilkesi doğrultusunda,
suç ve ceza ilkesi çerçevesinde yargılamaları, tutuklamaları ve gözaltı
işlemleri aynı şekilde devam etmektedir. 
Tabii,
cezaevine düşmeden önce bu suçları işleyenlerin halkı sokağa dökmeden önce
iyice düşünmeleri gerekirdi. Barikatları, çukurları, hendekleri siyasi
söylemleriyle destekleyenlerin elbette ki bunun bir sonucu olduğunu da hesaba
katmaları gerekirdi. Eden bulur. Yani, bu milletvekilleri hakkında, öncesinde,
sonrasında dosya kapsamında yargı kararını verecek. Suçlu olup olmadıklarına
dair biz bir hüküm kurmayacağız ama iddia edildiği gibi, telefon görüşmeleri
veya aileleriyle görüşmeleriyle ilgili engellemenin olduğu iddiası da
kesinlikle doğru değildir. 421 kez olmak üzere, üç yüz seksen dört saat elli
dakika avukat görüşü yaptıklarına dair bilgiyi sizlerle paylaşıyorum. Aynı
şekilde, Selahattin Demirtaş 3 kişilik odada tek başına barındırılıyor, 71 kez
avukatlarıyla görüştürülmüş; yüz yedi saat kırk beş dakika eşiyle ve kardeşiyle
görüştüğünü, kapalı görüşme yaptığını da sizlerle paylaşmak isterim. 
SİBEL
YİĞİTALP (Diyarbakır) – Bu bir lütuf mu?
HAYDAR
ALİ YILDIZ (Devamla) – Aynı şekilde, Figen Yüksekdağ’ın da tutuklandığı andan
itibaren, kuruma kabulü yapıldıktan sonra avukatlarıyla 54 kez, otuz beş saat
elli dakika görüş yaptığını ve eşiyle görüştüğünü de sizlerle paylaşmak
isterim. 
SİBEL
YİĞİTALP (Diyarbakır) – Lütuf mu bu?
HAYDAR
ALİ YILDIZ (Devamla) – Aynı şekilde, telefon görüşmelerinin de kanun hükmünde
kararnamenin belirlediği süre içerisinde yapıldığını da sizlerle paylaşmak
isterim. 
Dolayısıyla,
iddialarınız gerçek dışı. Hukuki dayanağı yoktur. Kısıtlamalar, görüşmeler
tamamen yasal meri mevzuata göre yapılmaktadır. 
Olağanüstü
hâl dönemi yaşıyoruz 15 Temmuzdan itibaren. Ama Türkiye’deki olağanüstü hâl
uygulamalarına itiraz edenlerin önce Belçika’ya, Fransa’ya bakmalarını tavsiye
ederim. Türkiye’de olağanüstü hâl olmasına rağmen herhangi bir olağandışılık
söz konusu değil; herkes işine gidiyor, işine gücüne bakabiliyor, Parlamento
çalışıyor, devletin bütün kurumları ayakta ve milletine hizmet ediyor.
Avrupa’da Belçika’da ve Fransa’da ise sokak başlarında panzerleri, tankları,
askerî araçları görebilirsiniz. Türkiye’de bu uygulamalara itiraz edenlerin,
her fırsatta uluslararası platformlarda, Avrupa’ya, uluslararası sisteme
Türkiye’yi şikâyet edenlerin neden acaba Avrupa’nın bu antidemokratik
uygulamalarına bir itirazları olmaz?
FELEKNAS
UCA (Diyarbakır) – Kaç kişi tutuklandı? Kaç tane adam aldılar?
HAYDAR
ALİ YILDIZ (Devamla) – Değerli milletvekilleri, Sayın Başkan; hep birlikte
birlik olursak bu zor zamanları birlikte aşabiliriz. Devletlerin zor zamanları
olur, müreffeh zamanları olur. Zor zamanlardan geçiyoruz. Her fırsatta
Türkiye’yi kötülemek yerine, bir kırılma noktası olan 15 Temmuzdan itibaren,
hep birlikte, Türkiye’nin geleceğine, Türkiye’nin büyük Türkiye olacağına, yeni
Türkiye olacağına dair inancımızı her fırsatta korumalıyız. Büyük ve yeni
Türkiye’yi, daha demokratik, daha özgür bir Türkiye’yi inanıyorum ki bu
Parlamento çıkardığı kanunlarla inşa edecek. Bizler, medeniyetimizin bize yüklediği
sorumlulukla, büyük medeniyetimizi, onun değerlerini ve demokratik değerleri
dünya standartlarının üstünde, geleceğe taşımakla sorumluyuz. 
Bu
anlayışla, hepinizi sevgiyle saygıyla selamlıyorum. Sağ olun, var olun. (AK
PARTİ sıralarından alkışlar)
BAŞKAN
– Teşekkür ediyorum Sayın Yıldız.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Şimdi, sayın hatip konuşmasında araştırma önergemizdeki
iddiaların kesinlikle doğru olmadığını ifade etti. Aynı zamanda, barikat ve
hendekleri kazdıkları için, işte, cezaevlerine girdiklerine dair iddiaları
ifade etti ve bunun gibi birçok konuya ilişkin bize, grubumuza yönelik,
araştırma önergemize yönelik sataşmada bulundu. Ondan dolayı İç Tüzük 69…
BAŞKAN
– Sayın Demirel, vereceğim ama bir hususu hatırlatmak istiyorum.
Sayın milletvekilleri, tüm gruplar için aynısını ifade
ediyorum. Bakın, bir grubun araştırma önergesine bir başka grubun “Doğru.”
diyecek hâli yok, birbirimizi eleştiriyoruz. 
ÇAĞLAR
DEMİREL (Diyarbakır) – Eleştirebilir.
BAŞKAN
- Eleştirebilir, illaki her söylenenin altına her grup imza atmak zorunda
değil.
ÇAĞLAR
DEMİREL (Diyarbakır) – Ama “Yalan yanlış.” diyemez. 
BAŞKAN
– Şimdi, bakın, vereceğim dedim ben. Bir açık hatırlatmada bulunmak üzere bir
iki beyanım olacak. 
Açıklama
hakkını düzenleyen İç Tüzük’ün 69’uncu maddesi çok açık arkadaşlar: “Şahsına
sataşılan veya ileri sürmüş olduğu görüşten farklı bir görüş kendisine
atfolunan Hükümet, komisyon, siyasî parti grubu veya milletvekilleri, açıklama
yapabilir ve cevap verebilir.” Yani sizin ileri sürmüş olduğunuz görüşü şu
şekilde değil de bu şekilde ileri sürdüğünüzü ifade ederse ayrı bir şey. 
ÇAĞLAR
DEMİREL (Diyarbakır) – Öyle değil.
BAŞKAN
- Ama ileri sürmüş olduğunuz görüşe katılıyor, katılmıyor, bunlar sataşma
gerekçesi değil. Lütfen, istirham ediyorum, daha verimli bir çalışma ortamı
için, bu sataşma olayını çok fazla suistimal etmeyelim diyorum. 
ÇAĞLAR
DEMİREL (Diyarbakır) – Sayın Başkan, tamam…
BAŞKAN
- Ben yine de diğer görüşlerinize itibar ederek -Sayın Danış Beştaş konuşacak
galiba- sataşmadan söz vereceğim.
ÇAĞLAR
DEMİREL (Diyarbakır) – Sayın Başkan, ben şunu ifade edeyim: Zaten bu tür
durumlarda İç Tüzük açıktır ama ifadelerimizi yalan yanlış kullandığımıza dair
bir ibare geçiyorsa bu bir sataşmadır, bunun düzeltilmesi gerekir.
BAŞKAN
– Sayın Demirel…
ÇAĞLAR
DEMİREL (Diyarbakır) – Tabii ki eleştiri olacaktır, tabii ki katılmadığı
konular olacaktır, o ayrı bir şey ama sizin oradan bu kadar açıklama yapmanız
da çok doğru değil çünkü zaten İç Tüzük açıktır. 
BAŞKAN
– Bakın, İç Tüzük’te…
ÇAĞLAR
DEMİREL (Diyarbakır) – İç Tüzük açıktır ve İç Tüzük’e uygun bir şekilde, İç
Tüzük hakkımızı kullanarak biz de sataşmadan dolayı söz hakkı talep ediyoruz.
BAŞKAN
– Sayın Demirel, siz talepte bulunabilirsiniz ama İç Tüzük 69…
ÇAĞLAR
DEMİREL (Diyarbakır) – Çok nettir.
BAŞKAN
- …takdir yetkisini Başkana veriyor.
ÇAĞLAR
DEMİREL (Diyarbakır) – Tamam ama Başkan…
BAŞKAN
– “Verir.” demiyor, “Verebilir.” diyor. 
ÇAĞLAR
DEMİREL (Diyarbakır) – Evet.
BAŞKAN
- Bunu değerlendirme, takdir etme, bu konuda karar verme yetkisi, mercisi
burası, Başkanlık Divanı, Başkan, yöneten Başkandır. 
ÇAĞLAR
DEMİREL (Diyarbakır) – Ama “Başkan bu konuda yorum yapabilir.” demiyor Başkan.
BAŞKAN
- Benim istirhamım şu: Ben başta da vereceğim dedim ama az önceki “git gel”leri
de dikkate alınca verimli bir çalışma ortamı sağlansın diye mümkün mertebe
konuşurken sataşmadan kaçınalım, her konuyu da sataşma gerekçesi yaparak
kürsüye çıkmayalım diye söylüyorum. 
FİLİZ
KERESTECİOĞLU DEMİR (İstanbul) – Aynı açıklamayı başka arkadaşlara da
yaparsınız umarım.
BAŞKAN
- Ben başta da ifade ettim, size söz vereceğim sataşmadan dolayı.
Sayın
Meral Danış Beştaş, iki dakika süre veriyorum.
Lütfen
yeni bir sataşmaya meydan vermeyelim ve bu konuştuklarımı sadece sizin için
değil, bütün gruplar adına söylüyorum. 
ÇAĞLAR
DEMİREL (Diyarbakır) – Ama sadece bize uygulanıyor Başkan.
BAŞKAN
- Herkes için söylüyorum ben.
Buyurun.
X.- SATAŞMALARA İLİŞKİN KONUŞMALAR (Devam)
7.- Adana Milletvekili Meral Danış Beştaş’ın, İstanbul
Milletvekili Haydar Ali Yıldız’ın HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; Sayın Meclis
Başkan Vekilinin söyledikleri bütün gruplara ilişkin değil, sadece AKP Grubuna
ilişkin. Çünkü, açıkça taraf tutarak, kendi yorumunu da katarak, neredeyse
milletvekillerinin, kürsüden halkı aldatma, yalan üzerine kurulu bir
propagandayı kabul etmemiz gerektiğini ve asılsız beyanların gerçeğini açıklamamızı
engellemeye çalışıyor. Bu kabul edilebilir bir durum değil.
BAŞKAN
– Diğer gruplar sizin söylediğinizi kabul etmek zorunda mı?
MERAL
DANIŞ BEŞTAŞ (Devamla) – Sayın Başkan, yani hatip gerçekten kürsüden öyle
şeyler söyledi ki neredeyse Türkiye’de herkesin “Hadi cezaevine gideyim, bir
dinleneyim.” diyesi gelecek. Ama bunların hiçbiri gerçekle ilişkili değil. Biz
bu önergeyi sadece eş başkanlarımız ve milletvekillerimiz için vermedik. Şu
anda Türkiye’de cezaevlerinde kanayan bir yara var ve her geçen gün artıyor.
Sadece 15 Temmuzdan sonra cezaevindeki intiharları lütfen bir araştırın,
özellikle iktidar partisi grubuna bunu öneriyorum. Cezaevleri bu kadar güzelse,
güllük gülistanlıksa insanlar niye intihar ediyor? Bunu bir araştırın.
“Alo
İhbar hattı var.” diyorsunuz. El insaf ya, biz milletvekilleri olarak 7
Hazirandan sonra, 1 Kasımdan önce başlayan bir yılı aşkın bir süredir
cezaevinde görüşme yapamıyoruz. Adalet Bakanlığı, keyfî bir şekilde bizim
cezaevlerine gidişimizi engelliyor. Yani bırakın her şeyi, bizim cezaevlerine
ilişkin hiçbir soru önergemize yanıt verilmiyor, ne sözlü ne yazılı soru
önergelerimize. Başvuru dilekçelerimize cevap verilmiyor.
Ayrıca,
“Halkı sokağa çağırmadan önce düşüneceklerdi, eden bulur.” lafını da gerçekten
size iade etmek istiyorum. En çok halkı sokağa çağıran ve ölümüne sebep olan
sizsiniz. 
NAZIM
MAVİŞ (Sinop) – 6-7 Ekimi unuttun herhâlde.
MERAL
DANIŞ BEŞTAŞ (Devamla) – 6-7 Ekim olaylarını dilinize doladınız. 6-7 Ekim
olaylarında ölenlerin 52 tanesi HDP üyesiydi, yöneticisiydi ve araştırmayı
önleyerek bu propaganda aracınızı elinizden bırakmak istemediniz. Bu gerçekleri
halka anlatın ve şu anda, milletvekillerimizi söylediniz, cevap veriyorum:
Milletvekillerimiz neden tek kişilik hücrede? 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Sayın Demirtaş’ın kendi avukatı Levent Pişkin, görüşme
yaptı diye gözaltına alındı. 
Daha
söyleyecek o kadar çok şey var ki, bunları maalesef zaman olmadığı için
paylaşamıyoruz. (HDP sıralarından alkışlar)
BAŞKAN
– Teşekkür ediyorum.
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Muş Milletvekili Burcu Çelik Özkan ve
arkadaşları tarafından, cezaevlerinde süregelen ve özellikle OHAL kararıyla
ciddi boyutlara ulaşan hak ihlallerinin kapsamlı bir şekilde araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN - Halkların Demokratik Partisi Grubu önerisi
lehinde ikinci söz Ankara Milletvekili Şenal Sarıhan’a aittir.
Buyurun
Sayın Sarıhan. (CHP sıralarından alkışlar)
Evet,
yoğun teveccühle kürsüye geldiniz efendim.
Buyursunlar.
ŞENAL
SARIHAN (Ankara) – Sayın Başkan, değerli kâtip üye arkadaşlarım, sevgili yazman
arkadaşlar ve değerli milletvekili arkadaşlarım; şimdi, buraya doğru yürürken
aslında çok da aklımda olmayan bir cümleyle, bir olayla başlamayı düşündüm, o
geldi aklıma. 
Bilir
misiniz, adli tutuklular cezaevinden çıkarken yani tahliye oldukları zaman,
kullandıkları cam bardaklarını ellerine alırlar ve kapıda kırarlar, bu bir
gelenektir; bir kez daha cezaevine düşmemek için bardağı bir kez kırarlar.
Şimdi zaman değişti, bilemiyorum, benim cezaevlerinde olduğum günlerden farklı
olabilir çünkü bardaklar da ya plastik ya da kâğıt, o sebeple artık
kırılamıyor, bu yüzden de insanlar sıkça yeniden yeniden cezaevlerine girmek
zorunda kalıyorlar. 
İyi
bir haberle başlamalıyım biraz önceki o gergin tartışmalardan sonra. İyi haber
şu: 2 arkadaşımız, cezaevinde bulunan 2 değerli arkadaşımız Aslı Erdoğan ve
Necmiye Alpay salıverildiler. (CHP ve HDP sıralarından “Hayır, hayır” sesleri)
ÖZGÜR
ÖZEL (Manisa) – Hayır.
MİTHAT
SANCAR (Mardin) – Hayır, hayır.
ŞENAL
SARIHAN (Devamla) – Öyle mi? 
VELİ
AĞBABA (Malatya) – Hayır, salıverilme olmadı. Terörle ilgili tutukladılar,
başka davadan tutuklulukları devam.
FİLİZ
KERESTECİOĞLU DEMİR (İstanbul) – Bu suçtan tahliye, öbür suçtan devam.
MİTHAT
SANCAR (Mardin) – Başka suçtan tutuklulukları devam ediyor.
MİHRİMAH
BELMA SATIR (İstanbul) – Başka bir suçtan dolayı dosyaları olduğu için...
ŞENAL
SARIHAN (Devamla) – Peki. O zaman, umarım yarın bu haberi alabiliriz. (HDP
sıralarından “Umarız.” sesleri)
AHMET
YILDIRIM (Muş) – İnşallah.
VELİ
AĞBABA (Malatya) – Zor, zor, zor...
ŞENAL
SARIHAN (Devamla) – O da zor.
MİHRİMAH
BELMA SATIR (İstanbul) – Bu dosyada tahliye kararı verildi ama başka bir
dosya... Demek ki dosyaları inceleniyor. 
CEYHUN
İRGİL (Bursa) – Onu düzeltin isterseniz tutanaklardan.
ŞENAL
SARIHAN (Devamla) ­– Peki, düzeltiyorum o zaman; bu doğrulanamamış bir haber
oldu, düzeltiyorum o zaman. Böyle bir yankı geldi, umarım kendisi de gelir. 
Sevgili
arkadaşlarım, bilirsiniz “Hapishanenin Doğuşu” adlı kitabı vardır Foucault’nun.
Cezaevi konusunun en önemli uzmanlarından birisidir. Ha, zannetmeyin ki o
kitapta cezaevinin tarihçesi anlatılır; cezaevinin tarihçesi anlatılmaz,
aksine, iktidarın hangi güçleri var, hangi sopaları var, iktidar kendisini
hangi ayaklar üzerinde var eder, bu anlatılır. 
Şimdi,
hemen anımsatayım size, der ki Foucault: “Modern toplum yani cezaevlerini
yaratan toplum kendisini cezaevlerinde, okullarda, kışlada ve işletmede
yansıtır.” der. Bu deyim, bugün herhâlde dünkünden çok daha hâkim bir şekilde
önümüzde duruyor. 
Arkadaşlarım
konuştular, siyasi parti temsilcisi arkadaşlarım düşüncelerini ifade ettiler.
Cezaevi, her zaman Türkiye Büyük Millet Meclisinin, aynı zamanda Türkiye’nin
bir sorunu olmaya devam etti. Orada kanayan bir yara vardır. Cezaevlerimizin
eski koşullarında kirlilik söz konusu idi, o kirliliğe bağlı olarak
sağlıksızlık söz konusu idi. Bunlar önemli ölçüde bir çabayla düzeldi, artık
“çok kirli”, “çok pis” dediğimiz cezaevleri yok yani ayaklarınızın altında
farelerin dolaştığı, yiyeceklerinizin üzerine farelerin geldiği ya da
böceklerin geldiği bir cezaevi yok ama cezaevi var. 
Bir
kez daha söylemek isterim, Foucault’nun sözüyle de “Cezaevi bir kötülüktür.”
Bülbülü altın kafese koysanız, orada o “vatan” der, cezaevinde de insan
“özgürlük” der; dışarıdaki bir simidi özler, bir simit yemeyi özler, dışarıdaki
simitçinin sesini duymayı da özler, kendi çocuklarını kucaklamayı da elbette,
kendi mesleğini ifa etmeyi de. Şimdi, ben eminim ki HDP’li 10 milletvekili
arkadaşımız bu kürsülerde olmayı özlüyorlardır ve eminim ki biraz önce adından
söz ettiğim 2 yazar arkadaşımız kendi bilgisayarının başına oturmayı
özlüyorlardır. 
Biz
bugün, özellikle OHAL’in ilanının ardından ne yaptık sevgili arkadaşlar ya da
OHAL bizim önümüze ne getirdi, koydu? Şimdi size bir rakam vereceğim, belki
birçoğunuz biliyorsunuz: OHAL’den sonra, OHAL kapsamı içinde tutuklu olan kişi
sayısı bugün 36.951. 36.951 kişi OHAL’in ilanından sonra tutuklandı. Tutuklama
bir önlemdir, bütün hukukçu arkadaşlarım da bilirler, sizler de bilirsiniz,
aydın insanlarsınız. Şimdi, biz neredeyse 37 bin kişiyi önlem alarak cezaevine
koyarak acaba ne yapıyoruz? Yaptığımız şey nedir? Esas olan özgürlükler değil
midir? 
Ben
yine Foucault’dan bir alıntı size yapmak istiyorum, diyor ki: “Tımarhane ve
hapishane iktidarların bir sopası olmuştur.” Tımarhane ve hapishane. Orta
Çağ’da da böyle, bugün de böyle. Bu sopaya niye ihtiyacımız var? Çünkü, biz
hâlâ demokratik bir ortamı yaratamıyoruz, demokratik koşulları yaratamıyoruz,
insanların özgürce kendilerini ifade edebildikleri, özgürce herhangi bir alanda
siyasi bir örgütlenme içinde var olabildikleri ortamı yaratmıyoruz ve sürekli
sıkıştırarak, sürekli kelepçeleyerek, sürekli cezaevine atarak insanların ceza
yoluyla eğitilmesini sağlamaya çalışıyoruz. Oysa, nasıl hep diyoruz ya OHAL
demokrasiyle aşılır, insanların suç oranı da onlara verdiğiniz eğitim ve
özgürlükle aşılır. Bunu ne yazık ki yapamıyoruz. 
Yine
Foucault’dan bir sözü paylaşmak istiyorum, diyor ki: “İktidar bir savaştır;
başka araçlarla sürdürülen, ilan edilmemiş bir savaştır.” OHAL de nedir? OHAL,
iktidarın kendi yasal olanaklarını bir kat daha artırmasıdır, bu savaş
alanındaki savaş araçlarını biraz daha çoğaltmış olmasıdır. 
Yine
Foucault’dan son bir sözü söyleyeceğim size, diyor ki: “Erdem, kendimize karşı
sorumluluklarımızdır, topluma karşı değil.” AKP’li arkadaşlarımın dikkatine
sunuyorum: “Erdem, kendimize karşı sorumluluklarımızdır, topluma karşı değil.”
Elbette topluma da karşı ama bireyin öncelikle kendi vicdanıyla baş başa
kaldığı bir süreç söz konusudur, bu süreç çok önemlidir. Kendi yüzümüze aynada
bakabildiğimiz ve yüzümüzün kızarmadığını, utanmadığını gördüğümüz süreç çok
önemlidir. 
Biraz önce, AKP’li milletvekili arkadaşım “Bize örnekler
sunar mısınız? Cezaevindeki kötülüklere ilişkin somut söyleyin.” dedi. İşte,
söylüyorum arkadaşlar: İnsan Hakları Derneğinin raporu. Tek tek isimler var,
kimlere işkence yapılmış cezaevinde, kimlere kötü muamele yapılmış. Gaziantep L
Tipi Cezaevinde yaşanan hak ihlallerine ilişkin İnsan Hakları Derneğinin raporu:
Avukat arkadaşlarımızla gitmişler, inceleme yapmışlar, Gaziantep’e OHAL
sebebiyle nakledilen 93 hükümlünün nasıl çıplak arandığını, bir cezaevinden bir
cezaevine taşınmalarına rağmen hastaların nasıl dayak yediğini, bunları birinci
elden saptamışlar.
Yine başka bir rapor. Bu rapor da Şırnak T Tipi -özel
güvenlikli- Kapalı Cezaevine ilişkin. Hastaları sayıyor; şizofreni hastası var.
Hukukçu arkadaşlarım bilirler, şizofrenlerin herhangi bir biçimde cezai
ehliyeti yoktur. Bu insanın cezaevinde bırakılmasından umut edilen kazanç
nedir? 
Değerli arkadaşlar, daha başkaları var. Çok yakında
Veli arkadaşımız cezaevini ziyaret etti ve Ali Bulaç’la görüştü, basına da
yansıdı, okumuşsunuzdur. Ali Bulaç diyor ki: “AKP’li arkadaşlar, çoğunuz benim
yanımda yetiştiniz. Bu tutuklamanın haklı olup olmadığını siz bilebilirsiniz.”
Size sesleniyor, AKP’li arkadaşlarımıza sesleniyor. Biz birbirimizi biliriz
sizin beni bildiğiniz kadar ya da benim sizi bildiğim kadar; insanların terör
örgütü üyesi olup olmadıklarını, terör örgütü üyesi olmanın ne anlama geldiğini
hukuken de biliriz, bireysel olarak da biliriz.
Şimdi bunlar Veli arkadaşımızın basına yansıyan
raporunda da var, biraz önce kendisiyle de konuştum, 127 yazarçizer gazeteci şu
anda cezaevinde. Yanılmıyorum değil mi rakamda?
VELİ AĞBABA (Malatya) – Evet.
ŞENAL SARIHAN (Devamla) - Kendi yazdıkları kitap
kendilerine yasak arkadaşlar. Böyle bir yasaktan söz edilebilir mi?
Şimdi, Selahattin Demirtaş ta Edirne’ye götürüldü.
Selahattin Demirtaş’ın ailesi ya Ankara’dadır ya Diyarbakır’dadır, bilmiyorum
nerede olduğunu.
PERVİN BULDAN (İstanbul) – Diyarbakır’da.
ŞENAL
SARIHAN (Devamla) – Elbette durumları da iyidir, bir yerden bir yere
gidebilirler ama yüzlerce sanık var ki annesi Van’dadır, kendisi Edirne’dedir.
O insanların ceplerinde oraya gidip de ziyaret edebilecek paraları yoktur ve
ceza, güvenlik tedbirlerine ilişkin, ne bizim yasamız, iç hukukumuz ne
uluslararası standartlar, minimum standartlar buna izin vermemektedir. 
Hukuktan
dönersek hukuksuzluğa batarız ve bir gün biz de onun altında kalırız.
Teşekkür
ederim. (CHP ve HDP sıralarından alkışlar)
BAŞKAN
– Teşekkür ediyorum.
Halkların
Demokratik Partisi Grubu önerisi üzerinde aleyhte olmak üzere ikinci ve son konuşmacı
Giresun Milletvekili Sabri Öztürk.
Buyurun
Sayın Öztürk. (AK PARTİ sıralarından alkışlar)
SABRİ
ÖZTÜRK (Giresun) – Sayın Başkan, değerli milletvekilleri; Halkların Demokratik
Partisi grup önerisi aleyhine söz almış bulunuyorum. Yüce Meclisi saygıyla
selamlıyorum.
HDP
grup önerisinde cezaevlerindeki hak ihlalleriyle ilgili bir araştırma talebi
vardır. Bilindiği gibi, AK PARTİ döneminde cezaevlerindeki tutuklu ve
hükümlülerin hakları, içinde bulundukları cezaevlerinin fiziki durumları, bu
konuda tutuklulara ve hükümlülere tanınan imkânlar bir hayli iyileştirildi. 
Ülkemizde
işkenceye sıfır tolerans politikası kabul edildi. Bu kapsamda, işkencenin
önlenmesi, bu yöndeki iddiaların ortadan kaldırılması, kişilere karşı kötü
muamele vakalarının yaşanmaması için mevzuatımızda köklü değişiklikler
yapılmış, bu yönde denetim ve yargı mekanizmaları oluşturulmuştur. 
Cezaların
infazına yönelik mevzuat hükümleri, tüm ceza infaz kurumlarında hükümlülerin
ırk, dil, din, mezhep, milliyet, renk, cinsiyet, felsefi inanç, fikir veya
düşüncesi, siyasi görüşleri yönünden ayrım yapılmaksızın uygulanmaktadır. Ceza
infaz kurumlarında hükümlü ve tutuklular hakkında 5275 sayılı Ceza ve Güvenlik
Tedbirlerinin Uygulanması Hakkında Kanun başta olmak üzere, ilgili tüzük,
yönetmelik ve genelge hükümleri uygulanmaktadır. 
Hükümlü ve tutukluların kurum idaresinin kendilerine
yönelik her türlü eylem ve işlemlerine karşı şikâyet ve itiraz hakkı vardır. Bu
haklarını doğrudan kendileri kullanabileceği gibi, yakınları eliyle veya sivil toplum
örgütleri eliyle kullanabilmektedirler. Yapılan başvurular için ilgili
cumhuriyet başsavcılıkları gerekli adli, idari işlemleri yerine getirmektedir. 
İşkence ve kötü muamelelerin önlenmesi için ceza infaz
kurumları ulusal ve uluslararası denetime açıktır. Avrupa İşkenceyi Önleme
Komitesi, Birleşmiş Milletler Keyfî Tutuklama ile İşkence ve Aşağılayıcı
Muameleyi Önleme Komitesi gibi, gerekli denetimleri yapan kurumlar, kuruluşlar
vardır. İşte, bu ulusal ve uluslararası denetim mekanizmaları tarafından düzenli
olarak haberli, habersiz denetimler yapılmaktadır. Son yıllarda, insan hakları
ihlallerine ilişkin iddialar yok denecek kadar bu denetimler sayesinde
azalmıştır. Varsa bir iddia, Adalet Bakanlığı ve ilgili kurullar tarafından
titizlikle takip edilmektedir ve yasaların gereği yerine getirilmektedir. 
Bütün ceza infazlarının faaliyet ve işlemleri denetime
tabidir. Bu çerçevede, Adalet Bakanlığı müfettişleri, Ceza ve Tevkifevleri
Genel Müdürlüğü hâkim ve kontrolörleri tarafından denetimler yapılmaktadır. Yine,
adli denetim kapsamında, infaz hâkimleri cezanın infazına veya kurumdaki yaşam
koşullarına ilişkin şikâyetleri incelemektedir. Sivil toplum kuruluşlarının
denetimi kapsamında da 4681 sayılı Kanun’a göre ceza infaz kurumları ve
tutukevleri izleme kurulları vardır. Bu kurullar en az iki ayda bir kuruma
giderek denetim yapmakta, raporlarını cumhuriyet başsavcılıklarına, Adalet
Bakanlığına, Türkiye Büyük Millet Meclisi İnsan Haklarını İnceleme Komisyonuna
sunmaktadır. Sivil toplum örgütleri denetimi kapsamında da 6701 sayılı Yasa’ya
göre, Türkiye İnsan Hakları ve Eşitlik Kurumu cezaevlerini ziyaret edip denetim
yapabilmektedir. Yine, Parlamento denetimi kapsamında, Türkiye Büyük Millet
Meclisi İnsan Haklarını İnceleme veya araştırma komisyonu başkanı ve üyeleri
ceza infaz kurumlarını ziyaret ederek gerekli araştırma ve denetimleri
yapabilmektedir. 
Sonuç olarak AK PARTİ hükûmetleri döneminde, gerek
hukuki olarak gerek fiziki olarak hem cezaevlerinde hem tutukevlerinde tutuklu
ve hükümlülerin durumları eskiye oranla çok daha iyileştirilmiştir. Hak ihlali
iddiası varsa mevcut kurum ve kurallar eliyle bunlar denetlenmektedir. 
Elbette, tutuklu ve hükümlülerin hakları vardır ama
sonuçta cezaevinde ceza infaz edilmektedir. Bu hükümlülük hâli hiçbir mahkûma
krallar gibi yaşama hakkı vermez. Özellikle, terör örgütlerinin cezaevlerini de
eğitim üssü gibi bir kullanma talebi asla kabul edilemez. Özellikle, 15 Temmuz
sürecinden sonra hangi terör örgütü olursa olsun -FETÖ, PKK, DAEŞ gibi- her
türlü teröre ve teröriste destek veren unsurlara karşı Hükûmet olarak, devlet
olarak, millet olarak, tüm siyasi partiler olarak mücadelemiz kararlılıkla
sürecektir.
Tabii, gündemimiz çok yoğun. Bu konuyla ilgili
söylenebilecek çok şey var ancak Milli Eğitim Bakanlığı Teşkilat Kanunu ve
diğer kanunlara ilişkin bir düzenlemeyle ilgili Meclisin çok zamanını almak
istemiyoruz. O yüzden -milletimiz Meclisten hizmet bekliyor- sözlerimi burada
noktalıyorum.
Yüce Meclisi saygıyla selamlıyorum. (AK PARTİ
sıralarından alkışlar)
BAŞKAN – Teşekkür ediyorum.
ÇAĞLAR DEMİREL (Diyarbakır) – Sayın Başkan, yerimden
söz talebim var.
BAŞKAN – Buyurun Sayın Demirel.
Sisteme girmişsiniz, bir dakika süre veriyorum.
V.- AÇIKLAMALAR (Devam)
20.- Diyarbakır Milletvekili Çağlar Demirel’in,
cezaevlerinde yaşanan hak ihlallerine ilişkin yüzlerce örnek verilebileceğine
ilişkin açıklaması
ÇAĞLAR DEMİREL (Diyarbakır) – Teşekkürler Sayın Başkan.
Sayın
Başkan, bazı ifadeler kullanıldı burada cezaevlerinin durumuna ilişkin.
Onlarca, yüzlerce hak ihlali; onlarca, yüzlerce örnek verebiliriz buradan.
Yani, şu anda, şunu ifade etti hatip konuşurken… Galiba, yeni çıkan KHK’lara
hiç bakmıyor. Kanun hükmünde kararnamelerle cezaevi izleme kurullarının tamamı
feshedilmiş durumda şu anda. O yüzden, cezaevlerinden gelen bilgilerin hiçbir
şekilde dikkate alınmadığı bize iletilen konular. Burada onlarca, yüzlerce
ifade edeceğimiz örnek var, örnekler söylendi. Mesela, Van F Tipi Cezaevinde
kalan verem hastası Resul Özbey tek kişilik tecrit hâlinde kalıyor ve işkence
görüyor. Yani, birçok yerde, birçok cezaevinde işkenceler söz konusu. Daha
bugün, Edirne F Tipi Cezaevinden 52 kişinin sürgün edildiği bilgisi geldi,
kendilerinin hiç haberi olmadan sürgün edildiler. Yani, bu sürgünler, başka
yerlere gönderilmeler üzerinden söylendi. Bir tek örnekle bitireceğim.
“Hakkâri’den Edirne’ye” deriz her zaman. Abdullah Zeydan Vekilimiz Hakkârilidir
ve ailesi Hakkâri’de kalıyor. Şu anda, kendisi Edirne F tipinde tek kişilik
tecritte tutuluyor. Bu bile aslında, cezaevlerinin durumunun ne olduğunu ortaya
koyuyor. Şu anda milletvekillerimizin, belediye eş başkanlarımızın
cezaevlerindeki durumu tam bir tecrittir ve bu tecridin ortadan kaldırılması
için de belli bir komisyonun kurulması, bunların tek tek araştırılması
gerektiğini bir kez daha ifade ediyorum. 
Teşekkür
ediyorum. 
BAŞKAN
– Teşekkür ediyorum Sayın Demirel. 
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Muş Milletvekili Burcu Çelik Özkan ve
arkadaşları tarafından, cezaevlerinde süregelen ve özellikle OHAL kararıyla
ciddi boyutlara ulaşan hak ihlallerinin kapsamlı bir şekilde araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi… 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama istiyoruz. 
BAŞKAN
– Evet, Halkların Demokratik Partisi grup önerisini oylamaya geçmeden önce bir
yoklama talebi vardır. Önce bu işlemi gerçekleştireceğiz. 
Sayın
Özel, Sayın Ağbaba, Sayın Bektaşoğlu, Sayın Gürer, Sayın Erkek, Sayın Demirtaş,
Sayın Gökdağ, Sayın İrgil, Sayın Yeşil, Sayın Balbay, Sayın Zeybek, Sayın
Çamak, Sayın Engin, Sayın Gaytancıoğlu, Sayın Kayan, Sayın Sarıbal, Sayın Tur
Yıldız Biçer, Sayın Yarkadaş, Sayın Tanal, Sayın Gündoğdu. 
Evet,
yoklama işlemi için üç dakika süre veriyorum ve yoklamayı başlatıyorum. 
Pusula
veren sayın milletvekilleri salondan ayrılmasınlar, ihtiyaç hasıl olabilir. 
(Elektronik
cihazla yoklama yapıldı)
BAŞKAN
– Sayın Harun Karaca? Burada.
Sayın
Beşir Atalay? Burada.
Sayın
Serkan Bayram, Erzincan? Yok.
Sayın
Halis Dalkılıç? Yok.
Sayın
Nureddin Nebati? Burada.
Sayın
Bennur Karaburun? Burada.
Sayın
Orhan Miroğlu? Burada.
Sayın
Fatma Benli? Burada.
Toplantı
yeter sayısı vardır.
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Muş Milletvekili Burcu Çelik Özkan ve
arkadaşları tarafından, cezaevlerinde süregelen ve özellikle OHAL kararıyla
ciddi boyutlara ulaşan hak ihlallerinin kapsamlı bir şekilde araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir.
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup, işleme alıp oylarınıza sunacağım:
3.- CHP Grubunun, Malatya Milletvekili Veli Ağbaba ve
arkadaşları tarafından, madenlerde gerçekleşen iş kazalarının araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi 
Türkiye Büyük Millet Meclisi
Danışma
Kurulunun 23/11/2016 Çarşamba günü (Bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Levent
Gök
 Ankara
Milletvekili
 Grup
Başkan Vekili
Öneri:
Malatya
Milletvekili Veli Ağbaba ve arkadaşları tarafından, madenlerde gerçekleşen iş
kazalarının araştırılması amacıyla 23/11/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (935 sıra
no.lu) Genel Kurulun bilgisine sunulmak üzere bekleyen diğer önergelerin önüne
alınarak, 23/11/2016 Çarşamba günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi grup önerisi lehinde ilk söz, Malatya Milletvekili
Veli Ağbaba’ya aittir. 
Buyurun
Sayın Ağbaba. (CHP sıralarından alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Değerli
milletvekilleri, bize göre bir ülkenin gelişmişliği, kişi başına düşen millî
geliriyle, yapılan yoluyla, köprüsüyle, alışveriş merkezi sayısıyla ölçülemez.
Bir ülkenin gelişmişliği, AVM’leri, köprüleri yapan insanların nasıl öldüğüyle
ölçülür. 
Bir
zamanlar “girdik” diye gündüz vakti havai fişek patlattığınız, şimdi üç öğün
kavga ettiğiniz Avrupa Birliğinde ve bütün medeni ülkelerde, gelişmiş
ülkelerde, elektrik arızasına deniz bisikletiyle gidilmez, buzlu gölün
ortasında işçiler donarak ölmez, 20 milyonluk metropolün ortasında işçiler
çadırda yanarak ölemezler.
Bakın,
değerli milletvekilleri, bu, geçtiğimiz yıllara ait bir resim. Burada,
İstanbul’un göbeğinde, Avrupa’nın en büyük kentinde işçilerin nasıl öldüğünü
gösteriyor. 
Yine,
gelişmiş ülkelerde madenlerde insanlar ölmez, göçük altında insanlar unutulmaz.
Elbistan’daki göçükte hâlâ çıkarılmayı bekleyen, annelerine sarılmayı bekleyen
evlatlar yatmakta. 
Değerli
arkadaşlar, hâlâ göçük altındaki insanlar unutuldu maalesef, bulunamadı. 
Yine,
belki bölgenin metrekaresi en pahalı rezidans inşaatında insanlar düşerek
ölmezler. Maalesef, sizin döneminizde, Türkiye ucuz ölümler ülkesi hâline
geldi. Bu ülkede, 15 milyonluk İstanbul’un göbeğinde, insanlar balık istifi
yatırıldıkları naylon çadırda ölüyorlar. 
Değerli
arkadaşlar, şehrin tam ortasında -inanılacak gibi değil, hatırlar mısınız
bilmiyorum, AKP Grubuna göstermek istiyorum- şehrin tam göbeğinde, selde,
minibüste insanlar, kadın işçiler boğularak ölüyorlar.
Yine,
bakın, değerli arkadaşlar, 13 yaşında bir çocuk, temizlik yapsın diye alındığı
fabrikada, pres makinasına kafası sıkışarak ölüyor.
Değerli
arkadaşlar, Tuzla’daki tersanede filika testi kum torbası yerine işçilerle
yapılıyor ve işçiler ölüyor. İnanılacak gibi değil.
Yine,
değerli arkadaşlar, dünyanın hiçbir ülkesinde insanlar böyle ölmüyor.
Erzurum’da buzda boğulanların, üst geçitten geçerken damperli kamyon
çarpanların, baraj kapağı açılınca boğulanların, asansör boşluğuna düşenlerin,
feribota binerken düşen insanların öldüğü ülkedir Türkiye. Kimi 20 yaşına
gelmeden merdiven altında ölür, kimi kot taşlarken, kimi traktör kazasında
kurbanlık gibi taşınırken ölür bu ülkede. Sizler, iktidar buna “kaza” der, biz
ise “cinayet” diyoruz; siz buna “fıtrat” dersiniz, biz ise “ihmal” diyoruz.
Değerli
arkadaşlar, ne derseniz deyin, bu ülkede her şey pahalıdır ama ölümler çok
ucuzdur. Ermenek’i hatırlayın, ayakkabısı yırtık Recep amcayı hatırlayın,
“Oğlum yüzme bilmezdi.” diyen madenci annesini hatırlayın, Soma’yı hatırlayın;
hani, madenci yakınlarını tekme tokat dövdüğünüz Soma’yı hatırlayın, 301
madenciyi, onların ailesini, çocuklarını hatırlayın. Yine, Karadon’u hatırlayın
değerli arkadaşlar; hani, Başbakanın çıkıp “Kader.” dediği, bir bakanın da “Ne
güzel öldüler.” dediği maden kazasını hatırlayın. 
Bu
saydığım cinayetlerin hiçbirinde, değerli milletvekilleri, hiçbir yetkili ceza
almadı. İş cinayetlerinde, iş ölümlerinde tam bir cezasızlık var. Bu anlattığım
cinayetler, dünyanın herhangi bir ülkesinde olsa yer yerinden oynar, bir tane
sorumlu istifa eder. Bakın, Letonya’da, alışveriş merkezinde kaza nedeniyle 54
kişi öldü, Başbakanı istifa etti; Güney Kore’de feribot kazasında 187 kişi
öldü, Başbakan istifa etti. Bizim ülkemizde böyle bir şey olabilir mi? Olamaz.
Bizim ülkemizde bekçiyi bile görevden alamıyorlar değerli arkadaşlar. İşte
demokrasinin gelişmişliği, insan haklarının gelişmişliği, medeniyetin ölçüsü de
tam budur. Eğer hesap veremiyorsanız, hesap sorulmuyorsa bu cinayetlerden
-kimse kusura bakmasın- kimse bu ülkenin geliştiğini iddia edemez.
Bakın,
en son Şirvan’da, Siirt’te 16 işçi, 16 maden emekçisi göçüğün altında kaldı. 16
ocağa ateş düştü değerli arkadaşlar. 
Değerli
arkadaşlar, Cumhuriyet Halk Partisi olarak, olayı duyar duymaz Zonguldak
Milletvekilimiz Ünal Demirtaş, Sinop Milletvekilimiz Barış Karadeniz’le
birlikte Siirt’e gittik. Orada Siirt Valisiyle görüştük, şirket yetkilileriyle
görüştük, işçilerle görüştük, oradaki işçi aileleriyle görüştük. Orada
edindiğimiz izlenimi kamuoyuyla paylaştık; yine ihmaller zinciri, yine kâr
hırsı, yine denetlenmeyen maden ocakları ve her zamanki gibi ölen gariban
insanlar. Biz gittiğimizde bakanlar gelmemişti, biz gittiğimizde bakanlar
ulaşamamıştı. CHP Grubunun, bizim özel uçağımız yok. Biz tarifeli uçakla
gittik, Siirt İl Başkanımız Nevaf Bilek aldı bizi, maden sahasına gittik.
Bakanlar bizden birkaç gün sonra geldi. Değerli arkadaşlar, bakanın açıklamasını
dikkatinize sunuyorum. Biz gittikten sonra giden bakan diyor ki: “İhmal
görmedim.” Eğer o bakan orada ihmal görmediyse biz de o bakanda vicdan
görmedik. (CHP sıralarından alkışlar) O madenlerdeki ihmalleri kör olsanız
görürsünüz. Maalesef, o bakanın vicdanı kör, kendi kör değerli arkadaşlar,
vicdanı maalesef kurumuş. 
Bakın,
gözle görülüyor. Biz tepeye kadar çıktık arkadaşlarımızla birlikte, ihmalin
nasıl olduğu gözle görülüyor. Orada yapılan ihmali, kusuru görmemek, hatta
hatta işçiyi suçlamak başlı başına bir vicdansızlıktır arkadaşlar. 
Bakın
değerli arkadaşlar, AKP iktidara geldiğinden beri 18 binden fazla insan iş
cinayetlerinden öldü, 18 bin insan, 18 bin hayat. 18 bin ailenin ocağına ateş
düştü. 18 bin aile ne demek biliyor musunuz arkadaşlar, 18 bin kişi ne demek
biliyor musunuz? Benim ilime bağlı Hekimhan ilçesinin nüfusundan daha fazla bir
nüfus demek, Sivas’a bağlı Kangal’dan daha fazla nüfus demek, Ankara Balâ’dan
daha fazla nüfus demek. 18 bin insan iktidara geldiğinizden beri iş cinayetlerine
kurban gitmiş. Bir cinayetin bir karşılığı var ama maalesef, AKP’den bu
cinayetlerin karşılığını sorabilmiş değiliz. Tam 73.500 kişi iş göremez hâle
gelmiş, saat başına 80 iş kazası oluyor, yılda 706 bin işçi iş kazası
gerçeğiyle yüz yüze geliyor.
Son
beş yılda madenlerde 697 kişi hayatını kaybetti. Değerli milletvekilleri,
sadece bu yıl ölen işçilerin sayısı tam 1.600. Bakın, tam 1.600 kişi iş
kazasında iş cinayetlerine kurban gitmiş, bununla övünebilirsiniz! Türkiye,
demokrasi liginde, basın özgürlüğünde son sıralarda ama maalesef, iş
cinayetlerinde Avrupa 1’incisi, dünya 3’üncüsü değerli arkadaşlar. Bu utancı
gidermek herkesin görevi, en başta on dört yıldan beri ülkeye hükûmet eden
iktidarın görevi. Ama, maalesef bu konuda çaba harcanıyor mu? Çaba harcanmıyor.
Değerli
arkadaşlar, her işçi öldüğünde ilk söz “fıtrat” deniyor ama bu fıtrat nedense
sadece Türkiye’deki işçilerin yanına geliyor. Değerli arkadaşlar, fıtrat
Almanya’da kömür ocağında çalışan işçiye gelmiyor, İsviçre’ye uğramıyor, başka
ülkelerdeki insanların evlerine fıtrat uğramıyor, bir tek Anadolu’nun yoksul
garibanlarının evinin kapısını çalıyor. Bu fıtrat sadece bizim Türkiye’ye özgü
mü? Bu fıtrat sadece yoksul Anadolu işçilerine mi özgü değerli arkadaşlar? 
Bakın,
Şirvan’da cinayetin nedeni, diğer cinayetlerde olduğu gibi özelleştirme, kâr
hırsı ve taşeron sistemidir. Taşeron demek ölüm demektir, çok iş ama az maaşla
çalışmaktır, sendikasızlıktır, güvencesizliktir. Türkiye’de iş cinayetlerinin
yüzde 90’ı taşerondur. Şirvan’daki bu cinayetlerde ihmal vardır. 
Değerli
arkadaşlar, 25 Temmuzda heyelan oluyor, maden kapatılıyor, daha önce bir ölüm
var yine, ama maalesef tedbir alınmıyor, çalışmaya devam ediliyor. Tam bir
hafta boyunca Şirvan’a aşırı yağmur yağıyor, tedbir alınmıyor, perşembe akşamı
sekiz buçukta göz göre göre felaket geliyor ve 16 işçi göz göre göre
katlediliyor. Değerli arkadaşlar, ihmal yok, ihmaller silsilesi var, bağıra
bağıra gelen bir cinayet var, doğru düzgün denetlemeyen bir hükûmet var.
İhmalin olduğu yerde iş kazası olur diyorum değerli arkadaşlar. 
Yine, bugün bir şeyi paylaşarak sözlerime son vermek
istiyorum: Üç yıl önce Zonguldak’ta 1 maden işçisi kurtulmuştu, adı
Mustafa’ydı. Üç yıl önce Kozlu’da madende 8 işçi öldü. O gün buz gibi soğukta
“Babam nerede?” diye ağlayan bir Doğukan vardı. Doğukan babasını görünce
sevindi, mutlu oldu. Bugün o çocuk babasını toprağa verdi, bu sefer babasını
madenden çıkaramadı değerli arkadaşlar. 
(Mikrofon otomatik cihaz tarafından kapatıldı) 
VELİ AĞBABA (Devamla) - Doğukan’ın vicdanıyla Doğukan’a
gelen fıtratın düşünülmesini, mutlaka bu konuyla ilgili bir iş kazası komisyonu
kurulmasını diliyor, hepinizi saygıyla selamlıyorum. (CHP sıralarından
alkışlar) 
BAŞKAN
– Teşekkürler Sayın Ağbaba.
Sayın
Bostancı, yerinizde bir dakika süre veriyorum.
Buyurun.
V.- AÇIKLAMALAR (Devam)
21.- Amasya Milletvekili Mehmet Naci Bostancı’nın,
Malatya Milletvekili Veli Ağbaba’nın CHP grup önerisi üzerinde yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
Sayın
Ağbaba elbette muhalefetin temsilcisi olarak eleştirecek, biz de gereken cevabı
vereceğiz, bunda şüphe yok. 
İki
hususun altını çizmem gerekiyor: Birincisi, kazanın ardından, yurt dışından
gelir gelmez Enerji Bakanı doğrudan oraya gitti, peşinden Sağlık Bakanı gitti,
peşinden de Sayın Müezzinoğlu gitti. 3 Bakan gitti, orada her türlü çalışmayı
incelediler, baktılar, takip ettiler. 
Biraz
önce bir bakana atıf yaparak alıntıladığı söz üzerinden yapılan çarpıtma bir
haksızlıktır. Sayın Sağlık Bakanının sözüne atıf yapılıyor. Sayın Ağbaba da o
cümlenin tamamını muhakkak duymuştur “Ben ihmal görmedim ama…” diye devam
ediyor, “… buna ben karar veremem.” diyor. İnceleme yapılacak, sonuçta karar
verilecek. Böyle yapılan bir ifadeyi “Ben ihmal görmedim.” diye haksız bir
eleştiriye tabi tutmak açık bir çarpıtmadır ve ayıptır.
Teşekkürler.
BAŞKAN
– Teşekkür ediyorum.
Sayın
Özel, size de sistemi açıyorum.
Buyurun
Sayın Özel.
22.- Manisa Milletvekili Özgür Özel’in, Sağlık Bakanı
Recep Akdağ’ın Siirt Şirvan’daki maden kazasıyla ilgili açıklamalarına ve
Bakanlar Kurulundan bir heyetin olay duyulur duyulmaz kaza yerine gitmemiş
olmasının önemli bir eksiklik olduğuna ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Öncelikle
şunu söylemek gerekir: Elli yıldır Fransa’da, otuz beş yıldır Almanya’da maden
kazalarında işçi ölmüyorsa Sağlık Bakanı sadece bu bilgiden hareketle
“Arkadaşlar ihmal olmasa ölüm olur mu?” dese herkesin aklına ve vicdanına
saygılı bir şey söylemiş olurdu. Bu “fıtrat” dediğimiz meselenin “Alman”,
“Türk” diye madenciyi ayırmamasının sebebi fıtratın kendisinin mesleğe özgü
değil, yaşanılan ülkeye özgü olmasından kaynaklanıyor. Enerji Bakanının günler
sonra oraya gitmiş olması, olay duyulur duyulmaz oraya Bakanlar Kurulundan bir
heyetin gitmemiş olması önemli bir eksikliktir. 6 tane tutuklamanın olduğunu,
gözaltı ve tutuklamanın olduğunu bile bile orada ihmal görmemek kamuoyunda bir
algıyı yerleştirmekten başka bir şey değildir. Oraya bu Hükûmetin
temsilcilerinin gidiyor olması, o redevans sistemini, o üretim baskısını,
devlet işletiyor olsa -o kadar yağışa rağmen- girilmeyecek olan o madene
işçileri girmeye zorlayan bu vahşi sistemi yerleştiren ve savunanların oraya
yaptıkları ziyaret ne kadar anlamlıdır, ne kadar vicdanidir; o da ayrı bir
tartışma konusu. 
Teşekkür
ederim. (CHP sıralarından alkışlar)
BAŞKAN
– Teşekkür ediyorum. 
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Malatya Milletvekili Veli Ağbaba ve
arkadaşları tarafından, madenlerde gerçekleşen iş kazalarının araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Önerinin aleyhinde ilk söz Manisa Milletvekili Erkan Akçay’a aittir. 
Buyurun
Sayın Akçay. (MHP sıralarından alkışlar)
ERKAN
AKÇAY (Manisa) – Sayın Başkan, değerli milletvekilleri; Siirt’in Şirvan ilçesi
Maden köyünde bulunan bakır madeninde meydana gelen kazanın araştırılması için
Cumhuriyet Halk Partisi tarafından verilen grup önerisi üzerine söz aldım. İç
Tüzük gereği her ne kadar aleyhe olsa da lehe konuşup olumlu oy vereceğimizi de
baştan ifade etmek isterim. 
Değerli
milletvekilleri, geçtiğimiz hafta cuma günü gerçekleşen elim maden kazasında 16
işçimiz toprak altında kaldı ve şu ana kadar da 6 işçimizin cansız bedenine
ulaşılmış bulunuluyor. 10 işçiyi arama çalışmaları da devam ediyor. Hayatını
kaybeden bu işçi kardeşlerimize Allah’tan rahmet, ailelerine, yakınlarına ve
sevenlerine başsağlığı diliyorum ve göçük altında kalan işçilerimizin de bir an
evvel kurtarılmasını bekliyorum. Ve bu elim hadiseden iki hafta önce de aynı
maden sahasında meydana gelen bir kazada 1 işçi daha hayatını kaybetmişti.
Görüldüğü gibi, kazalardan ders alınmamış, ihmaller devam etmiş, bu maden
sahası da 6 işçimize daha mezar olmuştur. Efendim, Enerji Bakanı gitmiş de “Ben
ihmal görmedim ama...” demiş. 13 Mayıs 2014 tarihindeki Soma maden kazasında da
zamanın Enerji Bakanı benzer laflar demişti, kazadan evvel ziyaret ettiği maden
ocağında da maden şirketini öve öve bitirememişti ama 301 kişi hayatını
kaybetti. Yine, aynı şekilde, Bakan “Ben ihmal görmedim ama...” diyor. İhmal
görmemişsiniz ama 6 işçi de hayatını kaybetmiş. Daha peşin peşin cümlenin
başında hükmü veriyor, “ama”yı sonra anlatıyor; “ama”yı önce anlatacaksın,
hükmü sonra vereceksin. (MHP ve CHP sıralarından alkışlar) Hadiselere bakışın
ve zihniyetin çarpıklığının göstergesinden başka bir şey değil bu. Yani, Mehmet
Akif Ersoy’un söylediği gibi, yani bu madencilikteki yaşadığımız bin kıssa bir
hisse vermedi mi arkadaşlar? 13 Mayıs 2014’ün üzerinden -eğer bu tarihi milat
alacak olursak, hep öyle söylenildi- iki buçuk yıl zaman geçmiş, bir arpa boyu
yol gidilememiş durumda. Şimdi, iş kazalarında dünyada 3’üncü, Avrupa’da
1’inci... On dört yılda 18 bin işçi bu “iş kazası” dediğimiz kazalarda hayatını
kaybediyor ve 73 bin işçi de iş göremez hâle geliyor. Bu, on dört yıllık Adalet
ve Kalkınma Partisi iktidarının bilançosudur. 
Bu
konuşmaya hazırlık yaparken çeşitli kurumlardan “Acaba bu meydana gelen iş
kazalarındaki durum nedir? Kaç kaza meydana gelmiş madenlerde, ne olmuş?”
araştırmaya çalıştık ama maalesef sağlıklı bir bilgiye ulaşamadık, hâlbuki
bunları defalarca konuşmamıza rağmen. Şu hükme vardık ki: Ya bu rakamlar,
bilgiler saklanıyor veya hâlâ bunun bir çalışması derli toplu bir şekilde
yapılamıyor. 
Şimdi,
Sosyal Güvenlik Kurumu kaynaklarına baktığımızda, iş kazası geçiren sigortalı
sayıları 2011’de 10.558, 2012’de 9.960, 2013’te 14 bin -ciddi bir artış var,
azalış söz konusu değil- 2014’te 13 bin, 2015’te kısmi bir azalma görmekle
birlikte bu iş kazalarının devam ettiğini görüyoruz. Ve bu maden ocaklarında
meydana gelen maden kazalarının çoğunun redevanslı ve hizmet alımı şeklinde
özel sektörün işlettiği maden ocaklarında meydana gelmesi dikkat çekici bir
husus. 
İkinci
dikkat çekici husus da bu maden şirketlerinin siyasi ilişkileri. Benzeri
durumlar bundan evvelki maden kazalarında da ortaya çıkmıştı. Anlaşılan odur ki
ne maden şirketlerine ne de ilgili kurumlara, bakanlıklara ve Hükûmete hiçbir
ders çıkmamış ve madencilik kurumlarındaki deneyimler, birikimler âdeta yok
edilmiş, maden işletmeciliği de yetersiz, donanımsız ve deneyimsiz kişi ve
kuruluşlara bırakılmış, taşeronlaşma, dayıbaşılık, redevans gibi uygulamalarla
ve bu sistemi tetikleyen aşırı üretim ve kazanç hırsıyla beraber denetimler de
yapılmayınca âdeta bu kazalar fıtrat hâline dönüştürülmüş. Demek ki bunları
yapanların, bunları görmezlikten gelenlerin fıtratında bir sıkıntı var,
kazalarda değil; bunlara gerekli tedbirleri, önlemleri almayanların fıtratında
sıkıntı var.
Dolayısıyla,
değerli arkadaşlar, denetimlerin yetersizliği artık Türkiye Büyük Millet
Meclisinde araştırma komisyonunda, ilgili komisyonlarda, Genel Kurulda yüzlerce
defa dile getirildi. Sorumlu bakanlar bunların çoğunun cevabını veremedi; cevap
vermedi demiyorum, veremedi, hesabını da maalesef veremedi hatalarının.
Denetimleri etkisiz hâle getiren unsurlar, aradan geçen bunca zamana rağmen
giderilebilmiş değil. 2014 yılının Aralık ayında bir Soma Araştırma Raporu
düzenlendi komisyon tarafından. Hepimiz, hep birlikte, bütün parti gruplarından
arkadaşlarımız çok değerli, önemli katkılar verdik. 
Şimdi,
o rapora tekrar bir göz attığımızda inanın -tekrar ediyorum- bir arpa boyu yol
alınamadığını ve hiçbir tedbir ve düzenleme yapılmadığını da maalesef
görüyoruz. Bu kadar 1.300 sayfayı bulan raporda çok değerli öneriler var. Bunu,
iktidar ve muhalefet grupları olarak birlikte yapmıştık ama o rapor, Genel
Kurulun gündemine dahi getirilmedi. Bu konuda önerilerimiz, tekliflerimiz de
oldu, kesinlikle bunu tekrar gündeme getirmekte fayda var. Bu raporda gerek
muhalefet şerhlerinde gerekse raporun kendinde önemli öneriler vardı, teklifler
vardı; bir kısmını süremin yettiğince tekrarlamak istiyorum: 
“Hükûmet,
hâlihazırda uyguladığı madencilik politikasının insani ve ahlaki olmadığını
artık görmeli, siyasi çıkar ve rant yaklaşımlarından elini ayağını çekmelidir.
Madencilik sektöründeki risk analizi tam olarak gerçekleştirilerek, alınması
gereken tedbirler için kurumsal bir yapı oluşturacak şekilde iş sağlığı, işçi
güvenliği, işçi sağlığı ve buna ilişkin yönetim sisteminin oluşturulması
gerekmektedir ve bunun için de ilk adım olarak madencilik bakanlığı kurulması
düşünülmelidir.” dedik Komisyon olarak ve “Madencilikte taşeronlaşma ve
redevans uygulamalarına son verilmelidir. Denetim yapan kurumlar arasında etkin
bir koordinasyonun sağlanması için yeni bir kurumsal yapı oluşturulmalıdır. Her
madenin kendine özgü jeolojik, mineralojik özelliklerinin olması, işletme
yöntemlerinin farklı olması, bu madenlerin denetim faaliyetlerinin yapılmasında
da uzmanlaşmaya gidilmesi yani denetimde uzmanlaşma.” dedik. “Üretim sürecinde
kullanılan ekipmanlar, kişisel koruyucular, iş sağlığı ve güvenliği standart ve
mevzuatına uygun üretilmelidir.” dedik ve bilinçsizce ve teknolojiden uzak
yapılan maden işletmeciliği, maden ocaklarındaki gerekli yatırımların
yapılmasından kaçınılmaması gerektiğini ifade ettik ve hızlı ve yüksek kazanç
güdüsünden uzaklaşılması gerektiğini ve daha pek çok önerileri getirdik. 
Bu
düşüncelerle bu araştırma önergesinin kabulünü diliyor, hepinize saygılar
sunuyorum. (MHP ve CHP sıralarından alkışlar) 
BAŞKAN
– Teşekkür ediyoruz Sayın Akçay. 
Cumhuriyet
Halk Partisi grup önerisi lehinde ikinci söz Siirt Milletvekili Kadri
Yıldırım’a aittir. 
Buyurun
Sayın Yıldırım. (HDP sıralarından alkışlar) 
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum. 
17
Kasım 2016 tarihinde vekili olduğum Siirt’in Şirvan ilçesine bağlı Maden
köyünde meydana gelen faciayla ilgili olarak, içinde hem jeolog hem mimar hem
de mühendislerin bulunduğu teknik ve ilmî bir komisyonla birlikte olayı yerinde
inceledik, bir ön rapor hazırladık. O ön raporun özetinin özetini sizinle
paylaşmak istiyorum. 
Evvela,
maden işletme alanının ilk kurulması aşamasında dikkate alınması gereken
deprem, yağmur, ışıklandırma ve benzeri durumlar hiç dikkate alınmamış, bunlar
raporize edilmemiştir, âdeta orada çalışmak zorunda olanlara “Ya madende
çalışacaksın ya ekmeksiz kalacaksın.” denilmiştir. Madende çalışan işçilerle ve
taziyelerine gittiğimiz ailelerle yaptığımız görüşme ve sohbet neticesinde bu
heyelandan önce yaklaşık 80 santimetre büyüklüğünde çatlakların oluştuğu, bunun
yetkililere bildirilmesine rağmen önlem alınmadığı ve o çatlaklıkların
yerlerinin çamur ve toprakla örtüldüğü, sıvandığı ifade veya iddia
edilmektedir; tabii ki araştırmanız gerekiyor. 
Yine,
bu kişilerin ifadesine göre göçüğün meydana geldiği gün normalin çok çok
üstünde patlayıcı patlatılmış ve bu göçüğün meydana gelmesinde bunun da etkisi
büyük oranda kendini göstermiştir. Yine görüşme yaptığımız mağdur aile
reislerinden birisiyle sohbet ederken aniden o kişinin orada bulunan sivil
giyimli birisiyle itişip kakıştığını gördük, araya girdik, sebebini sorduk ve
şöyle dedi: “Bu olay meydana geldiğinden beri kiminle bir iki kelam edersek
hemen bu sivil giyimliler gelip yanlarında taşıdıkları cihazlarla sesimizi
kaydediyorlar, etki altında bırakıyorlar.” 
Temmuz
ayında da bu yıl bir göçük yaşanmış ama Allah’a şükür can kaybı olmamış, temmuz
ayında da bir göçük yaşanmasına rağmen, hiçbir tedbir, hiçbir önlem alınmamıştır.
Eğer bir önlem alınsaydı belki de bugün bu 16 işçi kardeşimiz aramızda
olacaktı. 
Kurtarma çalışmalarını orada gönüllü işçiler ve aile
fertleri yürütüyorlar. Orada âdeta devlet yok, AFAD yok, Hükûmet yok ve oradaki
işletme yetkilileri yok hükmündedir. Üstelik onlardan imza alınmış “Size bir
şey olursa bunun sorumlusu yine sizsiniz.” diye çünkü bu aynı şirket
yetkilileri beş yıl önce Elbistan’da da 9 işçi kardeşimizin göçük altında
kaldığı bir faciaya yol açmış ve hesabı sorulmamıştır. Elbistan’daki bu
katliamın benzeri çağdaş dünyanın başka bir yerinde meydana gelseydi o şirketin
bütün yetkileri ellerinden alınmış olacaktı ve bütün mukaveleleri iptal
edilecekti. Ama bizim şirket, üstüne gitmek yerine, kendisine başka maden
alanları açılarak peşkeş çekilmiştir çünkü bu ve benzeri şirketler ihmal ve
sorumluluklarının birileri tarafından fıtrata bağlanmasını çok iyi biliyorlar.
Çünkü bu ve benzeri şirketler, gözaltına alınan Siirt Belediye Başkanı Sayın
Tuncer Bakırhan gözaltındayken belediyecilikle ilgili hiçbir soruya muhatap
olmamasına rağmen yerine kayyum atandı ama bu şirketin kendi yetkilileri
şirketlerine kayyum atanmayacağından emin oldukları için üstelik şu
pervasızlığı da göstermişler, demişlerdir ki orada gönüllü çalışanlara:
“Kazdığınız toprağı madenin üzerine atmayın, birkaç gün sonra bu madeni oradan
çıkarırken zorlanmayalım.” Yani birkaç gün sonra tekrar o madeni işletmeye
garantili bir gözle bakıyorlar. 
Şunu da ifade etmekte yarar görüyorum: Bakın, dinî
terminoloji kullanılırken çok dikkat etmek lazım. “Fıtrat” deniliyor, kimse
kimseye fıtrat dersini vermeye kalkışmasın. Eğer fıtrat üzerinde bir şeyler
yazmak icap ederse 10 tane tez rahatlıkla yazılabilir ve yazabiliriz. Fıtrat,
yaradılış demektir, Allah’ın insanı hak, özgürlük ve eşitlik üzerinde yaratması
demektir. Yani her insan, her birey dini, rengi, inancı, dili ne olursa olsun
özgür doğuyor, hür doğuyor ve eşit doğuyor. Peygamber Efendimiz bunu “…”(X)
diyor. “İnsan fıtrat üzerine yani bu hak ve hukuk, adalet ve eşitlik üzerine
yaratılıyor.” diyor. Dolayısıyla, bugünkü özgürlük ve eşitlik hakları Allah
tarafından fıtrat olarak verilmiş yoksa fıtrat, protest halkı, mazlum halkı
kendi hatalarına karşı direnmemelerini sağlamak için bir uyutma ve bir çarpıtma
terminolojisi içerisinde yer alan bir terim değildir. Yani fıtrat, doğuştan her
insanın sırf insan olarak sahip olduğu hak ve hürriyetlerdir, özgürlüklerdir.
Bunları sağlamak yerine bu terimi çarpıtarak ve halkın uyutulmasına çalışılarak
bir yere varılamaz ve yine “kader ve tevekkül” deniliyor. Bakın, “tevekkül”
denilince akla Hazreti Peygamber geliyor. Kendisi savaşlara giderken hem
miğferini takıyordu hem de zırhını giyiyordu bir peygamber olmasına rağmen,
ondan sonra neticeyi Allah’a bırakıyor ve havale ediyordu, ondan sonra tevekkül
ediyordu. Ve kader diyoruz. Kaderin Kur'an’daki karşılığı ölçüdür, tedbirdir,
miktardır, dengedir. Onun için, “…”(x) deniliyor; her şey Allah’ın yanında
bir ölçü, bir denge, bir miktar, bir teraziyle belirlenmiştir. Eğer o göçüğün
meydana geldiği sahada bu kader uygulansaydı, raporlar tutulsaydı, ölçümler
yapılsaydı, buranın maden çıkarmaya, dinamit patlatmaya müsait olup olmadığı
araştırılsaydı ve ona göre bir karara varılsaydı amenna derdik. Ama Muaviye ve
Emeviler kaderi de, fıtratı da kendi iktidarları ve saraylarının devam etmesi
için kullandılar. Bizzat Muaviye diyor ki -bunu Muhammed Ammara söylüyor-: “Siz
benim servetime karşı çıkmayın, sarayıma ve iktidarıma karşı çıkmayın. Karşı
çıksanız da bir şey değiştiremezsiniz çünkü bu Yeşil Sarayı, el-Kasrül-Ahdarı
bana kader vermiş, fıtrat vermiş.” Oysa, o sarayı ona ne kader vermiş ne fıtrat
vermiş. O sarayı ve o hâkimiyeti tamamen Emeviler bir zülüm, bir haksızlık ve
anti Hüseynizm bir çerçevede ele geçirmişlerdir. 
(Mikrofon
otomatik cihaz tarafından kapatıldı) 
KADRİ
YILDIRIM (Devamla) - Söylediklerimin dikkate alınmasını umuyorum ve hepinizi
saygılarımla selamlıyorum. (HDP sıralarından alkışlar)
BAŞKAN
- Teşekkür ediyorum Sayın Yıldırım.
Sayın
Tanal, buyurun, 60’a göre açtım. 
V.- AÇIKLAMALAR (Devam)
23.- İstanbul Milletvekili Mahmut Tanal’ın, 22/11/2016
tarihli kararnameyle ihraç edilen Esat Kalkan ile Afganistan’da şehit olan
Astsubay Esat Kalkan’ın aynı şahıs olup olmadığını öğrenmek istediğine ilişkin
açıklaması
MAHMUT
TANAL (İstanbul) - Sayın Başkanım, teşekkür ediyorum.
İç
Tüzük 60’a göre çok kısa bir sözüm olacak. Sayın Bakanlık temsilcileri de
yanılmıyorsam burada, şu anda Bakan da burada. 
Sosyal
medyaya düşen bir haber var, “Dünkü kanun hükmünde kararnameyle, ağustos ayında
Afganistan’da şehit olan Astsubay Esat Kalkan ihraç edildi.” deniliyor. Nedir?
Gerçekten bu dünkü kararnameyle ihraç edilen Esat Kalkan ile Afganistan’da
şehit olan Astsubay Esat Kalkan aynı şahıs mıdır? Eğer aynı şahıs değilse
gerçekten kuyumcu titizliğiyle demek ki bu ihraç işlemleri yapılmıyor.
Bakanlığın bu konuda hassasiyet göstermesini istirham ediyorum.
Selam
ve saygılarımı sunuyorum. 
BAŞKAN
– Teşekkür ediyorum.
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Malatya Milletvekili Veli Ağbaba ve
arkadaşları tarafından, madenlerde gerçekleşen iş kazalarının araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Önerinin aleyhinde ikinci ve son konuşmacı Bolu Milletvekili Ali Ercoşkun. 
Buyurun
Sayın Ercoşkun. (AK PARTİ sıralarından alkışlar)
ALİ
ERCOŞKUN (Bolu) – Teşekkür ederim.
Sayın
Başkan, değerli milletvekilleri; CHP grup önerisi aleyhinde söz almış
bulunuyorum. Bu vesileyle Genel Kurulu saygıyla selamlıyorum.
Siirt
ili Şirvan ilçesi Maden köyünde özel bir bakır madeni ocağında 17 Kasım gece 21.07’de
meydana gelen bir heyelanla, bir faciayla karşı karşıyayız. Öncelikle hayatını
kaybeden 7 vatandaşımıza Allah’tan rahmet, ailelerine sabırlar temenni
ediyorum. Henüz ulaşamadığımız 9 vatandaşımıza da bir an önce ulaşılmasını
diliyorum. Ateş düştüğü yeri yakar. Büyük bir acı yaşadık. Öncelikle bu acının
siyasetüstü, politikaüstü olması gerektiğini ifade etmek isterim. Facianın
insani, siyasi, idari, adli, hukuki yani tüm denetimlerinin enine boyuna
soruşturulmasını ve şu anda da soruşturulduğunu bir kez daha ifade etmek
istiyorum. 
Enerji
Bakanlığının Maden İşleri Genel Müdürlüğü, MTA, Türk Petrol, TKİ gibi
kurumlarıyla; Çalışma ve Sosyal Güvenlik Bakanlığının aynı şekilde ilgili
kuruluşlarıyla; AFAD’ın Konya’dan Erzurum’a kadar 11 il müdürlüğünden 149
personelle, 11 arama kurtarma ekibiyle; İçişleri Bakanlığının aynı şekilde
Emniyet Genel Müdürlüğü olsun, Jandarma Genel Komutanlığı olsun, buradan
ekiplerle; Sağlık Bakanlığının 8 ambulans, 2 ulusal medikal kurtarma ekibi ve
23 personelle; aynı şekilde Aile ve Sosyal Politikalar Bakanlığının 30
personelle ve Kızılayın da birçok personelle alanda olduğunu bir kez daha ifade
etmek istiyorum. Şu anda da Enerji Bakanlığı Müsteşar Yardımcısı Abdulkerim
Yörükoğlu’nun başkanlığında oluşan kriz masasında, değerli arkadaşımız Çalışma
ve Sosyal Güvenlik Bakan Yardımcısı Orhan Yegin de alanda bu işlemleri aynı
şekilde takip ediyor. 
Kazanın
meydana geldiği alan Park Elektrik AŞ’ye ait bir ruhsat sahasında. Park
Elektrik, Antlar Yapı, C3 Yapı, MDNK İnşaat ve Nasıroğlu Madenciliğin iş
ortaklığı tarafından faaliyette bulunulan alanda, Antlar Yapının faaliyet
gösterdiği alanda heyelan faciası meydana geldi. 881 civarındaki işçiden 21
işçinin çalıştığı bölgede meydana gelen faciada 5 işçi kazadan sağ olarak
kurtuldu, 16 işçi kayan malzeme altında kalmıştı, 7 tanesinin cansız bedenine
ulaşıldı, 9’uyla alakalı da çalışmalar devam ediyor. 
280
metre genişliğinde, 260 metre uzunluğunda kütle hareketiyle yaklaşık 400 bin
metreküp kayaç bir kütle bu alanı komple kaplamış durumda. Bu alan altında da
iş makineleri ve kayıp olan kişilerin olduğu düşünülüyor. Yirmi dört saat devam
eden çalışmalarda 16 tane ekskavatör, 5 tane dozer, 2 loder, 2 greyder ve 40
kamyonla bu çalışmalar devam etmekte. Tabii, Türkiye Petrollerinin manyetik arama
ekibinin de özellikle iş makinelerinin yerinin bulunması noktasında yaptığı
çalışmalar şu anda hâlen devam ediyor. Dokuz Eylül Üniversitesinden de heyelan
konusunda uzman öğretim görevlileri, bilfiil, alanda konuyla alakalı çalışmayı
gerçekleştiriyorlar. 
Tabii,
alanın genişliği, çalışma yapılan alan dışında gerçekleşen bu heyelan
faciasının ciddi bir kayma meydana getirmesinden dolayı da yapılan çalışmaların
hassas bir şekilde yürütülmesi gerekiyor. Çünkü çalışma esnasında yeni bir
faciayla karşı karşıya kalınmaması için buna çok ciddi özen gösterilmesi lazım.

Olayın haber alınmasının akabinde oluşturulan kriz
masasında tabii biraz önce saydığım tüm kurumlar Siirt Valiliğinin de
katkılarıyla aktif bir şekilde çalışmakta. 
Olayın olduğu esnada resmî temaslar sebebiyle Sayın
Cumhurbaşkanımızla birlikte Özbekistan’da bulunan Enerji ve Tabii Kaynaklar
Bakanımız Sayın Berat Albayrak yurda döner dönmez alana gitmişti. Biraz önce
sayın grup başkan vekilimizin de ifade ettiği gibi, akabinde Sağlık Bakanımız,
Çalışma ve Sosyal Güvenlik Bakanımız da gene alanda kendileriyle alakalı tüm
incelemeleri gerçekleştirmeye gayret ettiler. Bunun yanında oldukça geniş bir
personelle bu çalışmaların devam ettiğini de bir kez daha ifade etmek isterim.
Tabii, istatistiki değerlerle aslında konuyu
değerlendirmek çok sağlıklı değil, ölen bir kişi bile olsa bir kişinin bile
hayatını kaybetmesine tahammül etmek mümkün değil ama AK PARTİ döneminde,
çalışan personelle, çalışan sigortalı sayısı ile iş kazalarının oranını
değerlendirdiğimizde yaklaşık 2 katlık bir iyileşmeyi görmek mümkün. Yeterli
mi? Değil tabii ki. Dediğim gibi, ölen bir kişiye bile tahammül etmek mümkün
değil ama bu konuda da bazı gelişmeler olduğunun muhakkak görülmesi lazım.
Biraz önce, Meclis içerisinde acaba konuyla alakalı
neler yapılıyor diye milletvekili arkadaşlarımızla istişare ederken İnsan
Haklarını İnceleme Komisyonu üyesi Sayın Jülide Sarıeroğlu’nun İnsan Haklarını
İnceleme Komisyonunun alt komisyon olarak oluşturduğu İşçi Sağlığı ve İş
Güvenliği İnceleme Alt Komisyonunun aslında konuyla ilgilendiğini de öğrenmiş
olduk. 15 Temmuz öncesinde kurulan bu Komisyon, bu hafta içinde alana gitmeyi
planlarken geçtiğimiz günlerdeki konudan dolayı özellikle bayan
milletvekillerinin aktif olduğu konudan dolayı gidemediklerini biliyoruz. Ama
önümüzdeki hafta Meclis İnsan Haklarını İnceleme Komisyonunda oluşturulan İşçi
Sağlığı ve İş Güvenliği İnceleme Alt Komisyonunun alana giderek Türkiye Büyük
Millet Meclisini temsilen konuyla alakalı araştırmaları yapacaklarını da bir
kez daha ifade etmemiz lazım.
Değerli arkadaşlar, tabii alan üzerinde 881 çalışanın
bulunduğunu ve kaza anında da 113 işçinin vardiyada olduğunu, olay anında da
kaza bölgesinde 21 işçi olduğunu bir kez daha söylüyorum. Göçük altında kalan 9
işçinin kurtarılması bizim için şu anda en öncelikli konu. Bu esnadaki bu
hassas çalışmalara destek vermek de aslında hepimizin görevi. 
Tabii, bu süreç devam ederken soruşturmaların da devam
etmesi en başlı vazifemiz. Biz, burada, bir kişinin bile hayatı söz konusu olduğunda
ihmali olan, kusuru olan kimsenin gözünün yaşına bakılmaması taraftarıyız; bunu
özellikle belirtmek istiyorum. Ama Meclis olarak Meclisin oluşturduğu çeşitli
organlarda yapılabilecek görevlerin Meclis araştırması komisyonu kurulmasını
doğurmayacağını da ifade etmek isteriz. Yani, Meclisin, ilk başta, kendi
organları içerisinde yapacağı çalışmaların takip edilmesinin -çünkü bu
komisyonlarda tüm grupları temsil eden milletvekillerimiz var biliyorsunuz-
akabinde eğer bunun yetersiz kaldığını düşünürsek bu tür adımların atılmasının
doğru olduğunu düşünüyoruz. Geçtiğimiz dönemde Soma’yla alakalı yapılan
çalışmalar, bildiğiniz gibi, hep birlikte mutabakatla yapılan çalışmalardı ve
bu çalışmalardan sonra gerçekleşen yasal düzenlemelerle de iş sağlığı ve güvenliği
konusunda çok ciddi adımlar atıldığına hep beraber şahidiz.
ÖZGÜR ÖZEL (Manisa) – Vallahi değilim ben, ben değilim
şahit mahit. Doğru değil, atılmıyor. Ben şahit değilim.
ALİ ERCOŞKUN (Devamla) – Dolayısıyla, Meclisin tüm
organlarıyla hep birlikte bu adımları gerçekleştirmeyi amaçlıyoruz,
hedefliyoruz ve bu manada da özellikle bu alt komisyon çalışmalarının önemli
olduğunu ve hep birlikte tüm partilerin katılımıyla önümüzdeki hafta
gerçekleşecek olan alt komisyon ziyaretinin akabinde de Meclise aktarılacak
bilgilerle birlikte bir değerlendirme yapılmasının daha sağlıklı olacağını
düşünüyoruz. 
Saha
üzerinde çeşitli denetimler, tabii, geçmişte gerçekleşmiş vaziyette ama bu
esnada, bu denetimlerden sonra veya o esnada eğer oluşmuş bir eksiklik, bir
ihmal söz konusuysa da, biraz önce söylediğim gibi, kimsenin gözünün yaşına
bakılmadan bunun üzerine gidilmesi konusunda sizlerle birlikte düşündüğümüzü
bir kez daha ifade etmek istiyorum. 
Değerli
arkadaşlar, biraz önce bahsettiğim sebeplerden dolayı önergenin aleyhinde oy
kullanacağımızı ifade etmek isterim. 
Bildiğiniz
gibi, yarın 24 Kasım. Aslında bu vesileyle 24 Kasım Öğretmenler Günü’nde -benim
eşim de her ne kadar aktif olmasa da bir öğretmen- ilkokul öğretmenlerini de
unutmamak lazım biliyorsunuz. Başta tüm ilkokul öğretmenlerimin Öğretmenler
Günü’nü, Makbule Sütçü Hocamın Öğretmenler Günü’nü ama tüm öğretmenlerin
Öğretmenler Günü’nü tebrik ediyor, Genel Kurulu saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ediyorum. 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama. 
BAŞKAN
– Evet, Cumhuriyet Halk Partisi Grubu önerisini oylamaya geçmeden önce bir
yoklama talebi vardır, onu karşılıyoruz.
Sayın
Özel, Sayın Bingöl, Sayın Bektaşoğlu, Sayın Gürer, Sayın Erkek, Sayın Demirtaş,
Sayın Ağbaba, Sayın Altaca Kayışoğlu, Sayın Adıgüzel, Sayın İrgil, Sayın
Balbay, Sayın Akyıldız, Sayın Çamak, Sayın Engin, Sayın Kayan, Sayın Arslan,
Sayın İnönü Tümer, Sayın Sarıbal, Sayın Doğan, Sayın Gökdağ.
Evet,
yoklama için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Malatya Milletvekili Veli Ağbaba ve
arkadaşları tarafından, madenlerde gerçekleşen iş kazalarının araştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Kasım 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak Siirt Şirvan’da meydana gelen maden kazasında hayatını
kaybedenlere Allah’tan rahmet dilediklerine ilişkin açıklaması 
BAŞKAN
– Sayın milletvekilleri, Meclis Başkanlık Divanı olarak Siirt Şirvan’daki elim
hadiseden dolayı meydana gelen bu göçük kazasında hayatını kaybeden tüm
vatandaşlarımıza bizler de Allah’tan rahmet diliyoruz, yakınlarına ve
ailelerine başsağlığı diliyoruz. 
Birleşime
saat 20.00’ye kadar ara veriyorum.
Kapanma Saati: 19.13
ALTINCI OTURUM
Açılma Saati: 20.09
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), İshak GAZEL (Kütahya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 25’inci Birleşiminin Altıncı
Oturumunu açıyorum.
Alınan karar
gereğince, sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Ceza Muhakemesi Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine başlıyoruz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Ceza Muhakemesi Kanunu ile Bazı Kanunlarda
Değişiklik Yapılmasına Dair Kanun Tasarısı (1/775) ve Adalet Komisyonu Raporu
(S. Sayısı: 438)
BAŞKAN –
Komisyon? Yok. 
Ertelenmiştir.
2’nci sırada yer alan, Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı, Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı, Osmaniye Milletvekili Ruhi Ersoy ve Milliyetçi Hareket
Partisi Grup Başkanvekili Manisa Milletvekili Erkan Akçay’ın 2547 Sayılı
Yükseköğretim Kanununda Değişiklik Yapılmasına Dair Kanun Teklifi, Erzurum
Milletvekili Mustafa Ilıcalı’nın Yükseköğretim Kanununda Değişiklik Yapılmasına
Dair Kanun Teklifi, Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın Yükseköğretim
Kanununda Değişiklik Yapılmasına Dair Kanun Teklifi ile Millî Eğitim, Kültür,
Gençlik ve Spor Komisyonu Raporu’nun görüşmelerine kaldığımız yerden devam
edeceğiz.
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (x)
BAŞKAN
– Komisyon? Burada.
Hükûmet?
Burada.
Şimdi,
birinci bölümün görüşmelerine başlıyoruz.
Birinci
bölüm 1 ila 27’nci maddeleri kapsamaktadır.
Birinci
bölüm üzerinde söz isteyen, gruplar adına, Cumhuriyet Halk Partisi Bursa
Milletvekili Ceyhun İrgil.
Buyurun
Sayın İrgil. (CHP sıralarından alkışlar)
Süreniz
on dakikadır.
CHP
GRUBU ADINA CEYHUN İRGİL (Bursa) – Sayın Başkan, değerli milletvekilleri;
öncelikle, yarın 24 Kasım Öğretmenler Günü. Bu vesileyle, öncelikle,
çocuklarımızı iyi birer insan, vatanını ve ulusunu seven bireyler olarak
yetiştiren, çocuklarımızın vicdanlarını ve akıllarını geliştirme çabasındaki
özgürlükçü bir anlayışa ve ruha sahip tüm öğretmenlerimizin Öğretmenler Günü’nü
kutlarım.
Değerli
arkadaşlar, bildiğiniz gibi, Millî Eğitim teşkilatı üzerine bir yasa tasarısı
konuşuyoruz. Burada devamlı bize “Muhalefet hep eleştiriyor ama asla öneride
bulunmuyor.” diye sık sık dile getiriyorsunuz. Aslında, öneriyoruz
duymuyorsunuz; duysanız da görmezden geliyorsunuz. Bugün ben size bazı
önerilerde, bazı sorunlarla ilgili başlıklarda bazı önerilerde bulunacağım bazı
tespitlerle birlikte tabii ki. 
Arkadaşlar,
birinci konumuz, en büyük sorunlardan bir tanesi, öğretmen atamaları. Öğretmen
atamaları konusunda, siz de biliyorsunuz ki, büyük bir karmaşa ve kaos var. Her
gelen bakanın farklı bir açıklaması ve Bakanlık bürokratlarının farklı
açıklamaları nedeniyle binlerce atama bekleyen öğretmen KPSS sınavlarına girip
bu sonuçları beklerken hayatlarını belli bir düzene sokamıyor. Bizim önerimiz,
her yıl şubat ayında standart, adil ve KPSS odaklı bir atama modelinin artık
hayata geçirilmesidir. Bununla ilgili söyleyeceğimiz çok detay var ama kanunun
diğer maddelerinde diğer detayları da sizlere ileteceğiz. 
Bunun
dışında, itiraz ettiğimiz, sözleşmeli öğretmenlik maddesi var. Millî Eğitim
Bakanlığı, bildiğiniz gibi, son atamasını sözleşmeli öğretmenlik olarak
gerçekleştirdi. Biz, buna kökten karşıyız ancak bu yapılan atamanın içerisinde
de bazı sorunlar var. Bunlardan bir tanesi çakılı kadro. Bir öğretmeni çakılı
kadroyla yeni kalkınma bölgesine atadığımızda altı yıl orada kalmasını
diliyoruz ve bekliyoruz, murat ediyoruz. Bu kadronun garantisi yok ve belli
şartlara bağlı. Bir de burada özellikle iki sözleşmeli öğretmen arasında
evlilik söz konusu olduğunda bu insanların bir araya gelmesi mümkün görünmüyor.
Örneğin, biri Bitlis’te, biri Ağrı’da iki sözleşmeli öğretmen atandığında
nişanlı bu iki insan evlenemiyorlar ve evlilik işlemlerini yerine getiremiyorlar.
Bakanlığın bu konuda yol açıcı ve uygun bir formül geliştirmesi gerekiyor. 
Bunun dışında, en önemli sorunlardan bir tanesi,
sözleşmeli öğretmenlikle birlikte karşımıza çıkan ve bizim karşı olduğumuz
mülakat. Çünkü, biz, mülakat varsa mutlaka torpil var diye düşünüyoruz ve çok
kez aynı şeyi soruyoruz: Eğer sorun terör örgütleriyse sadece güvenlik
soruşturması yetmez miydi? Eğer “Hayır, yetmez, illa mülakat gerekir.”
diyorsanız, o zaman şunu soruyoruz: Binlerce öğretmeni ve personeli ihraç
ettiniz. Bunları mülakata mı tabi tuttunuz? Sadece belli bir güvenlik
soruşturması veya bir güvenlik bilgisiyle binlerce öğretmeni ihraç
edebildiğinize göre, hiçbir mülakat yapmadan anlayabildiğinize göre, bu
öğretmen atamalarındaki mülakatlarda da şaibe olduğunu düşünüyoruz. Size bir
tane örnek okuyayım, binlerce mülakatta torpil ihbarı bize geldi, birçoğunun
videosunu gösterdim. Ama bir tane de yeni bir “WhatsApp” yazışması örneği elime
geçti. Atanan vicdanlı bir öğretmen utanıp sıkıldığı için bana mesaj atmış,
“Ben utanıp sıkılıyorum, Allah beni affetsin, bir günah işledim ama Hocam,
artık sizi de inşallah…” Hani günah çıkarır gibi bunu göndermiş. Diyor ki
buradaki yazışmada: “Ankara’nın kazası olsa olur mu?” “Öğretmenlikte Ankara’nın
kazalarına atama yapılmıyor ki, illa doğu.” diyor. Ondan sonra “Mülakatta
komisyon başkanları 2 tane, ortağımız.” “Eyvallah abi, büyüksün. Bu olaylardan
dolayı -yani herhâlde son gelişmelerden dolayı- ben de oralarda elenirim diye
korkuyordum. Adama ihtiyaç var. Ali Abim ‘4 kişi bul.’ dedi, 2 tane amca
çocuklarını hallettim, işte bir de sen aklıma geldin.” diyor. “Eyvallah abi.” 
Buyurun Sayın Bakan, mülakatlarda torpil yapıldığına
dair örneklerden bir tanesi. 
Bunun
dışında, biz mülakatlarda KPSS’nin asıl olmasını ve kamera konulmasını önerdik
komisyonda. Nitekim bu önerimizde ısrar ediyoruz. Eğer mülakat mutlaka
yapılacaksa, eğer samimiyseniz, kendinize güveniyorsanız o zaman komisyonlara
kamera koyalım, hiç olmazsa insanların itiraz etme hakkı olsun.
Bir
başka konu ücretli öğretmenlik konusu. Binlerce öğretmen atama bekliyor ama biz
binlerce kişiyi, üstelik öğretmen olmayan insanları öğretmenlik göreviyle
görevlendiriyoruz ve bu arada da binlerce kişi işsiz. Bunlardan da birkaç tane
örnek verebilirim -binlerce örnek var ama- örneğin muhasebe ve vergi mezunu,
formasyonu yok, sınıf öğretmeni. İşletme mezunu, formasyonu yok, sınıf
öğretmeni. Bilgisayar programcısı, formasyonu yok, sınıf öğretmeni. Maliye
mezunu, formasyonu yok, İngilizce öğretmeni. Hemşire, formasyonu yok, fen ve
teknoloji öğretmeni. 
Bu
ücretli öğretmenlik konusunun kökten kaldırılarak formasyon almış insanların
öğretmenlik yapmasını, öğretmenliğin ciddiye alınmasını öneriyoruz.
Branş
adaletsizliği konusunda, fazla girmeyeceğim ama bu konuda da çok ciddi
şikâyetler olduğunu bilmenizi isterim.
Bunun
dışında, önemli sorunlardan bir tanesi, belki küçük bir sorun gibi görünüyor
ama maalesef onlar için çok büyük bir sorun, engelli öğretmen ataması. 1.500
kadar engelli öğretmen kaldı fakat bütün çabalara rağmen, bütün ısrarlara
rağmen nedense engelli öğretmenlerin atama konusunu bir türlü çözüme
ulaştıramadık.
Eş
tayinleri konusunda Bakanlığa teşekkür ediyorum; gerçekten de özellikle eş
tayinleri konusunda bir çaba gösterildi ve bir çözüme ulaşıldı ama il içi
tayinlerde, Bakanlık valiliklere talimat göndermiş olmasına rağmen, hâlâ il
içinde bazı sorunların giderilemediğini görüyoruz ve haziran ayına kadar il içi
tayinlerin çözüldüğünü görüyoruz. Biz, kalıcı olarak insanların eşlerinden
ayrılmamasını ve eşlerinden ayrı tutulmamasını diliyoruz. 
Bu
eş konusunda, aile bütünlüğü konusunda biliyorsunuz iki, üç gün önce Sayın
Özgür Özel’in Türkiye gündemine soktuğu aile bütünlüğü meselesini çok
önemsediniz ve bizim üstümüze o konuda çok geldiniz ve işte, “CHP aile
bütünlüğünü istemiyor mu, aile birliğini istemiyor mu?” dediniz. Ben, aynı şeyi
Millî Eğitim Bakanlığına söylüyorum: Lütfen, Millî Eğitim Bakanlığı
öğretmenlerin aile birliğini en başta gözetsin anayasal bir gereklilik olarak.
Bunun
dışında, ihraç edilen, açığa alınan öğretmenlerde ölçü, kriter belirsiz,
savunma hakkı yok. Bunlar defalarca söylendi, konuşuldu, çok söylemek
istemiyorum ama sadece şunu söylemek istiyorum, bir cümle: Yasal sendikayı
öneren Bakanlık sütten çıkmış ak kaşık, bir dolu farklı nedenle sendikaya üye
olan gariban memur terörist mi? Bunun hukuki ve vicdani bir açıklamasını
yapabiliyor musunuz? Bunu soruyoruz, buna da cevap bekliyoruz.
Bu
lisansı iptal edilen öğretmenlerle ilgili olarak Bakanlıktan hızlı bir çözüm
bekliyoruz, çünkü bu insanlarla ilgili hukuki bir işlem yok, bir hüküm yok. Bu
insanların iş ve aş bulmalarına engel olmamalıyız. Bu kış aylarında, bu
insanlar çocuklarına aş, kendilerine iş istiyorlar. O yüzden Bakanlığın bu
konuda elini daha hızlı tutmasını bekliyoruz.
Özel
okul öğretmenlerine gelince, en ihmal edilen, en kenarda köşede kalan öğretmen
gruplarından bir tanesi; özlük hakları ve maaş farkları çok fazla. Eğer öneri
istiyorsanız, Bakanlıktan, bu konuda çok basit bir genelgeyle veya hangi yolla
düzenlenecekse, özel okul öğretmen maaşlarının devletteki öğretmen maaşlarından
az olmaması konusunda bir köklü değişim ve öneri bekliyoruz.
Alın
size köklü bir öneri daha: Öğretmenlik meslek yasası çıkarılsın, bunu
istiyoruz. Şu anda bu Mecliste bir dolu öğretmen arkadaşımız var.
Öğretmenlikten köken alan ve daha başka mesleklerle buraya gelenler var. Eğer
öğretmenlik meslek yasası çıkartılabilirse bu sorunların kökten çözüleceğini
düşünüyoruz. 
Bunun
dışında bir önerim daha var: Bu il millî eğitim müdürü ve şube müdürlerinin
seçimlerinde çok ciddi siyasi hareketlilik ve ayak oyunları dönüyor ve
öğretmenler birbirini tüketiyorlar. Ben size bir öneride bulunuyorum: Bütün
büyük şehirlerde il millî eğitim müdürleri ve şube müdürleri akademisyenlerden
atansın, aynen müftülerde olduğu gibi. Bazı illerde, biliyorsunuz, sadece
profesör, doçent akademisyenler müftülüğe atandı. Aynı şekilde millî eğitim
müdürleri de akademisyen, doçent ve profesörlerden seçilsin, böylece bu siyasi
ayak oyunları ve öğretmenlerin birbirini tüketmesi sona ersin. Özellikle
eğitim, sosyoloji ve felsefe alanında doktora yapan, tez hazırlayan, yüksek
lisans yapanlar tercih edilsinler. 
Son
olarak da engelli eğitiminde biyometrik tanımlama için avuç içi meselesinde
Bakanlığın bir ısrarı vardı ama son görüşmelerimizde “Millî irade ne istiyorsa
onu yaparız.” diyorlar. Biz de onlara inanıyoruz ve bu konunun sadece kamera
yöntemiyle çözüleceğine inanıyoruz. 
Aslında
eğitimle ilgili söyleyecek bir dolu sorun vardı. Diğer maddelerde eğer yine söz
hakkım gelirse onları tamamlamak istiyorum.
Çok
teşekkür ederim. (CHP sıralarından alkışlar)
BAŞKAN
– Teşekkürler Sayın İrgil.
Gruplar
adına ikinci söz, Halkların Demokratik Partisi Grubu adına Muş Milletvekili
Ahmet Yıldırım’a aittir. 
Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; son bir yılda sayısız defa torba yasalar ya da
temel kanunlar olarak yasama faaliyetlerini burada icra ettik. Evet, yasa
değişiklikleri şüphesiz toplumsal ihtiyaçlara cevap vermek üzere hazırlanır,
Genel Kurulda kararlaştırılır ve onaya sunulabilir. Ancak bir yasa tasarısı
hazırlanırken meriyette bulunan yasanın özellikle tecrübelerinden açığa çıkmış
olan sorunlar üzerinden sorunları giderebilecek, o tecrübe üzerinden belirlenmiş
olan eksiklikleri, merkezîleşmeyi, sorunları ise çözüm üretmek üzere yeni yasa
tasarıları hazırlanabilir, bunda sorun yok ancak birçok yasa tasarısında olduğu
üzere, mevcut yasa tasarısında da çok net görülebilen bir hususa dikkatinizi
çekmek istiyorum. Özellikle (1/721) esas numaralı, Millî Eğitim Kanunu ve
teşkilat yapısıyla ilgili olarak açığa çıkmış yasa tasarısı ruhunda giderek
daha fazla merkezîleşmeyi, giderek daha fazla şişkin bir bürokrasiyi, katılaşan
bir bürokrasiyi, bunlar üzerinden yeni kadroların ihdas edilmesini öngören
belli maddelere sahiptir. Birinci bölüm de daha çok bunlardan müteşekkil olduğu
için bu maddeler üzerine bazı hususlara dikkat çekmek istiyorum. 
Şimdi,
AKP’nin iktidara geldiği zaman sıklıkla vurguladığı bir cümleyi hatırlayalım:
“Oligarşik bürokrasiye karşı savaş açacağız.” dediler. Ancak, her geçen gün
yandaşlaşan ve siyasileşen bürokrasinin tadına vardıktan sonra, bürokrasinin
daha fazla katılaşmasına ve otoriterleşmesine, oligarşikleşmesine hizmet eden
belli yasalar ve yönetmelikler çıkardılar. Şimdi, bir bilginin belirttiği
üzere, bir düşün insanının belirttiği üzere, şişkin bürokrasi, her zaman için
toplumsal sorunların büyüdüğüne ve toplumsal sorunların karmaşıklaştığına
nişanedir. Eğer bir yerde bürokrasinin büyümesine, şişkinleşmesine,
oligarşikleşmesine ihtiyaç duyuluyorsa oradan çok rahat çıkarabileceğimiz temel
meselelerden biri toplumsal sorunların büyüdüğünün anlaşılmasıdır. Bu konuda
bürokrasiye önem veren yapıların ve anlayışların, özellikle bürokrasiden neyi
anlaması gerektiği hususunda, hepimizin bilebileceği, Kafka’nın Dava romanını
okumasını talep ederiz. Orada, bürokrasinin toplumsal meselelerin büyümesine
nasıl hizmet ettiğini çok çarpıcı bir şekilde görürüz. 
Bir
diğer husus: Özellikle belli maddelerde müsteşar yardımcılarının sayısının
artırılması, müşavirlerin genel müdürlüğe dönüştürülmesi ve birçok yeni
bürokratik kadronun ihdas edilmesi, bizim açımızdan, siyasi iktidar için şunun
göstergesidir: Siyasi iktidar kendi rejimini inşa etmeye çalışırken özellikle
bu rejimin inşası sürecinde kendisine katkı sunabilecek olan yeni bürokratik
kurulları oluşturuyor ve özellikle yeni rejimin tesisinde tetikçilik yapacak
olan bürokratik kadro sayısının artırılması bizim aklımıza bunun dışında
başkaca bir şeyi getirmiyor. İktidara tetikçilik yapacak, onun inşa etmeye
çalıştığı yeni rejime katkı sunacak olan bürokratik kurullar bu ülkeye de bu
topluma da şimdiye kadar birikmiş onlarca yılın ürünü olan toplumsal sorunların
çözümüne de hiçbir fayda sağlamayacaktır.
Değerli
milletvekilleri, bundan önceki konuşmalarımda dikkat çektiğim ve kanun hükmünde
kararnamelerle gündeme gelmiş olan gerek açığa almalar gerekse ihraçlarla
ilgili bir hususu gensoruyla ilgili konuşmamda Sayın Bakanın dikkatine
sunmuştum, Diyarbakır’ın Bağlar ilçesinden örnekler vermiştim. Öğretmenlerin
büyük bir çoğunluğunun ücretli olarak Diyarbakır merkezde derse girdiğini, işte
bugün yapılan ve yarın yapılacak olan TEOG sınavına girecek 8’inci sınıf
öğrencilerinin önemli bir bölümünün derslerinin boş geçtiğini söylemiştim.
Sayın Bakan o zaman not alıyordu; gerçekten ne kadar araştırdı, araştırdıysa
soruna dair çözüm önerileri konusunda hangi adımları attı ya da attırdı,
bilmiyoruz. Ama şuna dikkat çekeyim: Bakın, ücretli öğretmenler bu ülkede eğitimin
kanayan yaralarından biridir. 
Sayın Bakan, şunu çok iyi biliyorsunuz: Ortalama sekiz
on yıl hizmeti olan bir öğretmenin maaşı 3 bin lira civarındadır. Bakın,
haftada on beş saat -maaş karşılığı- derse giren öğretmen 3 bin lira maaş
alıyor. Peki, buna karşılık, onunla aynı fakülteyi okumuş, aynı eğitimi almış,
aynı tedrisattan geçmiş bir ücretli öğretmen haftada otuz saat derse girdiğinde
yani 3 bin lira maaş alan öğretmenin 2 katı kadar derse girdiğinde aldığı
ücreti biliyor musunuz Sayın Bakan? Bin lira. Düşünün, bir öğretmen aynı
fakülteden mezun olmuş arkadaşından farklı olarak kadroya atanmışsa on beş saat
derse girmek suretiyle 3 bin lira maaş alacak ama arkadaşı haftada otuz saat
derse girecek, ücretli olduğu için sadece bin lira ücret eline geçmiş olacak.
Bu, çalışma barışını zedeler. Bu, çalışma adaletini zedeler. Bu, özellikle
toplumsal vicdanlarda mahkûm edilmesi gereken bir duruma işaret etmektedir. 
Sayın Bakan, özellikle mülakatla ilgili benden önceki
hatip çok fazla soruna dikkat çektiği için geçeceğim ama kanun hükmünde
kararnamelerle ilgili bir hususa dikkatinizi çekmek istiyorum: İki gün önce
yayımlanmış olan 677 sayılı Kanun Hükmünde Kararname’nin 4’üncü maddesi Sayın
Bakan, bakın, ceza almamış tutuklu olan birinin tutukluluk hâli onun merkezî
sistem sınavlarına girmesine mahrumiyet getiriyor. Böyle bir şey olabilir mi
Sayın Bakan; tutuklu biri merkezî sistem sınavlarına giremez, eğer öğrenciyse
vize ve final sınavlarına giremez? Düşünün, yüzde 70 devamını almış, devam
açısından sorunu yok, bir üniversite öğrencisi, 3’üncü sınıf öğrencisi kanun
hükmünde kararnameyle vize ve finallerine giremeyecek. Bir diğer husus,
hükümlülük ise eğitim hakkının elinden alınmasına dönüştürülüyor. Bu,
Anayasa’nın 10’uncu maddesindeki eşitlik ilkesine de aykırıdır, Anayasa’nın
42’nci maddesindeki eğitim hakkının da ihlali anlamına gelmektedir. Bu yönüyle
kanun hükmünde kararnameler, özellikle 15 Temmuzdan sonra o darbeyi kendisine
Allah’ın lütfu olarak görenlerin kendi rejimlerini ve düzenlerini tesis etmek için
nasıl kullandıklarının en iyi göstergesidir. Ya değilse, tutuklu ya da hükümlü
birini işe almayabilirsiniz, bunu anlayışla karşılıyoruz -bunun da benim
açımdan anlaşılabilir tarafı yoktur- ama eğitim hakkı nasıl elinden alınır?
Tutuklu birinin merkezî sistem sınavlarına girme hakkı nasıl elinden
alınabilir? Siz bunu Anayasa’nın 10’uncu maddesindeki eşitlik ilkesinin
neresiyle bağdaştırıyorsunuz? Bu düzen zulüm düzenidir. Kanun hükmünde
kararnameler de asla bir demokrasiye, bir kamu güvenliği tedbirine değil tam da
faşizme tekabül ediyor. Çünkü 12 Eylül gerici darbesinin açığa çıkarmış olduğu
Anayasa’nın haklarının bile çok gerisine düşen bir durumla karşı karşıyayız. 
Bir diğer husus, rektörlük başvurularıyla ilgili olarak
kanun hükmünde kararnamede açığa çıkmış olan bir duruma daha dikkat çekelim.
İşte bu hafta Yükseköğretim Kurulu basın organları aracılığıyla 19 üniversiteye
rektör atamaları için başvuru alacağını ilan etti. Ne yapıyorlar rektör
adayları biliyor musunuz? Herhangi bir üniversitedeki bir profesör -Sayın
Bakan- gidiyor, YÖK’te bir sayfalık bir form dolduruyor, sadece bir sayfalık
form dolduruyor, Cumhurbaşkanı takdir etmişse o rektör olacak. Allah aşkına,
bir şirket kendi şirketine çaycı alırken bile daha ciddi bir iş yapıyordur ya.
Düşünsenize, bir üniversiteye rektör atanacak, kriteri ne? Gidecek YÖK’e sadece
bir sayfalık form dolduracak, ondan sonra rektör adayı olacak. Rektörlük
seçimlerinin yapılmadığı üniversitelerden iktidar partisinin vekilleri örnekler
veriyordu. Evet, rektörlük seçiminin yapılmadığı yerlerde tek adamın, tek
kişinin belirlediği bir profesörün ya da öğretim üyesinin rektör olması gibi
bir durum söz konusu değildir. Ne yapıyor? O ilin mütevelli heyeti, yerel
seçilmişleri bir araya gelerek kendi üniversitelerine yapılmış başvurular
üzerinden ciddi değerlendirmeler yapıp rektör atamalarını gerçekleştirmektedir.
Ya değilse, seçimin olmadığı üniversitelerde tek başına bir adamın istediği
kişiyi rektör yapması gibi bir durum söz konusu değildir ve bu haftaki ilandan
da YÖK’ün ilanından da anlaşıldığı üzere, artık üniversitelerin pürmelalinin
önümüzdeki dönemde ne olacağını çok iyi anlamış oluyoruz.
Ben de özellikle maddeler bölümünde geri kalan
hususlarla ilgili düşüncelerimi belirteceğimi ifade ediyorum. Bütün Genel
Kurulu saygıyla selamlıyorum. (HDP sıralarından alkışlar)
BAŞKAN – Teşekkür ediyorum Sayın Yıldırım. 
Şimdi, gruplar adına üçüncü ve son söz, Milliyetçi
Hareket Partisi Grubu adına Erzurum Milletvekili Kamil Aydın’a aittir. (MHP
sıralarından alkışlar) 
Sayın Aydın, sizin şahıslar adına da konuşmanız var,
dolayısıyla on beş dakika süre veriyorum hem grup adına hem de şahıs adına. 
Buyurun. 
MHP GRUBU ADINA KAMİL AYDIN (Erzurum) – Teşekkür
ederim. 
Sayın Başkan, çok kıymetli milletvekilleri; ben de
birinci bölüm üzerine Milliyetçi Hareket Partisi adına söz almış bulunmaktayım.
Yüce Meclisi saygılarımla selamlıyorum. 
Konuşmama başlamadan önce, öncelikle TEOG sınavına
girip terleyen yavrularımıza başarılar diliyorum ve onlara büyük sabır ve
metanet gösteren ailelerini de yine kutluyorum. 
Efendim,
birkaç saat sonra 24 Kasımı gösterecek takvimlerimiz. Malumunuz, yarın
Öğretmenler Günü. Tabii, Öğretmenler Günü’nü kutlarken öncelikle bize bir harf
değil, çok harf öğreten öğretmenlerimizi burada yâd etmek istiyorum. Bize biz
olmayı öğreten, ebediyete intikal etmişlere rahmet, hayatta olanlara da sağlık,
afiyet dileyerek sözlerime başlamak istiyorum. 
Fakat,
bir grup var ki onlara da buradan atıfta bulunmadan geçemeyeceğim. Bunu bir
hatıramla inşallah taçlandırıp öyle Öğretmenler Günü’nü daha anlamlı ve veciz
bir şekilde ifade etmeye çalışacağım. Efendim, üniversite yıllarımız…
Anadolu’nun iki ilinden gelmiş, hedefleri öğretmenlik olan 2 arkadaştık. Çok
zor şartlardaydık, 12 Eylülün o ağır şartları henüz olmuştu. Ranzamı -altlı
üstlü, Kredi Yurtlarda- Fevzi Katar diye, Elâzığ’ın yiğit, yağız bir
delikanlısıyla paylaşma imkânım oldu. Bu kardeşimiz de ben de gerçekten
ekonomik olarak düşük gelirli sayılabilecek bir aile geçmişinden gelen fakat
idealleri yüksek 2 öğretmen adayıydık. Okulumuzu bitirdik, hayallerimize
Allah’a şükür kavuştuk. Ben akademik çalışmalarımı yapmak üzere bir eğitim
kervanına katıldım; o Fevzi kardeşim de, o Elâzığ’ın yiğit insanı da öğretmen
oldu. Fakat, 1994 yılında, bu sevgili kardeşim memleketinden çok uzak olmayan
Tunceli’nin Pertek ilçesinde teröristler tarafından lojmanından dışarı
çıkarılıp katledilen 5 kişiden birisi oldu. İnanın hatırladığım en önemli şey,
bu kardeşim ve benim ilk kredimizle aldığımız bir parkaydı; bazen o giyerdi,
bazen ben giyerdim. Bir de onun memleketinden tahin gelirdi, benimkinden
pekmez; karıştırır sabah kahvaltılarını birlikte yapardık. Bu arkadaşımız 11
nüfuslu bir ailenin tek umuduydu ve kendisi öğretmenlik gibi kutsal bir
vazifeyi ifa ederken maalesef hain teröristler tarafından kahpece katledildi. 
Şimdi,
sevgili kardeşimin şahsında eğitim camiasının bugüne kadar şehit olan bütün
neferlerini -onlar kutup yıldızlarıdır, özellikle eğitim camiasının gerçekten
aydınlatıcı kutup yıldızları olduklarına inandığım için söylüyorum- onları
huzurunuzda rahmetle anıyorum, minnetle anıyorum. Allah onların şehadetini
bizim üzerimizden eksik etmesin. 
Saygıdeğer
milletvekilleri, Millî Eğitim Bakanlığımızın bünyesinde, eğitimin tüm
aşamalarında ve eğitimin bütün paydaşlarını kapsayan son zamanlarda bir
sorunlar sarmalıyla karşı karşıyayız. Mütemadiyen, gerçekten, Türkiye’de bütün
bakanlıklarda olduğu gibi Millî Eğitim Bakanlığında da bir sorun yumağı bizleri
meşgul etmektedir. Şimdi niye bunu söylüyorum? Çünkü, eğitimin önemli
paydaşları var: Bir tarafta öğrencilerimiz var, büyük bir sayı; bir tarafta
onların velileri var yani bizler varız; bir de eğitim ve öğretim faaliyetinde
bulunan büyük bir kadro var. Bu üç paydaşı da dikkate aldığımızda, gerçekten
eğitimin bu üç ayağını da çok yakinen ilgilendiren birtakım sorunlar yaşıyoruz.
Bunları çok kısa başlıklar altında ifade etmeye çalışacağım. Bunların en
başında… Bakın, şimdiye kadar birçok konuşmacı şu anda görüşmekte olduğumuz
kanunla ilgili, detaylı, maddeler üzerinde konuştular ama geneli gözümüzden
kaçırmamak lazım. Çünkü, projeksiyonu iyi yaparsak sorunları çözmede daha
anlaşılır olur, önümüzü daha rahat görürüz kanısındayım. Şimdi, bunlara
baktığımızda, bir kere, hâlâ daha fiziki şartlarında eksiklikleri olan birçok
okulumuz var -evet, kayda değer bir büyüme, gelişme bu zamanın ruhuna uygun
olarak buna tanıklık etmekteyiz ama- hâlâ velilerden katkıda bulunulmasını
isteyen birçok okulumuz var, hâlâ bir sınıfta birkaç sınıf eğitim yapıldığına
tanıklık etmekteyiz, hâlâ temizlik malzemesi velilerden istenen bir eğitim
konseptimiz var maalesef. 
Bunun
yanı sıra, bakın, sürekli değişen bir sınav formatıyla karşı karşıyayız, bu,
eğitimin bütün aşamalarında öyle. Yani daha önceleri bir anasınıfı, okul öncesi
eğitim mantığından, bir anda ne olduysa 4+4+4’e geçtik, baktık ki olmadı,
tekrar sistemi değiştirmeye çalışarak yeniden okul öncesi eğitime bir dönüş.
Sınavların artık isimlerini tutamıyoruz hafızamızda. Yani “SBS” mi desem, “OKS”
mi desem, “TEOG” mu desem, hangisi size neyi hatırlatır inanın karıştırıyoruz
zaman zaman bizler de. Bu, ortaöğretim için de geçerli, üniversite aşamasına
gelmiş evlatlarımız için de geçerli. Tamamen bir tutarlı olmayan, bir deneme
yanılma mantığıyla kurulup bozulan bir eğitim sistemiyle baş başayız. Bunun en
üstünde, bakın, çok güzel bir metafor olacak ama bakanlıklar arasında da en çok
bakan değiştiren Millî Eğitim Bakanlığı, enteresandır. Ha, demek ki istikrar
sıkıntımız var. Eğer gerçekten istikrarlı bir şekilde… Çünkü, en uygulaması
başarısız olabileceği öngörülen bir proje dahi eğer istikrarla takip edilirse
başarıya dönüşür ama en başarılı projelerden hızlı değişimler sağlayarak
sürekli başkasına geçişler olursa bu allameicihan olsa başarıya muhtaçtır.
Dolayısıyla, bizim, Millî Eğitim Bakanlığındaki ta Bakan değişikliğiyle
başlayan istikrarsızlık sınav formatlarıyla devam ediyor, müfredatlar da bunun
cabası. Niye? Çünkü, bakıyoruz müfredatlar sürekli değişkenlik arz ediyor.
Şimdi, buna bir de son zamanlarda Talim Terbiye Kurulunun yayımladığı kitaplara
bakıyoruz. Bu kürsülerden söyledik, geçen seneki kitapları inceleme imkânımız
oldu, inanın o kadar büyük anakronistik yani tarihî hatalar var ki. Ya,
düşünebiliyor musunuz, Floransa’yı Fransa’ya götürüyor tarih kitapları 9’uncu
sınıf kitabında. Efendim, 1997’de Başbakan olan Sayın Turgut Özal deniliyor.
Yahu 1997 ve rahmetli Özal. Şimdi, efendim bir medeniyet haritasıyla
karşılaşıyoruz, haritada Avustralya kıtasına Avusturya büyük yazısı
yerleştiriliyor. Şimdi böyle bir Talim Terbiye, böyle bir yayım mantığı olmaz.
Şimdi nedenlerini söyleyeceğim, önce cem edeyim hepsini sayayım sırayla ondan
sonra Sayın Bakanım da burada, onlara da bunun nedenini arz edeceğim.
Son
zamanlarda yine beni gerçekten derinden etkileyen Talim Terbiye Kurulunun
uhdesinde olan bir olayı aktarmak istiyorum. Çok değerli bir hocamız, bir
büyüğümüz, Türk bilim tarihine yazdığı kitaplarla gerçekten anlam kazandırmış
bir büyüğümüzden Millî Eğitim Bakanlığı Talim Terbiye Kurulu bir kitap
talebinde bulunuyor. “Efendim, bir eğitim sosyolojisi kitabı istiyoruz.”
“Hayhay.” Emekli olmasına rağmen gözlüklerini takıyor, çalışma masasına
oturuyor ve bu kitabı revize ederek yayına hazırlıyor. Yayına gönderiyor ama
maalesef Talim Terbiyedeki özellikle liyakat esasına göre atanmamış yetkililer
tarafından, o kitabın değerini ölçecek kapasitede olamayanlar tarafından basıma
uygun görmediler, son raddede kabul edilmedi, reddedildi. Niye, niye? Bahane
ne? Yani inanın -isim vermeyeceğim ama- gerçekten Türk bilim hayatında benim
gördüğümde heyecanlandığım bir bilim adamı. Otuz kırk yılını Türk bilim
hayatına vermiş, Kutadgu Bilig hakkında Türkiye’de ender birkaç eserden birini
yazmış önemli hocamızın bu eserine “Yayımlanamaz.” diyen o arkadaşları buradan
protesto ediyorum, detaylı bilgileri de Bakan Bey’e vereceğim.
Şimdi,
niye böyle oluyor? Ne oldu da reddedildi? Neyi eksikti? Efendim, özellikle bu
korsan yandaş sendika mantığı mutlaka bir şekilde devreye giriyor; Millî Eğitim
Bakanlığının bütün kademelerinde olduğu gibi. Zaman zaman bizi de incittiği
için bunu mütemadiyen söylüyoruz, böyle olmaz. Bakın, bir FETÖ olayı yaşadık,
bundan hâlâ daha ders çıkarmıyoruz. Niye? Çünkü liyakati ön plana almadık da
onun için başımıza bunlar geldi. Ama lafta hep “liyakat” diyoruz, “ehliyet”
diyoruz. Peki, işi ehline ne zaman vereceğiz? Allah korusun, felaketlerden
sonra mı aklımıza gelecek? Kimdir bunlar, bu büyük eserleri değerlendirme
cüretini gösterenler gerçekten kendileri ne kadar büyük, merak ediyorum.
Değerli
milletvekilleri, bakın -öğretmen atamalarında mütemadiyen dile getirildi- bir
başka sorun, hummalı bir sorun, hepimizin sorunu bu; ne olur artık boşalan
kadrolara hızlı bir şekilde atayalım, eğitimsiz okul kalmasın, öğretmensiz okul
kalmasın, branşlarının dışında derse giden hocalar olmasın. Herkes, Allah’a
şükür, Türkiye Cumhuriyeti devletinde her branşta yetişmiş kardeşlerimiz hazır
görev almaya, en zor şartlarda görev almaya hazırlar, bunların önünü açalım bir
an önce. 
Özellikle
bir başka sıkıntı: Efendim, bir sendika bahanesiyle on binlerce öğretmen açığa
alınmış. Yani şimdi, bu sendikayla ilgili artık bürokrasiden, siyasi erkten,
Hükûmetten, kamuoyundan, STK’lardan gerekli tepkiler geldi, böyle bir suç
unsuru olamaz. Devletin yasal olarak açtığı bir sendikaya üyeymiş de onun için
açığa alınmış. O zaman düğmeyi ta yukarıdan başlatmak lazım. Eğer bu sendika
bir suçluluk odağı ise bu sendikanın her aşamasında yetki ve sorumluluk alan
herkesle işe başlamak gerekir diye düşünüyoruz. 
Bir
başka, yine öğretmenlerimizin gerçekten talep ve istekleri, özellikle özlük
hakları noktasında... Biraz önce rakamsal birtakım veriler verildi, tekrar
etmek istemiyorum ama iş şartları çok sağlıklı değil, inanın çalışma şartları
çok yerinde değil, kazanımları çok sağlıklı değil. Bu konuda da özellikle
Hükûmetimizden destek istiyoruz.
Bakın,
yine bir başka kanayan yaradan bahsedeceğim. Şimdi, niyeyse bir kavram
kargaşası içerisindeyiz millî eğitim başta olmak üzere, ad koyamıyoruz. Yani,
bir buçuk asırlık bir “müfettişlik” kavramımız var, gerçekten çok oturmuş, çok
sistematik, çok da işleyen bir kavram. Ya arkadaşlar, şu müfettişlere bir ad
koyamıyoruz. İmtihanla yaptık, aldık. Gerçekten, seçilmiş, her biri kendi
alanında rüştünü ispatlamış müfettişlerimiz vardı, ilköğretim müfettişleri
oldular bir ara. Şimdi, ne oldu? Bunlar, merkezî sınavlarla 90 ve üzeri alan
müfettişler bir anda göze batmaya başladı. Yine, sendika devreye girdi,
“Efendim, benden olsun.” Yani, ben bunu kabullenemiyorum. Bir bürokratın, bir
müşavirin, efendim, bir genel müdürün, müsteşar yardımcısının, hatta müsteşarın
üzerinde kendini gören bir sendikacıyı ben kabul edemiyorum; bu, ne akla ne
mantığa ne ilme ne irfana, hiçbir şeye sığmıyor. Bunların bir an önce gerçekten
hadlerinin bildirilip ait oldukları yere gönderilmesi gerekir. Müfettişlerden
rahatsız oluyorlar. Ne yapalım? Müfettiş seçme sınav formatını değiştirelim
aynen öğretmenlerde yaptığımız gibi. Ne yapalım? Mülakat koyalım. Neyi mülakat
edeceğiz? Allah aşkına, otuz yıl emek vermiş, Anadolu’nun her köşesinde
öğretmenlik yapmış, maddi manevi bütün varlığını çocuklara adamış, idealist bir
yapıyı niye bozuyorsunuz, niye, niye? Yarın Öğretmenler Günü. Yani, o
müfettişlere ne diyeceğiz? Adını değiştirelim, o bahaneyle sınav formatını da
değiştirelim. Bakanlık müfettişi olsun. Olmadı hayır, maarif diyelim. Hayır,
tekrar ilköğretim diyelim, tekrar ‘maarif’ diyelim. Böyle bir deneme-yanılmayla
bu yapıları yapboza çevirirsek sağlıklı bir sonuç alamayız. 
Özellikle,
bu ikircikli yaklaşımı müfettişlerden hareketle okul yöneticilerine de
yapıyoruz. Millî Eğitim Bakanlığının gerçekten düne kadar çok yetenekli, çok
kalifiye, çok liyakatli kadrolarını zayi ediyoruz; küstürüyoruz insanları,
inanın bir kenara atıyoruz. Bunları artık il millî eğitim müdürlerinden
başlayarak aşağıya kadar, silsilesiyle liyakati, ehliyeti yani bugünün ifadesiyle
uzmanlığı dikkate alarak, o konudaki yeterliliği dikkate alarak atamaları
yeniden gözden geçirelim diyorum.
Yüce
heyeti saygıyla selamlıyorum. (MHP sıralarından alkışlar) 
BAŞKAN
- Teşekkür ediyorum Sayın Aydın. 
Şahıslar
adına ikinci ve son konuşmacı Kırklareli Milletvekili Türabi Kayan. 
Buyurun
Sayın Kayan. (CHP sıralarından alkışlar) 
TÜRABİ
KAYAN (Kırklareli) – Teşekkür ederim Sayın Başkan.
Değerli
milletvekilleri, Cumhuriyet Halk Partisi adına söz almış bulunuyorum eğitim
üzerine.
Değerli
arkadaşlar, dünyanın en büyük gücü nedir? Dünyanın en büyük gücü, ne paradır ne
askerî güçtür ne de diğer güçtür. Dünyanın en büyük gücü bilimdir. Bunu Batılı
ülkeler veyahut da adına şöyle diyelim, gelişmiş ülkeler, çok iyi
bildiklerinden dolayı ülkelerinde en iyi bir şekilde eğitim vermek için bütün
bu gelişmiş ülkeler millî gelirlerinin aşağı yukarı yüzde 50 ve yüzde 50’den
yukarısını millî eğitimlerine ayırmışlardır. 
Bugün,
İkinci Dünya Savaşı’ndan sonra yerle bir olmuş Japonya, bu sıkıntısına rağmen,
ülkesinin millî gelirinin yüzde 70’ini eğitime ayırarak bugünkü hâle gelmiştir.
Bizler bunu aslında çok iyi bilen bir ulusuz. O nedenle, Kurtuluş Savaşı’nı
vermiş, cumhuriyeti kurmuş bir ülke, ülkesi mahvolmuş bir haldeyken onu
kalkındırıp abat etmek için bir eğitim sistemi geliştirdi kendisine; bunun
adına “köy enstitüleri” denildi. 
Köy
enstitüleri, köyünde doğmuş bir çocuğu alarak, onu eğiterek tekrar kendi köyüne
verip, o köydeki öğrencileri eğitmek ve aynı zamanda da köylünün üretimini
artırmak için, öğrencilerin babalarına beceri kazandırmak için eğitilmişlerdi
ve çok mükemmel bir şekilde de ilerliyordu ama dünya egemenleri ve ülkemizdeki
bunların iş birlikçileri, çok iyi bildiklerinden dolayı bu kalkınma yöntemini,
bu eğitim yöntemini, bunu kapattırıp ülkemizi tekrar karanlıklara boğmak için
çeşitli yöntemler geliştirmişler ve bu eğitim sistemini maalesef
kapatmışlardır. 
Değerli
arkadaşlar, bu eğitim sistemi daha sonra ne yapmıştır? İkinci Dünya Savaşı’ndan
sonra Uzak Doğu ülkelerinden birisi İngiltere’ye gider, “Biz ülkemizi
kalkındırmak istiyoruz, hem de hızlı bir şekilde kalkındırmak istiyoruz; bize
bir öneriniz varsa onu burada alıp, onun eğitimini görüp ülkemizde bunu
geliştireceğiz, bunu hayata geçireceğiz.” derler. Onlara İngiltere’nin eğitim
uzmanının verdiği cevap çok enteresandır: “Sizin aradığınız eğitim sistemi ne
bizim İngiltere’de ne Batı ülkelerinin diğerlerinde ne de Batı’nın batısında
vardır. Sizin istediğiniz eğitim sistemi bugün Türkiye’de vardır, gidin
onlardan alın, öğrenin ve ülkenizi kalkındırın.” der. Buraya gelir, Türkiye’de
altı ay çalışır, altı ay sonra giderler, ülkelerine bu eğitim sistemini
yerleştirirler ve o ülke bugün dünyanın en zengin ülkesi hâline gelmiştir.
Aradan yıllar geçer, elli-elli beş yıl sonra bu ülke bu eğitim sistemini, köy
enstitüsü eğitim sistemini, dünyanın en iyi sistemi olarak bütün dünyaya kabul
ettirir. 
Değerli
arkadaşlar, dünya böyle yaparken bizler maalesef köy enstitülerimizi
kapattığımız gibi bugün de teknik eğitim veren endüstri meslek liselerini
kapatıp, hâlen mevcut olduğu hâlde, okulu, yurdu, her şeyi olmasına rağmen
imam-hatip liselerini oraya gönderip, oraya geçirip endüstri meslek liselerini
kapatıyoruz. 
Değerli
arkadaşlar, bugün, kalkınma, teknik eğitimle olur, eğitimle olur ama en
mükemmeli de teknik eğitimle olur, en iyi bir eğitim sistemiyle olur. Bizim
bugün ülkemizde en iyi eğitim veren liselerimizin öğretmenleri her tarafa
savrularak bu eğitim sistemlerini bertaraf etmişler ve aynı zamanda en iyi
eğitim veren üniversitelerimizin eğitim uzmanlarının, hocaların,
akademisyenlerin seçtikleri rektörler bugün üniversitelere rektör olarak
atanmayıp keyfî bir şekilde hiç aday olmayan kişileri rektör atayıp bu ülkenin
eğitimini tarumar etmeye çalışıyorlar. Bu ülkeyle anladığım kadarıyla bir
hesapları var. Bu ülkeye yaptıkları hesap ülkeyi batırma hesabıdır diyorum.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Tasarının
birinci bölümü üzerinde İç Tüzük’ün 72’nci maddesine göre verilmiş bir önerge
vardır. Önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 1’inci bölümü üzerine yapılan
görüşmelerine İç Tüzük’ün 72’nci maddesi uyarınca devam edilmesini teklif
ederiz.
 Özgür Özel 
 Cumhuriyet
Halk Partisi 
 Grup
Başkan Vekili

 Melike
Basmacı Birol Ertem Ömer Fethi
Gürer
 Denizli Hatay Niğde

 Türabi
Kayan Mehmet Gökdağ Vecdi Gündoğdu
 Kırklareli Gaziantep Kırklareli

 Muharrem
Erkek Seyit Torun Sibel
Özdemir
 Çanakkale Ordu İstanbul

 Okan
Gaytancıoğlu Barış Yarkadaş
 Edirne İstanbul
BAŞKAN
– Özgür Özel ve arkadaşlarının önergesini oylarınıza sunuyorum: Kabul edenler…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama istiyoruz.
BAŞKAN
– Sayın Özel, Sayın Basmacı, Sayın Gökdağ, Sayın Erkek, Sayın Kayan, Sayın
Gürer, Sayın Balbay, Sayın Çamak, Sayın Gündoğdu, Sayın Ertem, Sayın Torun,
Sayın Arslan, Sayın Bektaşoğlu, Sayın Sarıhan, Sayın Öz, Sayın Sarıbal, Sayın
Demir, Sayın Topal.
BAŞKAN
– Sayın Özel, olmadı, 20 kişi yok. 
ÖZGÜR
ÖZEL (Manisa) – 22 kişi var! 
BAŞKAN
– Sayılmadı. 
Şuradan
destek verin bari arkadaşlar, 2 kişi söyleyin de bitirelim. 
Sayın
Can, Sayın Günnar. 
Tamam,
20 kişi var. 
İktidar
Partisinden de destek aldınız Sayın Özel. 
Oylama
öncesi yoklamayı yapıyoruz. 
Yoklama
için üç dakika süre veriyorum ve başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayımız yoktur. 
Birleşime
on beş dakika ara veriyorum. 
Kapanma Saati: 20.59
YEDİNCİ OTURUM
Açılma Saati: 21.19
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), İshak GAZEL (Kütahya)
-----0-----
BAŞKAN – Sayın
milletvekilleri, Türkiye Büyük Millet Meclisinin 25’inci Birleşiminin Yedinci
Oturumunu açıyorum.
III.- YOKLAMA
BAŞKAN - 405
sıra sayılı Kanun Tasarısı’nın birinci bölümünde görüşmelere devam edilmesine
dair önergenin oylamasından önce istem üzerine yapılan yoklamada toplantı yeter
sayısı bulunamamıştı. 
Şimdi yoklama
işlemini tekrarlayacağım.
Yoklama için üç
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN - Özgür Özel ve arkadaşlarının görüşmelere devam
önergesini oylarınıza sunuyorum: Kabul edenler… Kabul etmeyenler… Kabul
edilmemiştir. 
Birinci
bölüm üzerindeki konuşmalar tamamlanmıştır. 
Şimdi
on beş dakika süreyle soru-cevap işlemi yapacağız. Soru-cevap işlemi için daha
önce sisteme giren Sayın Demir, Sayın Gürer, Sayın Arslan ve Sayın Basmacı’ya
söz vereceğim. 
Sayın
Arslan, buyurun.
KAZIM
ARSLAN (Denizli) – Sayın Başkan, yarın Öğretmenler Günü. Öncelikle bütün
öğretmenlerimizin Öğretmenler Günü’nü yürekten kutluyorum ve çalışmalarında
başarılar diliyorum. 
Sorularım,
Millî Eğitim Bakanına: 
1)
Eğitim, devamlılık ve süreklilik ister. Bu nedenle sözleşmeli öğretmenlerin bu
görevi hakkıyla yerine getireceğine inanmıyorum, eğitimi de aksatacağını
düşünüyorum. Eğitimi aksatacak olan ve yeterli eğitim veremeyecek olan
sözleşmeli öğretmenlik uygulamasına ne zaman son vereceksiniz? 
2)
Ülkemizde atamayı bekleyen binlerce öğretmenimiz var. Bunların atamaları ne
zaman yapılacaktır? Bu kadar çok öğretmenimizi atamayarak ücretli öğretmenlik
uygulamasına ne zaman son vereceksiniz? 
3)
Atayacağınız öğretmenlerin KPSS sınavından aldığı puanın yanı sıra sözlü
sınavla öğretmen alımına ne zaman son vereceksiniz? 
Teşekkür
ederim. 
BAŞKAN
– Sayın Gürer… 
ÖMER
FETHİ GÜRER (Niğde) – Teşekkür ederim Sayın Başkan. 
Niğde ilinde 5.967 öğrenci taşımalı eğitim almaktadır.
İzmirli Necla Filibeli, Niğde’ye okullar yaptırdı. Bu okullardan biri de Rebia
Filibeli Okulu, Kızılören köyünde çok güzel bir okul. Akıllı tahtadan
bilgisayara, kreşten kütüphaneye her olanağı var. Kızılören köyüne 3-5
kilometre aralıklarla yakınında bulunan köylerdeki öğrenciler Çamardı ilçesine
götürülüyor. Çamardı ilçesine gidiş geliş 40 kilometre. Bu köylerdeki
öğrencilerin Kızılören okuluna gelmesi sağlanamaz mı? Çünkü okul daha yeni
açıldı, dört beş yıllık ve güzel bir okul. Taşımalı eğitimde bu tür bölgesel
olarak da okullara öğrencilerin gelmesi sağlanarak daha uzağa eğitim için
gitmeleri önlenemez mi?
Teşekkür ederim Sayın Bakanım.
BAŞKAN – Sayın Demir, buyurun.
NURETTİN DEMİR (Muğla) – Teşekkür ederim Sayın Başkan.
OHAL yasası gereği kapatılan 56 okuldan sonra 53’üne
“pardon” denildi ve bu okulların devam etmesine karar verildi. Ancak orada
öğretmenlik yapan 2.600 civarındaki öğretmen, öğretmenlik sınavlarında
mülakatlarda, adları listede olduğu için, hiçbiri sınavda başarılı gösterilmedi
ya da sınava alınmadı. Sayın Bakan, bu mağdur öğretmenlere herhangi bir hak
tanınacak mı?
İkincisi: Türkiye'de özellikle engelliler için sınıflar
açılmamaktadır. Bu çocuklarımız okula gidememektedirler. Bu sağlam
öğrencilerimize yardımcı olamıyoruz ama hiç olmazsa, engelli öğrencilerimize
sınıf açma imkânlarınız var mı? Muğla bunların başında geliyor.
Teşekkür ederim.
BAŞKAN – Sayın Basmacı…
MELİKE BASMACI (Denizli) – Sayın Başkan, sevgili
vekiller; önce beni yetiştirmek yanında birçok öğrenciyi yetiştiren sevgili
anneciğim Mehpare Basmacı’nın ve iki ay önce kaybettiğim ilkokul öğretmenim
Sakine Deda’nın ve tüm öğretmenlerin Öğretmenler Günü’nü kutluyorum. 
Maalesef, bugün ülkemizde yarınımızın mimarı olan
öğretmenlerimiz, hak ettiği saygıyı ve ücreti alamamaktadır. Sayın Bakan,
Mustafa Kemal Atatürk’e sormuşlar: “Paşam, vekil maaşlarını belirliyoruz, ne
kadar olsun?” diye. Mustafa Kemal Atatürk der ki: “Aman dikkat edin, öğretmen
maaşlarını geçmesin.” 
Şimdi, size sorum şu: Siz de Mustafa Kemal Atatürk gibi
mi düşünüyorsunuz yoksa öğretmenleri açlığa, yoksulluğa, ek iş yapmaya mecbur
bırakan sizden önceki AKP’li Millî Eğitim bakanları gibi mi düşünüyorsunuz?
Teşekkür ederim.
BAŞKAN – Sayın Bektaşoğlu…
BÜLENT YENER BEKTAŞOĞLU (Giresun) – Çok teşekkür ederim
Sayın Başkan.
Geçen hafta, Hükûmetimizin düşük olan fındık
fiyatlarına müdahale için Toprak Mahsulleri Ofisi nezdinde FİSKOBİRLİK’i
görevlendirip piyasaya müdahale edeceğinin algısı oluştu. Bu, doğru mudur,
böyle bir çalışmanız var mıdır? Varsa hâlâ neyi bekliyorsunuz? Yoksa halkı
bilgilendiriniz demek isterim.
Bir diğer sorum: Sayın Başbakan Yardımcımız Numan
Kurtulmuş kendisini ziyaret eden Ordu Ziraat Odası yetkililerine “Fındıkta
sağlıklı, temelli, kalıcı bir karar alacağız.” diye bir şeyler paylaşmıştır. Bu
alınacak kararlar nedir, uygulaması nasıl olacaktır?
Bilgilerinize arz ederim. Teşekkür ediyorum.
BAŞKAN – Teşekkür ediyorum Sayın Bektaşoğlu. Bu
sorularınız Millî Eğitim Bakanına değildi herhâlde, Tarım Bakanınaydı.
BÜLENT YENER BEKTAŞOĞLU (Giresun) – Evet. 
BAŞKAN – Sayın Balbay…
MUSTAFA ALİ BALBAY (İzmir) – Sorum, Sayın Millî Eğitim
Bakanına.
Sayın Bakan, İzmir’de, Anadolu Gençlik Derneği İzmir
Şubesi İl Millî Eğitim Müdürlüğüne bir yazı yazıyor ve Siyer-i Nebi yarışması
yaptığını söylüyor ve bu yarışmanın koşullarını İl Millî Eğitim Müdürü bütün
okullara gönderiyor ve Anadolu Gençlik Derneği bu yarışmada 1’inci olanlara 4
tam altın, 2’nciye 3 tam altın, 3’üncüye 2 tam altın gibi ödüller vereceğini
söylüyor. Burada böyle bir yarışma yapılabilir mi? Yapılabilir ama Millî Eğitim
Bakanlığı böyle bir yarışma yapmaktan aciz midir? Millî Eğitim Bakanlığı böyle
bir yarışmayı bir derneğe vererek o derneği, ülke çapında, eğitim kurumlarının
içine ortak ederek nasıl bir amaç hedeflemektedir? Son dönemde FETÖ’yle
mücadelede en büyük yarayı Millî Eğitimin aldığını görüyoruz. Yaptığınız
çalışmalarda atılan ya da açığa alınanlarının…
(Mikrofon otomatik cihaz tarafından kapatıldı)
MUSTAFA ALİ BALBAY (İzmir) – …en büyük dilimi Millî
Eğitim Bakanlığında. Acaba hâlâ ders alınmadı da kendi kurumlarında bütün
ayrıntılarını bilmediğimiz böyle bir derneği eğitime nasıl ortak ediyorlar?
BAŞKAN – Sayın Atıcı…
AYTUĞ ATICI (Mersin) – Teşekkür ederim Sayın Başkan.
Sayın
Bakan, yarın Öğretmenler Günü. Bütün öğretmenlerimizin günlerini kutluyorum,
onların önünde saygıyla eğiliyorum.
Ben
onların gününü kutluyorum da siz yarın ne diyeceksiniz onlara Allah aşkına?
Onların yüzüne nasıl bakacaksınız? Ne diyeceksiniz? Sizi memurluktan attık, bir
kararnameyle işinize son verdik mi diyeceksiniz? Sizi sözleşmeli öğretmen
yaptık, daha ne istiyorsunuz mu diyeceksiniz? Siz bu ülkede öğretmensiniz,
düşünemezsiniz, düşünürseniz sizi içeri atarım mı diyeceksiniz? Allah aşkına,
ne diyeceksiniz öğretmenlere? 
BAŞKAN
– Son olarak, Sayın Beştaş…
MERAL
DANIŞ BEŞTAŞ (Adana) – Sayın Bakana ben de… İhraç edilen ve açığa alınan öğretmenlerle
ilgili gerçekten kamuoyunda çok yoğun bir tepki ve duyarlılık oluştu, Bakanlık
olarak bunun farkındalar mı? Kanun hükmünde kararnamelerle on yıllık, yirmi
yıllık, neredeyse bir ömür emek verdikleri öğrencilerinden… Emeklerine sahip
çıkamama bir yana, sadece kanun hükmünde kararnamelerle, bir de böyle bir
ihraçla yüz yüze bırakılmaları hakkında ne düşünüyorlar? Bu kanun hükmünde
kararnameler çıkarılırken Millî Eğitim bünyesinde görev yapan öğretmenlerin
ihracında Bakanlığınızın görüşleri var mıdır, bu konuda sizden bilgi alınıyor
mu? Bu ihraçlar ve açığa almalar hangi istihbarat raporlarına, hangi bilgilere
dayanılarak yapılıyor? Çünkü hiçbir soruşturma yapılmadan, hiçbir araştırma
yapılmadan, tümüyle idarenin keyfî bir tasarrufuyla bir uygulamayla karşı
karşıya bulunuyoruz. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Şimdi,
soruları cevaplandırmak üzere sözü Millî Eğitim Bakanımız Sayın İsmet Yılmaz
Bey’e bırakıyorum. 
Buyurun.

MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkanım. 
Öncelikle
belki sondan başlayayım. Diyor ki: “Kanun hükmünde kararnameyle atılan
öğretmenler niye atıldı?” Sayın Atıcı’nın da buna benzer yaklaşımı var. 
Şimdi,
Türkiye bir darbeden geçti, herkes sanıyorum ki darbeyi unuttu. Darbecilerin
yayınlamış olduğu bu bildiri: “Tüm yurtta sıkıyönetim ilan edilmiştir. Sokağa
çıkma yasağı ilan edilmiştir. İllerin idaresi maksadıyla il sıkıyönetim
komutanları atanmıştır. İl sıkıyönetim komutanları Sıkıyönetim Kanunu’ndaki yetki
ve görevlere haiz olarak görevlerini yürüteceklerdir. Askerî mahkemeler
sıkıyönetim mahkemeleri olarak görevlendirilmiştir. Kolluk güçleri sıkıyönetim
mahkemeleri tarafından verilen talimatları yerine getireceklerdir. Kamu
yetkisiyle yapılan tüm atamalar yurtta sulh konseyi tarafından yapılacaktır.
TSK tarafından emir komuta bütünlüğü içinde devletin yönetimi maksadıyla yurtta
sulh konseyi teşkil edilmiştir. Mevcut yürütme erki görevden el
çektirilmiştir.”
BARIŞ
YARKADAŞ (İstanbul) – Darbeyi öğretmenler mi yaptı Sayın Bakan?
MİLLÎ
EĞİTİM BAKANI İSMET YILMAZ (Sivas) – “Meclis feshedilmiştir. Tüm valiler
görevden alınmıştır. Ankara, İstanbul, İzmir, Kayseri vali ve büyükşehir
belediye başkanı yurtta sulh konseyi tarafından atanmıştır. Siyasi partilerin
tüm faaliyetleri sonlandırılmıştır.” diye bir bildiri var, ondan sonra da
hiçbir şey olmamış gibi…
BARIŞ
YARKADAŞ (İstanbul) – Onu öğretmenler mi yazdı Sayın Bakan? Öğretmenler mi
yazdı onu? Darbeyi öğretmenler mi yaptı?
MİLLÎ
EĞİTİM BAKANI İSMET YILMAZ (Sivas) – İşte burada örgütlü bir suç var, örgütlü
bir suç var. Dolayısıyla, bu örgütlü suçun yanında duranlar, destek verenler ne
olursa olsun, yeniden bu milleti on yıl sonra bir darbeyle muhatap kılmamak
için kamu görevini üstlenenlerin mutlaka üzerine düşen sorumluluğu yerine
getirmesi lazım.
AYTUĞ
ATICI (Mersin) – Darbeyi EĞİTİMSEN’ciler mi yaptı?
MİLLÎ
EĞİTİM BAKANI İSMET YILMAZ (Sivas) – Burada bir ceza soruşturması
yapılmamaktadır; burada, kamu görevinde bulunup da tarafsız, adil, devlet
memuru olması için 657 sayılı Kanun’da olan yeminini yerine getiremeyeceğine
inanılanlar…
ONURSAL
ADIGÜZEL (İstanbul) – Kürsüden yemin edenler…
MİLLÎ
EĞİTİM BAKANI İSMET YILMAZ (Sivas) – Bunların bir yere illa üyeliği de
gerekmiyor. Çok net şekilde diyor ki: “Bu kimselerin terör örgütlerine veya
Millî Güvenlik Kurulunca devletin millî güvenliğine karşı faaliyette
bulunduğuna karar verilen yapı, oluşum veya gruplara üyeliği, mensubiyeti veya
iltisakı yahut bunlarla irtibatının bulunması gereklidir.” Bununla kanunla
kanun hükmünde kararname kapsamında…
BARIŞ
YARKADAŞ (İstanbul) – O sendikalara kim izin verdi Sayın Bakan, o sendikalara
kim izin verdi? 
TURABİ
KAYAN (Kırklareli) – Öğretmenler darbe mi yaptı bu ülkede? 
MİLLÎ
EĞİTİM BAKANI İSMET YILMAZ (Sivas) – Vallahi tebrik ediyorum, bu tabirle
darbecileri koruyorsunuz; bu tabirle darbecileri koruyorsunuz, çok net olarak
diyorum. (AK PARTİ sıralarından alkışlar)
TÜRABİ
KAYAN (Kırklareli) – Biz hukuku koruyoruz Sayın Bakan, hukuku. 
MİLLÎ
EĞİTİM BAKANI İSMET YILMAZ (Sivas) – “667 sayılı Kanun Hükmünde Kararname
kapsamında yapılacak değerlendirme, adli suç veya disiplin suçu niteliğindeki
somut bir eylemin soruşturması mahiyetinde olmayıp -bu söylediğim Anayasa
Mahkemesi kararı- kamu görevlilerinin belli bir yapıyla herhangi bir bağlarının
olup olmadığına ilişkin bir kanaati oluşturacağı bir süreci ifade etmektedir.”
Dolayısıyla da onların talimatıyla kurulmuş bir sendikaya üye olmuşsa peki ne
diyeceksiniz?
ONURSAL
ADIGÜZEL (İstanbul) – EĞİTİM SEN…
AHMET
YILDIRIM (Muş) – EĞİTİM SEN onların talimatıyla kurulmadı Sayın Bakan. 
MİLLÎ
EĞİTİM BAKANI İSMET YILMAZ (Sivas) – Onların içerisine bakın, EĞİTİM SEN’den… 
AHMET
YILDIRIM (Muş) - Ama “o bir yana” dediğiniz 15 bin kişi.
MİLLÎ
EĞİTİM BAKANI İSMET YILMAZ (Sivas) – Güzel, şimdi, diğer tarafı çözdüysek
EĞİTİM SEN’e gelelim.
AHMET
YILDIRIM (Muş) – “O bir yana” diyor. 15 bin kişi.
MİLLÎ
EĞİTİM BAKANI İSMET YILMAZ (Sivas) – EĞİTİM SEN’in benim Bakanlığımda 120 bin
üyesi var, 120 bin. Başkanıyla da her defa ihtiyaç olduğunda görüşüyorum, çağırdım
konuştum da.
AHMET
YILDIRIM (Muş) – 15 binini attınız, 15 bin!
MİLLÎ
EĞİTİM BAKANI İSMET YILMAZ (Sivas) – 120 bin üye hakkında bir soruşturma
yapılmamıştır ancak Türk Silahlı Kuvvetleri terörle mücadele yaptığı zaman
“Katil devlet” deyip “Böyle bir mücadeleye karşıyız.” dersek veya terör
örgütünü kınayacağı yere…
FİLİZ
KERESTECİOĞLU DEMİR (İstanbul) – “Katil devlet” deyince işten mi atılıyor?
MİLLÎ
EĞİTİM BAKANI İSMET YILMAZ (Sivas) – …hendek açanları, çukur açanları
kınayacağı yere, Mehmetçikleri şehit edenleri kınayacağı yere… Mehmetçikin,
hakka hukuka uyulması için, kamu düzeninin sağlanması için, özgürlüklerin
korunması için… Güvenliğin olmadığı yerde özgürlük de korunmaz. Bunu yapanları
kınayan bir öğretmenin, bir demokratik sendikayla bağlantısının olmasından
dolayı değil…
AHMET
YILDIRIM (Muş) – Sayın Bakan, hukukçusunuz ya. 
MİLLÎ
EĞİTİM BAKANI İSMET YILMAZ (Sivas) – …kendisinin terör örgütünü bir şekilde
desteklemesinden dolayı açığa…
AHMET
YILDIRIM (Muş) – Ya, siz hukukçusunuz Sayın Bakan ya, hukukçusunuz.
MİLLÎ
EĞİTİM BAKANI İSMET YILMAZ (Sivas) – İşte, tamam…
AHMET
YILDIRIM (Muş) – Bir soruşturma, yargı, hukuk yok mu bu ülkede ya?
MİLLÎ
EĞİTİM BAKANI İSMET YILMAZ (Sivas) – Dolayısıyla, bakın, 120 bin sendika
üyesine bir işlem yapılmamıştır. Buradan ilişiği kesilenler ve soruşturması
devam edenler var. En kısa zamanda soruşturması devam edenler sonlandırılacak
ve bu yapıyla bir bağlantısı olmayan, terör örgütüne destek vermedikleri tespit
edilenler geri, tekrar eğitim sisteminde öğrencilerimizle baş başa
bırakılacaktır. 
BARIŞ
YARKADAŞ (İstanbul) – Peki, mağdur olanlar ne olacak Sayın Bakan?
MİLLÎ
EĞİTİM BAKANI İSMET YILMAZ (Sivas) – Biz mağdur olanların olduğunu
düşünmüyoruz.
BAŞKAN
– Sayın milletvekilleri, soruları sordunuz, Sayın Bakan cevaplıyor; lütfen,
müdahale etmeyin.
MİLLÎ
EĞİTİM BAKANI İSMET YILMAZ (Sivas) – Biz mağdur olanların olduğunu
düşünmüyoruz. Dolayısıyla terörle bağıntı yaptık.
Bir
başka husus: Eğitimde öğretmen atamalarına devam edeceğiz, sözleşmeli öğretmen
atamalarına devam edeceğiz. Bakın, “Sözleşmeli öğretmen ataması olur mu?”
diyorsunuz. Türkiye'de özel okullar var, özel okullara bakın, her birisi
sözleşmeli yapar. “Sözleşmeli öğretmen özel okulda çok iyi yapar ama siz
devlette yapamazsınız.” derseniz yine bu doğru değildir. Çok net şekilde
diyoruz.
CEYHUN
İRGİL (Bursa) – Öğretmenler açlıktan kıvranıyor.
MİLLÎ
EĞİTİM BAKANI İSMET YILMAZ (Sivas) – Yine, Niğde’deki olayla ilgili arkadaşlar
bakacaklar, Çamardı’ndaki öğrencilerin bir başka en yakın yere, 40 kilometre
öteye değil de bir başka yere gitmesini sağlayacaklar. 
Bakın,
engellilere ilk defa bizim dönemimizde sahip çıkılmıştır. Sosyal devlet olmanın
gereği, ilk defa sosyal devlet olmanın… 
ÖZGÜR
ÖZEL (Manisa) – Ya Rabb’im ya…
MİLLÎ
EĞİTİM BAKANI İSMET YILMAZ (Sivas) – Açın bakın, Özgür Bey, çok net söylüyorum,
eskiden engellilere, ailesi engelli olanlara ne kadar destek verilirdi, şimdi
ne kadar destek veriliyor? Eskiden sayısına bakın, şimdi… Engellileri,
taşımayla, eğer taşınabiliyorsa evinden alıyoruz, eğitim kurumuna götürüyoruz.
Hatta öyle olaylar var ki, çok net olarak söylüyorum, okula kadar gidemeyecek
engeli, özrü varsa öğretmeni evine gönderiyoruz. Çok net olarak bildiğim var
da… Türkiye nereden nereye geldi, bunu görmek lazım. (AK PARTİ sıralarından
alkışlar) 
TÜRABİ
KAYAN (Kırklareli) – Evet, Türkiye nereden nereye geldi, doğru söylüyorsunuz.
Karanlıklar ülkesi oldu, buralara geldi Türkiye. 
MİLLÎ
EĞİTİM BAKANI İSMET YILMAZ (Sivas) – Dolayısıyla, eksikliğimiz var, onu kabul
ediyoruz ama kesinlikle eskisinden çok daha iyi bir durumdayız.
MELİKE
BASMACI (Denizli) – Sanki ayrı ülkelerde yaşıyoruz.
MİLLÎ
EĞİTİM BAKANI İSMET YILMAZ (Sivas) – Vicdanı olanlar, insafı olanlar bunu çok
net şekilde bilirler ve söylerler. 
Bir diğeri:
Öğretmenin mali hakları. Bakın, çok net; rakamlar yalan söylemez, yorumları
yaparsın da ben rakam söylüyorum, bunun aksini söyleyen de çıksın söylesin.
2002 yılında bir öğretmenin maaşı ne kadardı? 470 liraydı. 470 lirayla siz 552
litre süt alırdınız.
OKAN
GAYTANCIOĞLU (Edirne) – Ekmek kaç paraydı?
MİLLÎ EĞİTİM
BAKANI İSMET YILMAZ (Sivas) – Onu da söyleyeceğim, beklersen söyleyeceğim.
AHMET YILDIRIM
(Muş) – Kaç dolardı Sayın Bakan, kaç dolardı?
MİLLÎ EĞİTİM
BAKANI İSMET YILMAZ (Sivas) – Şimdi maaşı sadece 2.628 lira –ek dersi
söylemiyorum- şimdi ne kadar süt alırsın? 1.142 litre süt alırsın.
OKAN
GAYTANCIOĞLU (Edirne) – Tabii, süt fiyatını düşürdünüz 1 liraya.
ERHAN USTA
(Samsun) – Çiftçiyi de mağdur ettiniz demek ki.
MİLLÎ EĞİTİM
BAKANI İSMET YILMAZ (Sivas) – Allah için, söyleyin, 500 litre süt alan
öğretmenin mi mali durumu daha iyi, 1.142 litre alanın mı?
Gelelim ekmeğe…
CEYHUN İRGİL
(Bursa) – Ne kadar et alıyordu? Eti söyleyin. 
MİLLÎ EĞİTİM
BAKANI İSMET YILMAZ (Sivas) – Gelelim ekmeğe; maaşı 470 lira, on beş saat ek
ders 165 lira, aylık ücreti 635 lira. Ne kadar ekmek alıyor 2002’de? 250
gramlık 2.761 tane, şimdi 3.461 tane. (AK PARTİ sıralarından alkışlar) Elinizi
vicdanınıza koyun da karar verin, hangi öğretmenin mali durumu daha iyidir?
Aldığı aylıkla 2.761 ekmek alan mı, yoksa 3.461 ekmek alan mı? 
Bir de benzini
söyleyeyim isterseniz. Siz de rakamları alın, bakın. Benzin 2002’de...
(Mikrofon
otomatik cihaz tarafından kapatıldı) 
ORHAN SARIBAL
(Bursa) – Bir de eti söyleyin; sütü söylüyorsunuz, bir de eti söyleyin Sayın
Bakan, bir de etle kıyaslayın bakalım ne olacak? 
BAKİ ŞİMŞEK
(Mersin) – Bir de buğdayla benzini karşılaştırır mısınız Sayın Bakanım.
MİLLÎ EĞİTİM
BAKANI İSMET YILMAZ (Sivas) – Sayın Başkan, teşekkür ediyorum. 
BAŞKAN –
Teşekkür ediyorum.
BAKİ ŞİMŞEK
(Mersin) – Kaç kilo buğday satıp kaç kilo benzin alınıyordu, şu andakiyle
karşılaştırır mısınız Allah aşkına. Bir de buğdayla karşılaştırın.
MİLLÎ EĞİTİM
BAKANI İSMET YILMAZ (Sivas) – Cevap veremediğim sorulara yazılı cevap
vereceğim. (AK PARTİ sıralarından alkışlar)
BAŞKAN – Teşekkür
ediyorum Sayın Bakan. 
ORHAN SARIBAL
(Bursa) – Sütü söylüyorsunuz da bir de eti söyleyiverin. İnsanlar et yiyemiyor
ya!
BAKİ ŞİMŞEK
(Mersin) – Çiftçi kaç kilo buğday satıp kaç kilo benzin alıyordu? 2002’de
buğday kaç lira, mazot kaç lira? 
BAŞKAN – Sayın
milletvekilleri, lütfen, istirham ediyorum, sordunuz, cevabı aldınız.
AYTUĞ ATICI
(Mersin) – Sayın Başkan…
BAŞKAN – Buyurun
Sayın Atıcı.
AYTUĞ ATICI
(Mersin) – Sayın Başkan, Sayın Bakan benim sorduğum soruyu yanıtlarken “Sayın
Atıcı da benzer soru sordu.” deyip…
MİLLÎ EĞİTİM
BAKANI İSMET YILMAZ (Sivas) – Sormadınız mı?
AYTUĞ ATICI
(Mersin) – …bizi darbecileri savunmakla itham etti.
MİLLÎ EĞİTİM
BAKANI İSMET YILMAZ (Sivas) – Tabii, hiç şüphe yok.
AYTUĞ ATICI
(Mersin) – Açık bir sataşmadır. Şahsım adına söz istiyorum.
BAŞKAN – Buyurun
Sayın Atıcı. 
AHMET YILDIRIM
(Muş) – Önce Meral Hanım için söyledi. 
MERAL DANIŞ
BEŞTAŞ (Adana) – Aynı gerekçeyle…
BAŞKAN – Sizinle
alakalı bir şey söylemedi Sayın Beştaş.
AHMET YILDIRIM
(Muş) – Önce ona söyledi, Meral Hanım’dan sonra ona söyledi.
MERAL DANIŞ
BEŞTAŞ (Adana) – Benim soruma söyledi Sayın Başkan, sonra isteyeceğiz sözümüzü.
BAŞKAN – Sayın
Atıcı, buyurun. (CHP sıralarından alkışlar) 
İki dakika süre
veriyorum.
X.- SATAŞMALARA İLİŞKİN KONUŞMALAR (Devam)
8.- Mersin Milletvekili Aytuğ Atıcı’nın, Millî Eğitim
Bakanı İsmet Yılmaz’ın 405 sıra sayılı Kanun Tasarısı’nın birinci bölümü
üzerinde soru-cevap işleminde yaptığı konuşması sırasında şahsına sataşması
nedeniyle konuşması
AYTUĞ ATICI (Mersin) – Sayın Bakan, “Darbecileri
savunuyorsunuz.” diyorsunuz. Herkes size gülüyor.
İSMAİL TAMER (Kayseri) – Niye?
AYTUĞ ATICI (Devamla) – Bakın, siz bir Bakansınız.
MİLLÎ EĞİTİM BAKANI İSMET YILMAZ (Sivas) – Eğer Başkan
bir süre verirse, ben savunup savunmadığınızı çok açık söyleyeyim.
AYTUĞ ATICI (Devamla) – İnsanları kendinize ne olur
güldürmeyin.
MİLLÎ EĞİTİM BAKANI İSMET YILMAZ (Sivas) – “Yargıdan
kaçırılıyor.” dediniz de…
AYTUĞ ATICI (Devamla) – Bakın, bir bakan…
MİLLÎ EĞİTİM BAKANI İSMET YILMAZ (Sivas) – …karar Resmî
Gazete’de yayımlanmadan Anayasa Mahkemesine gitmediniz mi?
AYTUĞ ATICI (Devamla) – Bir bakan oradan buraya
sataşmaz.
MİLLÎ EĞİTİM BAKANI İSMET YILMAZ (Sivas) – Bakın,
şimdi, orada, geliyor.
BAŞKAN – Sayın Bakanım, sonra söz veririm.
AYTUĞ ATICI (Devamla) – Sakin olun, bir bakan oradan
buraya sataşmaz.
BAŞKAN – Sayın Atıcı, siz de Genel Kurula hitap edin.
MİLLÎ EĞİTİM BAKANI İSMET YILMAZ (Sivas) – Ben
sataşmadım, siz sataşıyorsunuz.
AYTUĞ ATICI (Devamla) – Bu, ancak ve de ancak bir
suçluluk psikolojisiyle olur. Bir hekim olarak söylüyorum: Suçluluk
psikolojisiyle oradan buraya sataşıyorsunuz. (CHP sıralarından alkışlar)
İSMAİL TAMER (Kayseri) – Hekim olarak söylüyorum,
bakın, hiç öyle bir şey olmaz.
MİLLÎ EĞİTİM BAKANI İSMET YILMAZ (Sivas) – Resmî
Gazete’de yayımlanmadan Anayasa Mahkemesine gideceksiniz “Bu, suçluluk değil.”
diyeceksiniz.
AYTUĞ ATICI (Devamla) – “Darbeleri savunuyorsunuz.”
diyorsunuz. Allah billah aşkına, darbeyi kim yaptı? 
İSMAİL TAMER (Kayseri) – Aytuğ Bey, hekimlikle ne
alakası var?
AYTUĞ ATICI (Devamla) – Darbeyi EĞİTİM SEN’e üye olan
öğretmenler mi yaptı?
İSMAİL TAMER (Kayseri) – Çocuk psikolojisini söyle sen.

AYTUĞ ATICI (Devamla) – Darbeyi EĞİTİM İŞ’e üye olan
öğretmenler mi yaptı? Allah aşkına, Sayın Bakan, elinizi vicdanınıza koyun. Siz
olağanüstü hâli niye ilan ettiniz? Olağanüstü hâli darbe için ilan ettiniz. Bu
öğretmenler mi darbe yaptı, rektörler mi darbe yaptı, öğrenciler mi darbe
yaptı? Allah billah aşkına, bunların hangisi darbe yaptı?
Bakın, yani, bir şey söylerken daha da aşağıya iniyorsunuz,
diyorsunuz ki: “Biz bir mağduriyet olduğunu düşünmüyoruz.” İnsanlar ölüyorlar.
Hapse atıyorsunuz, intiharın eşiğine geliyorlar. Hapse attığınız insanların
eşlerine, çocuklarına hiç kimse iş vermiyor. Yani, siz hem onları hem de
ailelerini mağdur ediyorsunuz Sayın Bakan. Bir yandan da darbenin siyasi
bacağını araştırmıyorsunuz darbecileri yargılamayarak. Darbecileri, darbe
yapanları, onların siyasi ayaklarını yargılamayarak darbeyi siz savunuyorsunuz,
darbecileri siz savunuyorsunuz açık, net bir şekilde. (CHP sıralarından
alkışlar)
BARIŞ YARKADAŞ (İstanbul) – Koruyorlar darbecileri,
koruyorlar.
AYTUĞ ATICI (Devamla) – Bunu benim ülkeme yapamazsınız,
yapmamalısınız, buna izin vermeyeceğiz Sayın Bakan. (CHP sıralarından alkışlar)
MERAL DANIŞ BEŞTAŞ (Adana) – Sayın Başkan…
BAŞKAN – Sayın Beştaş…
MERAL DANIŞ BEŞTAŞ (Adana) – Sayın Başkan, Sayın Bakan
beni söyleyerek Sayın Atıcı’nın da aynı mealde soru sorduğunu söyledi, bu
nedenle ilk başta bana sataştı.
BAŞKAN – Yani, sizin de darbecileri savunduğunuzu mu söyledi?
FİLİZ KERESTECİOĞLU DEMİR (İstanbul) – Herhâlde yani,
aynı şeyi söyledi.
MERAL DANIŞ BEŞTAŞ (Adana) – Tabii, doğrudan bana
söyledi diyorum, Atıcı’yı da kattı arada, kendisi de burada.
BAŞKAN – Peki, buyurun.
FİLİZ KERESTECİOĞLU DEMİR (İstanbul) – Siz bize geldiği
zaman neden bu kadar tereddüt içerisindesiniz?
BAŞKAN – Buyurun, buyurun.
MERAL DANIŞ BEŞTAŞ (Adana) – Hayır, kendisi aksini
söylüyorsa… Öyle dedi yani.
MİLLÎ EĞİTİM BAKANI İSMET YILMAZ (Sivas) – Soru
sormadınız mı?
MERAL DANIŞ BEŞTAŞ (Adana) – Sordum.
MİLLÎ EĞİTİM BAKANI İSMET YILMAZ (Sivas) – E, ben de
sorduğunuz soruya cevap veriyorum.
MERAL DANIŞ BEŞTAŞ (Adana) – O yüzden, soru yani.
BAŞKAN – Hayır, sorduğunuz soruya cevap ayrı bir şey,
“Darbecileri savunuyorsunuz.” demek ayrı bir şey.
MERAL DANIŞ BEŞTAŞ (Adana) – E, bize söyledi Bakan. 
MİLLÎ EĞİTİM BAKANI İSMET YILMAZ (Sivas) – Sorduğunuz
soruya cevap verince sataşma mı oluyor?
BAŞKAN
– Peki, buyurun. 
9.- Adana Milletvekili Meral Danış Beştaş’ın, Millî
Eğitim Bakanı İsmet Yılmaz’ın 405 sıra sayılı Kanun Tasarısı’nın birinci bölümü
üzerinde soru-cevap işleminde yaptığı konuşması sırasında şahsına sataşması
nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; Sayın Millî
Eğitim Bakanı gerçekten aynı zamanda hukukçu ama bir hukukçu sorumluluğuyla
yanıt vermediğini, hukuktan esame okunmadığını öncelikle ifade etmek istiyorum.

Bir
kere, bu ülkede sendikaların, sivil toplum örgütlerinin ve vatandaşın Hükûmeti
ve siyaseti eleştiri hakkı vardır. Sayın Bakan resmen şunu söyledi: “Bu, bir
ceza soruşturması değildir, şurada, şurada, şurada durmuşlardır, bu nedenle biz
onları attık.” Yani masumiyet karinesi, Anayasa’daki kişi özgürlüğü ve
güvenliği, eğitim hakkı, çalışma hakkı; hepsi askıya alındı. Sanki Millî Eğitim
Bakanı değil bir özel harp dairesi başkanı gibi konuştu. Böyle bir şey olabilir
mi? 
Bu
öğretmenler hakkında tek bir soruşturma olmadan, sadece istihbarat raporlarına
dayanarak bu ihraçlar yapılmıştır. 
AHMET
YILDIRIM (Muş) – O da Gülen istihbaratı, FETÖ’nün istihbaratı. 
MERAL
DANIŞ BEŞTAŞ (Devamla) – Bunların hepsi Avrupa İnsan Hakları Mahkemesinden üç
yıl ya da beş yıl sonra Türkiye ağır tazminatlara mahkûm edilerek geri
dönecektir. Biz bir hukuk devletiysek -kabile devleti değiliz; altını
çiziyorum, hukuk devletiysek- bu ihraçlar da görevden almalar da, hepsi hukuk
içinde yapılmak zorundadır. KHK’yle insanların bütün yaşamını felç edecek bir
karar alamazsınız. Bunu aldığınızda, karşınıza hukuk çıkar. 
Ayrıca,
diğer bir mesele de “Darbecileri savunuyorsunuz.”. Biz darbecileri
savunmuyoruz, darbecileri kendi bünyesinden çıkaran bir partinin bakanı bunu
söyleyemez. Siz “Darbe bize bir lütuftur.” dediğinizde, o lütfu AKP’li olmayan
herkese bir silah olarak kullanmak için söylediniz. Şimdi, o lütfun ne olduğunu
çok iyi anlıyoruz. Bu lütuf, siyaseti, muhalefeti, sivil toplumu, basını,
herkesi susturmak için bir araç olarak kullanıldı ve gerçekten
açıklamalarınızdan ayrıca çok büyük bir üzüntü duyduğumun ve şu anda bu
keyfiyet sebebiyle on binlerce öğretmenin işsiz kaldığının da tekrar tekrar
altını çizmek istiyorum. (HDP sıralarından alkışlar) 
BAŞKAN
– Sayın Bakan, siz de buyurun.
Yerinizden
mi? 
MİLLÎ
EĞİTİM BAKANI İSMET YILMAZ (Sivas) – Yerimden. 
BAŞKAN
– Buyurun. 
V.- AÇIKLAMALAR (Devam)
24.- Millî Eğitim Bakanı İsmet Yılmaz’ın, Mersin
Milletvekili Aytuğ Atıcı ile Adana Milletvekili Meral Danış Beştaş’ın sataşma
nedeniyle yaptıkları konuşmalarındaki bazı ifadelerine ilişkin açıklaması
MİLLÎ
EĞİTİM BAKANI İSMET YILMAZ (Sivas) – Muhterem Başkanım, bakın “Genelkurmay
imamı” dedikleri kimse öğretmen. Doğru mudur? Bu yapı…
BAKİ
ŞİMŞEK (Mersin) – Öğretim üyesi… 
MİLLÎ EĞİTİM BAKANI İSMET YILMAZ (Sivas) – Öğretmen
yani Millî Eğitimde görevli. “Bu darbeyi kim yaptı?” diyorsunuz da öğretmen… 
Yine, herkes biliyor ki, bu darbeyi yapan grubun en
güçlü olduğu yerler öğretmenler. 
OKAN GAYTANCIOĞLU (Edirne) – Sen almadın mı? Kim aldı?
AYTUĞ
ATICI (Mersin) – EĞİTİM SEN mi aldı?
BARIŞ YARKADAŞ (İstanbul) – Bir sürü EĞİTİM SEN’li var.
MİLLÎ EĞİTİM BAKANI İSMET YILMAZ (Sivas) - Ama öğretmen
de bunların -sıradan bir uzman yardımcısı- Genelkurmay imamı oluyor,
dolayısıyla da kim altta kim üstte bilebilmek mümkün değil, böyle gizli bir
yapı var. Herkesi, alttan bir kişi, üstten bir kişi biliyor, hücreler hâlinde
gelmiş. Yapılan şey doğrudur.
Bir
başkası: “Darbe yapanları yargılıyor muyuz yargılamıyor muyuz?”un hesabı…
İddianameler hazırlandı, İzmir’de dava başlayacak, Ankara’da da çok yakında
başladığında kimin darbe yapıp kimin darbeye destek verdiği, kimin yanında
durduğu çok net şekilde ortaya çıkacaktır. (CHP sıralarından gürültüler)
MUSTAFA
ALİ BALBAY (İzmir) – Sayın Bakan…
BARIŞ
YARKADAŞ (İstanbul) – Sayın Bakan, Adil Öksüz yüz kere yurt dışına nasıl çıktı?

BAŞKAN
– Sayın milletvekilleri, istirham ediyorum.
Sayın
Bakan, siz de toparlayın.
MİLLÎ
EĞİTİM BAKANI İSMET YILMAZ (Sivas) - Efendim, ben teşekkür ediyorum.
BAŞKAN
– Teşekkür ediyorum.
MUSTAFA
ALİ BALBAY (İzmir) – En başta okudunuz bildiriyi. Sayın Bakan, lütfen bu soruya
da cevap verin. 10 bin kişiyi görevden aldınız. Bu sıkıyönetim listelerini kim
yazdı, siz onu açıklayın.
BAŞKAN
- Şimdi, sayın milletvekilleri, 1’inci madde üzerinde üç adet…
ÖZGÜR
ÖZEL (Manisa) – Sayın Başkan, Sayın Başkan, söz talebim var efendim.
BAŞKAN
– Buyurun Sayın Özel, İç Tüzük 60’a göre bir dakika süreyle söz veriyorum.
Buyurun.
25.- Manisa Milletvekili Özgür Özel’in, Millî Eğitim
Bakanı İsmet Yılmaz’ın 405 sıra sayılı Kanun Tasarısı’nın birinci bölümü
üzerinde soru-cevap işleminde yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Tansiyonu
yükseltme niyetinde değilim, Sayın Bakan da öyle yapmasa çok iyi olur. Ama bir
yandan da şöyle bir gerçeklikle karşı karşıyayız: Şimdi, bir darbeyle mücadele
edildiği söyleniyor. Bu işte çok sert bir yöntem kullanılıyor, hiç değilse şu
dili kullanmak doğru olur: “En az sayıda mağdur yaratmaya çalışıyoruz.
Mağduriyetler varsa bunlara engel olmaya çalışacağız. Mağduriyetlerin
tespitinde ve giderilmesinde iş birliğine açığız.” Bunlar, demokratik bir devletin
bakanına yakışacak uygun bir dil.
“Biz
mağduriyet olduğunu düşünmüyoruz.” derseniz, kocası tutuklanıp da sağlık
karnesi iptal edilen, sekiz aylık hamileyken hastane dışına çıkarılan kadının
karnındaki bebeğin kul hakkını üstünüze almış olursunuz. Bu, doğru bir yaklaşım
değil.
Kaldı
ki, yine bir sayın bakana “İlk defa bizim dönemimizde engellilere sahip
çıkıldı.” lafı yakışmaz.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Sonrasında “Bir eskisine bakın, bir…” Onun yerine, “Engellilere
bu dönem biz şunları şunları yaptık, eskisinden daha çok yaptık.” deyin, bu,
bir siyaset dili. Ama öbürü tahakkümcü, bizim üzerimizde sizin hegemonik
dilinizi kabul etmemizi beklerseniz o zaman ister istemez bu grup da isyan
eder, sizi dinleyen herkes de isyan eder, haklı olduğunuz yerlerde de haksız
duruma düşersiniz. Zaten çok sayıda mağduriyet yaratıyorsunuz, ama bunu
topyekûn inkâr bir devlet dili olamaz, bir devlet adamı dili olamaz. Bu konuda
bundan sonraki aşamalar için hiç olmazsa Sayın Bakanı buna davet ediyorum.
BAŞKAN
– Teşekkür ediyoruz Sayın Özel.
Sayın
Bakan, buyurun.
26.- Millî Eğitim Bakanı İsmet Yılmaz’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MİLLÎ
EĞİTİM BAKANI İSMET YILMAZ (Sivas) – Söylemediğim şeyi sanki söylemişim gibi
ifade etti, ona bir cevap vermek istiyorum.
Bir,
eğer ki yapılan şeyler… Mutlak, çok net şekilde söyledim, Bakanlığımızda
yaklaşık 30 bin kişinin ilişiğini kesmişiz. Doğru mudur? 
ÖZGÜR
ÖZEL (Manisa) – Doğru.
MİLLÎ
EĞİTİM BAKANI İSMET YILMAZ (Sivas) – Bu ana kadar itiraz sayısı veya geri
dönenlerin sayısı ne kadar? 30 kişi, küsuratıyla. Eğer yüzde 1 olsaydı, 300
kişi olurdu. Yüzde 1, 300 kişi olurdu. 300 kişilik hiçbir itiraz yok yani.
Herkesin üç beş yine… Siz de iyi bilirsiniz ki herhâlde diyaloğa açık,
mağduriyetler varsa giderme konusunda…
AHMET
YILDIRIM (Muş) – 20 bin kişi Anayasa Mahkemesinde 920 bin kişi!
MİLLÎ
EĞİTİM BAKANI İSMET YILMAZ (Sivas) – Yanlış yapılmışsa, okullarla ilgili yanlış
yapılmışsa, dönülmüştür. Kişilerle ilgili… 
Bakın,
insan dediğiniz beşerdir; beşer, şaşar, hata yapar, ama bir işlemi yüzde 99
doğru yapmışsanız, siz de gelip, yüzde 1’de de hata varsa, onu da düzeltmeye
açık olduğumuzu söylüyoruz.
NURETTİN
DEMİR (Muğla) – Yüzde 1’i doğru Sayın Bakan, yüzde 99’u yanlış!
MİLLÎ
EĞİTİM BAKANI İSMET YILMAZ (Sivas) – Bu düzeltmeyi okullarda yaptık, kişilerde
yaptık, “Bundan sonra da yapmaya açığız.” diyoruz çok net, ama kesinlikle yüzde
1 için de yüzde 99’u karalarsanız, Allah için bu millete karşı olan
sorumluluğunuzu yerine getirmemiş olursunuz. Aksi hâlde… 
Bakın,
bu milletin, halkın gözü terazidir. Dolayısıyla, ikisi karışıyor da ondan. Yok,
bir taraf şey olsa, çok net… Halkın gözü terazidir diye çok güzel bir söz var.
Dolayısıyla, biz yaptıklarımıza bakıyoruz, millet kararını verecektir Muhterem
Başkan.
BAŞKAN
– Teşekkürler Sayın Bakan.
ÖZGÜR
ÖZEL (Manisa) – Sayın Başkanım, şimdi bir şey sormak isterim size: Bana bir
dakika İç Tüzük 60’a göre söz verdikten sonra Sayın Bakana İç Tüzük’ün hangi
maddesine göre cevap hakkını kullandırdınız?
BAŞKAN
– Hükûmetin her zaman söz hakkı vardır. 
MUSTAFA
ELİTAŞ (Kayseri) – Sayın Başkan, sayın milletvekilleri; Grup Başkan Vekili İç
Tüzük’ün hangi maddesine göre konuşuyor?
BAŞKAN
– Bir de, sizin söylediğiniz söz, aynı şekilde nasıl ki yanlış anlaşılmışsa,
Sayın Bakanın da cevap verme hakkı vardır, “mağduriyetler olmadığı” yolundaki
ifadesine ilişkin onun da bir açıklaması vardır. Kaldı ki o benim takdirimde
Sayın Özel. 
ÖZGÜR
ÖZEL (Manisa) – Sayın Başkan, hiç dinlemiyorsunuz. 
BAŞKAN
– İç Tüzük’te “Her grup başkan vekili düğmeye bastığında söz verir.” diye bir
yer var mı? Göster bana onu! Var mı? Yok. Lütfen, istirham ediyorum. Herkes
konuşacak da Sayın Bakana söz verdiğim zaman… (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, birincisi, ben gayet saygılı bir şekilde ayağa
kalkmış, elime İç Tüzük’ü almış…
BAŞKAN
– Evet, tamam. 
ÖZGÜR
ÖZEL (Manisa) - …karşınızda önümü iliklemiş, size ikinci tekil olan değil,
saygı kipi olan “siz”le hitap ederken, sizin bir anda sinirlenip, “Nerede
yazıyor? Sana da verdim.” falan deyip ikinci tekil şahısla bana hitap etmeniz,
bu Meclis çatısı altında bu görevi yapan bir kişiye yakışmaz…
BAŞKAN
- Ben “size” dedim diye biliyorum ama. 
ÖZGÜR
ÖZEL (Manisa) – …sizin şahsınıza hiç yakışmaz.
BAŞKAN
- Ben “size” dedim diye biliyorum Sayın Özel. 
ÖZGÜR
ÖZEL (Manisa) – Hayır, “sen” dediniz çok açık olarak.
BAŞKAN
- Ben “size” diye biliyorum. 
ÖZGÜR
ÖZEL (Manisa) – İkincisi, şunu da söyleyeyim…
MUSTAFA
ELİTAŞ (Kayseri) – Sayın Başkan, İç Tüzük’ün hangi maddesinde var Meclis Başkan
Vekiliyle tartışmak? 
ÖZGÜR
ÖZEL (Manisa) – Bu var, bu var.
BAŞKAN
– Nerede var?
MUSTAFA
ELİTAŞ (Kayseri) – Nerede var Meclis Başkan Vekiliyle tartışmak?
ÖZGÜR
ÖZEL (Manisa) – Yerinden… 
BAŞKAN
– Nerede var? Nerede var? 
MUSTAFA
ELİTAŞ (Kayseri) – Olur mu öyle şey? İşleme geçmişsiniz Sayın Başkan,
uygulamaya geçmişsiniz.
BAŞKAN
- “Verir.” diyor mu? “Verebilir.” diyor, değil mi? 
İLKNUR
İNCEÖZ (Aksaray) – Meclis Başkanının takdiri…
ÖZGÜR
ÖZEL (Manisa) – Sayın Başkan, dinleyecek misiniz? Dinlemeyecekseniz oturayım. 
BAŞKAN
– Sayın Özel, tamamlayın, bitirin, buyurun. Ama bitirin lütfen. 
ÖZGÜR
ÖZEL (Manisa) – Tamamlayacağım ama bir kez, sizi bir başka grup başkan vekili,
hem de görevli olmayan bir başka grup başkan vekili buradan müdahale ederek
provoke edemez.
İLKNUR
İNCEÖZ (Aksaray) – Öyle bir şey yok.
BAŞKAN
- Nasıl? Her grup başkan vekili görevli. 
Sayın
Özel, toparlayın lütfen. 
ÖZGÜR
ÖZEL (Manisa) – İki: Sayın Başkanım…
MUSTAFA
ELİTAŞ (Kayseri) – Ne demek görevli olmayan grup başkan vekili? Görevli olmayan
grup başkan vekili olur mu? Nerede yazıyor bu, İç Tüzük’ün neresinde yazıyor?
BAŞKAN
– Sayın Elitaş, lütfen… 
Toparlayın
Sayın Özel.
ÖZGÜR
ÖZEL (Manisa) – Sayın Başkanım, siz beni tanıyorsunuz, biz sizi tanıyoruz.
BAŞKAN
– Evet, aynen.
ÖZGÜR
ÖZEL (Manisa) – Benim bir Sayın Bakanın cevap hakkını kullanmasına itiraz etmem
söz konusu dahi olamaz.
İSMAİL
AYDIN (Bursa) – Yarım saattir ne yapıyorsun?
ÖZGÜR
ÖZEL (Manisa) – Ama eğer cevap hakkını İç Tüzük 60’a göre takdir ettiyseniz…
MİLLÎ
EĞİTİM BAKANI İSMET YILMAZ (Sivas) – 69.
ÖZGÜR
ÖZEL (Manisa) - …bize uyguladığınız bir dakikayı uygulayacaksınız. Yok -üç
buçuk dakikaya itirazım yok- ona 69’a göre verdiyseniz, Sayın Bakana bu sözü,
kürsüyü de teklif ederek ve süresini belirterek vermeniz lazım. Eğer siz
bunların dışında “Hükûmet istediği her zaman bilgi verebilir.” diyorsanız…
YUSUF
BAŞER (Yozgat) – Yarım saattir konuşuyorsun be!
ÖZGÜR
ÖZEL (Manisa) - …bu İç Tüzük 59’dur. Bakın, İç Tüzük 59’sa o zaman tüm
grupların da bu konuda değerlendirme hakkı vardır. Bunun dışında başka bir şey
yok. 
BAŞKAN
– Sayın Özel…
ÖZGÜR
ÖZEL (Manisa) – Hayır, ben “Sayın Bakan niye konuşuyor?” demiyorum ama bize bir
dakika, Sayın Bakana üç buçuk dakika… Neye göre?
İSMAİL
AYDIN (Bursa) – Sen beş dakikadır neye göre konuşuyorsun?
BAŞKAN
– Sayın Özel, bakın, kaç dakikadır konuşuyorsunuz. Zaten bir dakika verdim. 
YUSUF
BAŞER (Yozgat) – On dakikadır konuşuyorsun!
BAŞKAN
– Lütfen, istirham ediyorum… Bakın, burada adaleti tesis etmeye çalışıyoruz.
Sayın Bakana yönelik sizin birtakım ifadeleriniz olduğu zaman ben de Sayın
Bakana hatta “Sataşmadan mı?” dedim, “Yok, yerimden.” dedi, yerinden söz
verdim. Bunu da sordum. Orada bir açıklama yaptı. Problem yok. Teşekkür
ediyorum. Lütfen suistimal etmeyin.
ÖZGÜR
ÖZEL (Manisa) – Bakın, ben de onu anlatmaya çalışıyorum. 60’a göreyse, kürsü
olursa süresini tayin edersiniz. Böyle bir şey yok.
BAŞKAN
– Eyvallah. Ben söyledim, yerinden söz almak istedi. 
Sayın
Usta, size de 60’a göre bir dakika süreyle söz veriyorum. 
Buyurun.

27.- Samsun Milletvekili Erhan Usta’nın, sendika
üyeliği nedeniyle 30 bin öğretmenin ihraç edilmesine ilişkin açıklaması
ERHAN
USTA (Samsun) – Teşekkür ederim Sayın Başkan. 
Şimdi,
yaptığımız her iş ve işlemde özellikle devletsek adil olmak durumundayız.
Kanıtlara dayalı olarak aslında bir şey yapmamız lazım. Zan üzerine 30 bin
kişi… Şimdi sendika üyeliğinden 30 bin öğretmeni ihraç ediyoruz. 
ŞENAL
SARIHAN (Ankara) – 38 bin. 
ERHAN
USTA (Samsun) – 30 binin üzerinde. 
Bakın,
Milliyetçi Hareket Partisinin FETÖ’ye karşı tavrını herkes net bilir. Herkesin
ilişkisi oldu belki, birçok insanın, birçok siyaset kurumunun ama Milliyetçi
Hareket Partisinin hiçbir ilişkisi olmamıştır. Ancak, burada zan üzerine bir
sendika… Yasal bir sendika bu sendika. Ya, bu sendikayı kapatmıyorsunuz,
sendikanın aidatını da ödüyorsunuz devlet olarak, Hükûmet olarak, 2014 yılında
bir de genelge gönderiyorsunuz okullara bu sendika için, müdürleriniz bu
sendikaya üye olması konusunda öğretmenleri zorluyorlar -bakın, böyle çok örnek
var elimizde- ondan sonra, bu sendika üyeliğinden dolayı “Bu, FETÖ üyesidir.”
diye bu öğretmenleri ihraç ediyoruz. Bu olmaz Sayın Bakan, bu yanlış bir şey.
Bakın, byLock kullanan varsa, suça bulaşmış olan varsa onların hepsini atın,
onlara hiçbir diyeceğimiz yok. 
(Mikrofon
otomatik cihaz tarafından kapatıldı) 
ERHAN
USTA (Samsun) – Hele hele siyaset kurumunda hiçbir temizlik yapmadan yani bu
işin içerisine bulaşmış en tepedeki insanlara hiç dokunmadan, yurtta sulh
konseyine hiçbir şey demeden 30 bin öğretmeni, 40 bin öğretmeni ihraç etmek,
çocukları öğretmensiz bırakmak, okulları kitapsız bırakmak yönetim açısından da
çok iyi bir şey değil. O yüzden zaten şu anda sistem kilitlendi, hiçbir şey
yapılamıyor, adalet çalışmıyor, bu kadar öğretmeni attıktan sonra. 
BAŞKAN
– Teşekkür ederim. 
ERHAN
USTA (Samsun) – Bunların ne zararı vardı? Bunlar suçluysa altı ay sonra atalım.
Hepsini şimdi attınız ve çocuklar öğretmensiz ve bunların da büyük ihtimalle
birçoğu suçsuz yere atıldı. 
Teşekkür
ederim. 
BAŞKAN
– Teşekkürler Sayın Usta. 
MİLLÎ
EĞİTİM BAKANI İSMET YILMAZ (Sivas) – Sayın Başkan, bir dakikalık bir söz… 
BAŞKAN
– Sayın Bakan, size de 60’a göre bir dakika… 
Buyurun.

28.- Millî Eğitim Bakanı İsmet Yılmaz’ın, İç Tüzük’ün
“Açıklama hakkı” başlıklı 69’uncu maddesi gereğince Hükûmetin açıklama
yapabileceğine ilişkin açıklaması
MİLLÎ
EĞİTİM BAKANI İSMET YILMAZ (Sivas) – “Açıklama hakkı” başlıklı 69’uncu madde
diyor ki: “Şahsına sataşılan veya ileri sürmüş olduğu görüşten farklı bir görüş
kendisine atfolunan Hükümet açıklama yapabilir ve cevap verebilir.” Hepsi bu. 
ÖZGÜR
ÖZEL (Manisa) – Süresini Başkan tayin eder efendim. 
MİLLÎ
EĞİTİM BAKANI İSMET YILMAZ (Sivas) – Amenna. Buranın yönetimi Başkandadır.
“Teşekkür ediyorum.” dedi, amenna. 
ÖZGÜR
ÖZEL (Manisa) – Ama, söyleyecek. Sayın Bakan, İç Tüzük yarışına girmeyelim. 
BAŞKAN
– Bırakın, onu da beni tayin edeyim. 
ÖZGÜR
ÖZEL (Manisa) – Başkan ilan edecek efendim.
MİLLÎ
EĞİTİM BAKANI İSMET YILMAZ (Sivas) – Başkan ne derse başımız gözümüz üstüne. 
BAŞKAN
– Teşekkür ediyoruz. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, 1’inci madde üzerinde üç adet önerge vardır,
önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 1’inci maddesinde yer alan
"yedi" ibaresinin "üç" şeklinde değiştirilmesini arz ve
teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca Meral Danış Beştaş
 Şanlıurfa  Diyarbakır Adana
BAŞKAN
– Şimdi okutacağım iki önerge aynı mahiyette olduğundan önergeleri birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 1’inci maddesinin tasarı
metninden çıkarılmasını ve diğer maddelerin teselsül ettirilmesini arz ve teklif
ederiz.
 Zühal Topcu Ruhi
Ersoy Erkan Haberal
 Ankara Osmaniye 
Ankara
 Mehmet Necmettin
Ahrazoğlu Arzu Erdem Fahrettin Oğuz Tor 
 Hatay İstanbul Kahramanmaraş
Aynı
mahiyetteki diğer önergenin imza sahipleri:
 Gaye Usluer Ceyhun İrgil Mustafa
Akaydın
 Eskişehir Bursa Antalya
 Candan Yüceer Sibel
Özdemir Selina Doğan
 Tekirdağ İstanbul İstanbul
 Mustafa Ali Balbay
 İzmir
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz efendim.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Bursa Milletvekili Sayın
Ceyhun İrgil.
Buyurun.
(CHP sıralarından alkışlar)
CEYHUN İRGİL (Bursa) – Sayın Başkan, değerli
milletvekilleri; biraz önce bölüm üzerinde yaptığım konuşmada, Millî Eğitim
Bakanlığıyla ilgili, Millî Eğitim dünyasında yaşanan sorunlarla ilgili bazı
maddeler üzerinde önerilerde bulunuyordum, kaldığım yerden devam etmeyi
düşünüyorum.
Bunlardan bir tanesi, bu teşkilat yasasıyla gelen
maddelerden bir tanesi, önemli değişikliklerden bir tanesi maarif
müfettişleriyle ilgili değişikliktir. Denetim mekanizmasını etkili ve nitelikli
hâle getirmek için müfettişlerce özgür bir denetim yapılmasının sağlanmasını
istiyoruz, bütün talebimiz bu kadar. Fakat bu konudaki ısrarların, bu konudaki
detaylandırıcı veya zorlayıcı ve mülakatla yapılacak olan bazı yeni
uygulamaların bu yasa tasarısından çekilmesini öneriyoruz. 
Bunun dışında önemli sorunlardan bir tanesi, 10
Hazirana kadar şube müdürlüğü atamalarını yaptı Bakanlık. Biz diyoruz ki
mahkemeleri kazanan şube müdürlerini görevlendirin ve mahkeme kararlarına
uyunuz. Biraz önce diğer milletvekillerinin de belirttiği gibi, Sayın Bakanımız
hukukçu ve daha önceki Komisyon konuşmalarında bize “Ben bir hukukçuyum,
mahkeme kararlarını uygularım.” demişti ama şube müdürlerinin mahkeme
kararlarının uygulanmadığını söyleyebiliriz. 
Bunun dışındaki bu dönemde kanun hükmünde kararnamelerle
ilgili yaşadığımız önemli sorunlardan bir tanesi kapatılan üniversitelerin
öğrencileriyle ilgili sorunlar. Biliyorsunuz 65 bin öğrenci okullarından mahrum
kaldı, bir gecede öğretmenlerinden, anılarından, yuvalarından ve hocalarından
koparıldı ve bu öğrenciler bir anlamda cumhuriyet tarihinin en büyük eğitim
sürgününe tabi oldular ve bir dolu Anadolu’daki üniversitelere dağıldılar.
Şimdi, biz devlet olarak bu öğrencileri o üniversitelere özel öğrenci olarak
yerleştirdik. Benim şu anda Bakanlığa somut önerim şudur: Özel öğrencilik
statülerini sona erdirelim, bunları asil öğrenci yapalım ki bu öğrencilerin
ayrımcılığı, bu öğrencilerin üniversite içerisinde yaşadığı karmaşa bitsin
çünkü bu gelecekte daha büyük soruna yol açacak, bu çocuklar birkaç yıl sonra kendi
aralarında bir ayrışmaya gidecekler. 
En
önemli sorunlardan bir tanesi de Anayasa’nın eşitlik ilkesine aykırı olarak
aynı devlet üniversitesinde -örneğin İTÜ’de, örneğin Aksaray’da, örneğin
İzmir’de herhangi bir devlet üniversitesinde bu öğrenciler 15 ila 30 lira
arasında ücret öderken- aynı dersi gören, aynı sırayı kullanan, aynı kampüsü
kullanan bir grup öğrenciye bedava, bu öğrencilere ücretli. Bu, Anayasa’nın
eşitlik ilkesine de aykırı. Burada Millî Eğitim Bakanlığının bu yaraya bir
çözüm bulması lazım. Çünkü bu insanlar, aileler bir özel okulu ya da bir lüks
oteli tercih ettiler ama siz bunları aldınız, bir pansiyona veya bir devlet
misafirhanesine yerleştirdiniz. Onlardan aynı ücreti istemek haksızlıktır. Bu
konuda adaletli ve hakkaniyetli bir çözüm önerisi bekliyoruz Bakanlıktan ama
daha da önemlisi, bunu çözemiyorsanız, “Bu, Maliyeyle ilgili bir şey.”
diyorsanız hiç olmazsa bu insanların ödemelerinde kolaylık gösterelim. 6 taksit
diye belirledi YÖK, biz 12 taksit öneriyoruz çünkü insanların aile bütçeleri
yıllık, on iki aya göre planlanmış bir şey. Çok basit bir talep, basit bir
öneri, kanun gerektirmiyor, Bakanlığın basit bir genelgesiyle bitecek bir konu.
İnsanlar acı çekiyor, binlerce mail, mesaj atıyorlar. Durduk yere sizler beddua
alıyorsunuz, durduk yere aileler ağlıyor. 
Onun
dışındaki önemli sorunlardan bir tanesi bu çocukların KYK kredileri ve
bursları. Birçoğunun burslarını ve kredilerini kestiniz. Neden? Çünkü “Sen
okulundan atıldın.” veya “Okulunu bıraktın, ara verdin.” diye. Arkadaşlar,
yapmayın, bu kadar vicdansızlık olmaz. Bu çocuklar duruyordu, sabah kalktılar,
okullarını siz kapattınız. Bunlar da eğer teröristse, o zaman niye başka
okullara yerleştiriyoruz? Alın bu çocukları, hepsini yargılayın, hapishanelere
tıkın; aileler de kurtulsun, çocuklar da kurtulsun, siz de kurtulun. Ama, bir
şekilde, bu çocukların kredilerini vermemek, burslarını ödememek şu anlama
geliyor: “Sen bu okula devam etme.” anlamına geliyor, “Bu okulu bırak.”
anlamına geliyor. Caydırmaya, yıldırmaya çalışıyoruz. Bu gençliğe bunu
yaparsanız… Bu 65 bin gencin kendisi ve aileleri, çevresiyle birlikte -beşer
yakını olduğunu düşünün- milyonlarca insan, yüz binlerce insan… Bu vebali
taşımanız mümkün değil. O yüzden, ben Bakanlığı bu konuda insani olarak,
vicdani olarak bir kez daha uyarıyorum. 
Açığa
alınan akademisyenleri, ÖYP’yi, ihraç edilen akademisyenleri, işsiz kalanları
ve diğer konuları ilgili diğer maddelerde eğer yine vaktim ve fırsatım olursa
dile getireceğim. 
Maalesef,
Millî Eğitim Bakanlığı öyle büyük bir kaos ve yapı içinde ve çöküş içinde ki bu
beş dakikalar, on dakikalar yetmiyor.
Teşekkür
ederim. (CHP sıralarından alkışlar)
ÖZGÜR
ÖZEL (Manisa) – Sayın Başkan, yoklama talebimiz olacak. Ha, aynı mahiyetteki…
BAŞKAN
– Bir dakika… Aynı mahiyette bir önerge daha var. Sakin olun.
Aynı
mahiyetteki diğer önerge üzerinde söz isteyen, Kahramanmaraş Milletvekili
Fahrettin Oğuz Tor.
Buyurun
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 405 sıra sayılı
Tasarı’nın 1’inci maddesi hakkında Milliyetçi Hareket Partisi Grubu adına söz
almış bulunuyorum. Sizleri saygılarımla selamlıyorum.
Değerli
milletvekilleri, tasarının 1’inci maddesi Bakanlığın müsteşar yardımcısı
sayısının 7 olmasıyla ilgilidir. Millî Eğitim Bakanlığı birçok genel müdürlüğe,
müşavirliğe, başkanlığa, bağımsız dairelere, Talim Terbiye gibi önemli
birimlere Türkiye'nin en büyük ve yaygın taşra teşkilatına sahip bakanlıktır.
On binlerce okula, yüz binlerce öğretmene, milyonlarca öğrenciye hitap eden
böylesi devasa bir bakanlığa 7 müsteşar yardımcısı fazla değildir. Burada
yanlışlık, müsteşar yardımcısı sayısının azaltılıp çoğaltılmasındadır. Madem 7
müsteşar yardımcısına ihtiyaç yoktu, geçmişte niye düşürdünüz? Geçen kısa süre
içinde ne değişti de 7 oldu? 
Değerli
milletvekilleri, yapılan bir yanlışlık denetim hizmetlerinin yazboz tahtasına
dönüştürülmesidir. Bakınız, yerel ve genel olarak yürütülen denetim hizmetleri
yerelde önce il eğitim denetmeni olarak değiştirildi, hemen sonra maarif müfettişi
yapıldı. Bakanlık teftiş kurulu müfettişleri ise önce Millî Eğitim denetçisi
olarak değiştirildi, sonra “Bakanlıkta 300 müfettişe ne gerek var? İhtiyaç
yok.” gerekçesiyle ilde maarif müfettişi yapıldı. Dün “Bakanlıkta 300 müfettişe
gerek yok.” diyen dünün teftiş kurulu başkanı, müsteşarı, diğer ilgili
bürokratların birçoğu yerinde olduğu hâlde, getirilen tasarıyla bugün 500
Bakanlık maarif müfettişi kadrosu istemektedir. 
Sayın
Bakan, Sayın Müsteşar; bu ne yaman bir çelişkidir? Bu gidişat doğru bir yol
değildir. Yarın bir başkası gelir, kanunla Bakanlığa aldıklarınızı ile
gönderir, ilde kalanları merkeze alır; bundan da ne Millî Eğitim camiasına ne
millete bir fayda gelmez. 
Yapılan
çok ciddi bir başka yanlışlık, Bakanlık maarif müfettişlerinin öğretmen
kaynağından alınmaması olacaktır; sosyal bilimler mezunu idari müfettişleri de
alabilirsiniz, nitekim mevcut yapıda bu müfettişler vardır. Yanlış olan, tüm
müfettişlerin öğretmenlik kaynağı dışında alınacak olmasıdır. İlk defa
alacağınız müfettişlerin öğretmeni, öğrenciyi, sınıfı, veli psikolojisini
anlaması, kavraması asla mümkün olmayacaktır. Tebeşirin tozunu yutmayan,
öğrencinin kokusunu hissetmeyen, öğretmenler odasının, sınıfın havasını
koklamayan, okula kardeşiyle münavebeli ayakkabı, ceket, pantolon giyerek
gelen, aç gelen, açık gelen öğrenciyi tanımayan, öğretmeni de, öğrenciyi de
anlayamaz, böyleleri de asla müfettiş olamaz. Tarih öğretmenine, matematik
öğretmenine, sınıf öğretmenine, müzik öğretmenine nasıl rehberlik
yaptıracaksınız? Eğitim dünyanın en zor işidir, eğitim ihtisas işidir, kültür
işidir, “Ben yaptım, oldu.” demekle olmaz. Bu yapılan, tereciye domates satmaya
benzemektedir.
Değerli
milletvekilleri, çok vahim başka bir yanlışlık da ihdas edilecek müfettiş
kadrolarına naklen kamu kurum ve kuruluşlarından müfettiş, denetçi alınacak
olmasıdır. 
Kıymetli
arkadaşlar, Millî Eğitim müfettişliği bu kadar basit değildir. Önceden Bakanlık
müfettişliği sınavına girmenin şartı asgari on yıllık öğretmen veya üç yıl
idareci olmak kaydıyla sekiz yıllık kıdemli olmaktı. İlköğretim müfettişi
olabilmek için asgari beş yıl ilkokul öğretmenliği, yüksek sicil notu, ağır
disiplin cezası almamak şartı vardı. Devlet pedagojiyi kazananları ücretsiz
olarak okuturdu, eğitim psikolojisi, eğitim sosyolojisi, psikoloji, sosyoloji,
özel öğretim, genel öğretim, öğretim teknikleri okutur, uygulamasını
yaptırırdı. Bu kuralı koyanların bilgisi, tecrübesi sizden çok daha fazlaydı.
Bir dün mesleğe verilen öneme bakın, bir de bugün yapılana bakın. EGO’dan,
ASKİ’den alacağınız müfettişe okulların elektrik, su sayaçlarını mı
denetleteceksiniz? Yanlış yoldasınız, yapmayın bunu. Siz dışarıdan müfettiş
ararken yıllarca öğretmenlik yapmış, binlerce kişi arasından giriş sınavlarını
kazanmış, yeterlilik sınavlarını kazanmış, yıllarca müfettişlik yaparak tecrübe
edinmiş güzide müfettişleri bir tarafa bırakırsanız, müktesebatları
korumazsanız, bilin ki bu kul hakkına girer, bunun vebalinden kurtulamazsınız.
Eğitimi, öğretimi bu kadar hor görürseniz, uzlaşmayı yok sayarsanız çağdaş dünyayı
da yakalayamazsınız diyor, yüce heyetinizi saygıyla selamlıyorum. (MHP
sıralarından alkışlar)
BAŞKAN -
Teşekkür ediyoruz.
III.- YOKLAMA
(CHP sıralarından bir grup milletvekili
ayağa kalktı)
ÖZGÜR ÖZEL (Manisa) - Sayın Başkan,
yoklama istiyoruz.
BAŞKAN - Aynı
mahiyetteki önergeleri oylarınıza sunmadan önce bir yoklama talebi vardır, önce
bu yoklama işlemini gerçekleştireceğiz.
Sayın Özel,
Sayın Basmacı, Sayın Kayan, Sayın Gökdağ, Sayın Erkek, Sayın Gürer, Sayın
Gündoğdu, Sayın Ertem, Sayın Topal, Sayın Bektaşoğlu, Sayın Gaytancıoğlu, Sayın
Balbay, Sayın Yarkadaş, Sayın Özdemir, Sayın Arslan, Sayın Sarıbal, Sayın
Doğan, Sayın Sarıhan, Sayın Karabıyık, Sayın Akar, Sayın Öz.
Evet, yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
- Toplantı yeter sayısı vardır. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 1’inci maddesinde yer alan “yedi”
ibaresinin “üç” şeklinde değiştirilmesini arz ve teklif ederiz.
Meral
Danış Beştaş (Adana) ve arkadaşları
BAŞKAN – Komisyon önergeye katılıyor mu?
MİLLÎ EĞİTİM, KÜLTÜR, GENÇLİK VE SPOR KOMİSYONU BAŞKAN
VEKİLİ BURHANETTİN UYSAL (Karabük) – Katılmıyoruz.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) – Katılmıyoruz
Başkanım.
BAŞKAN – Önerge üzerinde söz isteyen, Adana
Milletvekili Meral Danış Beştaş. (HDP sıralarından alkışlar) 
Buyurun Sayın Danış Beştaş.
MERAL DANIŞ BEŞTAŞ (Adana) – Sayın Başkan, değerli
milletvekilleri; önergemiz üzerinde söz almış bulunmaktayım. 
Sayın Başkan, değerli milletvekilleri; burada
gördüğünüz, şu anda bu Parlamentonun üyesi olan 10 milletvekili. 2’si Eş Genel
Başkan, bir de her gün burada gördüğünüz Grup Başkan Vekilimiz Sayın İdris
Baluken’in de içinde olduğu 10 milletvekili, şu anda cezaevinde tek kişilik
hücrelerde ve bu nedenle bu Meclis şu anda özgür değil. Bu Meclis, 4 Kasım
darbesiyle iradesi sakatlanan, Türkiye toplumunun dörtte 1’inin “İrademdir.”
dediği -aileleriyle birlikte- vekiller cezaevinde. Bu nedenle, ne biz ne siz,
sakın “özgürüz” diye bir duyguya kapılmayalım. Bu vesileyle 4 Kasım darbesini
de kınadığımı tekrar ifade etmek istiyorum. 
Yeni yayınlanan 677 sayılı Kanun Hükmünde
Kararname’yle, terör örgütü üyeliği veya örgütlerin faaliyetleri çerçevesinde
işlenen suçlar sebebiyle tutuklu ve hükümlü olanların öğrenim hakları
ellerinden alındı, gasbedildi. Burada, özellikle ayrıntılara baktığımızda, ülke
genelinde yapılacak olan merkezî sınavlara, örgün her türlü eğitim ve öğretim
kurumları ile kamu kurum ve kuruluşları tarafından ceza infaz kurumu içinde
veya dışında yapılan ya da yaptırılan sınavlara giremeyecekleri açıkça kanun
hükmünde kararnameyle düzenlenmiştir. 
Değerli
milletvekilleri, bu madde, şu anda ceza ve tutukevlerinde bulunan 50 bin
tutuklu ve hükümlüyü etkilemektedir. Anayasa’nın 42’nci maddesinde hiç kimsenin
eğitim ve öğrenim hakkından mahrum bırakılamayacağı emredici bir hüküm olarak
düzenlenmiştir. Ve bu kanun hükmünde kararnamedeki düzenlemeyle Anayasa’nın
42’nci maddesi açıkça ihlal edilmiş, ilga edilmiş ve bu tutuklu ve hükümlülerin
öğrenim hakları, eğitim hakları ellerinden alınmıştır. Şu anda 15 Temmuz darbe
girişiminden sonra sayı çok daha fazla artmıştır. Yani, bizim totalde
derlediğimiz rakam, derneklerin, ilgili kurumların derledikleri rakamlar 50 bin
tutuklu ve hükümlünün bu düzenlemeden zarar göreceği anlamına geliyor. 
Şimdi,
bu ne anlama geliyor gerçekten? Meali, yani çok açık ama biraz daha açmak
gerekirse: Bir kere, her şeyden önce bu tutukluları da etkiliyor. Ve hepimiz
biliyoruz ki Anayasa’nın başka bir hükmüne göre, suçluluğu hükmen sabit
oluncaya kadar herkesin masum sayılacağı bir temel ilke niteliğindedir. O
tutuklular diyelim ki bir yıl, iki yıl, üç ay ya da beş ay merkezî sınavlara,
diğer sınavlara giremediler. Ne olacak sonra beraat etseler, o hakkını kim
telafi edebilir? Mümkün değil, bu, telafisi imkânsız sonuçlar doğuracak. Ve
tutukluluk, Türkiye gibi bir ülkede hele hele 15 Temmuzdan sonra o kadar yaygın
ve o kadar kitlesel tutuklamalara dönüşmüş ki herkesin gece kapısı çalınabilir,
gözaltına alınabilir, “Sen terör örgütü üyesisin, bu nedenle seni alıyorum.”
diyebilir. Nitekim, şu anda gazeteciler, akademisyenler, siyasetçiler, bir dolu
farklı kesim terör örgütü üyesi olma iddiasıyla cezaevindeler. Türkiye
tarihinde ilklere imza atılıyor. Bizim, mesela, bugün bir milletvekilimiz
hakkında, dün de yine, Yazar Necmiye Alpay ve Aslı Erdoğan hakkında 302’den
dava açıldı. Gerçekten, ilk okuduğumda inanamadım, Ya savcılar kafayı mı yedi
dedim. Bir yazı yazmakla devlet nasıl bölünür? Böyle bir suç tipi yok ki.
Yargıtay içtihatları var, sonuçta bunu biz mahkemelerde çok konuştuk, çok
tartıştık. Bu nedenle, bunun kapsamı çok geniştir. Gerçekten, herkesi, bütün
tutukluları ileride telafisi imkânsız zararlara sebebiyet verecek şekilde
etkileyecektir ve yargılama maddesi konusunda da açıkça ayrımcı hüküm
içermektedir. Tecavüzcüsü, katili, uyuşturucu kullananı eğitim öğretimine devam
edebilecek ama düşünce suçu sebebiyle cezaevinde olan öğretimine devam
edemeyecek. Bu kadar da ciddi bir handikap içeriyor.
Bu
nedenle, bu hususun derhâl düzeltilmesini gerçekten önemsiyoruz. 
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
madde üzerinde üç adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 2’nci maddesinde yer alan “(j)
bendinde yer alan ‘Rehberlik ve Denetim Başkanlığı’ ibaresi ‘Teftiş Kurulu
Başkanlığı’ ve” ibaresinin kaldırılmasını arz ve teklif ederiz. 
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Mehmet
Necmettin Ahrazoğlu
 İstanbul Hatay
BAŞKAN
– Şimdi okutacağım iki önerge aynı mahiyette olup, birlikte işleme alacağım: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 2’nci maddesinin kanun tasarısından
çıkartılmasını arz ve teklif ederiz. 
 Çağlar Demirel Sibel
Yiğitalp  Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca
 Şanlıurfa Diyarbakır
Aynı
mahiyetteki önergenin imza sahipleri: 
 Mustafa Akaydın Gaye
Usluer Ceyhun İrgil
 Antalya Eskişehir Bursa
 Muharrem Erkek Sibel
Özdemir Candan Yüceer
 Çanakkale İstanbul Tekirdağ
 Selina Doğan Mustafa
Ali Balbay
 İstanbul İzmir
BAŞKAN
– Aynı mahiyetteki önergelere Komisyon katılıyor mu?
MİLLÎ EĞİTİM, KÜLTÜR, GENÇLİK VE SPOR KOMİSYONU BAŞKAN
VEKİLİ BURHANETTİN UYSAL (Karabük) – Katılmıyoruz.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) – Katılmıyoruz
Başkanım.
BAŞKAN
– Aynı mahiyetteki ilk önerge üzerinde söz isteyen Muharrem Erkek, Çanakkale
Milletvekili. 
Buyurun
Sayın Erkek. (CHP sıralarından alkışlar) 
MUHARREM
ERKEK (Çanakkale) – Sayın Başkan, değerli milletvekilleri; 405 sıra sayılı
Tasarı’nın 2’nci maddesi üzerine söz almış bulunmaktayım, yüce Meclisi saygıyla
selamlıyorum. 
Evet,
yarın 24 Kasım, fikri hür, vicdanı hür tüm öğretmenlerimizin Öğretmenler Günü
kutlu olsun. Tabii, eğitim öğretimde son derece acı bir tabloyla karşı
karşıyayız. Devletin tüm kurumlarının olduğu gibi millî eğitim kurumlarının da
okullarımızın da maalesef, Fetullah Gülen Cemaati’ne yani bir terör örgütüne
teslim edildiğini üzülerek görüyoruz. 
Sayın
Başkan, değerli milletvekilleri, Sayın Bakan; bu süreçte 30 bin öğretmen ihraç
edildi, 28 bin öğretmenin lisansı iptal edildi, 17 bin öğretmen de açıkta yani
toplam 75 bin öğretmenle ilgili işlem yapıldı. Eğitim öğretim yılı başladığında
1,5 milyon öğrencimiz maalesef öğretmensiz kaldı. 29 Aralık 2015 tarihinde
sendikalarının bir günlük işi bırakma eylemine katıldıkları için 10 bine yakın
EĞİTİM SEN üyesi öğretmene terörist muamelesi yapıldı. 
Sayın
Bakan, bu arada Çanakkale’yle ilgili de bir şeyi paylaşmak istiyorum.
Çanakkale’de EĞİTİM İŞ Şube Başkanı tam üç buçuk aydır açıkta ve bunun FETÖ’yle
hiçbir ilgisinin, bağlantısının olmadığını bütün Çanakkale bilebiliyor ama onun
açıkta kalmasını isteyen bir millî eğitim müdürümüz var maalesef. 
Değerli
milletvekilleri, şimdi, 75 bin öğretmeni isim isim tespit ederek açığa
alıyorsunuz, ihraç ediyorsunuz, işten el çektiriyorsunuz FETÖ’yle bağlantılı
olduğunu, terörle bağlantılı olduğunu düşünerek. Peki, bunun siyasi ayağı ne
olacak? 2014 yılında AKTİF-SEN için valiliklere genelge gönderenler ne olacak?
Cumhurbaşkanı Erdoğan Özbekistan dönüşünde şunu paylaştı; dedi ki: “17-25
Aralık sürecinde tüm arkadaşlarımız bizi tam anlamış olsaydı 15 Temmuz belki
olmayabilirdi oysa bu alçaklara toz kondurmayan arkadaşlarımız vardı.” 
Peki,
75 bin öğretmeni isim isim tespit edip açığa alırken bu arkadaşlardan birisi
hakkında dahi işlem yapıldı mı, birisi hakkında dahi? Nerede bu arkadaşlar?
Nerede bunun siyasi ayağı? Öğretmenler, cezaevindeki gardiyanlar, memurlar,
polisler herkes açığa alınırken, ihraç edilirken, cezaevlerine gönderilirken
sızmadığı delik kalmayan, her hücreye giren bu Fetullah Gülen Cemaati’nin,
terör örgütünün iktidardaki ayakları nerede? Nerede bu arkadaşlar? Nerede bu
ayaklar? Bunlar çıkmadığı sürece siz nasıl vicdanlarda adaleti tecelli
ettirebilirsiniz?
Bakın,
tasarının genel gerekçesinde Türkiye’nin sürekli büyüyen ekonomisiyle dünyanın
ilk 10 ekonomisi arasına gireceği yazıyor, bu tasarının genel gerekçesinde.
Evet ekonominin, kalkınmanın lokomotifi eğitimdir, eğitim de aslında
ekonomidir, doğru. Ama, şunu belirtmek istiyorum: Sizin döneminizde, G20’de
biliyorsunuz 19’uncu sıraya geriledik. Biz 1997 yılında 16’ncı büyük
ekonomiydik. 1999 yılında, koalisyon hükûmeti döneminde G20 üyesi olduk ve
bugün geldiğimiz noktada sizin 14 yıllık “istikrar” adı altında yürüttüğünüz
tek başına hükûmetler sonucunda 19’uncu sıraya geriledik. Bakın, bırakın ilk
10’a girmeyi, G20’den düşme ihtimalimiz dahi çok yüksek. Çünkü siz, 2008’e
kadar koalisyon hükûmeti dönemindeki yapısal reformları disiplin içerisinde
sürdürdünüz ama daha sonra inşaata ve ranta dayalı bir büyüme çizgisini tercih
ettiniz, ülkeyi bu noktaya getirdiniz. Yapısal reform için Cumhuriyet Halk
Partisi bunu yüksek sesle hep söylüyor, ekonomiden sorumlu Genel Başkan
Yardımcımız Sayın Selin Sayek Böke de söylüyor. Yapmanız gereken yapısal
reformlar içerisinde sacayağı belli. Bu sacayağı hukuk, eğitim ve
özgürlüklerdir. Hukukta ve özgülüklerde geldiğimiz noktayı hepimiz biliyoruz.
Maalesef, eğitimde de çok acı bir tabloyla karşı karşıyayız. Eğer siz eğitimde
akla, bilime dayalı, sorgulayan bir eğitim sistemini getirmezseniz ve bu acı
tabloyu değiştirmezseniz ekonomi de, kalkınma da, refah da hepsi hayal olacak
diyorum ve dünyanın yaşadığı inovasyona dayalı ekonomiyi, bilgi toplumunu,
bilgi ekonomisini de yani treni de kaçıracaksınız maalesef diyorum. 
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Diyarbakır Milletvekili
Sibel Yiğitalp. 
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; önergemiz
hakkında söz almış bulunmaktayım. 
Buraya
gelirken şöyle bir rakamlara baktım: 30 binin üzerinde öğretmen alınmış,
onlarca öğrenci eğitim öğretim alamıyor. Bir taraftan bu yapılırken, bir
taraftan, kendi imkânları ve gücüyle, kurumların ve velilerin desteğiyle, bizim
kendi imkânlarımızla yaratmış olduğumuz, ana diliyle eğitim yapan 3 tane
okulumuz kapatıldı. Ferzad Kemanger; 238 öğrencisi vardı, 18 öğretmeni vardı ve
üç yıldır eğitim veriyordu. Şimdi o 238 öğrencinin nasıl olacağı, ne yapacağı
konusunda en ufak bir yaptırım veya en ufak iyileştirici bir çözüm yok. Oysa bu
238 öğrenci de oradaki öğretmenler de… Bu, devlet mekanizmasına vergi veren,
buranın vatandaşı olan ama aynı zamanda ana diliyle eğitim almak isteyenlerin
kendi imkânlarıyla oluşturmuş olduğu bir imkândı. Bununla, hem Millî Eğitim
üzerinden kendi vermek istediği müfredat da yok sayılıyor, aynı zamanda kendi
ana diliyle eğitim almak isteyen kişiler üzerinde de aynı yaptırımlar
uygulanıyor. Sanırsınız ki darbeyi EĞİTİM SEN’liler yapmış, sanırsınız ki
oradaki küçük çocuklar bu darbeyi yapmış. Oysaki, bu darbeyi yapanlar belli.
Darbeyi yapanların kendi içindeki, mekanizmasındaki rolünü de hepimiz çok iyi
biliyoruz ve öyle bir yapıldı ki 15 Temmuz darbesini Allah’ın bir lütfu olarak
gördü -ki gerçekten onlar için bir lütuftu- ve bu imkânları kendi imkânı olarak
kullandı, kendi dışında olan herkesi yok saydı. 
Bugün bizim genel başkanlarımız, milletvekillerimiz
tutuklu ve bu Mecliste 10 milletvekili, Parlamento üyesi tutuklu ama hiç
kimseden ses yok. Bu, milletin iradesine bir darbedir, 6 milyon insanın
iradesine bir darbedir. Siz “yerli ve millî” diye her gün bahsettiğiniz,
insanları sokağa çağırdığınız ve bunun için devletin bütün imkânlarını seferber
ettiğiniz ve bununla birlikte yüzlerce insanın öldüğü, yaşamını yitirdiği bir
darbeyi her gün kutsuyorsunuz ama bizim milletvekillerinin, genel başkanların
demokratik taleplerini terörize ediyorsunuz. Kendinizle ilgili olan her şey
meşru, onun dışında olan her şey kriminalize ediliyor ve bunu da demokrasi
anlayışı üzerinden tartışma yürütüyorsunuz. Cezaevlerinde olmasını cezaevi
koşullarının ne kadar güzel olduğunu anlatarak meşrulaştırmaya çalışıyorsunuz.
O insanların, o arkadaşlarımızın şu anda gelip burada yasama faaliyetlerinde
bulunması gerekirdi ve bu Meclis bunun hesabını vermek zorunda. Bu Mecliste
olan bütün Parlamento üyeleri şunu söylemeli, cesur olabilmeli: “O insanların
dokunulmazlıkları var ve dokunulmazlıkları boyunca da yasama faaliyetlerinde
bulunmaları gerekir. Eğer var ise, bu işle ilgili, yasama faaliyetleriyle
ilgili bir sorun varsa bunun sonrasında hukuk bu işi çözer.” demeniz gerekirdi.
Ama, ne yazık ki burada şunu görüyorum: İnsanlar cezaevlerini kutsuyor,
cezaevlerindeki tecrit koşullarını çok normal bir şeymiş gibi gösteriyor; aynı
gün de işin ilginç tarafı, tecavüz yasasında, tecavüzcüleri korumak için yasa
çıkarma konusu gibi talihsiz bir yaklaşıma giriyor. Bir insanın “yok”
demesiyle, bu kadar savunulan, aslında gece gündüz sahiplenilen “Şöyle iyidir,
böyle iyidir.” dedikten sonra, bir cümleyle hemen geri çekilebiliyor. O zaman,
demek ki bu işin tecavüz yasası olduğunun da farkında. Ama, şunun da farkında
olmanız gerekir: Bugün bu arkadaşlarımız cezaevindeyse bu Meclisin, bütün Parlamento
üyelerinin bunun için oturup mücadele etmesi gerekir. Bugün bizimse yarın sizin
olacak ve o cezaevi koşullarını ne kadar iyileştirirseniz iyileştirin, belki
ileride sizler de o cezaevi koşullarına gireceksiniz yine biz sizin haklarınızı
savunacağız ve şunu diyeceğiz yani: Bugün, cemaat bize operasyon yaptığında;
cemaatin operasyonundan dolayı mağdur olanları biz nasıl sahipleniyorsak emin
olun ki FETÖ üzerinden yarın öbür gün sizin üzerinizden yapılacak istismarlarda
biz yine burada savunacağız çünkü bizim demokratik anlayışımız ve kültürümüz
bunu emrediyor. 
Biz sadece ve sadece barış üzerinden, demokrasi
üzerinden mücadele yürüten bir partiyiz ve son söz olarak şunu söylemek
istiyorum: Ahmet Türk gibi bir bilge insan şunu söyledi: “Bu ülkeye barış gelsin
ertesi gün beni Taksim Meydanı’nda asın.” Bunu söyleyen bir insan şu anda, üç
gündür gözaltında. 74 yaşında ve sağlık durumunu da çok iyi biliyoruz. 
Şunu
da söylemek lazım: Ahmet Türk’le buradaki onlarca insan mesai yapmıştır. Bir
vicdan, bir hukuk olması lazım ya. Bir hukuk gereği denmesi gerekir yani Ahmet
Türk niye gözaltında, neden hâlen gözaltında ve ifadesi alınmıyor? Bu bile
sorulmuyor, bu bile görmezden geliniyor. Siz şunu söylüyorsunuz: “Görmezden
gelirsek sanki bu iş görülmeyecek, sanki bu duygular yaşanmayacak, insanların
öfkesi olmayacak.” Böyle bir şey yok. Gidin, Diyarbakır’a bakın, Siirt’e bakın,
Van’a bakın, öfke çok yüksek. Ve insanlar şunu çok iyi görüyor: “İradem ipotek
altında.” diyor ve zihinlerde bir kopuşa gidiyor bu. Bu kopuş hepimiz için iyi
bir şey değildir, hepimiz altında kalabiliriz.
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) - Dün Cizre’yi anlattığımızda sessiz kaldınız, umarım bundan
sonra sessiz kalmazsınız diyorum, herkese teşekkür ediyorum. (HDP sıralarından
alkışlar)
BAŞKAN
- Aynı mahiyetteki önergeleri oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) - Sayın Başkan, yoklama istiyoruz. 
BAŞKAN
– Öncesinde bir yoklama talebi var. 
Yoklama
işlemini gerçekleştiriyoruz. 
Sayın
Özel, Sayın Basmacı, Sayın İrgil, Sayın Gökdağ, Sayın Erkek, Sayın Gürer, Sayın
Gündoğdu, Sayın Ertem, Sayın Topal, Sayın Bektaşoğlu, Sayın Balbay, Sayın
Gaytancıoğlu, Sayın Öz, Sayın Yarkadaş, Sayın Özdemir, Sayın Arslan, Sayın
Sarıbal, Sayın Doğan, Sayın Sarıhan, Sayın Karabıyık, Sayın Demir. 
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklamaya başlandı)
SİBEL
YİĞİTALP (Diyarbakır) – 10 milletvekili içeride, cezaevindeyken burada
gamsızca, utanmazca oturabiliyorsunuz! (AK PARTİ sıralarından gürültüler)
NAZIM
MAVİŞ (Sinop) – Sana ne, sana ne!
MUSTAFA
ELİTAŞ (Kayseri) – Sayın Başkan…
İLKNUR
İNCEÖZ (Aksaray) – Haddini bil!
BAŞKAN
– Sayın Yiğitalp, lütfen, ne oluyor?
NAZIM
MAVİŞ (Sinop) - Nereden biliyorsun? Otur yerine, terbiyesiz!
SİBEL
YİĞİTALP (Diyarbakır) – Belli oluyor.
İLKNUR
İNCEÖZ (Aksaray) – Ne oluyor şimdi, ne oluyor buna? 
MUSTAFA
ELİTAŞ (Kayseri) – Sayın Başkan…
İLKNUR
İNCEÖZ (Aksaray) – Hayret bir şey. Böyle bir üslup var mı ya?
NAZIM
MAVİŞ (Sinop) – Terbiyesiz!
SİBEL
YİĞİTALP (Diyarbakır) – Terbiyesiz sensin!
BAŞKAN
– Sayın Yiğitalp, sayın milletvekilleri, ne oldu, hayırdır? Ne oldu Sayın
Yiğitalp bir anda?
SİBEL
YİĞİTALP (Diyarbakır) – Bu kadar toplumun her tarafında insanlarda işsizlik
var, ekonomik kriz var. Bu kadar rahatlıkla oturabiliyorsunuz. Burada hepimiz
yaşıyoruz.
İLKNUR
İNCEÖZ (Aksaray) – Ne diyorsun sen?
RAVZA
KAVAKCI KAN (İstanbul) – PKK her gün kan dökerken siz burada oturuyorsunuz.
BAŞKAN
- Sayın Yiğitalp ne oluyor? Lütfen yerinize oturur musunuz. Lütfen Sayın
Yiğitalp…
(Elektronik
cihazla yoklamaya devam edildi)
BAŞKAN
- Toplantı yeter sayısı vardır. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Şimdi
diğer önergeyi okutuyorum…
İLKNUR
İNCEÖZ (Aksaray) – Otur, otur haddini bil!
SİBEL
YİĞİTALP (Diyarbakır) – Sen otur, sen otur!
MUSTAFA
ELİTAŞ (Kayseri) – Ne bağırıyorsun buraya?
BAŞKAN
– Sayın Yiğitalp, ne oluyor? Sayın milletvekilleri…
SİBEL
YİĞİTALP (Diyarbakır) – Biz mücadele ediyoruz, siz ne yapıyorsunuz?
İLKNUR
İNCEÖZ (Aksaray) – Sana mı kalmış benim grubuma müdahale etmek? Otur.
NAZIM
MAVİŞ (Sinop) - Buraya bağırma hakkın yok. Niye bağırıyorsun buraya?
İLKNUR
İNCEÖZ (Aksaray) – Böyle bir üslup olamaz. Oradan çıkıp benim grubuma hangi
hareketi yapacağını söyleyemez.
KEMALETTİN
YILMAZTEKİN (Şanlıurfa) – Diyarbakır’dan almadınız mı cevabı?
“Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 2’nci maddesinde yer alan (j)
bendinde yer alan “Rehberlik ve Denetim Başkanlığı” ibaresi “Teftiş Kurulu
Başkanlığı ve” ibaresinin kaldırılmasını arz ve teklif ederiz.
Mehmet
Necmettin Ahrazoğlu (Hatay) ve arkadaşları”
SİBEL
YİĞİTALP (Diyarbakır) – Bütün ülke kan ağlıyor. 
BAŞKAN
– Sayın Yiğitalp, şimdi konuşmacıyı kürsüye davet ediyorum, lütfen. Hiçbir şey
yokken ayağa kalkıp bu gruba niye bağırıyorsunuz bu kadar? Ne oldu? Konuşmanızı
yaptınız oturdunuz. 
Sayın
milletvekilleri, istirham ediyorum, lütfen…
AYHAN
BİLGEN (Kars) – Sayın Başkan, biz buraya maç dinlemeye mi geldik, yasa yapmaya
mı geldik? Niye maç dinletiyorlar bize?
BAŞKAN
– Ya, dinlerler, dışarıda dinlerler. Size ne! 
AYHAN
BİLGEN (Kars) – Olur mu böyle bir şey ya? Kapı açılıyor, geliyor maç
gürültüsü... Ya, ayıp bir şey! Ayıp ya, ayıp!
BAŞKAN
– Dışarıdaki milletvekiline de mi karışacaksınız? Yerinize oturun.
AYHAN
BİLGEN (Kars) – Madende insanlar enkazın altında hâlâ. Burada maç gürültüsü
yapıyorsunuz. Ayıp ya! Enkazın altından çıkaramadınız. 
SİBEL
YİĞİTALP (Diyarbakır) – Bu kadar kolay olmamalı, o gençler toprağa gitti.
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde söz isteyen Hatay Milletvekili Mehmet Necmettin Ahrazoğlu.
Buyurun
Sayın Ahrazoğlu…
AYŞE
ACAR BAŞARAN (Batman) – Vicdansızsınız siz, vicdansız! Hâlâ Siirt’te insanlar
göçük altında ya. 
(AK
PARTİ ve HDP sıraları arasında karşılıklı laf atmalar, gürültüler) 
BAŞKAN
– Sayın milletvekilleri, lütfen… Hatibe saygılı olalım.
AYŞE
ACAR BAŞARAN (Batman) – Kendi grubunuza seslenin Başkan ya, lütfen… 
MERAL
DANIŞ BEŞTAŞ (Adana) – Herkes gidip maç izliyor, sonra gelip oy veriyor, bu
kadar yani. 
İLKNUR
İNCEÖZ (Aksaray) – Size ne ya! Size ne!
MERAL
DANIŞ BEŞTAŞ (Adana) – Nasıl bize ne ya!
BAŞKAN
– Bakın, lütfen, istirham ediyorum, istirham ediyorum… 
Beş
dakika ara veriyorum.
Kapanma
Saati: 22.33
SEKİZİNCİ OTURUM
Açılma Saati: 22.44
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Mücahit DURMUŞOĞLU (Osmaniye
-----0-----
BAŞKAN – Sayın
milletvekilleri, Türkiye Büyük Millet Meclisinin 25’inci Birleşiminin Sekizinci
Oturumunu açıyorum.
405 sıra sayılı
Kanun Tasarısı’nın görüşmelerine devam ediyoruz.
Komisyon ve Hükûmet yerinde.
2’nci madde üzerindeki önerge işlemlerinde kalınmıştı.
Şimdi, Komisyonun ve Hükûmetin katılmadığı önerge
üzerinde konuşmak üzere Hatay Milletvekili Mehmet Necmettin Ahrazoğlu’nu
kürsüye davet ediyorum.
Buyurun Sayın Ahrazoğlu. (MHP sıralarından alkışlar) 
MEHMET NECMETTİN AHRAZOĞLU (Hatay) – Sayın Başkan,
değerli milletvekilleri; 405 sıra sayılı Kanun Tasarısı’nın 2’nci maddesi
üzerinde Milliyetçi Hareket Partisi Grubu adına söz almış bulunuyorum. Gazi
Meclisi saygıyla selamlıyorum.
Değerli milletvekilleri, anılan maddeyle “Rehberlik ve
Denetim Başkanlığı” ibaresi “Teftiş Kurulu Başkanlığı”, “Hukuk Müşavirliği”
ibaresi ise “Hukuk Hizmetleri Genel Müdürlüğü” şeklinde değiştirilmekte ve buna
göre de teşkilatlanmaya gidilmektedir.
Sayın Başkan, değerli milletvekilleri; Türk milletinin
mensubiyetinin gurur ve şuuruna sahip, manevi ve kültürel değerlerimizi
özümsemiş, düşünme, algılama ve problem çözme yeteneği gelişmiş, yeni
gelişmelere açık, girişimci, demokratik, kültürel, erdemli ve inançlı
nesillerin yetiştirilmesi millî eğitim politikamızın temel amacı olmak
zorundadır. Ancak, AKP’nin iktidara geldiği 2002 yılından itibaren, maalesef, Türk
millî eğitim sisteminin temelini sarsacak değişiklikler yapılmıştır. Daha
doğrusu, Türk millî eğitim sistemi deneme tahtası olarak kullanılmış ve
kullanılmaya da hâlâ devam edilmektedir. On dört yıllık iktidarı döneminde 6
bakan, çok sayıda müfredat ve sistem değişmiş, Bakanlığın teşkilat yapısı her
gelen bakan tarafından şahsi düşüncelerine göre değişikliğe uğratılmıştır.
Bakanlık yeni bir örgütlenme ve teşkilatlanmaya gitmiş, mevcut deneyimli
kadrolar şahsa bağlı hâle getirilerek etkisizleştirilmiştir. 
Değerli
milletvekilleri, Bakanlık tarafından verilen maarif müfettiş sayısına göre,
1.243’ü sınavla atanan olmak üzere 2.483 müfettişin unvanları bu kanun
tasarısıyla birlikte son altı senede 5 defa değişmiş olacaktır. 2.483
müfettişin sadece 500’ü bakanlık maarif müfettişi olarak görev alacak, geri
kalan 1.983 kişinin özlük haklarının saklı olduğu vurgulanmasına rağmen, hâlâ
hangi konuda ve ne görev alacakları net olarak belirtilmemiştir. Bu kanun
tasarıyla birlikte hem Bakanlık maarif müfettiş sayısının yetersizliği hem de
görev dağılımının ne olacağı konusuyla ilgili sorunlar yaşanacak ve verdiğimiz
önergeyle bu sorunların yaşanmasının önüne geçmek istemekteyiz. Rehberlik ve
Denetim Başkanlığının tekrar aktif hâle getirilerek maarif müfettişliğine göre devam
etmesi amaçlanmıştır. Verdiğimiz önerge bu maksatla verilmiştir ve bu
önergemizin desteklenmesini istiyoruz. 
Değerli
milletvekilleri, hepimizin hatırlayacağı üzere 2014 yılında okul müdürlerinin
tespiti konusunda çalışmalar yapılmış ve iktidarda yakını olan çok sayıda müdür
yerini korumuş, müdür yardımcıları da boşalan kadrolara müdür olarak
atanmıştır. Bu uygulama sonucunda çok sayıda okul müdürü mağdur olmuş ve geri
dönmeleri maalesef mümkün olmamıştır. Yapılan değişikliklerden önce yönetici
atamalarında sağlam bir mevzuat mevcut olduğu için yandaş ataması yapılamıyor;
sınavla alın teri döken, bilgisi, becerisi, liyakati olan kişilerin makamlara
gelmesi söz konusu oluyordu. Dişiyle tırnağıyla, emeğiyle ve bilgisiyle bir
makama gelmiş yöneticiler alaşağı edilmiştir. Bu olaylara darbe dönemlerinde
bile rastlanmamıştır. Yani, anılan kanunla Türkiye’de 16 bin müdür
değiştirilmeye çalışılmış, bunlardan 8 bin tanesi başarısız puan verilerek
müdürlükten alınmış, bir anlamda infaza tabi tutulmuştur. Bugün dahi “Yenikapı
ruhu” diye adlandırdığımız ruha aykırı olarak hâlen okul müdürleri suçsuz ve
sebepsiz görevlerden alınmaktadır. 15 Temmuzdan ders alınmamışçasına, vatan ve
millet sevgisini mesleğine yansıtan öğretmen ve okul yöneticilerine sudan
bahanelerle zulüm ve eziyet yapılmaktadır. Bunun örneklerinden bir tanesi Sayın
Bakanım, kendi ilimde yaşanmıştır. Maalesef, Kırıkhan’da ve Kumlu ilçemizde 2
okul müdürümüz sebepsiz yere, sırf vatan ve millet sevgisiyle oldukları için
görevden alınmıştır, isimlerini az sonra size arz edeceğim. Bunu da bizim kabul
etmemiz mümkün değildir. 
Değerli
milletvekilleri, 24 Kasım Öğretmenler Günü’nü kutluyor, yüce Meclise saygılar
sunuyorum. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum…
ÖZGÜR
ÖZEL (Manisa) – Karar yeter sayısı istiyoruz. 
BAŞKAN
– Karar yeter sayısı arayacağım.
Önergeyi
kabul edenler… Kabul etmeyenler… 
Elektronik
cihazla yapacağız. 
Bir
dakika süre veriyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, önerge reddedilmiştir. 
2’nci
maddeyi oylarınıza sunuyorum: Maddeyi kabul edenler… Kabul etmeyenler… Madde
kabul edilmiştir. 
3’üncü
madde üzerinde üç adet önerge vardır, okutup işleme alıyorum:
Türkiye Büyük Millet Meclisi
Başkanlığına
Görüşülmekte
olan (1/721) esas numaralı Kanun Tasarısı’nın 3’üncü maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal  Ruhi Ersoy
 Ankara  Ankara Osmaniye
 Arzu Erdem  Mehmet
Necmettin Ahrazoğlu Saffet Sancaklı
 İstanbul Hatay Kocaeli
“MADDE
3- 652 sayılı Kanun Hükmünde Kararnamenin 9 uncu maddesinin birinci fıkrasına
(c) bendinden sonra gelmek üzere aşağıdaki (ç) bendi eklenmiş ve mevcut (ç)
bendi (d) bendi olarak teselsül ettirilmiştir.
“ç)
5/6/1986 tarihli ve 3308 sayılı Mesleki Eğitim Kanununa göre aday çırak, çırak,
kalfa ile ustaların genel ve mesleki eğitimlerini sağlamak.""
BAŞKAN
– Şimdi okutacağım iki önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 3’üncü maddesinin kanun tasarısından
çıkartılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca Filiz Kerestecioğlu Demir
 Şanlıurfa Diyarbakır İstanbul

Aynı
mahiyetteki diğer önergenin imza sahipleri:
 Gaye Usluer Mustafa
Akaydın Candan Yüceer
 Eskişehir Antalya Tekirdağ
 Sibel Özdemir  Selina
Doğan Şenal Sarıhan
 İstanbul İstanbul Ankara

BAŞKAN – Komisyon aynı mahiyetteki önergelere katılıyor
mu?
MİLLÎ EĞİTİM, KÜLTÜR, GENÇLİK VE SPOR KOMİSYONU BAŞKAN
VEKİLİ BURHANETTİN UYSAL (Karabük) – Katılmıyoruz.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) – Katılmıyoruz
Başkanım.
BAŞKAN
– Aynı mahiyetteki ilk önerge üzerinde Ankara Milletvekili Şenal Sarıhan
konuşacaktır.
Buyurun
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Sayın Başkan, değerli kâtip üye arkadaşlarım, sevgili yazman
arkadaşlar ve milletvekili arkadaşlarımız; şu anda Millî Eğitim Bakanlığı eğitim
sistemi üzerinde bir tasarıyla ilgili olarak görüşmelerimizi sürdürüyoruz. 
Eklenen
madde hangi madde? Çıraklık eğitiminin zorunlu eğitim alanına, arasına
alınmasına ilişkin bir madde. Genel eğitim sistemi içinde dünya kadar sorun
dururken ve çıraklık konusu zorunlu eğitimin bir parçası hâline geldiği zaman
çocuklarımızın çırak olmaya hevesinin daha fazla artacağı, bir meslek
edinmekten ziyade bir an önce para kazanmak gibi bir istekle eğitimlerini
yarıda bırakacağı koşulların yaratılmış olmasını hem ülkemizin içinde bulunduğu
koşullara hem de bilimsel eğitimin inşası konusunda eğitimde yol alabilmemizin
önünü kesen bir önerme olarak görüyor ve bunun reddini doğal olarak talep
ediyoruz. Ancak bugün genel anlamda eğitim sistemimizin nasıl bir durum içinde olduğuna
şöyle bir bakmak ve düşüncelerimi bu konuda sizinle paylaşmak istiyorum.
On
dört yıldır eğitim alanının bir yazboz tahtasına döndüğü ve âdeta bir buhran
içinde olduğu son derece açıktır. Dinine ve kinine sadık gençler yetiştirme
politikası, Fetullahçıların bütün devlet kurumlarını bir örümcek ağı gibi
sarmasıyla sonuçlandı. Devletin, eğitim gibi başta gelen bir görevini cemaatin
özel okullarına, vakıflara emanet etmesinin yarattığı sonuçlar milletçe
hepimizi sıkıntı içinde bıraktı. Hükûmet halkın vergilerinden oluşan devletin
bütün olanaklarını ne yazık ki şimdi de TÜRGEV’e ve benzeri aile vakıflarına
vermeye çalışıyor. Bütün eğitim sistemi âdeta imam-hatipleştirilmiş durumda.
Yüz yetmiş beş yıldır pek çok eğitimcinin aklı ve emeğiyle oluşan laik eğitim
sistemimizden ne kalmışsa o da yok edilmeye çalışılıyor.
Şimdi, biraz
önce Sayın Bakana soru yöneltmek istemiştim ama her nedense Başkanımız
görmediler ve soru sormama da olanak vermediler. Şimdi bu konudaki bir iki
sorumu ve değerlendirmemi izninizle size sunmak istiyorum.
Sayın Bakan
birtakım şeyler söyledi, işte, şuralar kapatılacak, Jandarma kapatılacak,
kurumlar kapatılacak ya da kapatıldı falan… Ben zannettim ki bugün olanlardan
söz ediyor. Yani bugün öyle bir durumdayız ki zaten bütün sistem tıkanmış
durumda. Meğerse yurtta sulh cihanda sulh konseyinin yapacaklarından söz
ediyormuş. Sayın Bakanım, yurtta sulh cihanda sulh konseyinin yapacaklarından
daha farklı bir şey ne yazık ki bugün yapılamıyor.
Siz başka bir cümle kullandınız, dediniz ki: “Rakamlar
yalan söylemez.” Şimdi ben, yalan söylemeyen rakamları, tek tek saptanmış olan
rakamları bilgilerinize sunacağım. “30 bin öğretmen” dediniz; hayır, 30 bin
değil, Millî Eğitim personeli sayısı 38.413. Şu anda, 672, 675 ve 677 sayılı
kararnamelerle toplam 76.659 memur, kamu görevlisi kamudan ihraç edilmiş.
Böldüm, çarptım bunları; 38.246’sı kamudan, 38.413’ü öğretmen. Şimdi, bu
öğretmenlerle ilgili boşaltılmış olan alanın yeni gelecek öğretmenlerle
doldurulması -elbette ki onların da öğretme aşkı vardır- nasıl bir yol açacak,
eğitim öğretimde nasıl bir problem yaratacak ve hukuken bu insanlarla ilgili
yapılan işlem doğru mu? 
Ben, öğretmen kökenli bir avukatım. Size bir tek şeyi
anımsatmak isterim: Öğretmenlikten emekli olduğumda evimin yolu okulumun bahçesinden
geçiyordu ve küçük olan çocuğumu anneme teslim etmek üzere oradan geçiyordum,
size yeminle söylüyorum, sınıf kokusunu alırdım ve ağlardım. Sınıfımı özlerdim,
öğrencilerimi özlerdim. Şimdi, siz 40 bin öğretmeni çocuklarını özler hâle
getirdiniz. Bunlarla ilgili doğru ve sağlıklı bir hukuki araştırmanın
yapılmaması, idari soruşturmaların yapılmaması, en azından açığa alınarak
onların bir an için nefes alabilecekleri, sizin de doğru bir yargılama
yapabileceğiniz bir sürecin tanınmamış olması gerçek bir mağduriyet yaratmıştır
ve bu mağduriyeti hiçbir şey kapatamaz. Gerçekten, yarın, öğretmenler
Öğretmenler Günü için sevinemeyecekler. Onlara doğru bir sevinci yaratabilmenin
yolu hem bilimsel eğitime dayalı bir eğitimi inşa etmek hem de hukuka, adalete
ve hakka dayalı işlemleri kurmakla olacaktır.
Saygılar sunar, teşekkür ederim. (CHP sıralarından
alkışlar)
BAŞKAN – Teşekkür ediyorum. 
Aynı mahiyetteki diğer önerge üzerinde söz isteyen,
İstanbul Milletvekili Filiz Kerestecioğlu Demir.
Buyurun Kerestecioğlu Demir. (HDP sıralarından
alkışlar)
FİLİZ KERESTECİOĞLU DEMİR (İstanbul) – Sayın Başkan,
değerli milletvekilleri; AKP hükûmetleri boyunca en çok müdahale edilen ve en
çok da -tabiri caizse- başarıya hasret olan alan eğitim alanıdır. Burası âdeta
bir yazboz tahtasıdır ve Millî Eğitim gerçekten çocukların ahını ciddi biçimde
almaktadır. Asla özgürlükçü ve yaratıcı olmayan bir eğitim sistemiyle de
maalesef duble yoldan başka bir şey yapılması mümkün değildir.
Şu
anda üzerine söz aldığım maddeyse, mesleki teknik eğitimle ilgidir ve AKP
hükûmetleri döneminde bu alanda yapılan değişiklikler hep sermayenin
çıkarlarını gözetir olmuştur. “Staj” adı altında işletmelerde çocuk emeği
sömürülmüş, ucuz iş gücü olarak görülmüştür. Bugün, çıraklık eğitimini de
zorunlu ortaöğretim kapsamına almak için planlanan bu değişim, sömürü
ilişkisinin daha da derinleşmesine neden olacaktır. 
Ben,
şimdi, bu Meclise dönmek istiyorum ve sizlere birazcık izan diyorum, gerçekten,
birazcık sağduyu, birazcık etrafınıza bakmak. 
FETÖ’cü
olmakla suçlanıp tutuklanan bir savcının iddianamesiyle yargılanan, üstelik
sadece bir seçim konuşması nedeniyle tutuklanan Sayın İdris Baluken’in olmadığı
bir Meclis boştur ve utanç vericidir. O resme bakıyor musunuz, oradaki
resimlere sayın grup başkan vekilleri? Her zaman gördüğünüz, konuştuğunuz
insanın yüzüne bakıyor musunuz? Buraya geldiği zaman o insanın yüzüne nasıl
bakacaksınız, çok merak ediyorum. 
İMRAN
KILIÇ (Kahramanmaraş) – Siz hiç şehit cenazelerindeki yüzlere baktınız mı? 
FİLİZ
KERESTECİOĞLU DEMİR (Devamla) – Bu Meclisin en temel unsurlarından biri olduğu
için zaten rehin alınmıştır İdris Baluken. Onun şahsında, tüm tutuklu
vekillerimiz ve eş başkanlarımızı en kısa zamanda özgürlüklerine
kavuşacaklarına olan inancımla buradan selamlıyorum. 
Sizler
“hukuk ve bağımsız yargı” diyorsunuz, değil mi? Ben, size birkaç örnekle o
yargının nasıl bağımsız olabileceğini, sizlerle nasıl bağımsız olabileceğini
söyleyeyim: 
Bakan
Ömer Çelik: “Deniyor ki: ‘Milletvekilleri tutuklanıyor.’ Burada teröre destek
verenler hakkında işlem yürütülüyor.” “Doğru” diyebilirsiniz, deyin hep
beraber. 
Bakan
Nihat Zeybekci: “Milletin verdiği o görevlerden imtina etmek büyük ihtimalle
bugüne kadar emir aldıkları yerlerden gelmiştir. Gittiniz terör örgütünün her
türlü faaliyetine destek vermek için size emredilen şekilde davrandınız.” 
Evet,
Burhan Kuzu: “HDP milletvekillerinin tüm açıklamaları açıkça teröre destektir.”
Erdoğan: “Bu densizlerin amacı, Türkiye’yi sıkıntıya
sokmak. Bu eylemlerin, ifadelerin hiçbiri milletvekili göreviyle ve sıfatıyla
ilgili değildir. Siz terörist gibi davranırsanız terörist muamelesi görürsünüz.
Kendi ülkesine ihanet içinde olanların yargıya hesap vermesini sağlamak
bizlerin en başta gelen görevidir.”
Şimdi,
bu sözleri dinleyen hangi hâkimin, hangi savcının siz bağımsız, adil bir
yargılama yapacağını düşünüyorsunuz; hangi savcının, hangi hâkimin?
ÖZNUR
ÇALIK (Malatya) – Söylenenler yalan mı?
MERAL
DANIŞ BEŞTAŞ (Adana) – Yalan!
ÖZNUR
ÇALIK (Malatya) – Ne münasebet?
AHMET
YILDIRIM (Muş) – Evet, yalan. Doğru olsa bile söyleyemezsiniz, söyleyemezsiniz,
yargıya talimat veremezsiziniz.
FİLİZ
KERESTECİOĞLU DEMİR (Devamla) – Yargı faaliyetini etkileme suçunu işliyorsunuz;
şu anda da siz işliyorsunuz, bunları söyleyenler de işliyorlar. 
Bağımsız
ve adil bir yargılama olsaydı eğer, siz öncelikle yargılananlar olurdunuz. 
AHMET
YILDIRIM (Muş) – Bir de kaldı ki yalan…
ÖZNUR
ÇALIK (Malatya) – Hadi canım!
FİLİZ
KERESTECİOĞLU DEMİR (Devamla) – O günler de gelecek, sizler de
yargılanacaksınız ama bizler diyeceğiz ki: “Bağımsız ve adil yargı gerekiyor.”
Ben
size okuyayım bugün haberlerden. Bakın, ne diyor eski milletvekiliniz
Vatikan’la ilgili “Ahmet Davutoğlu ailesiyle birlikte dört saat kaldı Fetullah
Gülen’in yanında.” Vatikan’la ilgili görüşmeleri, ziyaretleri sorduklarında da
diyor ki: “Dinler arası diyalog, Vatikan ziyareti Cumhurbaşkanı, Başbakan
tarafından resmiyete döküldü. Bunun devlet eliyle yapılması için girişim oldu.
Sayın Erdoğan sanırım on yıldır bunu destekliyor.” Ee, ne oldu şimdi? Darbeci
arıyordunuz, buyurun, kim yapmış bu darbeyi? 
AHMET
YILDIRIM (Muş) – Yalan mı?
FİLİZ
KERESTECİOĞLU DEMİR (Devamla) – EĞİTİM SEN mi yapmış, yoksa beraber aynı
yollarda yürüdükleriniz mi yapmış? Biraz izan diyoruz, biraz saygı.
Eğer
burada 10 AKP’li milletvekili tutuklu olsaydı bizim tavrımız farklı olurdu,
bizler özgürlüklerin savunucusuyuz, bundan sonra da olmaya devam edeceğiz.
Saygılar
sunuyorum. (HDP sıralarından alkışlar)
BAŞKAN
– Aynı mahiyetteki önergeyi oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına 
Görüşülmekte
olan (1/721) esas numaralı Kanun Tasarısı’nın 3’üncü maddesinin aşağıdaki
şekilde değiştirilmesini arz ve teklif ederiz.
Saffet
Sancaklı (Kocaeli) ve arkadaşları
“MADDE
3- 652 sayılı Kanun Hükmünde Kararname’nin 9’uncu maddesinin (1)’inci fıkrasına
(c) bendinden sonra gelmek üzere aşağıdaki (ç) bendi eklenmiş ve mevcut (ç)
bendi (d) bendi olarak teselsül ettirilmiştir.
“ç) 5/6/1986 tarihli ve 3308 sayılı Mesleki Eğitim
Kanununa göre aday çırak, çırak, kalfa ile ustaların genel ve mesleki
eğitimlerini sağlamak.""
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Sayın Başkan.
BAŞKAN
– Önerge üzerinde söz isteyen Kocaeli Milletvekili Saffet Sancaklı. 
Buyurun
Sayın Sancaklı. (MHP sıralarından alkışlar)
SAFFET
SANCAKLI (Kocaeli) – Sayın Başkan, saygıdeğer milletvekilleri; yarın, 24
Kasımda Öğretmenler Günü’nü idrak edip saygıdeğer öğretmenlerimize gönül
borcumuzu bir nebze de olsa yerine getirmiş olacağız. 
Öğretmenlik
kutsal bir meslek, kutlu bir mekteptir. Öğretmen kör karanlıkların ışığı,
kurumuş vicdanların ilacıdır ve cehaletin, ön yargıların amansız düşmanıdır.
“Bana bir harf öğretenin kırk yıl kölesi olurum.” kutlu seslenişinin
muhatabıdır öğretmen. Onlarsız gelecek olmaz, onlar olmadan gelecek nesiller
asla oluşamaz. Öğretmenlerimize ne söylesek az ne yapsak eksik ve yetersizdir.
Bize düşen, öğretmenlerimize kulak vermek, sorunlarına eğilmek, onları, içine
düştükleri sosyal, ekonomik ve mesleki darboğazlardan çekip çıkarmaktır.
Öğretmen mutlu değilse öğrenci umutsuz, veliler huzursuzdur. 
Bugünkü
ülke tablosu içinde öğretmenlerimizin mutlu ve memnun olduğunu hiç kimse iddia
edemeyecektir. Özellikle 15 Temmuz FETÖ darbe kalkışmasıyla birlikte, millî
eğitimin kimlerin eline düştüğü, nasıl bir esarete mahkûm olduğu iyice gün
yüzüne çıkmıştır. Şimdiye kadar 30 bini aşkın öğretmen memuriyetten çıkarılmış,
sayıları 17 bine ulaşan öğretmen açığa alınmış, bunlardan 7 bine yakını
görevine tekrar dönmüştür. İhraç edilip mesleğe dönen öğretmen sayısı ise
oldukça sınırlıdır. 
Şu
hususu kararlılıkla ifade etmek isterim ki hainden öğretmen olmayacak, gerçek
öğretmenden de hain çıkmayacaktır. 
Elbette,
FETÖ’yle mücadelede suçu sabit görülenlerin, bu ihanet şebekesine yardım ve
yataklık yapıp hukuk ve millî vicdanın onaylamadığı paralel bir hiyerarşik ağa
dâhil olanların gözünün yaşına bakılmamalıdır. Geleceğimizin güvencesi olan
evlatlarımızı zehirleyenler, öğretmenlik mesleğini iğfal ederek bir terör
örgütünün lehine faaliyet gösterenler yaptıklarının bedelini en ağır şekilde
ödemelidirler. Bir terör örgütünün hesabına aktif çalışarak küçücük
yavrularımızın akıl ve kalplerini işgale kalkışan kim olursa olsun, affı
imkânsız bir suça iştirak etmiş sayılacaktır. FETÖ’cü veya PKK’lı oldukları
gerekçesiyle ihraç edilen veya açığa alınan öğretmenler emanete ihanet
etmişlerdir, bunun başka türlü bir açıklaması olamayacaktır. 
Ne
var ki sırf malum bir bankayla zorunluluktan dolayı parasal konularda iş ve
işlem yaptı diye ve bazı dershanelerde görev aldı bahanesiyle bir öğretmene
“FETÖ’cü” damgası vurmak, itibarından ve ekmeğinden mahrum etmek yanlıştır.
Tasvip etmesek de yerel, yasal sendikalardan birini tercih etmenin bir memuru
suçlu yapmayacağı da açıktır. Bir öğretmen FETÖ’nün emel ve eylemlerine ortak
olmuş ve somut delillerle örgüt üyeliği tespit edilmişse cezasını çekmelidir,
buna da itirazımız yoktur ancak asılsız ihbar ve şikâyetlerle, aslı astarı
olmayan isnatlarla FETÖ’yle herhangi bir organik bağı olmayan öğretmen veya
memurları mesleklerinden atmak hukuk devletinin ilke ve kurallarıyla ters düşecektir.
Böylesi bir durum haksızlığa işaret edecektir ki biz de asla dilsiz şeytan
olmayacağız yani haksızlık karşısında susmayacağız. 
Geçtiğimiz
ekim ayında 18.500 sözleşmeli öğretmenin ataması yapılmış, önümüzdeki şubat
ayında ise 30 bin öğretmenin ilave ataması gündemdedir. Bize göre, atanamayan
bir tek öğretmen kalmamalıdır, bu çile artık kökten bitirilmelidir fakat
sözleşmeli öğretmenlerin mülakat sistemiyle alınması, KPSS’den yüksek puan alan
çok sayıda öğretmenimizi de mağdur etmiştir. Mülakat esnasında sorulan
soruların gayriciddiliği ve siyasi tercihlerin yoklanması oldukça mahzurludur
ve infiale yol açmıştır. 
Sözleşmeli
öğretmenlik güvencesiz bir sistemdir. Parti olarak düşüncelerimiz şunlardır:
Sözleşmeli ve geçici öğretmenlerin daimî kadrolara geçirilmesini, teftiş
sisteminin tek çatı altında toplanmasını, rotasyondan kaynaklı sorunların
bitirilmesini, özür grubu tayinleriyle ilgili sorunların çözülmesini, ek ders
ücretleri ile eğitim öğretim tazminatlarının yükseltilmesini, eğitime hazırlık
ödeneğinin artırılmasını, öğretmenlerin 3600 ek göstergeye kavuşmalarını, terfi
sisteminin liyakat ve başarı kriterlerine göre yapılmasını, millî eğitimde
yargı kararına kesinkes uyulmasını, emekli öğretmenlerin beklenti ve
taleplerine kulak verilmesini, öğretmenlik mesleğinin itibar ve saygınlığının
artırılarak öğretmenlerimizin ekonomik durumlarının layık oldukları seviyelere
iyileştirilmesini bekliyor, istiyor, bunların gerçekleşmesi için de var
gücümüzle mücadele edeceğimizi samimiyetle ifade ve ilan ediyorum.
Öğretmenlerimiz müsterih olsunlar, milliyetçi ülkücü hareket her zaman, her
şartta yanlarında olacaktır. 
Bu
duygu ve düşüncelerle, yurdumun her köşesinde azim ve sabırla görev yapan
saygıdeğer öğretmenlerimizin 24 Kasım Öğretmenler Günü’nü tebrik ediyorum.
Başöğretmen Gazi Mustafa Kemal başta olmak üzere, ebediyete intikal eden ve
terör saldırılarında hayatını kaybeden şehit öğretmenlerimize Cenab-ı Allah’tan
rahmet diliyorum. 
(Mikrofon
otomatik cihaz tarafından kapatıldı) 
SAFFET
SANCAKLI (Devamla) – Bir özel teşekkür de ilkokul öğretmenim Zahide Hoca ve
Eyüp Hocaya ve bütün öğretim hayatımda bana yardımcı olan hocalarımın da
ellerinden öpüyorum, saygılar sunuyorum. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
4’üncü
madde üzerinde üç adet önerge vardır. Aynı mahiyetteki bu önergeleri okutacağım
ve birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 4’üncü maddesinin kanun tasarısından
çıkarılmasını arz ve teklif ederiz. 
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca  Ayhan Bilgen 
 Şanlıurfa Diyarbakır Kars
Aynı
mahiyetteki diğer önerge sahipleri: 
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Muharrem
Varlı Mehmet Necmettin Ahrazoğlu
 İstanbul Adana
 Hatay
Aynı
mahiyetteki diğer önerge sahipleri:
 Gaye Usluer Mustafa
Akaydın Candan Yüceer
 Eskişehir Antalya Tekirdağ
 Sibel Özdemir Ceyhun
İrgil Selina Doğan 
 İstanbul Bursa İstanbul 
 Mustafa
Ali Balbay
 İzmir
BAŞKAN
– Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Sayın Özel, gerekçeyi mi okutuyorum? 
ÖZGÜR
ÖZEL (Manisa) – Evet, gerekçe… 
BAŞKAN
– Gerekçeyi okutuyorum: 
Gerekçe:

Aday
çırak, çırak, kalfa ve ustaların mesleki eğitimlerinin Hayat Boyu Öğrenme Genel
Müdürlüğünün sorumluluk alanında bırakılması daha yerinde bir karar olarak
gözükmektedir. Mesleki eğitim alan çalışanlarının kendi alanlarındaki bilimsel
ve teknolojik gelişmelerin etkisiyle aldıkları eğitim ve kazanacakları
tecrübeler okul yaşamıyla sınırlı olmayacaktır. Bu nedenle, mesleki eğitime
ilişkin mevcut düzenlemenin korunması gerekmektedir. 
BAŞKAN
- Aynı mahiyetteki diğer önerge üzerinde Kars Milletvekili Ayhan Bilgen.
Buyurun.
(HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; üzerinde konuştuğum
önerge aslında sadece 9’uncu maddedeki bir düzenlemenin 12’nci maddede
değişiklik yapılarak yer değiştirilmesiyle ilgili. Millî Eğitim bürokrasisi
içerisinde çıraklık, kalfalık, ustalıkla ilgili görev bir genel müdürlükten
başka bir genel müdürlüğe aktarılmış. 
Ama
eğitim sisteminin ne kadar problemli olduğunu ve nasıl bir insan ürettiğini
görme üzerine birkaç dakika bazı şeyleri paylaşmak istiyorum. Türkiye bir
haftadır çocuk istismarını tartışıyor ve resmî rakamlara göre, Adalet
Bakanlığının kendi açıkladığı rakamlara göre bir yılda çocuk istismarıyla ilgili
adliyeye yansıyan vaka sayısı 15 binin üzerinde. Hepimizin utanması gerekiyor,
hepimizin yüzünün kızarması gerekiyor. 15 binin üzerinde çocuk istismarı
vakasından bahsediyoruz yani 15 bin acı, 15 bin dram. Peki, bu insanlar hangi
eğitim sisteminden yetişiyor? Demek ki mesele bina yapmakla bitmiyor, demek ki
mesele iktidardaki bakanın değişmesiyle bitmiyor, hatta ve hatta bırakın
bakanı, hükûmetlerin değişmesiyle de bitmiyor. Ortada bir insan tipi sorunumuz
varsa bu Parlamentonun önce dönüp kendisine bakması gerekiyor. 
Akşam
saatlerinden beri bana gelen bir sürü sosyal medya mesajı var, diyorlar ki:
“Eğer cesaretiniz varsa -yani bir şeyin araştırılmasını istiyorsanız- 6-7 Ekim
olaylarının araştırılması için de Mecliste önerge versenize.” 
Değerli arkadaşlar, eğer bir milletvekili çıkıp bu
kürsüde açıkça yalan söylerse olacağı budur. Onu dinleyen insanlar da o yalana
itibar eder ve sonra sanki bir şey biliyormuş gibi sosyal medyada bunu
paylaşırlar, yazarlar. Biz önerge verdik, siz reddettiniz. Neden biriniz çıkıp
şuradan demiyor ki: “Siz önerge verdiniz ama biz reddettik.” Niye
diyemiyorsunuz bunu? Bu toplumu kandırmaya, bu topluma bu kadar açık yalan
söylemeye ne hakkınız var? Hazreti Peygamber’e soruyorlar, “Müslüman zina yapar
mı?” diyorlar, sessiz kalıyor; diğer suçları da sayıyorlar tek tek, hepsine
sessiz kalıyor ama “Yalan söyler mi?” diye sorduklarında “Asla, Müslüman asla
yalan söylemez.” diyor.
Değerli arkadaşlar, çok net, çok açık bir tabloyla
karşı karşıyayız. Bugün görevden alınan öğretmenler AKTİF SEN’i kurmadan önce
bir başka sendikanın üyesiydi, değil miydi? EĞİTİM SEN değildiler, EĞİTİM-İŞ
değildiler, TÜRK EĞİTİM-SEN değildiler, başka bir sendikanın üyesiydiler. On
yıl boyunca onlardan kesilen aidatla maaş aldınız, hiç mi birinin terörist
olduğunu anlayamadınız, hiç mi birini hissetmediniz? Peki, Millî Eğitimde bu
kadar müfettiş var, bu kadar büyük bir terör örgütü, on binlerce insan Millî
Eğitim Bakanlığında örgütlenmiş, bizim çocuklarımıza ders vermişler ama biz
bunların hiçbir tanesinin terörist olduğunu tespit edememişiz.
Değerli arkadaşlar, tablo çok açık. Sizin
sendikalarınıza üyeyken iyiydiler ama başka sendika kurdukları zaman tehlikeli
oldular. 3 genel seçimde, 2 yerel seçimde, referandumda sadece oy vermekle
kalmayıp, sandık görevlilerini organize edip uçakla seçmen taşıdıklarında
iyiydiler ama sizin dışınızdaki partilere oy vermeye başladıklarında kötü
oldular. 
Değerli milletvekilleri, ahlaken çökmüşse bir ülke, 9
kişi enkaz altındayken burada, dışarıda maç seyredip, sonra gelip burada oy
kullanıyorsak halktan falan şikâyetçi olmaya hiç hakkımız yok. Hiç olmazsa
onların acısı için… Buraya çıkıp şehitlik edebiyatı yapıyorsunuz ama burada 9
kişiyi enkazdan çıkartamayan devletin bir sorumluluğu olduğunu bile itiraf
edemiyorsunuz. Çünkü o madenin sahiplerinin kim olduğunu siz de biliyorsunuz,
biz de biliyoruz; resmî ortaklarını da siz de biliyorsunuz, biz de biliyoruz;
gizli ortaklarını da siz de biliyorsunuz, biz de biliyoruz, ben buradan isim
telaffuz etmeyeyim. (AK PARTİ sıralarından gürültüler) Ama, çok net başka bir
tabloyla karşı karşıyayız. 
Değerli milletvekilleri, eğer… 
CİHAN PEKTAŞ (Gümüşhane) - Hadi söyle, söyle!
İSRAFİL KIŞLA (Artvin) – Biliyorsan açıkla!
AYHAN
BİLGEN (Devamla) – Siz şirketi biliyorsunuz değil mi? Çıkar açıklarsınız o
zaman. Siz biliyorsanız, siz açıklayın. Ben iddia makamındayım, ben
muhalefetim, sizin bir bakanınız çıksın ya da komisyon çıksın açıklasın bakalım
kim varmış, kim yokmuş o şirketin ortakları içerisinde. Ama, hepsini geçin bir
tarafa, eğer bir devlet dört günde 9 kişiyi çıkartamıyorsa utanmanız lazım.
Bana laf yetiştirmek değil, utanmanız lazım. 
VURAL
KAVUNCU (Kütahya) – Yazıklar olsun!
AYHAN
BİLGEN (Devamla) – Ama, hepsini geçin, Abdulkadir Yapçan isimli bir Uygur
kanaat önderini Çin’e teslim ediyorsunuz, utanın ya!
(Mikrofon
otomatik cihaz tarafından kapatıldı) 
VURAL
KAVUNCU (Kütahya) – Kaza üzerinden, bir acı üzerinden…
AYHAN
BİLGEN (Devamla) – Bu çatının altında bize milliyetçilik öğretmeye
kalkıyorsunuz. Kırım’ı Ruslara sattınız, farkında mısınız! Bundan
utanmıyorsunuz, değil mi! 
VURAL
KAVUNCU (Kütahya) – Yazıklar olsun sana!
AHMET
GÜNDOĞDU (Ankara) – Adam gibi konuş, adam gibi!
AYHAN
BİLGEN (Devamla) – Şanghay’a girin siz! (HDP sıralarından alkışlar, AK PARTİ
sıralarından gürültüler) 
BAŞKAN
– Aynı mahiyetteki diğer önerge üzerinde Adana Milletvekili Muharrem Varlı
konuşacaktır. 
Buyurun
Sayın Varlı. (MHP sıralarından alkışlar)
MUHARREM
VARLI (Adana) – Sayın Başkan, değerli milletvekilleri; 4’üncü madde üzerinde
vermiş olduğumuz önerge üzerinde söz aldım. Hepinizi saygıyla selamlıyorum. 
Yarın
Öğretmenler Günü. Buradan bütün öğretmenlerimizin Öğretmenler Günü’nü
kutluyoruz. Onların bu ülkeye vermiş oldukları emek, bu ülkenin insanlarına
vermiş oldukları emek çok önemli. Buradan onların hakkının ne kadar çok
olduğunu da teyit etmek mecburiyetindeyiz. 
Yine,
yarın, önümüzdeki günlerde TEOG imtihanına girecek öğrencilerimize de başarılar
diliyorum, Allah yardımcıları olsun diyorum. 
Tabii,
deminden beri burada 15 Temmuz darbe girişimiyle alakalı ve ondan sonraki kanun
hükmünde kararnamelerle açığa alınan memurlar, öğretmenlerle alakalı birçok
konuşma yapıldı. Bu Fetullahçı yapılanmadan, bu FETÖ terör örgütünden en fazla
Milliyetçi Hareket Partisi ve bizler zarar gördük. 2011 yılında, arkadaşlarımızın
yatak odalarına girilip kameralara görüntüleri alındığında, burada “Özel hayata
müdahale ediliyor.” denildiğinde sizler, birçok arkadaşınız neredeyse bizi
dövecek pozisyona geldi. Hatta, belki bazı arkadaşlarınız memnuniyet duydu
bundan, sevinç duydular; hatta, miting alanlarında da bunları kullandılar ne
yazık ki. Biz FETÖ’den çok çektik. Bir arkadaşımızı okul müdürü yapmadılar, bir
arkadaşımızı emniyet müdürü yapmadılar, bir arkadaşımıza önemli makamlarda
görev vermediler. Kim FETÖ’cüleri korur, Allah belasını versin; kim FETÖ’cünün
arkasında durur, Allah belasını versin! (MHP sıralarından alkışlar) Ama, çok
basit gerekçelerle de insanları terör örgütü üyesi yapmayın değerli
arkadaşlarım. 
Bakın,
Sayın Bakan, burada hepimiz Müslümanız, inançlı insanlarız; hepimizin bu manada
yarınlarda üzerimize alacağımız sorumluluklar var. İnsanları, bütün ailesini
etkileyecek şekilde çok basit gerekçelerle “Dershaneye gitmiş.”, “Okula
gitmiş.”, “Bilmem şurada şunu yapmış, bunu yapmış.” diye terör örgütü üyesi yapmayın.
Daha yakın zamana kadar, 15 Temmuza kadar bu okulların öğrencilerine Bakanlık
olarak para verdiniz, destek verdiniz. Ben suçlu olanların sonuna kadar
yargılanması, hatta yerin yedi kat dibine sokulmasından tarafım, Milliyetçi
Hareket Partisi olarak da bunu destekliyoruz sonuna kadar ama insanları da çok
basit gerekçelerle mağdur etmeyin, Allah aşkına yapmayın bunu. 
Siz
diyorsunuz ki: “Mağdur yok.” Var kardeşim. Geliyorlar bize, anlatıyorlar;
tanıdığımız, bildiğimiz insanlar. Benim otuz seneden beri tanıdığım ülkücü
arkadaşım, çocuğu bunların okuluna gitmiş diye açığa alındı. Allah’tan reva
mıdır bu ya? Yani, öbür tarafta Bank Asyanın avukatlığını yapan adamlar
dışarıda dolaşıyor. Yani, yapmayın arkadaşlar. Bakın, bu mağduriyetlerin hepsi
yarın bir gün dönecek bizi bulacak, yazıktır günahtır. Bu dershaneleri Millî
Eğitim Bakanlığı açmadı mı? Bu okulları Millî Eğitim Bakanlığı açmadı mı? Bu
bankayı bu ülkenin resmî kuruluşları kurmadı mı? 17-25’ten sonra -mademki milat
kabul ediyorsunuz- kapatmadınız kardeşim o zaman? Kapatsaydınız. Kapatsaydınız
bu insanlar da mağdur olmasaydı. Yani, Allah rızası için…
Bakın,
ben Adana’dan gelen, Türkiye'nin değişik yerlerinden gelen birçok insanla
muhatap oluyorum. Dün Maraş’tan bir kardeşimiz, mayıs ayında Bank Asyaya parası
yatırılmış diye -mayıs ayında TMSF’ye devredilmiş- aynı dönemde Akbankta 125
milyar lira parası olan bir arkadaşımız -eğer gerçekten FETÖ’cü olsa o parayı
çeker, zaten Bank Asyaya yatırırdı- sırf TMSF’nin devraldığı dönemde, mayıs
ayında para yatırdığı için ihraç edildi görevinden. Allah’tan reva mıdır ya?
Yapmayın bunları. Sayın Bakan, FETÖ’yle mücadele edin, terör örgütleriyle
mücadele edin, sonuna kadar da meşru Hükûmetin arkasındayız ama lütfen,
mağduriyetleri de önleyelim. Allah’tan reva mıdır? Yazıktır, günahtır. İnsanlar
terör örgütü üyesi olmakla suçlanıyor; bakın, çok ağır bir laf bu, çok ağır bir
itham, bir ömür boyu üzerlerinden atamayacakları bir lekeyle lekeleniyorlar.
Açığa alınıyor “Bu da FETÖ’cüymüş.” diyorlar ondan sonra, başlıyorlar. Aynı
lojmanda oturan polisin çocuğu açığa alınan polisin çocuğuyla konuşmuyor Sayın
Bakan, aynı lojmanda oturuyorlar, aynı okula giden çocuklar o diğer polisin
çocuklarıyla konuşmuyorlar. 
Sizlere
gelmiyor mu değerli arkadaşlarım, gelmiyor mu? Allah rızası için sesinizi
yükseltin bu konuda.
BÜLENT
YENER BEKTAŞOĞLU (Giresun) – Geliyor, geliyor.
MUHARREM
VARLI (Devamla) - Hepinize saygılar sunuyorum. (MHP sıralarından alkışlar) 
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
5’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 5’inci maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Mehmet
Necmettin Ahrazoğlu Baki Şimşek
 İstanbul Hatay Mersin
“MADDE
5- 652 sayılı Kanun Hükmünde Kararnamenin 13 üncü maddesine aşağıdaki fıkra
eklenmiştir.
"(2)
10/7/2004 tarihli ve 5216 sayılı Büyükşehir Belediyesi Kanununun 7 nci
maddesinin birinci fıkrasının (d) bendi, 3/7/2005 tarihli ve 5393 sayılı Belediye
Kanununun 15 inci maddesinin birinci fıkrasının (c) bendi ile 22/2/2005 tarihli
ve 5302 sayılı İl Özel idaresi Kanununun 7 nci maddesinin birinci fıkrasının
(a) bendinde belirtilen izin veya ruhsatlara ilişkin hükümler, öğrencilere özel
barınma hizmeti veren kurumlar hakkında uygulanmaz. Öğrencilere özel barınma
hizmeti veren kurumlara işyeri açma ve çalışma ruhsatı Bakanlıkça verilir. Bu
fıkranın uygulanmasına ilişkin usul ve esaslar yönetmelikle
belirlenir.""
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 5’inci maddesinin kanun tasarısından
çıkartılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Dilek Öcalan Feleknas
Uca Mehmet Ali Aslan
 Şanlıurfa  Diyarbakır Batman
Aynı mahiyetteki
diğer önergenin imza sahipleri:
 
 Gaye Usluer Ceyhun
İrgil Mustafa Akaydın
 Eskişehir Bursa Antalya
 Candan Yüceer Sibel
Özdemir Selina Doğan
 Tekirdağ İstanbul İstanbul
 Mustafa Ali Balbay Barış
Yarkadaş
 İzmir İstanbul

BAŞKAN –
Komisyon aynı mahiyetteki önergelere katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük) –
Katılmıyoruz.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN – Sayın
Ilıcalı, İç Tüzük 60’a göre bir dakika söz veriyorum.
Buyurun.
V.- AÇIKLAMALAR (Devam)
29.- Erzurum Milletvekili Mustafa Ilıcalı’nın, Hakkâri
Şemdinli’de PKK’lı teröristler tarafından şehit edilen Erzurum Uzundereli
Oğuzhan Karaca’ya Allah’tan rahmet dilediğine ve bu terör olayını yapanları
lanetlediğine ilişkin açıklaması
MUSTAFA ILICALI
(Erzurum) – Teşekkürler Değerli Başkanım.
Az önceki bir
haberi, bir üzüntüyü paylaşmak istiyorum. Hakkâri Şemdinli’de PKK’lı
teröristler tarafından Erzurum Uzundereli Oğuzhan Karaca, 20 yaşındaki
hemşehrimiz er şehit olmuştur. Allah’tan rahmet diliyorum, mekânı cennet olsun.
Bu terör olayını yapanları şiddetle lanetliyorum, Allah belasını versin!
HAKAN ÇAVUŞOĞLU
(Bursa) – Ayhan Bilgen’e sorun.
BAŞKAN – Allah
rahmet eylesin.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN - Aynı
mahiyetteki ilk önerge üzerinde İstanbul Milletvekili Barış Yarkadaş
konuşacaktır.
Buyurun Sayın
Yarkadaş. (CHP sıralarından alkışlar) 
BARIŞ YARKADAŞ (İstanbul) - Değerli milletvekilleri,
yasa tasarısının 5’inci maddesiyle öğrencilere yönelik özel barınma hizmeti
veren kurumlara yönelik izin, ruhsat ve denetim görevi belediyelerden alınarak
Millî Eğitim Bakanlığına, oradan da valiliklere devrediliyor. Bu ne demektir?
Bu şu demektir: Burada, dershanelerde olduğu gibi, belediyeler yine baypas
edilecek. Ülkemizde öğrencilere yönelik özel barınma hizmeti veren kuruluşların
neredeyse tamamının cemaatlere ait olduğunu biliyoruz. Geçmişte bu cemaatin adı
FETÖ’ydü, şimdi FETÖ gitti metö geldi. Fetullahçıların yerine şimdi Menzilciler
ikame ediliyor ve Millî Eğitim Bakanlığının, Sağlık Bakanlığının tüm
kuruluşları bu tarikatlara teslim ediliyor. Bu değişiklikle ne tasarlanıyor? Bu
değişiklikle, aslında özellikle belediyelerin yoksul çocuklara verdiği barınma
hizmeti ortadan kaldırılmak ve o belediyelerin, özellikle sosyal demokrat
belediyelerin verdiği hizmetler cemaatler eliyle yürütülmek isteniyor. AKP
iktidarının FETÖ’den hiçbir ders almadığı, FETÖ’nün yerine metöyü ikame ettiği
de böylece görülmüş oluyor. Oysaki yoksul çocuklar bugüne kadar hep iktidar
tarafından cemaatlerin kucağına itildi. Bunların hangi tür acılara yol açtığını
geride kalan yıllar içinde gördük. Belli ki iktidar bunlardan hiçbir ders
almadığı gibi aynı yanlış politikaya devam ediyor. Bu kurumlarda çocuklar yine
korumasız, yine hiçbir şekilde denetime tabi tutulmayan şartlarda yaşamaya ne
yazık ki devam edecekler.
Bakın, çok değil, daha yirmi gün önce Sayın Bakan,
sizin sorumluluğunuzda olan okulda, Adıyaman’da, Adıyaman’ın merkezinde, Gerger
ilçesinde, hem Adıyaman Biraralık Ortaokulunda hem 15 Temmuz Şehitler Lisesinde
hem de Adıyaman Gerger İmam-Hatip Lisesinde tam 74 çocuk 14 kamu görevlisi
tarafından tacize uğradı. Cumhuriyet Halk Partisinin ısrarlı çabaları sonucu 13
kamu görevlisi açığa alındı, 1 müstahdem tutuklandı. Bu çocuklar, yasak
olmasına rağmen müstahdemle aynı yatakhanede yatırıldı. 
GÜLAY YEDEKCİ (İstanbul) – Yazıklar olsun!
BARIŞ YARKADAŞ (Devamla) – Bu çocuklar, öğretmenlerin,
bazı öğretmenlerin tacizine maruz kaldı ve bu çocukların hiçbirine biz bu
konuyu gündeme getirene kadar psikolojik bir destek verilmedi. 
CEYHUN İRGİL (Bursa) – Evlendirin, evlendirin!
BARIŞ YARKADAŞ (Devamla) – Eğer bu yasa çıksaydı,
üzerinde durduğunuz yasa, belki de o çocukların bazılarını evlendirmek
isteyecektiniz. Bizim bu konuyu kamuoyunun gündemine getirmemizle birlikte
iddianame hazırlandı. İddianame bugün Adıyaman Cumhuriyet Başsavcılığına
gönderildi. Gerger’deki, Adıyaman’ın merkezindeki taciz sadece 20 çocukla
sınırlandırıldı, oysa ki ifadesine başvurulan çocuk sayısı 74. Ne oldu da bu 54
çocuğun akıbeti, bir anda dosyadan çıkarıldı? Sizin sorumluluğunuzda olan bir
Bakanlıkta 74 çocuk tacize uğruyorsa orada bir dakika dahi oturmamanız gerekir.
Ya bunun sorumluluğunu üstlenin, istifa edin ya da Adıyaman’da ne oluyorsa
çıkın gerçekleri bu topluma anlatın. (CHP sıralarından alkışlar)
CEYHUN İRGİL (Bursa) – Millî Eğitim müdürü görevde mi,
Millî Eğitim Müdürü?
BARIŞ
YARKADAŞ (Devamla) – Bu ülkenin çocukları okulda tacize uğrar, yurtlarda tacize
uğrar, müstahdemle aynı yatakhanede yatırılmak zorunda bırakılır ve burada
anlatamayacağım, bakın, anlatamayacağım muamelelere maruz kalırlar. Bir
gazeteci olarak o iddianameye ulaştım, Adıyaman Cumhuriyet Başsavcılığındaki
iddianameye ulaştım. Emin olun, bir parça vicdanı olan o iddianameyi okuduğunda,
arkadaşlar, kusar, kusar; bunu söylemek zorundayım. Çocuklara yapılan
muameleleri gördüğünüzde emin olun kusarsınız. Ha, tabii, ne olacak? Biz, şimdi
konuşacağız, biraz sonra Sayın Bakan bunların iddia olduğunu söyleyip
geçiştirecek ve ne oluyorsa o çocuklara olacak. 
Biz,
“O çocuklara kirli eller uzanmasın.” derken ne yazık ki o kirli elleri
uzatanlar dışarıda istedikleri gibi rahatça dolaşıyor. Ama, elleri sadece
gitara, saza, flüte, kavala uzanan Grup Yorum üyeleri bu gece yine
tutuklanıyor. (CHP sıralarından alkışlar) Necmiye Alpay ve Aslı Erdoğan’ın
tutukluluğu haksız bir biçimde devam ettiriliyor. 74 çocuğun başına gelenlerden
hesap soramayanlar bu ülkenin aydınlarından, yazarlarından, sanatçılarından
olağanüstü hâl adı altında âdeta intikam alıyor. 
Teşekkür
ederim. (CHP sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen Batman Milletvekili Mehmet
Ali Aslan. 
GÜLAY
YEDEKCİ (İstanbul) – Adıyaman Millî Eğitim Müdürü görevden alındı mı Sayın
Bakan? 
CEYHUN
İRGİL (Bursa) – Sayın Bakanım, millî eğitim müdürü duruyor mu orada? 
BAŞKAN
- Buyurun Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan, Sayın Genel Kurulu saygıyla selamlıyorum. 
Yarın
Öğretmenler Günü deniyor ama öğretmenlerden geriye yeller kalmış. 70-80 bin
öğretmen açığa alınmış, ihraç edilmiş, görevinden edilmiş ve aileleri büyük bir
hayati mücadele vermektedir, rızık için çırpınmaktadır. Onlarca öğretmenin
intihar ettiği söyleniyor, medya bunu vermiyor, Sayın Bakana kaç öğretmenin
bugüne kadar intihar ettiğini de buradan soruyoruz. Yine, onlarca öğretmen eşi
ve öğretmen kadın düşük yapmıştır haksız yere işten atıldığı için ve açığa
alındığı için. Size buradan bir ayetikerimeyi okumak istiyorum: “Ey müminler!
Zannın birçoğundan sakınınız. Çünkü, zannın çoğu günahtır.” deniyor. Hucurat
12’nci ayette bu belirtilmiş durumda. 
Tabii,
Sayın Başkan Vekiline de şunu öneriyorum: Mecliste gözükecek bir yere “...” (x) Yani “Aralarındaki işi şûrayla yaparlar, istişareyle
yaparlar.” ayetinin görülecek bir şekilde konulması gerekiyor çünkü maalesef,
iktidar, muhalefete sormadan istediği kanunu geçirmeye çalışıyor. Velev ki
halkın, milletin yararına dahi olsa bu yanlıştır. 
Yine,
şu ayetikerimenin aslında yazılmasını istiyorum. Maide Suresi’nde diyor ki: “Ey
iman edenler! Hakkı titizlikle ayakta tutanlardan olunuz, sizin bir kavme ve
bir topluluğa olan kininiz, sizi onlar hakkında adaletsizliğe sevk etmesin.
Allah adildir ve yaptıklarınızdan haberdardır.” Maalesef, Türkiye’de hangi
iktidar başa geliyorsa muhalefete ve kendinden olmayana kin tutup adaletsizlik
yapıyor. Bugün de bu örnekleri maalesef, en görünür bir şekilde yaşıyoruz. 
Burası
Şırnak, Hazreti Nuh’un şehri Şırnak. Ayeti kerimede “...”(x) diyor, “Hazreti Nuh’un gemisi Cudi Dağı’na oturdu.”
diyor. 
Hazreti
Nuh’tan bu yana Şırnak şehri bu şekilde yıkılmamıştır, bu şekilde yok
edilmemiştir. İyice bakın buraya. Bunu hiçbir siyasetçi ve hiçbir kanal haber
yapmıyor maalesef ve 7 mahalle, yaklaşık 50 bin nüfus, şu anda, evsiz barksız,
bu kış şartlarında maalesef yaşam mücadelesi vermek zorunda. 
Yine,
Sayın Bakan, bunlar ellerinde kitap olan öğrenciler, o görünen yıkıntılar
içinde yürümeye çalışıyorlar. Bizim görüntülediğimiz, size sonra
gösterebileceğim tank top mermileri var hâlâ orada patlamamış. Üzerlerine
patlamaması için aldığınız bir önlem var mı? Bunu da size böyle izhar edeyim. 
Geriye
kalan evlerin çoğu da bu şekilde. İçlerindeki eşyalar talan edilmiş, çalınmış,
kurşunlanmış gördüğünüz gibi ve sağlam evlerde de beş altı aile birlikte
yaşamak zorunda kalıyor maalesef. 
20
Mayıs dokunulmazlık darbesini 15 Temmuz darbe girişimi gölgede bırakmıştır. 4
Kasım darbesi de 15 Temmuz darbe girişimini gölgede bırakmıştır. Uluslararası
platformlarda, gidip her yerde 15 Temmuz darbesini anlatırken artık insanlar
size 4 Kasımı soruyor çünkü 15 Temmuz gitti, bitti. Siz onun üzerinden
kendinize darbeleri meşrulaştıramazsınız. 4 Kasım gecesi evimde danışmanıyla
misafir bulunan Leyla Birlik zorla içeriden alınmıştır. Ben darbedildim ve
etkisiz hâle getirildim, Leyla Birlik misafirimiz de benim, eşimin ve çocuğumun
elleri arasından zorla çekiştirilerek alınmıştı. Bu mudur sizin millî ve yerli
kültürünüz, ananeniz, örfünüz, âdetiniz? İslam’da, hukukta, örfte, ananede
misafiri, hele hele bir milletvekilini içerden almak var mıdır? 
İSMAİL
TAMER (Kayseri) – Kitapta öldürmek var mı, kitapta? İslam’da öldürmek var mı,
İslam’da? 
MEHMET
ALİ ASLAN (Devamla) – İslam’da öldürmeye sebep olan sizsiniz. 
Bakın,
geçen yıl bu vakitler biz canlı kalkandık; asker de polis de Kürt çocuklar da
ölmesin diye kendi bedenimizi tehlikeye atarken… 
(Mikrofon
otomatik cihaz tarafından kapatıldı) 
İSMAİL
TAMER (Kayseri) – O Kürtleri öldüren sizsiniz!
MEHMET
ALİ ASLAN (Devamla) – …siz az önce olduğu gibi maç izliyordunuz.
İSMAİL
TAMER (Kayseri) – Sizsiniz o Kürtleri, Kürt vatandaşları öldüren! 
MEHMET
ALİ ASLAN (Devamla) – “Ne işiniz vardı orada?” diyordunuz. Neden gelip canlı
kalkan olmadınız! 
BAŞKAN
– Sayın Aslan, süreniz dolmuştur. 
MEHMET
ALİ ASLAN (Devamla) – Biz asker, polis için de canlı kalkan olurken siz neden
gelip olmadınız, neden? 
BAŞKAN
– Sayın Aslan, süreniz dolmuştur. 
Sayın
Aslan, lütfen… 
MEHMET
ALİ ASLAN (Devamla) – O çok sevdiğinizi iddia ettiğiniz polisler ve askerler
için biriniz gelip canlı kalkan oldu mu? (HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 5’inci maddesinin aşağıdaki
şekilde değiştirilmesini arz ve teklif ederiz.
Zühal Topcu (Ankara) ve arkadaşları
“MADDE
5- 652 sayılı Kanun Hükmünde Kararnamenin 13 üncü maddesine aşağıdaki fıkra
eklenmiştir.
"(2)
10/7/2004 tarihli ve 5216 sayılı Büyükşehir Belediyesi Kanununun 7’nci
maddesinin birinci fıkrasının (d) bendi, 3/7/2005 tarihli ve 5393 sayılı
Belediye Kanununun 15 inci maddesinin birinci fıkrasının (c) bendi ile
22/2/2005 tarihli ve 5302 sayılı İl Özel idaresi Kanununun 7’nci maddesinin
birinci fıkrasının (a) bendinde belirtilen izin veya ruhsatlara ilişkin
hükümler, öğrencilere özel barınma hizmeti veren kurumlar hakkında uygulanmaz.
Öğrencilere özel barınma hizmeti veren kurumlara işyeri açma ve çalışma ruhsatı
Bakanlıkça verilir. Bu fıkranın uygulanmasına ilişkin usul ve esaslar
yönetmelikle belirlenir."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Mersin Milletvekili Baki Şimşek konuşacaktır.
Buyurun
Sayın Şimşek. (MHP sıralarından alkışlar)
BAKİ
ŞİMŞEK (Mersin) – Sayın Başkan, değerli milletvekilleri; 405 sıra sayılı Kanun
Tasarısı’nın 5’inci maddesi üzerinde Milliyetçi Hareket Partisi Grubu adına söz
almış bulunmaktayım. Aziz Türk milletini ve yüce Meclisi saygıyla selamlıyorum.
Öncelikle
yarın 24 Kasım, başta Başöğretmen Atatürk olmak üzere Tarsus Yeniceli ülkücü
öğretmen şehidimiz PKK’lılar tarafından 1994 yılında Tunceli Mazgirt Darıkent
köyünde 6 öğretmen arkadaşıyla beraber okulun lojmanında kahpece katledilen
Buminhan Temizkan olmak üzere bütün şehit öğretmenlerimize Allah’tan rahmet
diliyorum. Buminhan Temizkan Dicle Üniversitesi mezunuydu. İlk görev yeri olan
Tunceli Mazgirt Darıkent köyünde göreve başlamış, daha sonra da 1994 yılında
şehit edilmişti. Şehit edilmeden önce annesine yazmış olduğu bir mektubu
sizlerle paylaşmak istiyorum: “Sevgili anneciğim, saygıdeğer babacığım; 1994
tarihinde sizden ayrıldıktan sonra Adana’dan otobüse binip Tunceli’ye giderken
uykuya daldım. Rüyamda gaziler etrafıma toplanmış sohbet ediyorlardı. ‘Kalk,
daha ne yatıyorsun, senin hakkında talep etmiş olduğumuz karar kabul edildi,
başka talebin var mı?’ dediler. ‘Arkadaşlarım var.’ dedim. ‘Biz artık gerisine
karışmayız, kararı sen ver, sana yetki verdik.’ dediler. Birden uyandım.
Hayırdır inşallah dedim ve hemen bir Fatiha okudum, rahatladım. Şimdi rüyamı
yorumluyorum: Ana, baba ellerinizden, kardeşlerimin gözlerinden öperim. Allah’a
emanet olun. Yaradan yâr ve yardımcınız olsun. Anama söyleyin, çok gezdim
dolaştım gurbet diyarda, anama söyleyin, karalar giymesin. Ana mektup yazdım,
yolda, postada, anama söyleyin, karalar giymesin.” diyor ve postaya verdiği bu
mektup annesine ulaştığı anda Buminhan Temizkan’ın defin işlemi gerçekleşiyor. 
Değerli
milletvekilleri, öğretmenlerimiz gerçekten zor şartlarda, hem terör hem maddi
imkânsızlıklar içerisinde görev yapmaya devam ediyorlar. 
Tabii,
Sayın Bakanımız yapılan olumlu işleri söyledi. Türkiye mutlaka ileriye gitmek
zorunda, daha geriye gidecek bir hâlimiz yok. Ama ben Sayın Bakanımıza buradan
sormak istiyorum: Acaba şu anda atanamayan kaç bin öğretmenimiz var? Bu sayı
azalıyor mu, artıyor mu? 
Okullara
mevsimlik işçi alıyoruz, vicdanen rahat mısınız? Bu mevsimlik işçileri nasıl
alıyorsunuz? Ben sizlere sormak istiyorum: Bu mevsimlik işçilerin alımında AKP
teşkilatlarından gelen listelere göre mi hareket ediyorsunuz, yoksa gerçekten
İŞKUR’dan liste alıp kurayla, noterle adil bir şekilde mi yapıyorsunuz? 
KPSS’ye
giren sayı ortaöğretim mezunlarında 3,5 milyona yakın. Gelişen, ilerleyen,
büyüyen bir Türkiye’de bu sayıyı mantıklı buluyor musunuz, doğru buluyor
musunuz? 
Seçimlerde
söz verildi, “Tarsus’a teknoloji üniversitesi yapacağız.” denildi. Tarsus
teknoloji üniversitesiyle ilgili Bakanlar Kurulu kararı çıktı. 405 sıra
sayısında da “Tarsus Teknoloji Üniversitesi ve diğer üniversiteler” yazıyordu.
Bunu niye erteliyorsunuz? Tasarıdan Tarsus teknoloji üniversitesini niye
çıkardınız? Sayın Bakanım, bununla ilgili de kamuoyuna bir açıklama yapmanızı
bekliyoruz. 
On
beş yıldır idare ettiğiniz Türkiye’de maalesef asgari ücret 1.300 lira. Bundan
mutlu musunuz, bundan memnun musunuz? 
Türkiye’de
yaşayan Suriyeli öğrenciler üniversiteye sınavsız giriyorlar. Her bir Suriyeli
öğrenciye 1.200 lira karşılıksız burs veriyoruz, Türk öğrencilere 400 lira
veriyoruz. Bu 400 lirayı da geri ödeme kaydıyla veriyoruz. Siz Türkiye
Cumhuriyeti’nin Millî Eğitim Bakanısınız, önceliğiniz Türk halkının, Türk
milletinin menfaatlerini korumak. Bunlarla ilgili de gerekli düzenlemeleri
yapmanızı bekliyoruz. 
Bu duygu ve düşüncelerle yüce heyetinizi saygıyla
selamlıyorum. (MHP sıralarından alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
5’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
Birleşime beş dakika ara veriyorum. 
Kapanma Saati: 23.43
DOKUZUNCU OTURUM
Açılma Saati: 23.45
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Ömer SERDAR (Elâzığ)
-----0-----
BAŞKAN – Sayın
milletvekilleri, Türkiye Büyük Millet Meclisinin 25’inci Birleşiminin Dokuzuncu
Oturumunu açıyorum.
405 sıra sayılı
Kanun Tasarısı’nın görüşmelerine devam ediyoruz.
Komisyon?
Yok. 
Ertelenmiştir.

3’üncü
sırada bulunan, 341 sıra sayılı Kanun Tasarısı ile Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu’nun görüşmelerine
başlıyoruz. 
3.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 341)
BAŞKAN
– Komisyon? Yok. 
Ertelenmiştir.

4’üncü
sırada yer alan, 205 sıra sayılı Kanun Tasarısı ve Dışişleri Komisyonu
Raporu’nun görüşmelerine başlıyoruz. 
4.- Türkiye Cumhuriyeti Hükümeti ile Benin Cumhuriyeti
Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunamayacağı anlaşıldığından, alınan karar gereğince,
kanun tasarı ve teklifleri ile komisyonlardan gelen diğer işleri sırasıyla
görüşmek için, 24 Kasım 2016 Perşembe günü saat 14.00’te toplanmak üzere
birleşimi kapatıyorum, hayırlı geceler diliyorum. 
Kapanma Saati: 23.46




(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi. 


(x) 405 S. Sayılı Basmayazı 22/11/2016 tarihli
24’üncü Birleşim Tutanağı’na eklidir.


(x) Bu bölümlerde hatip tarafından
Türkçe olmayan kelimeler ifade edildi.




