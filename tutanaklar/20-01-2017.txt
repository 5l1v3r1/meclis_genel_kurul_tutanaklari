



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 63’üncü
Birleşim
 20
Ocak 2017 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- AÇIKLAMALAR
1.- Bursa Milletvekili Erkan
Aydın’ın, Meclis çatısı altında uygulanan şiddet karşısında utandığına, şiddete
maruz kalan Şafak Pavey’e, Pervin Buldan’a, Melike Basmacı’ya ve Aylin
Nazlıaka’ya da geçmiş olsun dileğinde bulunduğuna ve yurttaşların umutsuzluğa kapılmaması
gerektiğine ilişkin açıklaması
2.- İstanbul Milletvekili Ali Şeker’in,
Devlet Bahçeli’nin daha önce başkanlık sistemine karşı olduğuna dair
açıklamaları varken kendisini bir davranış değişikliğine iten tutumun sebebini
açıklamasını talep ettiğine ilişkin açıklaması
3.- Manisa Milletvekili Erkan Akçay’ın, İstanbul
Milletvekili Ali Şeker’in sataşma nedeniyle yaptığı konuşmasındaki bazı ifadelerine
ilişkin açıklaması
4.- Manisa Milletvekili Özgü Özel’in,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
5.- Mersin
Milletvekili Baki Şimşek’in, Türk milliyetçilerinin vatan sevgisini hiç
kimsenin ölçemeyeceğine ve hiç kimsenin Genel Kurulda çekim yaparak insanların
özgürlüğünü kısıtlamaya hakkı olmadığına ilişkin açıklaması
6.- Konya Milletvekili Hüsnüye Erdoğan’ın, AK PARTİ’nin
gücünü Allah’a olan inancından ve milletin güveninden aldığına ve kendilerini
yollarından döndürecek hiçbir tehdit ve silahın icat edilmediğine ilişkin
açıklaması
7.- Niğde Milletvekili Ömer Fethi Gürer’in, 2016
yılında sınavlara giren ve hak ettikleri atamayı bekleyen astsubay adaylarının
daha sonra kanun hükmünde kararnameyle bu haklarından mahrum kaldıklarına ve bu
konuyu Hükûmetin dikkatine sunduğuna ilişkin açıklaması
8.- Denizli Milletvekili Kazım Arslan’ın, Mecliste
kadın milletvekillerine yapılan saldırıyı kınadığına, millî eğitim müfredatında
Atatürk’ü unutturmaya, İnönü’yü yok saymaya yönelik çalışma yapılmasına ilişkin
açıklaması
9.- Erzurum Milletvekili Orhan Deligöz’ün, Anayasa
değişiklik teklifinde MHP Grubuna ve Devlet Bahçeli’ye sağduyulu ve istikrarlı
duruşlarından dolayı teşekkür ettiğine, CHP Grubunu da “evet” demeye
çağırdığına ve bütün milletvekillerini 12-17 Şubat arasında Erzurum’da
yapılacak olan Avrupa Gençlik ve Olimpik Kış Festivali’ne davet ettiğine
ilişkin açıklaması
10.- Edirne Milletvekili Okan Gaytancıoğlu’nun,
Hükûmetin gündemi ile halkın gündeminin farklı olduğuna ve halkın yoksulluk,
işsizlik ve borç batağı içinde kıvrandığına ilişkin açıklaması
11.- Kahramanmaraş Milletvekili İmran Kılıç’ın, insanın
dilinin kalbine bağlı olduğuna, güzel ve anlamlı söz söyleyebilmenin akleden
bir kalbe, tertemiz bir gönle sahip olmayı gerektirdiğine ilişkin açıklaması
12.- Bursa Milletvekili Ceyhun İrgil’in, iktidar
milletvekillerini Anayasa değişikliğini ve sonuçlarını bir kez daha düşünmek
konusunda uyarmak istediğine ilişkin açıklaması
13.- İstanbul Milletvekili Ravza Kavakcı Kan’ın,
Mecliste kürsünün işgali akabinde hoş olmayan görüntüler yaşandığına, çıkan
karmaşada zarar gören bütün milletvekillerine acil şifalar dilediğine ve bazı
milletvekillerinin, prosedüre uygun oy kullanılmasına rağmen baskı kurmaya
çalışmalarının rahatsız edici olduğuna ilişkin açıklaması
14.- Iğdır Milletvekili Nurettin Aras’ın, Azerbaycan
için kara bir gün olarak adlandırılan 20 Yanvarın aynı zamanda bir kahramanlık
günü olduğuna ilişkin açıklaması
15.- İstanbul Milletvekili Fatma Benli’nin,
öğrencilerin karne gününü tebrik ettiğine ve Anayasa değişikliğiyle darbe
dönemlerinin Anayasa’daki en önemli izlerini ortadan kaldıran düzenlemeler
yapıldığına ilişkin açıklaması
16.- İzmir Milletvekili Necip Kalkan’ın, Ulaştırma
Bakanı Ahmet Arslan’ın, İzmir’de yapılacak Alaçatı havalimanı için kamulaştırma
ve tahsis işlemlerinin tamamlandığı, fizibilite ile çevresel etki
değerlendirmesi çalışmalarının devam ettiğini belirttiğine ilişkin açıklaması
17.- Karabük Milletvekili Burhanettin Uysal’ın, karne
alan öğrencileri tebrik ettiğine ve 20 Ocak Bakü katliamının 27’nci yıl dönümüne
ilişkin açıklaması
18.- Kütahya Milletvekili Ahmet Tan’ın, Anayasa
değişiklik teklifiyle Cumhuriyetin niteliklerinde hiçbir değişiklik olmadığına,
Cumhuriyet Halk Partisinin halka gitmemek için her türlü engellemeyi yaptığına
ve demokrasilerde son sözü söyleyenin millet olduğuna ilişkin açıklaması
19.- Manisa Milletvekili Erkan Akçay’ın, 20 Ocak 1990
tarihinde Bakü’de Kızıl Ordu ve Ermenistan’ın birlikte tertiplediği insanlık
dışı katliamın 27’nci yıl dönümüne, İsmet İnönü’nün lise müfredatından
çıkarıldığı iddialarına karşı Millî Eğitim Bakanı İsmet Yılmaz’ın yaptığı
açıklamasına ve tarihî şahsiyetlerin ve devlet adamlarının müfredattan
çıkarılmasının kabul edilemez olduğuna ilişkin açıklaması
20.- Manisa Milletvekili Özgür Özel’in, 20 Ocak 1990’da
Azerbaycan’a karşı yapılan katliamı kınadığına, eğitim sisteminde pek çok
değişiklik yapıldığına, PISA sonuçları ile tüm bağımsız ölçümlerde görüldüğü
üzere verilen eğitimle amaçlanan sonuçların, evrensel hedeflerin
tutturulamadığına ve Manisa Milletvekili Erkan Akçay’ın yaptığı açıklamasındaki
bazı ifadelerine ilişkin açıklaması
21.- İstanbul
Milletvekili Filiz Kerestecioğlu Demir’in, hiç kimsenin Mecliste yaşanan
şiddeti önlemek gibi bir niyeti ve davranış biçimi olmadığına, metal
işçilerinin taleplerini ve grev kararlarını desteklediklerine ve öğrencilere
iyi tatiller dilediğine ilişkin açıklaması
22.- Amasya Milletvekili Mehmet Naci Bostancı’nın, 20
Ocak 1990’da Azerbaycan’da yaşanan katliamı kınadığına ve Anayasa değişiklik
teklifinin ikinci görüşmesinin usullere uygun bir şekilde devam etmesini
temenni ettiğine ilişkin açıklaması
23.- Amasya Milletvekili Mehmet Naci Bostancı’nın, Muş
Milletvekili Ahmet Yıldırım’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
24.- Muş Milletvekili Ahmet Yıldırım’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
25.- Ankara Milletvekili Levent Gök’ün, Fırat Kalkanı
Harekâtı çerçevesinde, El Bab’da IŞİD’in Türk askerlerine saldırması sonucu
şehit olan 5 askere Allah’tan rahmet, 9 yaralıya acil şifalar dilediğine
ilişkin açıklaması
26.- Amasya Milletvekili Mehmet Naci Bostancı’nın, El
Bab’da şehit olan 5 askere Allah’tan rahmet dilediğine ilişkin açıklaması
27.- Manisa Milletvekili Erkan Akçay’ın, Denizli
Milletvekili Emin Haluk Ayhan’ın CHP grup önerisi üzerinde yaptığı konuşmasında
sataşma söz konusu olmadığına ilişkin açıklaması
28.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadeleri ile Oturum
Başkanı TBMM Başkan Vekili Ayşe Nur Bahçekapılı’nın bazı ifadelerine ilişkin
açıklaması
29.- Manisa Milletvekili Erkan Akçay’ın, yaptığı
açıklaması sırasında kullandığı bazı ifadelerini geri aldığına ilişkin
açıklaması
30.- Manisa Milletvekili Özgür Özel’in, Manisa
Milletvekili Erkan Akçay’ın ifadelerine katıldığına ve kendisinin de bazı
ifadelerinden dolayı üzüntü duyduğuna ve geri aldığına ilişkin açıklaması
31.- Manisa Milletvekili Özgür Özel’in, Ankara
Milletvekili Aylin Nazlıaka’nın bir gün önce Mecliste yaptığı eylemin eski
Genel Başkanları Deniz Baykal tarafından örgütlendiğine ilişkin açıklamalar ve
paylaşımlar yapıldığına ve Cumhuriyet Halk Partisi olarak bu açıklamalardan
rahatsız olduklarına ilişkin açıklaması
32.- Amasya Milletvekili Mehmet Naci Bostancı’nın,
Eskişehir Milletvekili Gaye Usluer’in 447 ve 447’ye 1’inci Ek sıra sayılı
Anayasa Değişiklik Teklifi’nin 12’nci maddesiyle ilgili önerge üzerinde yaptığı
konuşmasındaki bazı ifadelerine ve oylamaların usulüne uygun yapıldığına
ilişkin açıklaması
33.- İstanbul Milletvekili Filiz Kerestecioğlu
Demir’in, tutuklu 11 HDP milletvekilinin Anayasa değişiklik teklifinde oy
kullanamadıklarına ve bir televizyon kanalında bir ilkokul çocuğuyla yapılan röportajdaki
bazı ifadelere ilişkin açıklaması
34.- Ankara Milletvekili Aylin Nazlıaka’nın, Oturum
Başkanı TBMM Başkan Vekili Ayşe Nur Bahçekapılı’nın bazı ifadelerine ve bu
ülkeyi, bu cumhuriyeti aydınlığa kavuşturacak olanların teslimiyetçi kadınlar
değil, özgürlükçü, eşitlikçi, mücadeleci kadınlar olacağına ilişkin açıklaması
35.- İstanbul Milletvekili Mahmut Tanal’ın, Meclis
Kütüphanesinin okuma bölümünde çok gürültülü bir ortam olduğuna ve Meclis
Başkanlığının bu konuda tedbir alması gerektiğine ilişkin açıklaması
36.- İstanbul Milletvekili Mehmet Muş’un, İstanbul
Emniyet Müdürlüğüne Adalet ve Kalkınma Partisi İstanbul İl Başkanlığına DHKP-C
terör örgütü tarafından bir saldırı gerçekleştirildiğine ilişkin açıklaması
37.- Manisa Milletvekili Özgür Özel’in, İstanbul
Emniyet Müdürlüğüne ve Adalet ve Kalkınma Partisi İstanbul İl Başkanlığına gerçekleştirilen
saldırılar nedeniyle geçmiş olsun dileğinde bulunduğuna ve terörün bir insanlık
suçu olduğuna ilişkin açıklaması
38.- Muş Milletvekili Ahmet Yıldırım’ın, HDP Grubu
olarak İstanbul Emniyet Müdürlüğüne ve Adalet ve Kalkınma Partisi İstanbul İl
Başkanlığına yapılan saldırıları kınadıklarına ilişkin açıklaması
39.- Manisa Milletvekili Erkan Akçay’ın, MHP Grubu
olarak İstanbul Emniyet Müdürlüğüne ve Adalet ve Kalkınma Partisi İstanbul İl
Başkanlığına yapılan saldırıları kınadıklarına ilişkin açıklaması
40.- Gaziantep Milletvekili Abdulhamit Gül’ün, İzmir
Milletvekili Zekeriya Temizel’in 447 ve 447’ye 1’inci Ek sıra sayılı Anayasa
Değişiklik Teklifi’nin 16’ncı maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
41.- Kocaeli Milletvekili Saffet Sancaklı’nın, yaşadığı
acı olay nedeniyle kendisine destek olan herkese teşekkür ettiğine ilişkin
açıklaması
42.- İstanbul Milletvekili Engin Altay’ın, Oturum
Başkanı TBMM Başkan Vekili Ayşe Nur Bahçekapılı’nın her oylama işleminden önce
gizli oylamanın nasıl olacağına dair okunan metne riayet etmeyen
milletvekilleriyle ilgili tutumuna ve 447 ve 447’ye 1’inci Ek sıra sayılı
Anayasa Değişiklik Teklifi’nin tümünün oylamasında bu konuya titizlik
göstermesini talep ettiğine ilişkin açıklaması
43.- Muş Milletvekili Ahmet Yıldırım’ın, 447 ve 447’ye
1’inci Ek sıra sayılı Anayasa Değişiklik Teklifi’ne Hakkâri ilinin 3 vekilinin
de tutuklu olması nedeniyle bu ilin hiçbir milletvekilinin iradesinin
yansımadığına ilişkin açıklaması
44.- Kayseri Milletvekili Mustafa Elitaş’ın, 447 ve
447’ye 1’inci Ek sıra sayılı Anayasa Değişiklik Teklifi’nin oylamalarında görev
yapan Meclis Başkan Vekillerinin usulüne uygun oy kullanmak için gerekli
ihtarlarda bulunduğuna ve bütün siyasi partilerin de usulüne uygun oy
kullanmayı gerçekleştirdiğine ilişkin açıklaması
45.- İstanbul Milletvekili Engin Altay’ın, hiç kimsenin
milletten korkusunun olmadığına ilişkin açıklaması

V.- SATAŞMALARA İLİŞKİN KONUŞMALAR
1.- Manisa Milletvekili Erkan Akçay’ın,
İstanbul Milletvekili Ali Şeker’in yaptığı açıklaması sırasında MHP Grup
Başkanına sataşması nedeniyle konuşması
2.- İstanbul Milletvekili Ali Şeker’in,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
3.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklaması sırasında Milliyetçi Hareket
Partisine sataşması nedeniyle konuşması
4.- Muş Milletvekili Ahmet Yıldırım’ın, Bursa
Milletvekili Hakan Çavuşoğlu’nun HDP grup önerisi üzerinde yaptığı konuşması sırasında
şahsına sataşması nedeniyle konuşması
5.- İstanbul Milletvekili Didem Engin’in, Denizli
Milletvekili Emin Haluk Ayhan’ın CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
6.- Manisa Milletvekili Özgür Özel’in, Mardin
Milletvekili Mithat Sancar’ın 447 ve 447’ye 1’inci Ek sıra sayılı Anayasa
Değişiklik Teklifi’nin 18’inci maddesiyle ilgili önerge üzerinde yaptığı
konuşması sırasında Cumhuriyet Halk Partisine sataşması nedeniyle konuşması 




VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Elif Doğan Türkmen ve 21
milletvekilinin, Toplu Konut İdaresi Başkanlığının (TOKİ) satışını yaptığı 40
bin konut ve iş yerini geç teslim etmesi nedeniyle vatandaşların uğradığı
mağduriyetlerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/444)
2.- Adana Milletvekili Meral Danış Beştaş ve 22
milletvekilinin, son dönemlerde Cizre'de sokağa çıkma yasağı uygulamalarıyla
başlayan sürecin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/445)
3.- Eskişehir Milletvekili Cemal Okan Yüksel ve 31
milletvekilinin, Türkiye Büyük Millet Meclisinin son on yıllık bütçe denetim
raporlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/446)

VII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili İdris Baluken
tarafından, AKP Hükûmetinin Türkiye dış politikasında sergilediği tutarsız ve
ilkesiz yaklaşımlarının Türkiye'deki iç ve bölgesel siyasal alandaki olumsuz
sonuçlarının açığa çıkarılması ve ilkeli bir dış politikanın oluşturulması amacıyla
28/6/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 20 Ocak 2017 Cuma günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
2.- CHP Grubunun, İstanbul Milletvekili Didem Engin ve
arkadaşları tarafından, ülkemizde faaliyet gösteren esnafların sorunları ve
çözüm yollarının araştırılması amacıyla 19/12/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

VIII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın, Aydın Milletvekili Metin Lütfi Baydar’a sataşma nedeniyle söz
hakkı vermemesinin İç Tüzük hükümlerine uygun olup olmadığı hakkında

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak, El Bab’da şehit olan askerlere Allah’tan
rahmet, yaralılara acil şifalar dilediklerine ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı’nın, Ankara Milletvekili Aylin Nazlıaka’nın, yaptığı eylem öncesinde
gündem dışı ve önerge üzerinde konuşma taleplerinin yerine getirilemediğine
ancak kendisine verilen yerinden üç dakikalık konuşmayı kabul etmediğine
ilişkin konuşması
3.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak İstanbul Emniyet Müdürlüğüne ve Adalet
ve Kalkınma Partisi İstanbul İl Başkanlığına yapılan saldırıları nefretle
kınadıklarına ilişkin konuşması
4.- Oturum Başkanı TBMM Başkan Vekili Ayşe Nur
Bahçekapılı’nın, 8/12/2016 tarihinde 4 siyasi parti Grup Başkan Vekiliyle yapılan
toplantıda Başkan tarafından söz verilen hatibin elektronik ses ve görüntü
kaydını dinletmesinin çalışma usullerine aykırı olacağına dair bir mutabakata
varıldığına ilişkin konuşması
5.- Oturum Başkanı TBMM Başkan Vekili Ayşe Nur Bahçekapılı’nın,
Kocaeli Milletvekili Saffet Sancaklı’ya “Hoş geldiniz.” dediğine ve eşine acil
şifalar dilediğine ilişkin konuşması

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili Mustafa
Elitaş, Amasya Milletvekili Mehmet Naci Bostancı, Aksaray Milletvekili İlknur
İnceöz, Çanakkale Milletvekili Bülent Turan ve İstanbul Milletvekili Mehmet Muş
ile 310 Milletvekilinin Türkiye Cumhuriyeti Anayasasında Değişiklik Yapılmasına
Dair Kanun Teklifi (2/1504) ve Anayasa Komisyonu Raporu (S. Sayısı: 447 ve
447’ye 1’inci Ek)

XI.- YAZILI SORULAR VE CEVAPLARI
1.- İstanbul Milletvekili Mahmut
Tanal'ın, TBMM binaları girişlerinde görev yapan polis memurlarının ısınma
sorunlarına ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/10149)
2.- İzmir Milletvekili Ali Yiğit'in,
Kamu Denetçiliği Kurumuna yapılan başvurulara ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/10209)
3.- İstanbul Milletvekili Mustafa Sezgin
Tanrıkulu'nun, bağlı kurum ve kuruluşlarca gerçekleştirilen açılış törenlerine
ilişkin sorusu ve Başbakan Yardımcısı Mehmet Şimşek’in cevabı (7/10262)
20 Ocak 2017
Cuma
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşimini açıyorum. 
Toplantı yeter
sayısı vardır, görüşmelere başlıyoruz. 
Sayın
milletvekilleri, sisteme giren 15 milletvekiline birer dakika söz vereceğim.
Sayın Aydın,
buyurun.
IV.- AÇIKLAMALAR
1.- Bursa Milletvekili Erkan
Aydın’ın, Meclis çatısı altında uygulanan şiddet karşısında utandığına, şiddete
maruz kalan Şafak Pavey’e, Pervin Buldan’a, Melike Basmacı’ya ve Aylin
Nazlıaka’ya da geçmiş olsun dileğinde bulunduğuna ve yurttaşların umutsuzluğa
kapılmaması gerektiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bir
düşün adamına sormuşlar: “Gidişat kötü, dünya nasıl kurtarılacak?” “Utanç.”
demiş düşünür: “Dünyayı bir tek, utanç kurtarabilir.” 
Dün
akşam bu çatı altında uygulanan şiddet karşısında utandığımı vurguluyor,
şiddete maruz kalan Sayın Şafak Pavey’e, Sayın Pervin Buldan’a, Sayın Melike
Basmacı’ya ve Sayın Aylin Nazlıaka’ya da geçmiş olsun diyorum. 
Anayasa
görüşmelerinde son sözüm, bizi dinleyen yurttaşlarımıza: Umutsuzluğa
kapılmayın. Üstünüze çöken bu bela, vahşi bir hırsın, insanlığın gelişmesinden
korkanların duyduğu acının sonucudur. Kendinizi hırs düşkünlerine teslim
etmeyin. Hırstan, nefretten, hoşgörüsüzlükten kendimizi arındırmak için
mücadele verelim. Sağduyulu bir yönetim anlayışı için, bilimin ve gelişimin
bütün insanlığa mutluluk getireceği bir Türkiye için hep birlikte mücadele
edelim diyorum.
BAŞKAN
– Sayın Şeker. 
2.- İstanbul Milletvekili Ali Şeker’in,
Devlet Bahçeli’nin daha önce başkanlık sistemine karşı olduğuna dair
açıklamaları varken kendisini bir davranış değişikliğine iten tutumun sebebini
açıklamasını talep ettiğine ilişkin açıklaması
ALİ
ŞEKER (İstanbul) – İçinde bulunduğumuz bu durumda Sayın Devlet Bahçeli’nin daha
önce 20 Ocak 2015’te, 8 Mayıs 2015’te ve 9 Mayısta yaptığı açıklamalarda
başkanlık sistemine nasıl karşı olduğunu ve ülkeyi nasıl tehlikeli bir sürece
götürdüğüne dair açıklamaları internette açık açık ortadadır. Sayın Devlet
Bahçeli’nin ülkenin bu içinde bulunduğu duruma sürüklenmesinde kendini bu tür
davranış değişikliğine iten tutumunun sebebinin ne olduğunu kamuoyunun bilmeye
ihtiyacı olduğunu düşünüyorum. Bu konuda kendisinden bir açıklama bekliyorum.
Bu kadar birbirine zıt, bu kadar taban tabana zıt siyasi bir dönüşün temel
gerekçesi nedir, bunu kendisinin açıklamasını talep ediyorum. 
Saygılar
sunuyorum, teşekkür ediyorum.
ERKAN
AKÇAY (Manisa) – Sayın Başkan, şimdi, sayın konuşmacı ifade etti, bir sataşma
var, hemen cevap vermemiz gerekiyor.
BAŞKAN
– Peki. 
Yerinizden
mi cevap vereceksiniz?
ERKAN
AKÇAY (Manisa) – Kürsüden de veririm.
BAŞKAN
– Sataşma var diyorsanız…
ERKAN
AKÇAY (Manisa) – Evet.
BAŞKAN
– Buyurun, iki dakika…
V.- SATAŞMALARA İLİŞKİN KONUŞMALAR
1.- Manisa Milletvekili Erkan Akçay’ın,
İstanbul Milletvekili Ali Şeker’in yaptığı açıklaması sırasında MHP Grup
Başkanına sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; Şeker TV yayında, hem
soru soruyor… Sorunuzdan da anlıyorum ki Genel Başkanımız Sayın Devlet
Bahçeli’nin daha düne kadar yaptığı açıklamalardan habersizsiniz.
ALİ ŞEKER (İstanbul) – Hepsinden
haberimiz var.
ERKAN AKÇAY (Devamla) – 20 Ocakta değil,
bugüne kadar bütün yaptığımız açıklamalarda, programlarımızda, seçim
beyannamelerimizde biz bir anayasayla ilgili ne düşünüyorsak veya ne yapmışsak
bunlar aynen geçerlidir. Parti programlarında yer alan bu hususlar, elbette
gerekli ve yeterli çoğunluğa sahip olduğumuzda ve iktidar olduğumuzda taahhüt
ettiğimiz hususlardır; bu, birincisi. 
İkincisi: Siz Milliyetçi Hareket
Partisini bırakın da kendi partinize bir bakın. 
ALİ ŞEKER (İstanbul) – Biz dün ne
diyorsak bugün de onu diyoruz.
ERKAN AKÇAY (Devamla) – Cumhuriyet Halk
Partisinin seçim beyannamesini, milletvekillerinin verdiği kanun tekliflerini,
Meclis araştırması önergelerini veya 24’üncü Dönemdeki Anayasa Uzlaşma
Komisyonunda hangi maddelerde neler vadettiğini veya önerdiğini, onları
hatırlatırım. Siz kendinize bakın. Milliyetçi Hareket Partisi kendi ilkeleri
doğrultusunda “Önce ülkem ve milletim, sonra partim.” anlayışıyla hareket
etmektedir. Siz hâlâ 15 Temmuzda Türkiye’nin içine düştüğü atmosferi idrak
edemiyorsunuz…
KAZIM ARSLAN (Denizli) – Biliyoruz,
hepsini biliyoruz Sayın Başkan.
ERKAN AKÇAY (Devamla) - …ve güya birlikte
bütün muhalif unsurları kendinizde temerküz ettirmeye gayret gösteriyorsunuz. Biz
Milliyetçi Hareket Partisi olarak ne yaptığımızı biliyoruz. Daha evvel de
söyledik: Biz dipsiz kuyulardan, dibi görünmeyen kuyulardan su içmeyiz, çürük
köprülerden geçmeyiz. Bunu milletimiz de çok yakın bir süre içerisinde
görecektir.
Hepinize saygılar sunuyorum. (MHP ve AK
PARTİ sıralarından alkışlar)
BAŞKAN – Teşekkür ederim.
CEYHUN İRGİL (Bursa) – İki dakika
konuştunuz, bir cümle cevap vermediniz.
OSMAN AŞKIN BAK (Rize) – Verdi, verdi,
anlayana.
ÖZGÜR ÖZEL (Manisa) – Sayın Başkan…
BAŞKAN – Sayın Özel…
ÖZGÜR ÖZEL (Manisa) – Sayın Başkan, Sayın
Grup Başkan Vekili, arkadaşımızın ifadelerine cevaben yaptığı konuşmasında
grubumuza sataşmada bulundu, içeriği dinlediniz, cevap vermek istiyoruz. 
BAŞKAN – Buyurun.
İki dakika…
ÖZGÜR ÖZEL (Manisa) – Ali Şeker cevap
verecek efendim.
BAŞKAN – Sayın milletvekilleri, bu
sataşmanın sınırını da bir somutlayabilirsek iyi olacak diye düşünüyorum. Sizin
şahsınıza söylemiyorum, genel olarak söylüyorum.
ÖZGÜR ÖZEL (Manisa) – Tamam.
BAŞKAN – Burada her türlü eleştiriyi “sataşma”
diye niteleyip cevap hakkını kullanmaya kalkarsak hiçbir şekilde gündemin
gereklerini yerine getiremeyiz.
Buyurun Sayın Şeker.
BAKİ ŞİMŞEK (Mersin) – Sayın Başkan,
kürsüden televizyon izlemek istemiyoruz. Herkes oradan konuşabilir, oraya
tabletle çıkıp da görüntülü yayın yapılmasına da müsaade etmemeniz gerekiyor. 
ÖZGÜR ÖZEL (Manisa) – Televizyon
göstermeyecek. Resim var resim.
ERKAN AKÇAY (Manisa) – Televizyon yayını
mı oluyor Sayın Başkan?
ALİ ŞEKER (İstanbul) – Bu gerçekleri
halkın duymaya hakkı var diye düşünüyorum efendim.
BAŞKAN – Sayın Şeker…
ALİ ŞEKER (İstanbul) – Buyurun efendim.
BAŞKAN – Ben size söz veriyorsam kürsüden
Genel Kurula hitap ederek konuşacaksınız.
ALİ ŞEKER (İstanbul) – Tabii ki efendim.
BAŞKAN – O elinizdeki tablet konuşmanızla
mı ilgili midir, nedir?
ALİ ŞEKER (İstanbul) – Görüntüdür
efendim.
ÖZGÜR ÖZEL (Manisa) – Evet.
BAŞKAN – Görüntüyü kullanmadan da
söyleyeceklerinizi söyleyebilirsiniz Sayın Şeker.
OSMAN AŞKIN BAK (Rize) – Millet görüyor,
her şeyi görüyor.
ERKAN AKÇAY (Manisa) – Meramını
anlatamıyor Sayın Başkan. Kürsüden görüşünü ifade edemiyorlar onun için.
BAŞKAN – Orada bir şey yok zaten, Sayın
Devlet Bahçeli’nin fotoğrafı var.
NURETTİN ARAS (Iğdır) - Bura şov yeri
değil kardeşim ya. Şov yeri mi burası?
ATİLA SERTEL (İzmir) – Görüntü var
efendim.
ALİ ŞEKER (İstanbul) – Kürsüden
göstermek…
BAŞKAN – Ee, onu söyleyeceksiniz zaten
Sayın Şeker, lütfen, daha yeni başladık, gerginlik çıkarmayalım, lütfen.
SEBAHATTİN KARAKELLE (Erzincan) – Şov
yapmayı bırakın.
ALİ ŞEKER (İstanbul) – Arkadaşlar, şov
değil.
NURETTİN ARAS (Iğdır) - Ya nedir?
2.- İstanbul Milletvekili Ali Şeker’in,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ALİ ŞEKER (İstanbul) - Sayın Başkan,
değerli milletvekili arkadaşlarım, “Dün dündür, bugün bugündür, yarın ne
olacağı önemli değildir.” siyaset anlayışı doğru değildir. 
OSMAN AŞKIN BAK (Rize) – Sen kendi
siyasetine bak ya. Sen kendi siyasetine bak. Onun için altmış senedir iktidar
olamıyorsun. Kendi siyasetine bak sen.
ALİ ŞEKER (Devamla) – Siyaset dürüstlük,
tutarlılık ve… Gerçeklerin halktan gizlenmesiyle bugün ülkemizin geldiği nokta
ortadadır.
OSMAN AŞKIN BAK (Rize) – Altmışıncı
yıldır iktidar olamıyorsun sen.
ALİ ŞEKER (Devamla) – Müsaade edip
dinlerseniz.
ÖZGÜR ÖZEL (Manisa) – Sen anlat
Ağabeyciğim.
BAŞKAN – Siz Genel Kurula lütfen hitap
edin.
OSMAN AŞKIN BAK (Rize) – Kendi siyasetine
bak sen. Önemli olan milletin ne istediği.
ATİLA SERTEL (İzmir) – MHP'li mi oldun
şimdi?
BAŞKAN – Sayın milletvekilleri…
ALİ ŞEKER (Devamla) – Sayın Genel Kurul
üyeleri, ben bu gerçekleri size aktarmak ve bununla ilgili bir açıklama yapma
hakkımız olduğunu düşünüyorum. 
Daha öncesinde, genel seçimlerde,
Milliyetçi Hareket Partisi seçim bildirgesinin 72’nci sayfasında “Partili
cumhurbaşkanlığının da içinde olduğu benzeri sistem diye geçen başkanlık, yarı
başkanlık ve benzeri sistemlerin ülkemizi götüreceği ortam bellidir ve bu,
kabul edilemez.” diyerek halktan oy almış Milliyetçi Hareket Partisi, tarihte
kayıtlı olan, İnternette bulunan bütün bu bilgileri kendisi ifade etmiştir.
Karşı durduğu başkanlık sisteminin ülkeyi nasıl bir felakete götüreceğini ifade
etmiştir. Bugün, buna rağmen, bunun tam zıddı bir açıklama yapıp bunun tam
zıddı davranışı… Seçmenden aldığı yetkinin karşılığı olarak bunun cevabının
bilinmesinde fayda var diye düşünüyorum. Halkımızın bunu bilmeye hakkı var diye
düşünüyorum. Bunun için, mutlaka ve mutlaka bir açıklama yapmalıdır, “Dün
dündür, bugün bugündür.”, “Her kafama eseni istediğim yerde yaparım.” anlayışı…
(AK PARTİ sıralarından gürültüler)
OSMAN
AŞKIN BAK (Rize) – Sen de açıklama yap, HDP mitingine gittin Kartal’da be. 
ALİ
ŞEKER (Devamla) – …siyasette, siyaset kurumunun da zarar görmesine yol
açmaktadır. Bu konuda bir açıklama bekliyorum.
Hepinizi
saygıyla selamlıyorum. (CHP sıralarından alkışlar)
OSMAN
AŞKIN BAK (Rize) – Hadi bakalım.
SEBAHATTİN
KARAKELLE (Erzincan) – Sen Genel Başkanının nasıl Genel Başkan olduğunu da bir
anlat. Nasıl çark ettiğini de anlat.
ERKAN
AKÇAY (Manisa) – Sayın Başkan…
BAŞKAN
– Sayın Akçay yerinden bir dakika konuşacak.
Sayın
milletvekilleri, rica ediyorum, lütfen…
Buyurun
Sayın Akçay.
OSMAN
AŞKIN BAK (Rize) – Seçmene söyle. HDP mitingine gittin. CHP’den oy alıyorsun,
HDP mitingine gidiyorsun Kartal’da. Resmin var senin. 
HAKAN
ÇAVUŞOĞLU (Bursa) – Kimin posterinin altında?
ALİ
ŞEKER (İstanbul) – Atatürk’ün posterinin altında, Türk Bayrağı'nın altında. (AK
PARTİ sıralarından “Hadi ordan!” sesleri)
BAŞKAN
– Sayın Şeker…
SEBAHATTİN
KARAKELLE (Erzincan) – Sizin Genel Başkanınızın nasıl çark ettiğine bak.
BAŞKAN
– Sayın milletvekilleri, grup başkan vekiline söz verdim, onu dinlemek için
bekliyorum, kendisi de ayakta bekliyor. Lütfen…
Buyurun
Sayın Akçay. 
IV.- AÇIKLAMALAR (Devam)
3.- Manisa Milletvekili Erkan Akçay’ın,
İstanbul Milletvekili Ali Şeker’in sataşma nedeniyle yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Sayın Başkan, biz defalarca anlattık, fakat arkadaşımız,
inatla anlamamak istiyorsa yapacak herhangi bir şey yok. Defalarca tekraren
anlattık. Kaldı ki bütün anayasa hukukçuları da bu gelen sistemi başkanlık
sistemi olarak da ifade etmiyorlar, yani teknik ve hukuki anlamıyla da…
ALİ
ŞEKER (İstanbul) – Benzeri sistemler bunlar.
BAŞKAN
– Sayın Şeker…
ERKAN
AKÇAY (Manisa) – Kendisi istediği tanımı vermekte özgürdür, “başkanlık”
diyebilir, “yarı başkanlık” diyebilir, “diktatörlük” diyebilir, yani akla
hayale gelmeyecek absürt görüşleri öne sürebiliyor, fakat “Bu bir
Cumhurbaşkanlığı sistemidir.” diyoruz. Ee, müsaade edin, bunu kendi aralarında
konuşanlar ismini verme hakkını kendilerinde bulsunlar yani. Dolayısıyla, bu
söylenen sözleri kabul etmek mümkün değildir. 
ATİLA
SERTEL (İzmir) – Ya, vaatleriniz başka, yaptığınız başka Başkan ya.
ERKAN
AKÇAY (Manisa) – Milliyetçi Hareket Partisi görüşlerini ifade etmektedir. Ama,
inatla “Yok, bu görüştedir.” diyorsa o kendi görüşüdür, artık yapacak bir şey
yok. 
BAŞKAN
– Teşekkür ederim Sayın Akçay.
ATİLA
SERTEL (İzmir) – Vaatleriniz ne, yaptığınız ne? Allah sizin durumunuza
düşürmesin kimseyi.
ZİHNİ
AÇBA (Sakarya) – Amin, amin! Gerçekten düşürmesin, siz düşemezsiniz zaten.
ERKAN
AKÇAY (Manisa) – Siz kendi durumunuza bakın, kendi durumunuza. 
ZİHNİ
AÇBA (Sakarya) – Sizin ne haddinize oraya düşmek.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, sizden rica ediyorum, lütfen arkadaşlarınızla görüşün, laf
atmasınlar. Şu anda size söz vereceğim, ama biraz sonra zaten söz vereceğim
size. Bu tartışmayı uzatmamak anlamında… Sayın Özel, zaten size söz vereceğim o
zaman düşüncelerinizi dile getirirseniz memnun olurum.
4.- Manisa Milletvekili Özgü Özel’in,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Tamam, teşekkür ederim Sayın Başkan.
Şimdi,
bir kez şu doğru değil: Cumhuriyet Halk Partisi görüşlerini ifade edecek,
görüşler “absürt mabsürt” diye nitelendirilecek görüşler de değil. Oraya
çıktığında elindeki tableti gören çok değerli milletvekilleri rahatsız oluyor.
Neden? Videoyu biliyor, içinde Devlet Bahçeli’nin 4 ayrı tarihte, başkanlık,
partili başkanlık, yarı başkanlık ve sonra da hepsini birden anarak bunlara
ihanet tanımlaması yapan video. Bunu burada gösterdin, göstermedin, bir şey
olmaz. Geçtiğimiz günlerde Sayın Erbakan’ın başkanlık sistemiyle ilgili
söyledikleri ile Sayın Türkeş’in söylediklerinin iki dakikalık bir videosu 9,5
milyon kişi tarafından izlendi bir günde, 9,5 milyon kişi. Bunları
maskeleyemezsiniz, geçmişinizle yüzleşeceksiniz. (CHP sıralarından alkışlar) 
BAŞKAN
– Teşekkür ederim Sayın Özel... 
Sayın
Şimşek…
5.- Mersin
Milletvekili Baki Şimşek’in, Türk milliyetçilerinin vatan sevgisini hiç
kimsenin ölçemeyeceğine ve hiç kimsenin Genel Kurulda çekim yaparak insanların
özgürlüğünü kısıtlamaya hakkı olmadığına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Türk
milliyetçilerinin vatan sevgisini hiç kimse ölçemez. “Önce ülkem ve milletim”
diyen bir siyasi gelenek, kriz dönemlerinde her zaman çözüm üretmiştir.
Türkiye’de başörtüsü sorunu, Milliyetçi Hareketin desteğiyle çözülmüştür;
Türkiye’de Cumhurbaşkanlığı seçimi, 367 krizi Milliyetçi Hareket Partisinin
desteğiyle çözülmüştür. 
15
Temmuzu anlayamayanlar, 15 Temmuzun ne manaya geldiğini bilmeyenler, bugün
Genel Başkanımıza eleştiri getiriyorlar. Türkiye’de Amerikan tipi başkanlığın
tartışılmasını isteyen kimlerdir? 
HÜSNÜ
BOZKURT (Konya) – Sizinki Türk tipi mi oluyor? 
BAKİ
ŞİMŞEK (Mersin) – IMC TV’de Anayasa’nın ilk 4 maddesiyle ilgili açıklama
yapanlar kimlerdir? Bunu, Türk milletinin anlayacağını ümit ediyorum. Bizim
telefonumuzda da bunların video görüntüleri vardır. Meclis, tiyatro salonu
değildir. Mecliste hiç kimsenin eline bir kamera alıp, biri telefon alıp
insanların özgürlüğünü kısıtlamaya hakkı yoktur. 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Onların özgürlüğü kadar bizim de özgürlüğümüz vardır. Buradan
televizyon yayını yapmak isteyenler tribüne çıkarlar, oradan çekim yaparlar, o
şekilde yayın yaparlar. 
Teşekkür
ediyor, saygılar sunuyorum. 
BAŞKAN
– Teşekkür ederim. 
Sayın
Erdoğan…
6.- Konya Milletvekili Hüsnüye Erdoğan’ın, AK PARTİ’nin
gücünü Allah’a olan inancından ve milletin güveninden aldığına ve kendilerini
yollarından döndürecek hiçbir tehdit ve silahın icat edilmediğine ilişkin
açıklaması
HÜSNÜYE
ERDOĞAN (Konya) – İktidar süresi boyunca etrafı kaos ve iç savaşlarla doluyken
Türkiye’yi Avrasya ülkeleri arasında en güçlü jeopolitik yerleşimden biri
hâline getiren AK PARTİ, alışılagelmiş politikanın dışına çıkarak kendi
milletine güvenmeyi seçmiş, milletinden aldığı destekle Türkiye’yi uluslararası
platformda söz sahibi yapmış, hükmetme iradesini Batılı güçlerin elinden alarak
bu vatanın geleceği olan evlatlarımıza aktarmıştır. İçeriden ve dışarıdan
destekli terör saldırıları, ülkeyi istikrarsızlaştırma girişimleri, çeşitli
etnik gruplara ait farklılıkları fay hattı hâline getirip kaosa sürükleme
çabaları bizi yolumuzdan döndüremeyecektir. Gücümüzü Allah’a olan inancımızdan
ve milletimizin bize olan güveninden aldık, herkes bunu kafasına koysun. 
Bizi
bu değerlerimizden vazgeçirecek ve bu yolumuzdan döndürecek hiçbir tehdit ve
silah henüz icat edilmedi ve bundan sonra da edilmeyecektir. 
BAŞKAN
– Sayın Gürer…
7.- Niğde Milletvekili Ömer Fethi Gürer’in, 2016
yılında sınavlara giren ve hak ettikleri atamayı bekleyen astsubay adaylarının
daha sonra kanun hükmünde kararnameyle bu haklarından mahrum kaldıklarına ve bu
konuyu Hükûmetin dikkatine sunduğuna ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan.
Dışarıdan
alınma astsubaylıkla ilgili geçmişte, 2016 yılında sınavlara giren ve hak
ettikleri atamayı bekleyen astsubay adayları, daha sonra kanun hükmünde
kararnameyle bu haklarından mahrum kalmışlardır. Şu anda bunlar ne olacaklarını
ve ne olduklarını bilmedikleri için sürekli bizleri de aramaktadırlar.
Hükûmetin bu konuda bir açıklama yapması gerektiğini düşünüyorum çünkü astsubay
olmak için umutlanmışlar, sınavlara girmişler, başarmışlar. Diyorlar ki:
“Bizler için güvenlik soruşturmaları yapılsın, mağdur edilmeyelim.” 
Bu
konuyu Hükûmetin dikkatine sunuyorum.
Teşekkür
ederim. 
BAŞKAN
– Teşekkür ederim Sayın Gürer.
Sayın
Arslan…
8.- Denizli Milletvekili Kazım Arslan’ın, Mecliste
kadın milletvekillerine yapılan saldırıyı kınadığına, millî eğitim müfredatında
Atatürk’ü unutturmaya, İnönü’yü yok saymaya yönelik çalışma yapılmasına ilişkin
açıklaması
KAZIM
ARSLAN (Denizli) – Öncelikle Sayın Başkan, Meclisimizde dün kadın
milletvekillerimize yapılan saldırıyı şiddetle kınıyorum ve üzüntü duyuyorum.
Sorum,
Millî Eğitim Bakanlığına. Millî eğitimde eğitimin teknik ve mesleki ağırlıklı
olması, fen bilimlerinin öne çıkması, laik ve çağdaş eğitimin yapılması
gerekirken, daha çok ideolojik ağırlıklı bir eğitim yapıldığını ve kendinize
göre bir nesil yetiştirme gayreti içinde olduğunuzu görüyoruz. 
Ayrıca,
kuruluşumuzun ve kurtuluşumuzun önderi olan Türkiye Cumhuriyeti’nin kurucusu
Ulu Önder Mustafa Kemal Atatürk’ün isminin eğitim müfredatından çıkarılmaya
çalışıldığını, ayrıca, İnönü Savaşlarının ve Lozan kahramanı İsmet İnönü’nün
isminin tamamen çıkarıldığını, böylece geçmişini bilmeyen bir nesil
yetiştirmeye çalıştığınızı görmekteyiz. Buna kesinlikle müsaade etmeyeceğiz.
Bunları yaparken Ata’mızı unutturmaya, İnönü’yü yok saymaya yönelik yaptığınız
bu müfredat çalışmasını yapmanız dolayısıyla vicdanınız sızlamıyor mu? 
Teşekkür
ederim.
BAŞKAN
– Sayın Deligöz…
9.- Erzurum Milletvekili Orhan Deligöz’ün, Anayasa
değişiklik teklifinde MHP Grubuna ve Devlet Bahçeli’ye sağduyulu ve istikrarlı
duruşlarından dolayı teşekkür ettiğine, CHP Grubunu da “evet” demeye çağırdığına
ve bütün milletvekillerini 12-17 Şubat arasında Erzurum’da yapılacak olan
Avrupa Gençlik ve Olimpik Kış Festivali’ne davet ettiğine ilişkin açıklaması
ORHAN
DELİGÖZ (Erzurum) – Sayın Başkan, değerli milletvekilleri; anayasa
değişikliğinin son 7 maddesini bugün görüşeceğiz. Sayın MHP Grubuna ve Devlet
Bahçeli’ye sağduyulu ve istikrarlı duruşlarından dolayı teşekkür ediyorum. 
CHP’li
milletvekili arkadaşlara dün buradan seslenmiştim gelin, siz de evet deyin
diye. Belli ki anlamak istemiyorlar. CHP’li seçmen nezdinde puan
kaybettiklerini hep beraber görmekteyiz. Bu Anayasa değişikliğinin referandumda
yüzde 75’in üzerinde “evet” oyu alacağını hep beraber göreceğiz. Millet ile
millet iradesinden korkulmaması gerektiğini tekrar hatırlatıyorum.
12-17
Şubat arasında Erzurum’da yapılacak olan Avrupa Gençlik ve Olimpik Kış
Festivali’ne bütün milletvekillerimizi davet ediyorum. 
Meclisi
saygıyla selamlıyorum.
BAŞKAN
– Teşekkür ederim.
Sayın
Gaytancıoğlu…
10.- Edirne Milletvekili Okan Gaytancıoğlu’nun,
Hükûmetin gündemi ile halkın gündeminin farklı olduğuna ve halkın yoksulluk,
işsizlik ve borç batağı içinde kıvrandığına ilişkin açıklaması
OKAN
GAYTANCIOĞLU (Edirne) – Teşekkür ederim.
Biz
günlerdir söylüyoruz: Sizin gündeminiz başka, halkın gündemi başka. Halk yoksulluk
içinde kıvranıyor, halk işsizlik içinde kıvranıyor, halk borç batağı içinde
kıvranıyor. Halk terörden tedirgin, şehitler gelince morali bozuluyor. Siz,
Meclis iradesini yok edip bir kişiye her türlü yetkiyi vermeye çalışıyorsunuz.
Artık, size kimse güvenmiyor. 
Türkiye
genelindeki birçok yabancı ortaklı şirket gibi Edirne’de bulunan Olmuksan
fabrikası da maliyetlerinin yüksekliği nedeniyle faaliyetlerine son vereceğini
açıkladı, yüzlerce işçi işsiz kaldı. Yabancı yatırımcı Türkiye ekonomisinde
gelecek görse bu maliyetleri karşılar, üretimine devam ederdi. 
Siz
hâlâ “Ben FETÖ’cü değilim.” diyerek oyunuzu açık açık kullanıp kimsenin
denetlemediği bir kişiye yetkiyi vermeye çalışın, halkın gündeminden kopun,
Türkiye batıyor.
BAŞKAN
– Sayın Kılıç…
11.- Kahramanmaraş Milletvekili İmran Kılıç’ın, insanın
dilinin kalbine bağlı olduğuna, güzel ve anlamlı söz söyleyebilmenin akleden
bir kalbe, tertemiz bir gönle sahip olmayı gerektirdiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Canlılar
içinde meramını dille ifade etme, konuşma yeteneği sadece insana
bahşedilmiştir. “Kelam” Yüce Rabb’imizın sıfatlarından olup insana ilahî bir
emanettir. Bu emanet, sahibinin rızası doğrultusunda kullanılmalıdır, hepimizin
en önemli sorumluluklarının başında bu gelir. Malumdur ki kap, içindekini dışa
yansıtır. “Bal küpünden sirke taşmaz.” denmiştir, atalarımız böyle söylemiştir.
İnsanın dili, kalbine bağlıdır. Güzel ve anlamlı söz söyleyebilmek, akleden bir
kalbe, tertemiz bir gönle sahip olmayı gerektirir. Öyleyse geliniz, önce gönül
aynamızı temizleyip parlatalım, dilimizi uygun kullanalım. Unutmayalım ki güzel
sözler yücedir ve yüceltir. 
Hazreti
Ali Efendimiz şöyle demiştir: “Akıl tamamlandığında söz olgunlaşır. Kimin
söylediğine değil, ne söylediğine bak.” Büyüklerimiz şöyle demişlerdir…
(Mikrofon
otomatik cihaz tarafından kapatıldı) 
BAŞKAN
– Sayın İrgil…
12.- Bursa Milletvekili Ceyhun İrgil’in, iktidar
milletvekillerini Anayasa değişikliğini ve sonuçlarını bir kez daha düşünmek
konusunda uyarmak istediğine ilişkin açıklaması
CEYHUN İRGİL (Bursa) – Teşekkürler Sayın Başkan.
Başbakan Binali Yıldırım’ın bu kürsüden ifade ettiği
“Bir Ali değil, bin Ali feda olsun.” sözleri, aynı zamanda “Ben Başbakanlığı
beceremiyorum, o yüzden ben gideyim, Cumhurbaşkanı benim sorumluluğumu
üstlensin.” düşüncesinin de bir itirafıdır aslında. 
İktidarın Anayasa’yı değiştirmekte kendini feda
etmekteki bu istekliliği şunu da ortaya koymaktadır: “Biz ülkeyi, ekonomiyi
batırma, güvenliği yok etme, istikrarı tümden kaybetme noktasına getirdik ve
nasıl baş edeceğimizi bilmiyoruz, en iyisi bizi buraya sürükleyen kişiye
sorumluluğu verelim, ne yapacaksa o yapsın.” demektir. 
İktidardaki arkadaşları bu son günde bir kez daha
uyarmak istiyorum: Arkadaşlar, bu bir kurtuluş değildir. Bir gün bu Anayasa
değişikliği nedeniyle topluma hesabı tek kişi değil, hep birlikte vereceksiniz.
O nedenle, Anayasa değişikliği ve sonuçlarını bir kez daha düşünün.
(Mikrofon otomatik cihaz tarafından kapatıldı) 
BAŞKAN – Sayın Kavakcı…
13.- İstanbul Milletvekili Ravza Kavakcı Kan’ın,
Mecliste kürsünün işgali akabinde hoş olmayan görüntüler yaşandığına, çıkan
karmaşada zarar gören bütün milletvekillerine acil şifalar dilediğine ve bazı
milletvekillerinin, prosedüre uygun oy kullanılmasına rağmen baskı kurmaya
çalışmalarının rahatsız edici olduğuna ilişkin açıklaması
RAVZA KAVAKCI KAN (İstanbul) – Teşekkür ederim Sayın
Başkan. 
Dün akşam burada kürsünün işgali akabinde hoş olmayan
görüntüler yaşandı. Çıkan karmaşada zarar gören ve rahatsızlanan bütün sayın
milletvekillerimize Allah’tan acil şifalar diliyorum.
Burası milletin sözünün, milletin iradesinin
tecelligâhı. Tabii, zaman zaman çok güçlü fikir ayrılıklarımız olacak, belki
tartışmalar olacak, hoş olmayan görüntüler de maalesef oluşabiliyor. Ama, bu
süreç içerisinde, bu hassas süreç içerisinde milletvekilleri üzerinde diğer
milletvekillerinin baskı kurması, oy veren milletvekillerinin isimlerini
zikretmeleri, bir sayın grup başkan vekili tarafından ısrarla isimlerimizin
tekrarlanması, prosedüre uygun oy kullanmamıza rağmen bunun yapılması çok
rahatsız edici, üzücü. Ben, bunu yapan sayın milletvekillerini ispata davet
ediyorum.
BAŞKAN – Sayın Aras…
14.- Iğdır Milletvekili Nurettin Aras’ın, Azerbaycan
için kara bir gün olarak adlandırılan 20 Yanvarın aynı zamanda bir kahramanlık
günü olduğuna ilişkin açıklaması
NURETTİN ARAS (Iğdır) – Teşekkür ederim.
Sayın Başkan, değerli milletvekilleri; bugün dost ve
kardeş Azerbaycan halkının kara günü; 20 Yanvar, “kara bir gün” olarak
adlandırılmakta, aynı zamanda bağımsızlığa giden yolda bir merhale olarak
değerlendirildiği için aynı zamanda bir kahramanlık günüdür. Bu bakımdan, ben,
dün ve bugün tarihî coğrafyamızda din, millet, devlet ve bayrak uğruna
canlarını veren şehitlerimizi rahmetle anıyorum. 20 Yanvar şehidiyle beraber
dost ve kardeş Azerbaycan halkına bundan sonraki devlet ve millet hayatında
uğurlar ve hoşbahlık arzuluyorum. 
Teşekkür ediyorum. 
BAŞKAN – Teşekkür ederim. 
Sayın Benli...
15.- İstanbul Milletvekili Fatma Benli’nin,
öğrencilerin karne gününü tebrik ettiğine ve Anayasa değişikliğiyle darbe
dönemlerinin Anayasa’daki en önemli izlerini ortadan kaldıran düzenlemeler
yapıldığına ilişkin açıklaması
FATMA BENLİ (İstanbul) – Teşekkürler
Sayın Başkan.
Öncelikle, milyonlarca öğrencimiz ve
velimiz gibi bizleri de heyecanlandıran karne gününü tebrik ediyorum. 
Bugün bütün ülkemiz için bir dönemeç
noktası olan Anayasa değişikliğiyle, darbe dönemlerinin Anayasa’daki en önemli
izlerini ortadan kaldıran düzenlemeler yapıyoruz. Böylece emir ve komuta zincirinin
büyük bir bölümünde sivil otoritenin söz sahibi olmasıyla, yetki, gerçek
sahiplerine iade edilecek.
Görüştüğümüz Anayasa değişikliğinde
askerî yargıyla ilgili 4 madde kaldırılıyor. Disiplin mahkemeleri dışında
askerî mahkemeler sonlandırılmış oluyor.
HSYK’da Askerî Yargıtay ve askerî idare
mahkemelerinin mahkeme hâkimlerinin çıkarılmasıyla sivilleştirilmesi
sağlanıyor.
Jandarma Genel Komutanlığı, MGK’dan
çıkartılıyor.
Böylece, sistemi sivilleştiren ve yargı
birliğini sağlayacak olan değişikliklerin hepimize hayırlı olmasını diliyorum. 
BAŞKAN – Sayın Kalkan...
16.- İzmir Milletvekili Necip Kalkan’ın, Ulaştırma
Bakanı Ahmet Arslan’ın, İzmir’de yapılacak Alaçatı havalimanı için kamulaştırma
ve tahsis işlemlerinin tamamlandığı, fizibilite ile çevresel etki
değerlendirmesi çalışmalarının devam ettiğini belirttiğine ilişkin açıklaması
NECİP KALKAN (İzmir) – Teşekkürler Sayın
Başkanım. 
Efendim, geçtiğimiz günlerde Cumhuriyet
Halk Partisi İzmir Milletvekili Sayın Ali Yiğit arkadaşımız, İzmir’deki Alaçatı
havalimanıyla ilgili bir soru sormuştu, ona cevaben bu açıklamayı yapıyorum.
Alaçatı’ya yapılması planlanan havaalanı, sadece Çeşme ve Alaçatı’yı değil,
Urla’dan Seferihisar’a, Karaburun’dan Mordoğan’a kadar tüm yarımadayı
hareketlendirecektir. 
Sayın Ulaştırma Bakanımız Ahmet Arslan,
İzmir’e gerçekleştirdiği ziyaretinde havaalanı için kamulaştırma ve tahsis
işlemlerinin tamamlandığı, fizibilite ile çevresel etki değerlendirmesi
çalışmalarının devam ettiğini belirtti. Alaçatı ve Çeşme, bu havalimanını
çoktan takdir ediyor.
Alaçatı’ya yapılacak havalimanı, bölge
turizminin gelişmesinde lokomotif görevi görecektir. Turizm çeşitliliği
açısından...
(Mikrofon otomatik cihaz tarafından
kapatıldı) 
NECİP KALKAN (İzmir) – ...özel bir konuma
sahip olan bu bölgede sunulacak hizmete iktidar tarafından devam edilecektir. 
BAŞKAN – Sayın Uysal...
17.- Karabük Milletvekili Burhanettin Uysal’ın, karne
alan öğrencileri tebrik ettiğine ve 20 Ocak Bakü katliamının 27’nci yıl
dönümüne ilişkin açıklaması
BURHANETTİN UYSAL (Karabük) - Teşekkürler
Sayın Başkanım. 
Öncelikle,
bugün karne alan öğrencilerimizi tebrik ederek sözlerime başlamak istiyorum. 
Bugün
20 Ocak, Bakü katliamının 27’nci yıl dönümü; Azerbaycanlı kardeşlerimizin “20
Yanvar”, “Kanlı Yanvar” dedikleri hüzün ve gurur günüdür. 20 Ocak 1990
tarihinde, Sovyet ordusu, tüfekleri, topları ve tanklarıyla özellikle tüm
halkın uykuda olduğu soğuk bir geceyi seçmiş ve halkın en zayıf anında Bakü’ye
girerek aralarında kadın ve çocukların da bulunduğu 150’ye yakın sivili
katletmiş ve yüzlerce kişiyi de yaralamışlardır. 20 Ocakta Sovyet ordusunun
Bakü’de yaptığı katliam, Azerbaycan halkının bağımsızlık mücadelesini bastırma
girişimidir ancak bu katliam, bağımsızlık mücadelesini sindirmedi; aksine,
bağımsızlığını hedefleyen Azerbaycan Türklerinin lideri Ebulfez Elçibey
önderliğinde esaretten kurtulma sürecinin başlangıcı olmuştur. 
(Mikrofon
otomatik cihaz tarafından kapatıldı) 
BAŞKAN
– Sayın Tan…
18.- Kütahya Milletvekili Ahmet Tan’ın, Anayasa
değişiklik teklifiyle Cumhuriyetin niteliklerinde hiçbir değişiklik olmadığına,
Cumhuriyet Halk Partisinin halka gitmemek için her türlü engellemeyi yaptığına
ve demokrasilerde son sözü söyleyenin millet olduğuna ilişkin açıklaması
AHMET
TAN (Kütahya) – Teşekkür ediyorum Sayın Başkan. 
9
Ocakta başladığımız Anayasa görüşmelerine ikinci tur oylamalarıyla devam
ediyoruz. CHP’nin HDP’yle birlikte, ısrarla “Rejim değişikliği yapıyorsunuz.”
söylemi üzerine bir muhalefet örneği görüyoruz. Türkiye'nin rejimi
cumhuriyettir ve böyle de kalacaktır. Cumhuriyetin nitelikleriyle alakalı
hiçbir değişiklik söz konusu bile değildir. Sayın Cumhurbaşkanımız ve Sayın
Başbakanımız, yeni anayasa, Meclisten 400 milletvekilinin onayını alarak geçse
dahi, yine millete gidileceğini ifade ettiler. Söyleyeceklerinizi Komisyonda
uzun uzun anlattınız. Farklı görüşlerdeyiz. Farklı görüşlerde olmamız nedeniyle
sizin “Halka gidelim.” demeniz gerekmiyor mu? İçinde “halk” ifadesi bulunan
Cumhuriyet Halk Partisi olarak halkımıza gitmemek için Türkiye Büyük Millet
Meclisinde her türlü engellemenin peşindesiniz ama demokrasilerde son sözü
söyleyen yine millettir. 
Bu
vesileyle yüce heyetinizi ve aziz milletimizi saygıyla selamlıyorum. 
BAŞKAN
– Teşekkür ederim Sayın Tan. 
Söz
talebinde bulunan grup başkan vekillerine söz vereceğim. 
Sayın
Akçay, buyurun.
Talebiniz
var. 
19.- Manisa Milletvekili Erkan Akçay’ın, 20 Ocak 1990
tarihinde Bakü’de Kızıl Ordu ve Ermenistan’ın birlikte tertiplediği insanlık
dışı katliamın 27’nci yıl dönümüne, İsmet İnönü’nün lise müfredatından
çıkarıldığı iddialarına karşı Millî Eğitim Bakanı İsmet Yılmaz’ın yaptığı
açıklamasına ve tarihî şahsiyetlerin ve devlet adamlarının müfredattan
çıkarılmasının kabul edilemez olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Bir
millet için yalnız zafer günlerinin bayramı kâfi değildir. Bir millet
tamamıyla…
TÜRABİ
KAYAN (Kırklareli) – Sayın Başkan, 4 kişi kaldı.
BAŞKAN
– 16 kişiye söz verdim.
MEHMET
TÜM (Balıkesir) – Ben 16’ncı sıradayım. 
ERKAN
AKÇAY (Manisa) – …şuurlanabilmek için büyük acı günlerini de yas törenleri
yaparak anmalıdır.
ATİLA
SERTEL (İzmir) – Başkanım, 15’inci benim. Başkanım, 15’inci benim, bir yanlış
var.
ERKAN
AKÇAY (Manisa) – Sayın Başkan…
BAŞKAN
– Sayın Grup Başkan Vekili konuşuyor.
ERKAN
AKÇAY (Manisa) – Sadece konuşuyorlar, dinlemek yok ki şeylerinde.
BAŞKAN
– Sisteme girenlerden liste yapıyoruz ve söz veriyoruz.
Lütfen…
ATİLA
SERTEL (İzmir) – Necip Bey 11’inciydi Sayın Başkan. 
BAŞKAN
– Lütfen…
ATİLLA
SERTEL (İzmir) – Necip Bey 11’inciydi.
BAŞKAN
– Lütfen.
ATİLA
SERTEL (İzmir) – “Lütfen” ama yani, siz de hak yiyorsunuz Başkanım, hak
yiyorsunuz.
BAŞKAN
– Buyurun Sayın Akçay…
ERKAN
AKÇAY (Manisa) – Efendim, susun, konuşmayın, susun; ondan sonra zaten… 
Sadece
konuşmaya şey yapmışlar…
BAŞKAN
– Sayın Akçay, baştan başlatıyorum sürenizi.
Buyurun.
ERKAN
AKÇAY (Manisa) – Teşekkür ederim Sayın Başkan.
Bir
millet için yalnız zafer günlerinin bayramı kâfi değildir. Bir millet,
tamamıyla millî bilince sahip olabilmesi için büyük acı günlerini de yas töreni
yaparak anmalıdır. Kimi tarihler vardır ki milletlerin hafızasından hiç
çıkmazlar, derin izler bırakırlar. 20 Ocak tarihi de Azerbaycan Türkleri ve tüm
Türk dünyası için hafızamızdan çıkmayan önemli tarihlerden biridir. 
Bundan
yirmi yedi yıl önce 20 Ocak 1990 tarihinde Bakü’de Kızıl Ordu ve Ermenistan’ın
birlikte tertiplediği insanlık dışı katliam, Türk milletinin belleğinde acı bir
iz, insanlık tarihi açısındansa affedilmez bir suç olarak yer almıştır.
Azerbaycan Türkü, tankların karşısında bağımsızlık ve hürriyeti için şahadete yürümüş;
emperyalizmin postalları, Azerbaycan Türkü’nün yüreğindeki bağımsızlık ateşini
söndürememiş, o gün verdiği 133 şehitle ortaya koyduğu bu kutlu direnişi,
Azerbaycan’ın bağımsızlık yolunu açmıştır. 
“Kara
Ocak” veya “Kara Yanvar” olarak hatırlanan 20 Ocak gününde kardeş ve dost ülke,
her kaman “iki devlet tek millet” olarak yâd ettiğimiz bağımsız Azerbaycan’ın
yolunu açan şehitlerimize Allah’tan rahmet diliyor, bir kez daha Türk
dünyasının başı sağ olsun diyorum.
Değerli
milletvekilleri, Türk milleti, hafızası olan bir millettir ve hafızamız inanç
ve umutla birlikte var oluşumuzun temellerini teşkil etmektedir. Bu kapsamda,
Talim Terbiye Kurulunun, Türkiye Cumhuriyeti’nin İkinci Cumhurbaşkanı, Gazi
Mustafa Kemal Atatürk’ün en yakın silah arkadaşı İsmet İnönü’yü liselerdeki
uluslararası ilişkiler dersinin müfredatından çıkardığına dair haberler gerek
basında gerekse sosyal medyada yer almaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
Bir
dakika daha ek süre veriyorum size.
ERKAN
AKÇAY (Manisa) – Bu konuyla ilgili olarak biraz evvel Millî Eğitim Bakanı Sayın
İsmet Yılmaz bir açıklama yaptı ve bu tür iddiaları yalanladı ve elbette,
dikkate alacağımız, Millî Eğitim Bakanı Sayın İsmet Yılmaz’ın bu sözüdür. 
Böyle
bir çalışmanın yapılmasını son derece yanlış bulduğumuzu ifade ediyorum. Tarihî
şahsiyetlerimizin ve devlet adamlarımızın kitap müfredatlarından çıkarılması
kabul edilemez bir durumdur. Tarihî şahsiyetlerimize dönük böyle yok sayıcı
düşünceler millî tarih şuurumuzun örselenmesine sebebiyet vermekten başka bir
şeye hizmet etmez. Doğru olan, Türk tarihinin en önemli şahsiyetlerinin ismini
unutturmak değil, onları gelecek nesillere layıkıyla tanıtmaktır. Doğru olan,
tarihin, tarihteki önemli şahsiyetlerin hatırlatılmasıdır. Millî şuur, millî
bilinç bunu gerektirir ve millî bilinç de ancak böyle oluşabilir. Yapmamız
gereken, İsmet İnönü gibi Birinci Dünya Savaşı’nın ve İstiklal Harbi’mizin
önemli bir şahsiyetini müfredatlardan çıkarmak değil, tam aksine, İsmet İnönü’yle
birlikte, tarihimizin muhteşem şahsiyetleri olan Celal Bayar, Kazım Karabekir,
Fevzi Çakmak ve ismini sayabileceğimiz daha pek çok değerli ve muhteşem
şahsiyet gibi, Birinci Dünya Savaşı ve Millî Mücadele’nin kahramanlarının ve
cumhuriyetimizin kurucu kadrosunun yeni yazılacak müfredatlarda ayrıntılarıyla
ele alınmasıdır. Gelecek nesillere örnek teşkil edecek, tarihe damgasını vurmuş
şahsiyetlerin en iyi şekilde genç nesillere tanıtılması ve öğretilmesidir.
Teşekkür
ederim Sayın Başkan.
BAŞKAN
– Teşekkür ederim Sayın Akçay. 
Sayın
Kerestecioğlu…
FİLİZ
KERESTECİOĞLU DEMİR (İstanbul) – Sonra söz alabilir miyim mümkünse.
BAŞKAN
- Sayın Özel, buyurun.
20.- Manisa Milletvekili Özgür Özel’in, 20 Ocak 1990’da
Azerbaycan’a karşı yapılan katliamı kınadığına, eğitim sisteminde pek çok
değişiklik yapıldığına, PISA sonuçları ile tüm bağımsız ölçümlerde görüldüğü
üzere verilen eğitimle amaçlanan sonuçların, evrensel hedeflerin
tutturulamadığına ve Manisa Milletvekili Erkan Akçay’ın yaptığı açıklamasındaki
bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Öncelikle,
20 Ocak 1990’da Azerbaycan’a karşı yapılan katliamı kınıyoruz. Dost ve kardeş
ülke, iki farklı devlet ama aynı millet olarak uzun süredir ifade edilen
Azerbaycan’ın halkına bir kez daha o acı günün yıl dönümünde başsağlığı ve en
iyi dileklerimizi iletiyoruz.
Bugün
milyonlarca öğrenci karne alıyor. Tabii, öğrencilerin karne sevinci, karne
heyecanı bütün ailelere, bütün bir ülkeye yansıyor. Gönül isterdi ki, karneler
iyi olabilir, kötü olabilir ama ülkenin eğitim konusundaki karnesi iyi olsun.
Maalesef, PISA sonuçlarında ve tüm bağımsız ölçümlerde, verdiğimiz eğitimin,
amaçlanan sonuçları, evrensel hedefleri tutturamadığı görülüyor. Okuduğunu
anlamada, ana dilini konuşmada, matematikte, fen bilimlerinde geriye giderken
bir başka hedefe doğru Türkiye’yi sürüklemek isteyenler ne yaparlarsa
yapsınlar, bu, hepimiz için kıvanç verecek bir nesil yetiştirme idealinden
uzağa düşürüyor. Siyasi saiklerle gelmiş bir iktidar, istikrarla övünüyor, en
çok değiştirdiği bakan Millî Eğitim Bakanı, bu 6’ncısı; oysa Ulaştırmada
3’üncüsü, hatta 5’inci Millî Eğitim Bakanı geldiğinde daha bir tane Ulaştırma
Bakanı değişmemişti. 11 kez sistem değişikliğine gittiler. Sadece bugün,
liselere giriş sınavında “Liselere giriş sınavının AKP dönemindeki isimlerini
yazın.” deseniz kimse tam sonuç yapamaz.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Ek
sürenizi verdim.
ÖZGÜR
ÖZEL (Manisa) – 7 farklı kısaltma kullanılmış; LGS, OKS, SBS, LYS, 4+4+4’ten
sonra tek aşamalı SBS ve TEOG diye. Şimdi yeni bir değişiklikle karşı
karşıyayız. Bunu hep beraber eleştiriyoruz. Milliyetçi Hareket Partisinin Sayın
Grup Başkan Vekilinin bu konudaki eleştirileri çok haklı. Ama eğitim sisteminde
ayrı düşüp, eleştirip, rejim sisteminde birleşip birlikte hareket etmeyi de biz
anlayamıyoruz. 
Biz Milliyetçi Hareket Partisinin önceki
dönem Sevgili Grup Başkan Vekili Oktay Vural’ı tabletle her kürsüye çıktığında
zevkle dinledik, MHP de övündü bununla, şimdi tablete tahammül kalmamış. Oradan
Recep Tayyip Erdoğan’ın “kürdistan” dediği, “federasyon” dediği sözlerini Oktay
Vural dinletirken tek tek MHP alkışlıyordu, şimdi “Böyle
şey olmaz Başkan, İç Tüzük’te yok.” diyorlar. Bizi kürsü işgaliyle kınıyorlar.
7 Kasım 2012 günü MHP, Büyükşehir Belediyesi Kanunu’nu protesto etmek için…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Başkanım, toparlıyorum.
BAŞKAN
– Lütfen.
ÖZGÜR
ÖZEL (Manisa) – Bizi kürsü işgaliyle kınayıp kürsü işgalini de en sert sözlerle
eleştiren MHP, 7 Kasım 2012 günü Büyükşehir Belediyesi Kanunu’nu tehlikeli
bulup kürsüyü işgal etmiş, Sadık Yakut’un yönetimindeki oturumda 3 sayın
milletvekili yaralanmış, Dün bunu söylediğimde “Biz kürsü işgali yapmayız.”
diye arkadan bağırıyorlar. Sayın Genel Başkan nazik bir üslupla “Hafızanız
doğrudur.” diyor, tarihle birlikte söylüyor. 
Şimdi,
geldiğimiz noktada biz muhalefete muhalefet etmeyi hiç doğru bulmayız, normalde
de arkadaşlarımızdan da bunu beklemeyiz. Ama bugün MHP alınganlık göstermeyecek,
an itibarıyla iktidar ortağıdır bugünkü ülkenin Anayasa gündeminde. Ama sonra
dönüp “Eğitim sistemini kötü yaptınız, şunu kötü yaptınız…” Ee, bu kadar kötü
yapan adamların Anayasa’yı iyi yapacağını, rejimi düzelteceğini nasıl
düşünüyorlar, bu rejim değişikliğinin nasıl parçası oluyorlar; gerçekten akıl
alır gibi değil.
Teşekkür
ederim.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Sayın Özel açıkça sataşmıştır, cevap vermek istiyorum.
BAŞKAN
– Buyurun, iki dakika.
V.- SATAŞMALARA İLİŞKİN KONUŞMALAR (Devam)
3.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklaması sırasında Milliyetçi Hareket
Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Her
ne kadar “Muhalefete muhalefet etmek istemeyiz.” demekle birlikte özellikle son
haftalarda sadece Milliyetçi Hareket Partisine muhalefet eden bir konuma
girmiştir Cumhuriyet Halk Partisi. 
Efendim,
bu görüşmelerde belli mutabakatlara ve uzlaşmalara varmakta ne mahzur var? Yani
siz 7 Hazirandan sonra otuz iki gün istikşafi görüşme yapıp da ondan sonra
milleti oyalayarak 1 Kasım sürecine doğru götürünce bir şey olmuyor da…
MEHMET TÜM (Balıkesir) – Siz rejimi
değiştirmeye ortaksınız şu anda. 
ERKAN AKÇAY (Devamla) - …bizim mevcut
Hükûmetin çözüm sürecinden vazgeçerek terörle mücadele etmesine destek
vermemizde ve bu FETÖ hadisesinde FETÖ’yle mücadele etmesine destek vermemizde
ne beis var, ne hata var? Ki hepimiz, burada bütün gruplar birbirimize düşman
değiliz arkadaşlar. Biz, sadece, siyasi rakipleriz. Düşmanca tutum, davranışlar
ve söylemler doğru değil. 
Şimdi, Sayın Özel, 2012 yılında, bu
Büyükşehir Yasası’yla ilgili tartışmalarda Milliyetçi Hareket Partisinin kürsü
işgali yaptığını, sonra da “Biz kürsü işgaline karşıyız.” dediğini ifade etti.
Bu konuya da bir açıklık getirmek isterim, o da şudur değerli arkadaşlar: Ben,
dün Sayın Özel bu konuyu gündeme getirdiğinde, tekrar, o 7 Kasımdaki oturumları
tutanaklardan da inceledim ve arkadaşlarımızla da görüştüm. O sırada -ben de
Genel Kuruldaydım- aşırı gürültüden kaynaklanan Antalya Milletvekilimiz Sayın
Mehmet Günal’ın söz talebini karşılamamıştı Başkan ve buradan tartışmalar
yoğunlaştı ve kürsü önünde bir birikme söz konusu oldu ve arbede yaşandı ve
Cumhuriyet Halk Partisi…
(Mikrofon otomatik cihaz tarafından
kapatıldı)
ERKAN AKÇAY (Devamla) – Sayın Başkan,
tamamlayabilir miyim. 
BAŞKAN – Sayın Akçay, lütfen bir dakikada
toparlayın, bunu noktalayalım, 2 grup başkan vekili bekliyor çünkü söz almak
için. 
Buyurun. 
ÖZGÜR ÖZEL (Manisa) – Kürsüden
konuşacağım efendim ben de cevap vermek için. 
ERKAN AKÇAY (Devamla) – Yani kürsü
önündeki bir kargaşa söz konusudur. Dün ve evvelsi gün yaşanan kürsü işgalini Milliyetçi
Hareket Partisi hiçbir zaman yapmamıştır. 2012’de kürsü önündeki bir kargaşa
söz konusudur ve Mehmet Günal’ın, söz almak için Başkanlık kürsüsüne geldikten,
Başkanla görüştükten sonra kürsüye gelerek konuşma yapma gayretinden
kaynaklanan bir tutumdur. 
Değerli
arkadaşlar, şimdi, tabii, gruplar olarak mutabakat sağlıyoruz. Burada birtakım
videolar gösterilmesini ve birtakım cisimlerle söylemler yapılmasını… Gruplar
olarak altında imzamız var.
ATİLA
SERTEL (İzmir) – Video gösterilmez, izlenir. 
ERKAN
AKÇAY (Devamla) – Yani video da gösterilmiş olabilir. Daha sonra sağlanan
mutabakatlar var.
ATİLA
SERTEL (İzmir) – Video gösterilmez, resim gösterilir.
BAŞKAN
– Sayın Sertel, karşılıklı konuşmayalım lütfen.
ERKAN
AKÇAY (Devamla) – Değerli arkadaşlar, video çok. Sayın Kılıçdaroğlu’nun da
şimdi PKK yanlısı olmaktan dolayı kapanan IMC TV’de yaptığı açıklamalar var. 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – “Anayasa’nın 2’nci, 3’üncü maddelerini değiştirecek misiniz?”
deyince “Tabii.” diyor. Yani daha fazlaları da var.
BAŞKAN
– Teşekkür ederim Sayın Akçay.
ATİLA
SERTEL (İzmir) – Saldırın, saldırın, alkış alırsınız. Bakan olursunuz inşallah.
Bakan olacaksınız inşallah. İnşallah bakan olacaksınız, 5 bakandan biri olun.
BAŞKAN
– Sayın Sertel…
ERKAN
AKÇAY (Devamla) – Siz olayları kişiselleştirerek birtakım yanlış söylemler
üzerinden hiçbir şey elde edemezsiniz değerli arkadaşlar.
BAŞKAN
– Sayın Akçay, teşekkür ederim.
ATİLA
SERTEL (İzmir) – 5 bakandan biri olun, vatanı düşünmeyin, Türkiye'yi
düşünmeyin, bakanlığı düşünün.
BAŞKAN
– Sayın Sertel…
ÖZGÜR
ÖZEL (Manisa) – Sayın Başkan…
ERKAN
AKÇAY (Manisa) – Utan be! Sen ne dediğini düşünmüyorsun! Bak sana ağır söz
söylerim, sana ağır söz söylerim!
BAŞKAN
– Sayın Akçay, lütfen… 
ATİLA
SERTEL (İzmir) – Bakan olduğunda görüşürüz, bakan olduğunda görüşürüz.
BAŞKAN
- Sayın Sertel… 
ERKAN
AKÇAY (Manisa) – Haysiyetsiz adam!
BAŞKAN
– Bugünler geçecek, bu koltuklarda oturacağız ve birbirimizin yüzüne bakacağız
sayın milletvekilleri.
ATİLA
SERTEL (İzmir) – Hakaret mi ediyorum?
ERKAN
AKÇAY (Manisa) – Hakaret ediyorsun!
ATİLA
SERTEL (İzmir) – Hakaret mi ediyorum, tespit yapıyorum.
ERKAN
AKÇAY (Manisa) – Tespit yapmıyorsun, hakaret ediyorsun! 
BAŞKAN
– Konuşurken müdahale ediyorsunuz, tespit denmez buna.
ŞİRİN
ÜNAL (İstanbul) – Sayın Sertel, gel seni de yapalım, ister misin?
OSMAN
AŞKIN BAK (Rize) – Sen de mi olmak istiyorsun?
ATİLA
SERTEL (İzmir) – Alınmayın, alınmayın!
ERKAN
AKÇAY (Manisa) – Alınırım. Utan be!
BAŞKAN
– Rica ediyorum, lütfen… Grup başkan vekiliniz ayakta.
ZİHNİ
AÇBA (Sakarya) – Arkadaşlar, ringe çekmeye çalışıyorsunuz ama biz ringe
çıkmayacağız. Tamam mı? Kiminle kavganız varsa onunla edin. İki gündür ringe
çekmeye çalışıyorsunuz, gelmeyeceğiz ringe.
AHMET
YILDIRIM (Muş) – Sayın Başkan, sadece kayıtlara geçmesi için…
BAŞKAN
– Sayın Özgür Özel’e söz verdim Sayın Yıldırım, anons da ettim.
Bir
dakika…
ÖZGÜR
ÖZEL (Manisa) – Nasıl, kürsüde mi bir dakika?
BAŞKAN
– Sataşmadan mı söz isteyeceksiniz?
ÖZGÜR
ÖZEL (Manisa) – Sataşmadan tabii.
BAŞKAN
– Buyurun iki dakika.
ERKAN
AKÇAY (Manisa) – Haysiyetsiz adam!
ATİLA
SERTEL (İzmir) – Bak, dikkat edin sözlerinize.
ERKAN
AKÇAY (Manisa) – Sen sözüne dikkat et, haysiyetsiz adam!
ATİLA
SERTEL (İzmir) – Haysiyetsiz sensin! Haysiyetsiz sensin!
ERKAN
AKÇAY (Manisa) – Sen itham edemezsin beni!
ATİLA
SERTEL (İzmir) – Haysiyetsiz sensin, sensin!
ÖZGÜR
ÖZEL (Manisa) – Yapmayın, yapmayın…
ERKAN
AKÇAY (Manisa) – Sen haysiyetsizsin!
ATİLA
SERTEL (İzmir) – Duyuyorum o lafı. Sensin, iade ediyorum! Misli misli iade
ediyorum! Misli misli iade ediyorum!
BAŞKAN
– Sayın Sertel…
ERKAN
AKÇAY (Manisa) – Ben de on misli iade ediyorum.
ATİLA
SERTEL (İzmir) – Vatanı satıyorsunuz, bayrağı, Türkiye'yi satıyorsunuz!
OSMAN
AŞKIN BAK (Rize) – Grup başkan vekiline bağırılmazdı hani, ne oldu,
bağırılmazdı hani?
ERKAN
AKÇAY (Manisa) – Utanmaz, iftira atıyorsun! Haysiyetsiz!
ATİLA
SERTEL (İzmir) – Türkiye'yi satıyorsunuz!
BAŞKAN
– Birleşime beş dakika ara veriyorum.
Kapanma
Saati: 14.42
İKİNCİ OTURUM
Açılma Saati:
15.14
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin İkinci
Oturumunu açıyorum.
Halkların
Demokratik Partisi Grup Başkan Vekili Filiz Kerestecioğlu’na söz veriyorum. 
Buyurun Sayın
Kerestecioğlu. 
IV.- AÇIKLAMALAR (Devam)
21.- İstanbul
Milletvekili Filiz Kerestecioğlu Demir’in, hiç kimsenin Mecliste yaşanan
şiddeti önlemek gibi bir niyeti ve davranış biçimi olmadığına, metal işçilerinin
taleplerini ve grev kararlarını desteklediklerine ve öğrencilere iyi tatiller
dilediğine ilişkin açıklaması
FİLİZ
KERESTECİOĞLU DEMİR (İstanbul) - Sayın Başkan, değerli milletvekilleri; söze
hep “Dün Mecliste yaşanan şiddetin…” diye başlıyoruz, sonra bugün tekrar bir
şiddet yaşanıyor, ondan sonra tekrar “Dün Mecliste yaşanan şiddetin…” diye
devam ediyoruz. Ancak, bu Meclisin çalışma usullerine ve gerçekten ara
verilerek çıkılmasına da bir itirazım olduğunu söylemek istiyorum. Çünkü, siz
ara verip çıktığınız zaman burada ortam durulup da başka bir hâle gelmiyor ve
şiddet devam ediyor. Belki buna daha farklı bir yöntemle engel olabilirsiniz,
bilmiyorum, bunun olması daha doğru gibi düşünüyorum. 
BAŞKAN
– İç Tüzük’ün gereğini yerine getiriyorum Sayın Kerestecioğlu. 
Buyurun,
devam edin. 
FİLİZ
KERESTECİOĞLU DEMİR (İstanbul) – İç Tüzük’ün gereği aynı zamanda konuşma
yapmanızdır herhâlde Sayın Başkan, sadece Mecliste kavga çıktığı anda ara verip
çıkmanın dışında da bir İç Tüzük vardır sanıyorum. 
BAŞKAN
– Böyle yapılması gerekiyor Kerestecioğlu, böyle yapılması gerekiyor. 
Lütfen,
devam edin.
FİLİZ
KERESTECİOĞLU DEMİR (İstanbul) – Ben sadece öneride bulunuyorum. Mutlaka başka
yöntemlerin olduğuna da eminim.
Şimdi,
dün yaşananlar aslında gerçekten bir Anayasa teklifi ortaya çıktığı zaman
toplumda da yaşanacakların göstergesi oluyor çünkü burada kimsenin şiddeti
önlemek gibi bir niyeti ve davranış biçimi de yok, bunu görmeye devam ediyoruz.

Şu
anda Türkiye'de önemli bir konu daha var Mecliste yaşanan bu durumların
dışında, metal işçileri grevde. 2015 yılından hatırlıyoruz metal işçilerini.
Onlar, 25 binden fazla işçi greve katılmıştı ve -gerçekten hafızalarımızda-
Bursa, Kocaeli, Ankara, Sakarya gibi illerde tavır almışlardı ve onların
direnişlerini selamlamıştık. Bugün, aynı şekilde, metal işçilerinin taleplerini
ve grev kararlarını destekliyoruz. 18 Ocak 2017’de greve çıkan işçilerin grev
kararının ertelenmesi gibi OHAL’de işçilere karşı, emeğe karşı yeni erteleme
kararları olmayacağını umut ediyoruz. 
Bugün
öğrenciler tatile çıktılar. Bütün öğrencilere iyi tatiller, bol oyunlar ve
özgür eğitimle geçecek, özgür bir eğitim sisteminin olacağı günler diliyoruz.
Hepsine sevgilerimizi sunuyoruz.
BAŞKAN
– Teşekkür ederim.
Bu
arada, İç Tüzük’ün 68’inci maddesini okuyup bir hatırlatma yapmak isterim:
“Başkan, görüşmeler sırasında gürültü veya kavga çıkar ve bu nedenle çalışma
düzenini kuramazsa, kürsüde ayağa kalkarak, toplantıya ara vereceğini ihtar
etmek suretiyle gerekli gayreti gösterir; buna rağmen gürültü ve kavga devam
ederse oturuma en çok bir saat ara verir.”
FİLİZ
KERESTECİOĞLU DEMİR (İstanbul) – Konuşma hakkınız da var yani sadece ara verme
değil.
BAŞKAN
– Buyurun Sayın Bostancı.
22.- Amasya Milletvekili Mehmet Naci Bostancı’nın, 20
Ocak 1990’da Azerbaycan’da yaşanan katliamı kınadığına ve Anayasa değişiklik
teklifinin ikinci görüşmesinin usullere uygun bir şekilde devam etmesini
temenni ettiğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
20
Ocak gecesi Azerbaycan’da Bakü Azadlık Meydanı’nda 143 kişi hayatını kaybetti
işgalcilere direndikleri için, Kara Ocak olarak tarihe geçen bu katliamı
kınıyor, bir kez daha Azerbaycan halkıyla dayanışmamızı ifade ediyorum. 
Bugün
Anayasa ikinci tur görüşmelerinin 12’nci maddesinden devam edeceğiz. Türkiye
Büyük Millet Meclisinin görüşme usullerine uygun bir tarzda 12’nci maddeden
itibaren bugünkü görüşmelerin devam etmesine yönelik dileğimizi ve temennimizi
ifade etmek isterim.
Teşekkür
ederim.
BAŞKAN
– Teşekkür ederim.
Gündeme
geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Elif Doğan Türkmen ve 21 milletvekilinin,
Toplu Konut İdaresi Başkanlığının (TOKİ) satışını yaptığı 40 bin konut ve iş
yerini geç teslim etmesi nedeniyle vatandaşların uğradığı mağduriyetlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/444)
Türkiye Büyük Millet Meclisi Başkanlığına
Toplu
Konut İdaresi Başkanlığının (TOKİ) satışını yaptığı 40 bin konut ve iş
yerlerini geç teslim etmesi nedeniyle vatandaşların uğradığı mağduriyetlerin
tespiti, geç teslimler nedeniyle tazminat ödemek zorunda kalan kurumun uğradığı
zararların saptanması, alınacak önlemlerin ve politikaların belirlenmesi
amacıyla Anayasa'nın 98'inci, TBMM İçtüzüğü’nün 104 ve 105'inci maddeleri
uyarınca bir Meclis araştırması açılması hususunda gereğini saygılarımızla arz
ederiz.

1)
Elif Doğan Türkmen  (Adana)
2)
Kadim Durmaz  (Tokat)
3)
Kazım Arslan  (Denizli)
4)
Ahmet Akın  (Balıkesir)
5)
Candan Yüceer (Tekirdağ)
6)
Ceyhun İrgil  (Bursa)
7)
Hüseyin Yıldız  (Aydın)
8)
Orhan Sarıbal  (Bursa)
9)
Tekin Bingöl  (Ankara)
10)
Utku Çakırözer  (Eskişehir)
11)
Uğur Bayraktutan  (Artvin)
12)
Erdin Bircan  (Edirne)
13)
Bülent Öz  (Çanakkale)
14)
Mustafa Hüsnü Bozkurt  (Konya)
15)
Aytun Çıray (İzmir)
16)
Eren Erdem  (İstanbul)
17)
Gaye Usluer  (Eskişehir)
18)
Mustafa Sezgin Tanrıkulu (İstanbul)
19)
Fatma Kaplan Hürriyet (Kocaeli)
20)
Seyit Torun  (Ordu)
21)
Barış Karadeniz  (Sinop)
22)
Akif Ekici  (Gaziantep)

Gerekçe:
Sosyal
konut üretimi için ve özellikle dar ve orta gelirli vatandaşların nitelikli
konut ihtiyacını karşılamak amacıyla kurulan Toplu Konut İdaresi Başkanlığı
(TOKİ) geç teslim ettiği konut ve iş yeri projeleri nedeniyle yüklü tazminatlar
ödemek zorunda kalmıştır.
Sayıştayın
2014 yılı denetim raporuna göre, TOKİ'nin satışını yaptığı 142 projede 39.319
konutu satış sözleşmesinde belirtilen zamanda teslim edememesi ve üç yılı bulan
geç teslimler nedeniyle 24 bin dava açılmıştır.
Rapora
göre, TOKİ'nin konut ve ticari ünitelerin satışı sözleşmelerinde projeye göre
on ay ile otuz ay arasında değişen teslim süreleri öngörüldüğü, geç teslimler
nedeniyle TOKİ'den konut alıp üç yıl içinde yeni evine taşınmayı hayal eden
ailelerin bazı projelerde altıncı yılda dairesinin anahtarını alabildiği
belirtildi.
Geç
teslim sürelerinin projeler bazında değişiklik gösterdiği ve otuz beş aya kadar
uzadığının kaydedildiği raporda Ankara Turkuaz Vadisi Projesi’nde 2.893 konut,
yirmi ay, İzmir Menemen Asarlık 2. Etap, 521 konut, yirmi üç ay; Ankara Polatlı
2. Etap, 249 konut, otuz bir ay; Sivas Suşehri, 132 konut, otuz beş ay; Erzurum
Yakutiye 384 konut tesliminde de yirmi dokuz ay gecikme yaşandığı belirlendi.
Bu
gecikmeler nedeniyle vatandaşlar TOKİ'ye Aralık 2014 itibarıyla toplam 24.175
dava açarken TOKİ, bu davaların yüzde 98'ini, 21.289'unu kaybetti. 538 dava
kurumun lehine sonuçlanırken, 722 dava kısmen kabul edildi. Gecikmeler
nedeniyle açılan 1.588 dava ise devam ediyor. Geç teslim nedeniyle açılan
davalar sonucunda son beş yıl itibarıyla ödenen tazminat tutarları 2010 yılında
20,7 milyon, 2011 yılında 54,4 milyon, 2012 yılında 35,4 milyon, 2013 yılında
13,8 milyon, 2014 yılında 5,8 milyon lira olmak üzere toplam 130,1 milyon
liraya ulaştı.
TOKİ'nin
konut ve iş yerlerinin geç teslim edilmesi nedenlerinin başında Ağustos 2003
tarihli Kamu İhale Yasası'nda yapılan değişikliğin etkili olduğu da belirtilen
raporda, bu düzenlemenin TOKİ'nin arsa temin edilmeden, mülkiyet, kamulaştırma
ve imar işlemleri tamamlanmadan ve uygulama projeleri yapılmadan ihaleye çıkma
yetkisinin bulunduğuna dikkat çekildi. Bu nedenle de projelerin uygulama
aşamasında mülkiyet, imar ve altyapı sorunlarıyla karşılaştığı belirtiliyor.
Bazı
yüklenici firmaların işleri zamanında bitirememesi, mali açıdan sıkıntı yaşayan
yüklenicilerin işlerinin feshedilmesi nedeniyle de projelerin zamanında
tamamlanamadığı ifade edilen raporda, projelerde altyapı ve üstyapıda kullanıma
engel teşkil edecek eksik ve kusurlu imalatlar konut tesliminde gecikmelere
neden olan diğer bir etken olarak gösteriliyor; geç teslimler nedeniyle yüklü
miktarda tazminat ödeyen TOKİ'nin son bir yıldır inşaat seviyesi yüzde 20'lere
gelen projeleri satışa çıkardığına da dikkat çekiliyor.
2009-2014
yıllarını kapsayan beş yıllık dönemde 16.315 kişinin TOKİ'den aldığı konutları
iade ettiği de belirtilen raporda, imzalanan gayrimenkul satış sözleşmelerine
göre, konut iadelerinin anahtar tesliminin gerçekleşeceği tarihe kadar
yapılabildiği vurgulanıyor.
Yukarıda
bahsedilen nedenlerle, TOKİ'nin satışını yaptığı 40 bin konut ve iş yerini geç
teslim etmesi nedeniyle vatandaşların uğradığı mağduriyetlerin tespiti, geç
teslimler nedeniyle tazminat ödemek zorunda kalan kurumun uğradığı zararların
saptanması, alınacak önlemlerin ve politikaların belirlenmesi amacıyla,
Anayasa'nın 98'inci, TBMM İçtüzüğü’nün 104 ve 105'inci maddeleri uyarınca bir
Meclis araştırması açılması uygun olacaktır. 
2.- Adana Milletvekili Meral Danış Beştaş ve 22
milletvekilinin, son dönemlerde Cizre'de sokağa çıkma yasağı uygulamalarıyla
başlayan sürecin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/445)
Türkiye Büyük Millet Meclisi Başkanlığına
Son
dönemlerde Cizre'de sokağa çıkma yasağı uygulamalarıyla başlayan can ve mal
kayıplarının yaşandığı sorunların tespiti ve çözüm yollarının araştırılması
amacıyla Anayasa’nın 98’inci, İç Tüzük’ün 104 ve 105’inci maddeleri gereğince
ekte sunulan gerekçe çerçevesinde Meclis araştırması açılmasını aşağıda imzası
bulunanlar olarak arz ve teklif ederiz.
1)
Meral Danış Beştaş (Adana)
2)
İdris Baluken (Diyarbakır)
3)
Filiz Kerestecioğlu Demir (İstanbul) 
4)
Garo Paylan (İstanbul) 
5)
Hüda Kaya (İstanbul) 
6)
Müslüm Doğan (İzmir) 
7)
Ali Atalan (Mardin)

8)
Erol Dora (Mardin) 
9)
Mithat Sancar (Mardin) 
10)
Ahmet Yıldırım (Muş) 
11)
Burcu Çelik (Muş) 
12)
Besime Konca (Siirt) 
13)
Kadri Yıldırım (Siirt) 
14)
Aycan İrmez (Şırnak) 
15)
Faysal Sarıyıldız (Şırnak) 
16)
Ferhat Encu (Şırnak) 
17)
Leyla Birlik (Şırnak) 
18)
Dilek Öcalan (Şanlıurfa) 
19)
İbrahim Ayhan (Şanlıurfa) 
20)
Osman Baydemir (Şanlıurfa) 
21)
Alican Önlü (Tunceli) 
22)
Nadir Yıldırım (Van)
23)
Tuğba Hezer Öztürk (Van) 

Gerekçe:
Sokağa
çıkma yasaklarına dair uygulamanın başlangıcından itibaren Şırnak'ın Cizre
ilçesinde toplam 5 kez sokağa çıkma yasağı ilan edilmiş olup en son sokağa
çıkma yasağı 14 Aralık 2015 Pazartesi günü ilan edilmiştir. Hâlihazırda elli
yedi gündür kesintisiz devam eden sokağa çıkma yasağı esnasında 80 kişi
yaşamını yitirmiş olup 2015 yılının Temmuz ayından itibaren Cizre'de yaşamını
yitirenlerin sayısı ise 113 olmuştur.
Cizre'de
uzunca bir süredir yaşanan olumsuz durum son haftalarda ciddi boyutlara ulaşmış
olup bir binanın bodrum katında bulunan yaralılara ambulans ulaşmamış ve
yaralılar yaşamını yitirmiştir. 23 Ocak günü başlayan sorunun çözümü adına 27
Ocak 2015 tarihinde tarafımla birlikte Grup Başkan Vekilimiz Sayın İdris
Baluken ve Urfa Milletvekilimiz Sayın Osman Baydemir ile İçişleri Bakanlığı
nezdinde temaslar gerçekleştirdik. Ancak temaslar neticesinde de Cizre'deki gidişata
dair herhangi bir gelişme kaydedilmemiştir. 5 Şubat 2016 tarihinden itibaren
ise Cizre'deki yaralılara dair tüm iletişim kanalları kapatılmış, ölü ve
yaralılardan haber alınamamıştır.
Bahse
konu durum devam ederken 7 Şubat 2016 akşam saatlerinde ise TRT'de Cizre'de
yaralıların ve cenazelerin bulunduğu bodrumlara düzenlenen saldırılarda 60
kişinin etkisiz hâle getirildiği bilgisi geçmiştir. Sabah saatlerinde ise TRT
kanalı belirtilen sayının 60 değil, 30 kişi olduğu şeklinde yeni bir açıklama
geçmiştir. Şırnak Valiliği ve ardından Genelkurmay Başkanlığı da yaşamını
yitirenlerin sayısının 10 olduğunu açıklamıştır. Devlete ait televizyon
kanalından yapılan açıklamada belirtilen 60 kişinin öldüğüne dair haber ile
aynı televizyon kanalının açıklamasını değiştirmesi ve yine Valilik ile
Genelkurmay Başkanlığının farklı rakamlardan söz etmiş olması toplum nezdinde
kuşku ve infiale yol açmış durumdadır.
Cizre
yerelinden sınırlı da olsa edindiğimiz bilgilere göre bahse konu evde daha
evvel 9 kişi yanmış, bunun öncesinde de 1 çocuk isabet eden bir kurşunla
ölmüştü. Yine, bu evde yaşamını yitirenler haricinde 52 kişinin de yaralı
olduğu bilgisi tarafımıza aktarılmıştır. Hatta yaralı 52 kişinin durumu grup
başkan vekillerimiz aracılığıyla Hükûmete bildirilmiştir. TRT tarafından
kamuoyuna yansıyan 60 kişinin öldüğüne dair bilgiyle birlikte bir durum
değerlendirmesi yapıldığı vakit yaralı 52 kişinin de öldüğü yönündeki kuşkuları
artırmaktadır. 
Yine,
8 Şubat 2015 Pazartesi günü belediyeye ait 2 adet cenaze aracı söz konusu
adrese gitmiş olup kolluk görevlileri de cenaze aracıyla gidenlerden 30 adet
cenaze torbası istemiştir. Ancak bu cenazelerin TRT tarafından da duyurulan
ölüm haberindeki kişilere ait olup olmadığı da müphemdir.
Konuya
ilişkin ilk açıklamanın devlet televizyonu tarafından yapılmış olması olayın
ciddiyetini ifade etmektedir. Hakeza bu haberden ötürü Cizre halkı yakınlarını
kaybetmiş olma ihtimalini taşımaktadırlar. Sokağa çıkma yasağı uygulamasından
ötürü hastane yahut başkaca bilgi erişiminden yoksun olan Cizreliler büyük
kaygı içerisindedirler. Kamuoyunun ve cenaze yakınlarının doğru ve güvenilir
bilgiye erişimlerinin sağlanması önem arz etmektedir.
Cizre'de
temmuz ayından itibaren sokağa çıkma yasaklarıyla başlayan sürecin topyekûn
araştırılması ve bilhassa 23 Ocak 2016 tarihinden itibaren de ulaşılamayan ölü
ve yaralıların akıbetlerinin belirlenmesi amacıyla Meclis araştırma komisyonu
kurulması gerekmektedir.
3.- Eskişehir Milletvekili Cemal Okan Yüksel ve 31
milletvekilinin, Türkiye Büyük Millet Meclisinin son on yıllık bütçe denetim
raporlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/446)
Türkiye Büyük Millet Meclisi Başkanlığına
TBMM’nin
merkezî yönetim bütçesi kapsamında bir kamu idaresi olarak denetlenmemesi
sonucu bütçe harcamalarının israf edilip edilmediği araştırılmalıdır. Özellikle
son on yıl TBMM bütçe denetim raporlarının incelenerek bu konuda her türlü
bilginin edinilmesi ve Anayasa’ya uygun hâle getirilmesiyle ilgili çözüm
önerilerinin tespiti amacıyla, Anayasa'nın 98’inci ve TBMM İçtüzüğü'nün
104’üncü ve 105’inci maddeleri gereğince Meclis araştırmasını saygılarımızla
arz ederiz. 29/1/2016
1)
Cemal Okan Yüksel  (Eskişehir)
2)
Ceyhun İrgil (Bursa)
3)
Mustafa Akaydın (Antalya)
4)
Murat Emir  (Ankara)
5)
Türabi Kayan  (Kırklareli)
6)
Mustafa Tuncer (Amasya)
7)
Kemal Zeybek (Samsun)
8)
Çetin Arık (Kayseri)
9)
Kadim Durmaz (Tokat)
10)
Bülent Yener Bektaşoğlu  (Giresun)
11)
Orhan Sarıbal  (Bursa)
12)
Haydar Akar  (Kocaeli)
13)
Ahmet Akın  (Balıkesir)
14)
Gülay Yedekci  (İstanbul)
15)
Tekin Bingöl  (Ankara)
16)
Utku Çakırözer  (Eskişehir)
17)
Veli Ağbaba  (Malatya)
18)
Nihat Yeşil  (Ankara)
19)
Onursal Adıgüzel  (İstanbul)
20)
Vecdi Gündoğdu  (Kırklareli)
21)
Ünal Demirtaş  (Zonguldak)
22)
Mehmet Göker  (Burdur)
23)
Candan Yüceer  (Tekirdağ)
24)
Mahmut Tanal  (İstanbul)
25)
Tur Yıldız Biçer  (Manisa)
26)
Muharrem Erkek  (Çanakkale)
27)
Hüseyin Çamak  (Mersin)
28)
Mevlüt Dudu  (Hatay)
29)
Yakup Akkaya  (İstanbul)
30)
Bülent Öz  (Çanakkale)
31)
Elif Doğan Türkmen  (Adana)
32)
Nurhayat Altaca Kayışoğlu  (Bursa)
TBMM'nin, Kanunlara Uygun Denetlenmemesinin Yarattığı
Sorunların Belirlenmesi ve Anayasa’ya Aykırılığın Uygun Hâle Getirilmesi
Amacıyla Meclis Araştırma İstemi Önergesi
6253
sayılı Türkiye Büyük Millet Meclisi Başkanlığı İdari Teşkilatı Kanunu’nun
37’nci maddesiyle TBMM harcamalarının denetimi, Sayıştay yargısından geçmemekte
sadece Sayıştay tarafından oluşturulan bir komisyon marifetiyle Başkanlık
Divanına sunulmakla yetinilmektedir.
Ancak
bu denetim tarzı doğru bir yöntem olmadığı gibi Anayasa’mıza da uygun değildir.
1982 Anayasası’nın 160’ıncı maddesinde, "Sayıştay, merkezî yönetim bütçesi
kapsamındaki kamu idareleri ile sosyal güvenlik kurumlarının bütün gelir ve
giderleri ile mallarını Türkiye Büyük Millet Meclisi adına denetlemek ve
sorumluların hesap ve işlemlerini kesin hükme bağlamak ve kanunlarla verilen
inceleme, denetleme ve hükme bağlama işlerini yapmakla görevlidir."
denilmektedir. Ayrıca, sosyal güvenlik kurumlarına ilişkin ekleme bir yana
bırakılırsa, aynı hüküm 1961 Anayasası’nın 127’nci maddesinde de yer
almaktaydı. Bu hükümde de herhangi bir istisnaya yer verilmemiştir.
Bu
bağlamda, 5018 sayılı Kanun’un 3. maddesi (b) işaretli bendinde “Merkezî
yönetim kapsamındaki kamu idareleri: Bu Kanuna ekli (I), (II) ve (III) sayılı
cetvellerde yer alan kamu idarelerini ifade eder.” denilmekte; bu hükümde
zikredilen (I) sayılı cetvelin en başında TBMM yer almaktadır. Yani, TBMM'nin
merkezî yönetim bütçesi kapsamında bir kamu idaresi olduğu konusunda en ufak
bir kuşku yer almamaktadır. Hâl böyle olunca Anayasa’nın 160’ıncı maddesi hükmü
karşısında TBMM'nin Sayıştayca denetlenmesi gerekmektedir.
Ne
yazık ki 5018 sayılı Kanun’dan önceki uygulamaya bakıldığında, TBMM hesaplarının
Sayıştayca denetlenmediği, Millet Meclisi İçtüzüğü uyarınca Millet Meclisi
Hesapları İnceleme Komisyonunca tetkik edilmekle yetinildiği görülmektedir.
Buna gerekçe olarak da 1050 sayılı Muhasebei Umumiye Kanunu’nun
Cumhurbaşkanlığı, TBMM ve Sayıştay harcamaları üzerinde Sayıştayın inceleme
hakkı bulunmadığına ilişkin 127’nci maddesi gösterilmekteydi. Oysa Sayıştay hem
denetim hem yargı yetkisini haizdir. Bilindiği üzere Sayıştayca yapılan
denetimlerde önce denetçiler tarafından hesaplar incelenerek mevzuata aykırı
harcamalar saptanmakta daha sonra bu konularda sorumluların savunmaları
alınarak rapor düzenlenmektedir. Düzenlenen bu raporlar hesap mahkemesi
durumunda olan Sayıştay dairelerince yargılanarak hükme bağlanmakta, ilam
düzenlenmektedir. Bu ilamlarla mevzuata aykırı ödemeler hakkında tazmin hükmü
verilmektedir. Böylelikle bütçeden yapılan mevzuata aykırı ödemelerin tahsili
yoluna gidilmektedir.
Bilinmelidir
ki Parlamentonun Sayıştay aracılığıyla bütün kamu harcamalarını
denetleyebileceği, denetlemesi gerektiği hususunda da herhangi bir kuşku yok
iken kendi bütçesinin denetimini bunun dışında tutması ne yüce Meclisin
saygınlığıyla ne de hesap verme sorumluluğuyla bağdaşmaktadır.
Sonuç
olarak, Anayasa Mahkemesi de 22/2/1977 gün ve E. 1977/6, K. 1977/14 sayılı
kararında "... meclislerin bütçelerinden yapılacak giderlerin Sayıştay'ın
denetiminden geçirilmesi ... zorunlu bulunmaktadır." demek suretiyle
kuşkuya yer bırakmayacak biçimde soruna açıklık kazandırmıştır.
Meselenin
değerlendirilerek, son on yıl TBMM bütçe denetim raporlarının incelenerek, bu
konuda her türlü bilginin edinilmesi ve Anayasa’ya uygun hâle getirilmesiyle
ilgili çözüm önerilerinin tespiti amacıyla Anayasa'nın 98’inci ve TBMM
İçtüzüğü'nün 104’üncü ve 105’inci maddeleri gereğince Meclis araştırması
açılmasının gerekli olduğu düşünülmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili İdris Baluken
tarafından, AKP Hükûmetinin Türkiye dış politikasında sergilediği tutarsız ve
ilkesiz yaklaşımlarının Türkiye'deki iç ve bölgesel siyasal alandaki olumsuz
sonuçlarının açığa çıkarılması ve ilkeli bir dış politikanın oluşturulması
amacıyla 28/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 20 Ocak 2017 Cuma günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
Türkiye Büyük
Millet Meclisi Başkanlığına
Danışma Kurulu 20/01/2017 Cuma günü
(bugün) toplanamadığından, grubumuzun aşağıdaki önerisinin İç Tüzük’ün 19’uncu
maddesi gereğince Genel Kurulun onayına sunulmasını saygılarımla arz ederim. 
 Ahmet
Yıldırım
 Muş

 HDP
Grup Başkan Vekili
Öneri:

28
Haziran 2016 tarihinde, Diyarbakır Milletvekili Sayın İdris Baluken tarafından
verilen 2372 sıra numaralı, AKP Hükûmetinin, Türkiye dış politikasında
sergilediği tutarsız ve ilkesiz yaklaşımlarının Türkiye'deki iç ve bölgesel
siyasal alandaki olumsuz sonuçlarının açığa çıkarılması ve ilkeli bir dış
politikanın oluşturulması amacıyla Türkiye Büyük Millet Meclisine verilmiş olan
Meclis Araştırma Önergesinin Genel Kurulun bilgisine sunulmak üzere bekleyen
diğer önergelerin önüne alınarak 20/01/2017 Cuma günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi grup önerisinin lehinde ilk olarak Bingöl
Milletvekili Sayın Hişyar Özsoy konuşacak. 
Buyurun
Sayın Özsoy. (HDP sıralarından alkışlar)
HİŞYAR
ÖZSOY (Bingöl) – Sayın Başkan, değerli milletvekilleri; tabii, gittikçe,
Mecliste, yükselen bir tansiyon var. Biliyorum, Sayın Başkan, siz de
yatıştırmak için elinizden geleni yapıyorsunuz ama ben samimiyetle söylüyorum,
bu, kürsü dokunulmazlığı falan diyoruz ya, şu Mecliste insanlar fikirlerini
ifade edecek, yani bu açıdan, hani, rahat olmaları lazım. Öyle bir rahatlık
yok. Mecliste sanki 300 Spartalı var, kim ağzını açarsa, böyle, herkes bir
celalleniyor. Yani bu inanılmaz çirkin bir durum. Burada, şu kürsüde insanlar,
ben iddia ediyorum Sayın Başkan, düşüncelerini ifade ederken çekiniyorlar,
kaygılanıyorlar. Böyle bir psikolojik baskı olabilir mi ya? Buradaki insanlar
seçilmişler, buraya gelmişler, kendi seçmenlerini temsil ediyorlar; hakaret
olmaması koşuluyla burada bütün düşüncelerini ifade etsinler. Siz de
çıkarsınız, burada edersiniz. Yani, umuyorum, diliyorum, bugün son gün yani
inşallah bir aksilik çıkmaz, bir şekilde sonuçlanır bu süreç, bari bugün daha
fazla çirkinliğe sebebiyet verilmesin diye bu beklentimi de ifade etmek
istiyorum. 
Bir başka konu da, Sayın
Başkan, yani tabii, işleyiş var burada ama burada yumruk yumruğa kavgalaşan
insanlar bu Meclisten, şu salondan atılmıyorlarsa önünü açıyorsunuz demektir.
Ki hangi partiden olursa olsun, HDP, MHP, CHP, AKP; burada fiziki anlamda
yumruklaşmaya varan durumlar var ve kimse atılmıyor buradan. Yani ilkokulda bir
sınıfta olsa çocuğu çıkarırlar dışarıya, “Git, orada biraz bekle. Bir
toplulukta nasıl davranılacağını öğrendiğin zaman seni içeri alırız.” derler.
Bu konuda, cezasız kalması demek, bu tür durumların, önümüzdeki dönemde çok
daha sıkıntılı, çok daha ciddi durumların ortaya çıkması demektir. Allah
göstermesin, şu Mecliste yapılan kavgalarda milletvekili ölmüş ya. Bu kadar
tansiyonu… Maalesef, yani toplumdaki artan tansiyona, her anlamda artan
tansiyona bir de Meclisteki bu tansiyon ekleniyor ve eğer geçerse bugün yani bu
referandum paketi geçerse, buradaki tartışmalar önümüzdeki süreçte, referandum
kampanyası boyunca da kendisini gösterecektir ve bu da ülkenin selameti
açısından kesinlikle hayırlı değil.
Değerli
arkadaşlar, buradan çıktıktan sonra… Yani bu, cuma günü bitecek. Cumartesi,
pazar… Pazar günü muhtemelen… Muhtemelen diyorum çünkü ihtilaflar var Türkiye Delegasyonuyla
Avrupa Konseyi Parlamenterler Meclisi arasında ama pazartesi AKPM oturumları
başlayacak. Biliyorsunuz, uzun bir dönemdir Türkiye’nin Avrupa’yla olan
ilişkilerinde ciddi sıkıntılar söz konusu. Çok net bir şekilde, Avrupa Konseyi
Parlamenterler Meclisi Türkiye’yi izleme sürecine tekrar alabileceğinin net
işaretlerini verdi. Niye? Çünkü Avrupa Konseyi Parlamenterler Meclisinin
değişik organları var. Biliyorsunuz, Venedik Komisyonu var, Yerel ve Bölgesel
Yönetimler Kongresi var, Avrupa İnsan Hakları Mahkemesi var, İnsan Hakları
Komiserliği var, var da var. Şimdi, bütün bu organlar son bir yıldır Türkiye
üzerine onlarca rapor, fikir, memorandum çıkardılar ve Türkiye’den bazı
beklentileri var. 
Sadece
bir iki tane örnek vereceğim: Mesela, Venedik Komisyonu dokunulmazlıklarla
ilgili uzunca bir fikir beyan etti. Dokunulmazlıkların kaldırılmasının hem
Türkiye’deki Anayasa’ya hem de Türkiye'nin taraf olduğu uluslararası
anlaşmalara açık aykırılık teşkil ettiğini, durumun düzeltilmesi gerektiğini
belirtti. Şimdi, diyebilirsiniz ki: “Ya, Venedik Komisyonu da kim?” Zaten
Türkiye’de sürekli dışarıdan eleştiriler geldiği zaman “Onlar da kim oluyor?”
deniyor. Onlar kim, ben söyleyeyim: Venedik Komisyonu, özellikle anayasa yapım
süreçlerinde Avrupa Konseyine üye olan ülkelerle iş birliği içerisinde çalışan
bir Komisyon, Türkiye de Avrupa Konseyi üyesi olduğuna göre Türkiye'nin de bazı
yükümlülükleri var. Yalnız, Türkiye'nin özellikle Avrupa’yla olan ilişkilerinde
şöyle bir durum söz konusu, diyor ki: “Evet, ben Avrupa Konseyi üyesiyim ama
sizin istediğiniz hiçbir şeyi de yapmıyorum, herhangi bir yükümlülüğüm yok.”
Bunu çok veciz bir şekilde daha önce bu kürsüden de ifade ettim. Cumhurbaşkanı
şöyle ifade ediyor, geçen gün yine söylemiş muhtarlar toplantısında, en fazla
orada sanırım bu kadar sert konuşuyor, bu defa Ayşelere, Fatmalara sarmış,
diyor ki: “Hans’ın ve George’un ne dediği önemli değil benim için, Ayşe ile
Fatma’nın ne dediği önemlidir.” Gerçekten, arkadaşlar, ya popülizmin artık dibe
vurmuş hâlidir, çok diptedir. 
Şimdi,
bakın, AKPM Türkiye’yi izleme sürecine alacağını söylüyor yani en azından
siyasi komite ile izleme komitesinin bu konuda açık kararları oldu ve bunlar oy
birliğiyle çıkıyor değerli arkadaşlar. Buna karşın iki şey yapılıyor. Bir
taraftan tehdit ediliyor: “Efendim, siz bunu yaparsanız biz çekiliriz.”, bir
taraftan bu ama diğer taraftan, değerli arkadaşlar, alttan alta birtakım
pazarlıklar yürüyor. Önümüzdeki hafta muhtemelen… Hükûmet yeni bir kararname
üzerinde çalışıyor. Bu kararnameyle birlikte gözaltı süresinin kısaltılması,
muhtemelen avukat görüşlerinde ilk otuz günde beş gün avukat görüşü yok ya,
bunun değiştirilmesi ve Türkiye’de yaşanan hak ihlallerinin Türkiye içerisinde
bir şekilde telafi edilebilmesi için birtakım hukuki mekanizmaların açılması
gibi birtakım sus payları vererek durumu kurtarmaya çalışıyor, bir üç ay daha
müsaade istiyor. Çünkü biliyorsunuz, onların talebi netti, olağanüstü hâlin
kaldırılmasını talep etmişlerdi. Türkiye “Evet, ben darbeyle mücadele ediyorum,
terörle mücadele ediyorum.” diyor. Buna da kesinlikle inanmıyorlar değerli
arkadaşlar, Avrupa’nın bütün raporlarında son derece nettir, sadece
devletlerin, ulus üstü kurumların değil insan hakları kurumlarının da…
Hükûmet,
bu darbe girişimini çok kötü bir şekilde manipüle etmiş, kullanmış. Sadece
darbecilere karşı bir mücadele falan yürütmüyor; referanduma giderken yolu
temizlemek üzere Türkiye’de ne kadar muhalif, gazeteci, siyasetçi, akademisyen
varsa hepsini cezalandırma yoluna gitmiştir. Tabii, bunun da AKP Hükûmetine bir
faturası olmuştur. Sadece AKP Hükûmetine faturası olsa dışarıdan gelebilecek
yaptırımların, vallahi şahsen çok fazla üzülmeyeceğim ben, çok fazla
üzülmeyeceğim, hak ettiğinizi düşünüyoruz. Fakat, Hükûmete yaptırım uyguladığı
zaman ülkenin geneli de bundan etkileniyor. Nasıl etkileniyor değerli
arkadaşlar? Şimdi, Avrupa Konseyi Parlamenterler Meclisi, Türkiye’yi izleme
sürecine alsın, muhtemelen diyecekler ki: “Efendim, sizin ne dediğiniz önemli
değil.” Öyle değil arkadaşlar, statü düştüğü zaman uluslararası kredi
kuruluşlarından, bankalardan tutun da ticaretine, ekonomisine, her şey bundan
etkilenecek ve bu toplum bundan çok büyük bir zarar görecektir. 
Şimdi,
Cumhurbaşkanı, biliyorsunuz geçenlerde bir açıklama yaptı, ilginçti “Cebinde
dolar olanlar terörist.” dedi. Ben bu Mecliste en az 450-500 tane teröristin
olduğunu düşünüyorum, dediğimi siz anlayın. Şimdi, Cumhurbaşkanı, dolar
terörizmi üzerinden konuşursa bakın ne oluyor: Değerli arkadaşlar, geçen gün…
AHMET
BERAT ÇONKAR (İstanbul) – Dolar üzerinden manipülasyon yapanları kastetti
Cumhurbaşkanı, dolar taşıyanları değil. 
HİŞYAR
ÖZSOY (Devamla) – Müsaade edin, müsaade edin.
BAŞKAN
– Sayın Özsoy, lütfen Genel Kurula hitap edin ve hakaret etmeyin lütfen. 
HİŞYAR
ÖZSOY (Devamla) – Cumhurbaşkanı bunu yaparsa değerli arkadaşlar… Sanal ortamda
şöyle görüntüler var, ben gördüm hayretler içinde kaldım: Adamın biri, bir grup
cemaat toplamış Sayın Bostancı, yemin ediyorum, 1 doları almış –sahte mi değil
mi bilmiyorum- dolarla burunlarını siliyorlar ya. Gördünüz mü bunları? Bu
toplum, patolojik olmuş durumda. Cumhurbaşkanı “dolar terörizmi” diyor, o da
alıyor dolarları burnunu siliyor, bunu çekiyor. Bu toplumun kimyasıyla öyle bir
oynamışsınız, imam ile cemaat meselesidir bu ya. Bununla hiçbir yere gidemezsiniz.

AHMET
HAMDİ ÇAMLI (İstanbul) – Rahat olun.
HİŞYAR ÖZSOY (Devamla) – Ya, niye? Siz ne
diyorsunuz Sayın Vekilim oradan?
AHMET HAMDİ ÇAMLI (İstanbul) – Rahat
olun.
HİŞYAR ÖZSOY (Devamla) – Rahatım ya.
Yeliz mi? Tamam, peki.
Ben de merak ediyordum yani niye Mahmut
değil, Abdurrahman değil, Yeliz diye, vallaha merak ediyordum. Neyse... (HDP
sıralarından alkışlar)
Değerli arkadaşlar, ciddi bir durum söz
konusu. Bu kafayla giderseniz şu olacaktır: Avrupa’yla ilişkileri gerilen,
bozulan Türkiye'nin ekonomik anlamda 2017’de dibe vuracağı kaçınılmazdır. Onun
için burada oturup gerçekten... Yani, Avrupa savunuculuğu değil bizim burada
yaptığımız ama Avrupa’yla olan ilişkilerinde dengeyi kaçırırsanız bunun bu
topluma ekonomik maliyeti çok büyük olacak. Herkes iflasın eşiğinde, dolar
4-4,5’lara doğru çıkabilir ve başkanlık sistemi tartışmaları özellikle hukukun
üstünlüğü, güçler ayrılığı, anayasal işleyiş konusunda Türkiye ile şu an üyesi
olduğu Batı bloğu arasındaki ilişkileri çok daha fazla gerecek ve bu gerginlikte
ekonomi çok kötü anlamda etkilenecektir.
(Mikrofon otomatik cihaz tarafından
kapatıldı) 
BAŞKAN – Sayın Özsoy, tamamlayın lütfen.
Bir dakika süre veriyorum.
HİŞYAR ÖZSOY (Devamla) – Bitiriyorum
Sayın Başkan.
Onun için değerli halkımıza sesleniyoruz:
Eğer bu ekonomik krizin içerisinden çıkmak istiyorsanız, Türkiye'nin son bir
buçuk-iki yıldır uğraştığı krizlerle, çatışmalarla, çelişkilerle bir şekilde
başa çıkmak istiyorsanız, buradan, Meclisten geçerse halkın sağduyusunun bu
saçma sapan sistem değişikliğine dur diyeceğine inanıyoruz.
Hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ederim Sayın Özsoy.
Halkların Demokratik
Partisi grup önerisinin aleyhinde ilk olarak Amasya Milletvekili Sayın Mehmet
Naci Bostancı konuşacak.
Buyurun Sayın
Bostancı. (AK PARTİ sıralarından alkışlar)
MEHMET
NACİ BOSTANCI (Amasya) – Sayın Başkanım, değerli arkadaşlar; Halkların
Demokratik Partisinin sözcüsü grup önerisine ilişkin, yanlış anlamadıysam, çok
fazla bir değerlendirme yapmadı, siyasi eleştiriler dile getirdi. Sayın
Cumhurbaşkanının söylediği sözü, bilemiyorum, yanlış anlamak için çaba sarf
edilse ancak bu kadar olur. On iki yıl boyunca Başbakanlık yapmış, ihracatı hep
artırmak istemiş ve bütün bunlar olurken tabii ki rezerv para olarak doların
kullanılmış olduğu bir ülkede “Doları olan teröristtir.” demek söz konusu bile
değil. 
TAHSİN
TARHAN (Kocaeli) – Söyledi. 
AHMET
BERAT ÇONKAR (İstanbul) – Öyle bir şey kastetmedi, öyle bir şey kastetmedi
arkadaşlar, siz de biliyorsunuz ya.
MEHMET
NACİ BOSTANCI (Devamla) – Eğer anlama çabamız varsa ve gerçekten ne söylediğini
merak ediyorsak…
AHMET
BERAT ÇONKAR (İstanbul) – En basit hakikatleri bile çarpıtıyorsunuz. 
MEHMET
NACİ BOSTANCI (Devamla) – …kastımız buysa, bir çarpıtma üzerinden farklı amaçların
aracı yapmak için “Ben bunu nasıl kullanabilirim?” aklı göstermeyeceksek, Sayın
Cumhurbaşkanının söylediği, başka ülkelerde de olduğu gibi Türkiye’de döviz
üzerinden spekülasyon yaparak siyasi istikrarsızlık doğurmak isteyen
çevrelerdir. 
MEHMET
MUŞ (İstanbul) – Aynen öyle, bravo!
MEHMET
NACİ BOSTANCI (Devamla) – Cebinde 10 doları olan, 100 doları olan, bankada 1
milyon doları olan, ihracat yapan, bunlarla ilgili bir söz değildir. Kurallar
dâhilinde herkes döviz alır, döviz satar, onu yapar, bunu yapar ama kasıt
istikrarsızlık doğurmaksa terörle birlikte aynı paralele düştüğünü vurguluyor.
Siz de bir ülkeye yönelik istikrarsızlık kastıyla böyle bir spekülasyon
yapıldığında ne düşünürsünüz? Makul mü karşılarsınız? Bilemiyorum ama Sayın
Cumhurbaşkanının ifadesi buna ilişkindir. 
VELİ
AĞBABA (Malatya) – Ya benimsin ya toprağın…
MEHMET
NACİ BOSTANCI (Devamla) – Değerli arkadaşlar, ya, bu konu gayet açık,
bilemiyorum, tekrar gelip burada arkadaşlar “Cumhurbaşkanı ‘Doları olan
teröristtir.’ dedi.” derler mi? Mümkün, diyebilirler ama emin olun, halkımız
sözlerin ne olduğunu biliyor. 
VELİ
AĞBABA (Malatya) – Cumhurbaşkanı ya… Ya benimlesin ya karşımdasın…
MEHMET
NACİ BOSTANCI (Devamla) – Değerli arkadaşlar, Meclis, insanoğlunun tarihi
içerisinde iktidar mücadelesinin nihai olarak medenileştiği ve kurallara uygun
bir şekilde sürdürülmesine yönelik oluşmuş bir mekândır. 
Geçmişte insanlar taşlı sopalı kavgalar
yaptılar Taş Devri’nde, Maden Devri’nde.
VELİ AĞBABA (Malatya) – Beş yüz yıl önce,
beş yüz yıl önce; dün akşam, dün akşam…
MEHMET NACİ BOSTANCI (Devamla) – Kılıçla
kavgalar yaptılar, birbirlerini katlettiler, büyük alanlar fethettiler, neler
yaşandı insanlık tarihinde.
FATMA KAPLAN HÜRRİYET (Kocaeli) – Neler
yaşandı bu Mecliste?
MEHMET NACİ BOSTANCI (Devamla) – Ama
demokrasi insanların bir arada yaşarken o kaçınılmaz iktidar mücadelesini
ehlileştirdi, medenileştirdi, beyanlar üzerinden medeni bir şekilde bu
mücadelenin sürdürüleceği mekânlar olarak meclisleri oluşturdu. Meclisten
geriye gitmemek lazım, tekrar sokaklara, geçmişe dönmemek lazım. 
TAHSİN TARHAN (Kocaeli) – Kaymakam dahi
tehdit ediliyor bu ülkede Cumhurbaşkanı tarafından. 
MEHMET NACİ BOSTANCI (Devamla) – Bu
konuda hepimiz dikkatli olalım, benim söyleyeceğim bu. 
VELİ AĞBABA (Malatya) – İletişim hocalığı
vallahi böyle bir şey Hocam. 
BAŞKAN – Sayın Ağbaba, niye laf
atıyorsunuz devamlı? 
VELİ AĞBABA (Malatya) – Tebrik ediyoruz
Hocam vallahi. 
BAŞKAN – Sayın Ağbaba…
MEHMET NACİ BOSTANCI (Devamla) – Veli
Bey’i severiz. Veli Bey bana laf atabilir, serbest. 
VELİ AĞBABA (Malatya) – Başarılı bir
milletvekilisiniz Hocam.
BAŞKAN – Sayın Bostancı, siz Genel Kurula
hitap edin lütfen.
MEHMET NACİ BOSTANCI (Devamla) – Kıymetli
arkadaşlar, dış politika 1960’ın başlarına kadar Türkiye’de iç siyasette çok
konuşulmazdı, 1960’tan sonra konuşulmaya başlandı; demokratikleşmenin bir
neticesidir. Burada da bir çoğullaşma olması, farklı görüşlerin dile
getirilmesi olağandır. Bunları dile getirirken ortak kaderin çocukları
olduğumuzu unutmamak gerekir. 
Eleştirilerden kasıt, elbette Türkiye’nin daha iyi
ilişkiler kurması, kendi geleceğini de daha iyi inşa etmesidir. Bu kasta
yönelik yapılan her tür eleştiri başımızın üzerindedir. 
Genel Kurulu saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederim Sayın Bostancı. 
Halkların Demokratik Partisi grup önerisinin lehinde
son olarak Aydın Milletvekili Sayın Metin Lütfi Baydar konuşacak. 
Buyurun Sayın Baydar. (CHP sıralarından alkışlar) 
METİN LÜTFİ BAYDAR (Aydın) – Sayın Başkan, değerli
milletvekilleri; Türkiye, cumhuriyetin çok öncesinden bu yana yaşadığı
tecrübelerle çevresindeki istikrarın bozulmasının kendi istikrarını da olumsuz
etkileyeceğini öğrenmiştir. 
Türkiye,
Adalet ve Kalkınma Partisi iktidarına kadar, yüz yılların kendisine
kazandırdığı deneyimler sonucu akıl süzgeçlerinden geçirerek oluşturduğu dış
politikasında, ortamın istikrarını bozarak bunun yeniden tesisini bir pazarlık
unsuru olarak kullanmaya asla kalkışmamıştır.
Cumhuriyetin
kuruluşuyla, Büyük Önder Gazi Mustafa Kemal Atatürk’ün bu yukarıdaki yerleşik
siyaset sözünün özünü de kapsayan “Yurtta barış, dünyada barış.” ilkesi
doğrultusunda, Türkiye, içinde yer aldığı geniş bölgedeki tüm ülkelerle barış,
iç işlerine karışmama, karşılıklı olarak birbirlerinin egemenliğine ve toprak
bütünlüğüne saygı esasına dayalı olarak ikili ve bölgesel bir iş birliği
arayışı içinde olmuştur.
Türkiye,
AKP hükûmetlerine kadar, bölge dengelerinde hiçbir ülkenin ya da güç merkezinin
karşı ağırlığı olmaya kalkışmamış, bölge ülkelerinin ve özellikle Arapların iç
anlaşmazlıklarında taraf olmamaya özen göstermiştir. Ülkeler arası
anlaşmazlıklara ancak taraflarca kendisinden talep edilmesi hâlinde, o da barış
ve istikrarın yeniden tesisine yardımcı olmak amacıyla ara buluculuk yapmak
şeklinde müdahil olmuştur.
Türkiye,
laik yapısı gereği, ulusal çıkarlarının da gerektirdiği şekilde bölge
ülkeleriyle ilişkilerini, onların dinsel, mezhepsel, etnik kimliklerini ön
planda tutmadan, tüm bölge ülkeleriyle ilişki kurmuş ve sürdürmüştür. Bu dış
politika, komşu ülkelerin, İran-Irak savaşı sırasında İran’ın Irak’taki
çıkarlarının Bağdat Büyükelçiliğimizce korunmasını, Irak’ın İran’daki
çıkarlarının Tahran Büyükelçiliğimizce korunmasını isteyebilecek ölçüde
Türkiye’ye güven duyulmasını sağlamıştır. Türkiye’yi, Orta Doğu ihtilafında hem
Arap hem İsrail tarafıyla bire bir görüşebilen bir ülke olarak bölgede başat
bir konuma getirmiştir. AKP 2002 seçimleriyle tek başına iktidara geldikten
sonra bir süre bu politikayı sürdürmüş ancak 2009 yılı ortalarından itibaren
dış politikayı mezhep temelli ve Müslüman Kardeşler odaklı bir bölge hâkimiyeti
elde edebileceği hayalinden hareket eden, Araplar başta, komşuları ve bölgeleri
yanlış okuyan, Türkiye’nin güç ve kabiliyetlerini abartan, bölge dışı
aktörlerin tutum, siyaset ve tepkilerini yanlış değerlendiren maceracı bir dış
siyasete dümen kırmıştır. 
AKP
Hükûmeti, Irak politikasını açık şekilde mezhep temelinde yürütmeye başlayarak
Merkezî Irak Hükûmetiyle köprüleri atmış, Bağdat’la ilişkilerini, Irak’ta sahip
oldukları güç ve itibarı tartışmalı olan eski Cumhurbaşkanı Yardımcısı Tarık El
Haşimi, eski Musul Valisi Esil Nuceyfi gibi Sünni şahsiyetlerle yürütmüş,
onların sözünü Bağdat’ın tutumu olarak kabul etmiştir. Kuzey Irak Bölgesel
Yönetimiyle kurduğu ilişkilerde Bağdat’ı baypas ederek, petrol alımı yaparak ve
bölgesel yönetimi âdeta Irak merkezî yapısından ayrı tutarak bir çekişme
yaşanmasına sebep olmuştur. 
Suriye’de
ise başından itibaren Suriye’nin kendine özgü yapısı ve rejimin tutamak
noktaları göz ardı edilerek tamamen yanlış bir değerlendirme yapılmıştır.
Esad’ın kısa zamanda gideceği düşüncesiyle bu ülkede bir Müslüman Kardeşler
yönetimi kurmaya girişilmiştir. Başarılı olamayınca, giderek artan ölçüde, önce
ÖSO gibi bir silahlı müdahale gücü oluşturulmuş, bununla sonuç alamayınca Esad’ı
devirebilecekleri düşüncesiyle IŞİD ve El Nusra dâhil her türlü vahşi terör
örgütlerine yardım ve yataklık edilmiş, sınırlarımız bu örgütlerin cirit
attıkları birer elek hâline dönüşmüştür. Milyonlarca insanın Türkiye’ye göç
etmesine yol açılmış, Türkiye çok sayıda yabancı teröristin geçit ve konaklama
yolu ve giderek yerleşme ülkesi hâline gelmiştir. AKP Hükûmeti, Suriye’nin
birlik ve bütünlüğünü bozarak kendi birlik ve bütünlüğümüzü de tehdit altına
atmıştır. 
AKP’nin
hayalî kurgulara dayanan, maceracı ve mezhepçi dış siyaset uygulamaları,
sınırlarımızın hemen ötesinde ölçüsüz şiddetin hüküm sürdüğü, katliamlarla
dolu, kontrolsüz, kanlı bir vahşete ve teröre yol açmıştır. Gerçekten de,
izlenen mezhep ağırlıklı bu politika sınırlarımızı kevgire döndürmüş, muhtelif
resmî ve sivil kuruluşların şaibeli örgütlerle kurdukları karmaşık ilişkilerin
de dillendirilmesiyle uluslararası planda Türkiye’nin âdeta terör örgütlerinin
geçiş ve barınma yerine dönüştüğü yolunda güçlü bir algı oluşmuştur. Bu
gelişmeler sonucunda, terör sarmalı korkulduğu gibi içe dönerek ülkemizi
kalbinden vurmuş, içine düştüğümüz güvensizlik ortamının etkileri sınırlarımızı
da aşarak Avrupa’yla ilişkilerimizi olumsuz etkilemiştir. Bu olgunun sosyal,
siyasi önemi bir yana, ülke için büyük bir çarpan etkisi olduğu da kuşkusuzdur.

Bu
hususlar büyük ölçüde Irak için de geçerli olup üstelik mevcut ortam
Kerkük-Yumurtalık Boru Hattı’nın güvenliğini tehlikeye sokmuş, bu hattın
istikrarlı, sürdürülebilir akım özelliğini sorgulanır hâle getirmiştir. Bu
süreç sırasında çok vahim bir gelişme, AKP hükûmetinin devletler genel
hukukunun temel kavramlarından habersiz ve temel anayasa hukuk bilgisinden
tamamen yoksun olduğunu düşündürecek bir şekilde askerî, stratejik ve politik
bilinç zaafı sonucu, Türkiye Cumhuriyeti tarihinde ilk kez bir vatan toprağının
boşaltılıp terk edilmesi şeklinde Süleyman Şah Türbesi hezimeti yaşanmıştır.
Vatan toprağını terk etmenin savaşarak işgal yoluyla toprak kaybedilmesinden
farklı hukuki sonuçları olması gerekir. Bu durumun terk kararını veren
yetkililere siyasi değil, cezai hukuki sorumluluk getirip getirmediği de
hukukçularca incelenmesi gereken bir konudur. Temel uluslararası hukuk
bilgisinden yoksun aynı kafa yapısı eski Musul Valisinin sözüne dayanarak
Başika kampına girmiş, Bağdat’la ilişkileri gereksiz yere germiş, konuyu
Birleşmiş Milletler Güvenlik Kurulu kapısına kadar getirdikten sonra,
Türkiye’ye itibar kaybettirecek şekilde geri adım atmak durumunda bırakmıştır.
Cumhurbaşkanı Erdoğan, Başika için “Askerleri çekmemiz söz konusu değil.” diye
haykırıyordu. Ne oldu sonra? Ankara geri adım attı ve ne yazık ki tükürdüğümüzü
yalamış olduk. Bölgesinde laik devlet yapısıyla bir model ülke olan Türkiye,
dış dünyada, Tosun Paşa filmindeki efelenen “küçük enişte” pozisyonuna düşmüştür.
(CHP sıralarından alkışlar) Irak ve Suriye politikalarının yanlışlığı,
basiretsizliği ve tutarsızlığı nedeniyle gencecik evlatlarımız burada şehit
oldu. Bugüne kadar Fırat Kalkanı harekâtında 49 evladımız şehit oldu. Madem
Başika kampından çekilecektin, neden askerlerimiz orada şehit oldu? Bu
evlatlarımızın vebalini kim ödeyecek? Madem Rusya’ya eyvallah çekecektik neden
bunca böbürlenme? AKP Hükûmeti ünlü Banker Bilo filmindeki Maho karakteri
gibidir. (CHP sıralarından alkışlar) Hatırlayın, insanları Avrupa’ya
götüreceğim diye kamyona doldurup İstanbul’da köprü ayağına bırakmıştı Maho.
AKP de 2002’de Avrupa’ya götüreceğim diye yola çıkardığı insanları Orta
Doğu’nun göbeğine bırakmıştır. (CHP sıralarından “Bravo” sesleri, alkışlar)
Şimdi,
kalkmış bu kadar yanlış yapan birisine Anayasa değişikliği yaptırarak devletin
bütün erklerini emanet etmememizi istiyorsunuz. İki şeye bakın, hukuk tarihine
ve siyasal tarihe. Bütün siyasi sonuçların hukuki
müeyyidelerini bizatihi siyasal iktidarlar hazırlar ve siyasal iktidarlar
tarafından hazırlanır ve bu hukuki müeyyideler de bu siyasi müeyyideleri
hazırlayanlara uygulanır.
Şimdi,
güldürmeyin bizi diyorum sonuçta. Kendi sonumuza evet
dediğinizi ne yazık ki zaman içinde öğreneceksiniz. Tarih AKP iktidarını
başarısız ve karanlık bir dönem olarak kaydedecektir. 
Hepinize
saygılar sunarım. (CHP sıralarından alkışlar) 
BAŞKAN
– Teşekkür ederim.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, defa, ortaya atılan iddiaları bir kabul
etmediğimizi ifade etmek istiyorum. Üzüldüğümüz ve kesinlikle reddettiğimiz bir
ifade şudur: Türkiye Cumhuriyeti Hükûmetinin ve devletinin DAİŞ ve El Nusra
gibi örgütlere yardım ve yataklık yaptığını iddia etmiştir hatip. 
HÜSEYİN
BÜRGE (İstanbul) – Kendi uydurdukları yalanlara kendileri inanıyorlar.
MEHMET
MUŞ (İstanbul) – Bakın, bir milletvekilinin Türkiye Cumhuriyeti devletini ve
Hükümetini asılsız, temelsiz bir iddia ortaya… İddia demiyorum, hükme varmış.
Bunun kabul edilmesi mümkün değildir.
Bakın,
orada terör örgütlerine karşı en kapsamlı operasyonları yürüten Türkiye
Cumhuriyeti devletidir. El Bab’ta DAİŞ’e karşı en kapsamlı operasyonu yürüten
Türkiye Cumhuriyeti devletidir.
ALİ ATALAN (Mardin) – 2014’ü konuş.
MEHMET MUŞ (İstanbul) - Aynı şekilde,
bölgede terör örgütlerine ve terörist faaliyetlere karşı da geniş çaplı
operasyon yürüten Türkiye Cumhuriyeti’dir. Bakın, gerçekten ülkem adına
üzüldüğümü, çok üzücü… Hatibi bu ülkeden ve bu milletten özür dilemeye davet
ediyorum.
BAŞKAN – Teşekkür ederim.
ENGİN ALTAY (İstanbul) – Aa.
ÖZGÜR ÖZEL (Manisa) – Yok artık ya.
“Yavuz hırsız ev sahibini bastırır.” diyor arkadaş.
BAŞKAN – Halkların Demokratik Partisi…
AHMET YILDIRIM (Muş) – Sayın Başkan…
METİN LÜTFİ BAYDAR (Aydın) – Bir dakika
efendim…
ÖZGÜR ÖZEL (Manisa) – Efendim…
BAŞKAN – Sayın Baydar, sizi dinliyorum. 
METİN LÜTFİ BAYDAR (Aydın) – Hanımefendi,
Sayın Grup Başkan Vekili…
MEHMET MUŞ (İstanbul) – Hanımefendi yok,
Başkan.
METİN LÜTFİ BAYDAR (Aydın) – Sayın
Başkan, Sayın Grup Başkan Vekili benim özür dilememi gerektirecek bir laf
söylediğimi ifade etmiştir. Bu yüzden, sataşmadan iki dakika söz istiyorum.
BAŞKAN – Ama “Yardım, yataklık etti.”
dediniz Sayın Baydar.
ENGİN ALTAY (İstanbul) – Yüz kere
söyledik, yüz kere söyledik, niye bir tane dava açmıyorlar?
BAŞKAN – Sayın Altay, sizinle
konuşmuyorum.
Bunu söylediniz, kastınızı aşan bir beyan
olduğunu açıklayacaksanız size söz veririm.
ÖZGÜR ÖZEL (Manisa) – Sözlerine açıklık
getirecek.
METİN LÜTFİ BAYDAR (Aydın) – Hayır,
haddimi aşan bir beyan değil, sözlü olarak cevap vermek istiyorum.
ENGİN ALTAY (İstanbul) – Sataşma…
ÖZGÜR ÖZEL (Manisa) – Sözlerine açıklık
getirecek efendim.
METİN LÜTFİ BAYDAR (Aydın) – Sözlerime
açıklık getireceğim.
BAŞKAN – Şimdi, açıklık getirecek…
ÖZGÜR ÖZEL (Manisa) – Evet.
ENGİN ALTAY (İstanbul) – Sataşma yahu,
özür dilenecek laf ettiğini iddia etti.
BAŞKAN – Bakın “Yardım, yataklık yaptı.”
dediniz.
ÖZGÜR ÖZEL (Manisa) – Tabii, tabii.
METİN LÜTFİ BAYDAR (Aydın) – Evet. 
BAŞKAN - Bunu söylediniz.
METİN LÜTFİ BAYDAR (Aydın) – Evet.
BAŞKAN – Sayın Muş da buna karşı…
METİN LÜTFİ BAYDAR (Aydın) – Açıklık
getireceğim sözlerime.
BAŞKAN – O zaman yerinizden bir dakika…
ÖZGÜR ÖZEL (Manisa) – Hayır, hayır,
efendim, olur mu? 
METİN LÜTFİ BAYDAR (Aydın) – Hayır,
oradan iki dakika istiyorum efendim.
BAŞKAN – Sataşma değil.
METİN LÜTFİ BAYDAR (Aydın) – Sataşma.
ÖZGÜR ÖZEL (Manisa) – Sayın Başkan…
BAŞKAN – Sayın Muş yerinden konuştu,
Sayın Baydar da yerinden konuşacak.
Bir dakika, lütfen…
ÖZGÜR ÖZEL (Manisa) – Sayın Başkan,
açıkça…
BAŞKAN – Sayın Baydar yerinden konuşacak
bir dakika.
Buyurun.
ÖZGÜR ÖZEL (Manisa) – Sayın Başkan…
BAŞKAN – “Açıklama yapacağım.” dedi. 
ÖZGÜR ÖZEL (Manisa) – Bu doğru değil ki.
BAŞKAN – Ya yerinizden konuşursunuz ya da
devam ediyorum.
ENGİN ALTAY (İstanbul) – Ne demek bu ya?
ÖZGÜR ÖZEL (Manisa) – Bu doğru değil ki. 
ENGİN ALTAY (İstanbul) – Bu da sataşma
olmayacaksa ne olacak ya?
BAŞKAN – Sayın Baydar, yerinizden
konuşacaksanız size söz vereceğim yoksa devam edeceğim.
METİN LÜTFİ BAYDAR (Aydın) – İki dakika
sataşmadan söz istiyorum Hanımefendi.
ÖZGÜR ÖZEL (Manisa) – Ya, böyle bir şey…
BAŞKAN – Kararınızı verin.
METİN LÜTFİ BAYDAR (Aydın) – Böyle bir
şey var mı yahu?
ÖZGÜR ÖZEL (Manisa) – Sayın Başkan, söz
verir misiniz?
BAŞKAN – Sayın Baydar’la konuşuyorum. 
ÖZGÜR ÖZEL (Manisa) – Ya, böyle bir şey
olur mu?
BAŞKAN – Sayın Baydar “Açıklık
getireceğim.” dediniz. Lütfen yerinize oturun, size bir dakika süre vereceğim.
METİN LÜTFİ BAYDAR (Aydın) – Sataşmadan
dolayı sözlerime açıklık getireceğim Sayın Başkan.
BAŞKAN – Öyle bir şey yok, ya açıklık
getirirsiniz ya da sataşmaya cevap verirsiniz.
METİN LÜTFİ BAYDAR (Aydın) – Sataşma o
zaman, o zaman “sataşma” diyelim Sayın Başkan.
BAŞKAN – Sayın Muş size “Yardım, yataklık
da yapıyorsunuz dediniz, bundan dolayı da Türk milletinden veya Türkiye
Cumhuriyeti’nden özür dilemeniz gerekir.” dedi.
METİN LÜTFİ BAYDAR (Aydın) – Olur mu öyle
şey canım? Biz devamlı söylüyoruz bunu zaten; sadece biz söylemiyoruz, bütün
dünya söylüyor.
BAŞKAN
– Ha, yani bunu kabul ediyorsunuz öyle mi? Türkiye Cumhuriyeti’nin yataklık
yaptığını kabul ediyor musunuz? 
METİN
LÜTFİ BAYDAR (Aydın) – Hayır, bu konuya açıklık getirmek için sataşmadan söz
istiyorum. 
ENGİN
ALTAY (İstanbul) – Evet, kabul ediyoruz. 
BAŞKAN
– Bunu kabul ediyorsunuz yani, söylediğinizi. 
HAYDAR
AKAR (Kocaeli) – Sizin yaptığınızı kabul ediyoruz, söylediğimizi kabul
ediyoruz. 
METİN
LÜTFİ BAYDAR (Aydın) – Yardım ve yataklık yaptığı iddiamın arkasındayım. 
BAŞKAN
– Bundan dolayı size hiç söz vermiyorum, kusura bakmayın. (AK PARTİ
sıralarından alkışlar, CHP sıralarından gürültüler) 
ENGİN
ALTAY (İstanbul) – Ne demek ya? 
BAŞKAN
- Evet, hiç vermiyorum. 
ÖZGÜR
ÖZEL (Manisa) – Öyle şey olmaz. Böyle bir şey olmaz. 
METİN
LÜTFİ BAYDAR (Aydın) – Olur mu öyle şey ya? Böyle bir şey nasıl olur? 
BAŞKAN
– Vermiyorum. Hiç vermiyorum. 
ÖZGÜR
ÖZEL (Manisa) – Böyle bir şey olmaz. (AK PARTİ sıralarından gürültüler) Nasıl
böyle bir şey yapabilirsiniz ya, yapamazsınız böyle bir şey. 
BAŞKAN
– Buraya da yaklaşmayın, lütfen… Buraya yaklaşmayın. 
(İstanbul
Milletvekili Engin Altay ve Manisa Milletvekili Özgür Özel’in Başkanlık kürsüsü
önüne yürümesi) 
ENGİN
ALTAY (İstanbul) – Başkanım, böyle keyfî bir uygulama yok. 
BAŞKAN
– Var, verebilir dedi. 
Ben
bu kürsüden Türkiye Cumhuriyeti’ne hakaret ettirmem. (AK PARTİ sıralarından
alkışlar) 
ÖZGÜR
ÖZEL (Manisa) – Hükümete laf söylüyoruz, hakaret etmiyoruz.
BAŞKAN
- Evet, hakaret ediyor. 
ÖZGÜR
ÖZEL (Manisa) – Siz tarafsızlıkla yöneteceksiniz, böyle bir şey olmaz. 
BAŞKAN
– Ben, Türkiye Cumhuriyeti’ni temsilen burada oturuyorum şu anda, evet. 
ÖZGÜR
ÖZEL (Manisa) – “Sözlerine açıklık getirecek.” dedik. 
METİN
LÜTFİ BAYDAR (Aydın) – Hükûmetin yardım ve yataklık yaptığını iddia ediyorum,
açıkça iddia ediyorum. 
ÖZGÜR
ÖZEL (Manisa) – Söz vermeyecek misiniz? 
BAŞKAN
- Vermeyeceğim söz.
ENGİN
ALTAY (İstanbul) - Konuşmalarımızı çarpıtıyorsunuz burada. Böyle şey olabilir
mi? 
BAŞKAN
- Aynı şeyi söyledi. 
ENGİN
ALTAY (İstanbul) – Türkiye Cumhuriyeti’ne kim hakaret etmiş?
BAŞKAN
- Evet, öyle söyledi. 
ENGİN
ALTAY (İstanbul) – Böyle yönetemezsiniz. 
BAŞKAN
- Allah Allah! 
ENGİN
ALTAY (İstanbul) – Olmaz. 
BAŞKAN
- “Yataklık ediyor.” dedi.
ÖZGÜR
ÖZEL (Manisa) – Bakın, böyle yapamazsınız, gerçekten yapamazsınız. 
BAŞKAN
- Siz buna karar veremezsiniz. 
ÖZGÜR
ÖZEL (Manisa) – Usul hatası yapıyorsunuz. 
BAŞKAN
– Açın, usul tartışması açın. 
ÖZGÜR
ÖZEL (Manisa) – Açıyoruz. 
BAŞKAN
- Ne bağırıyorsunuz canım? Ne bağırıyorsunuz?
ÖZGÜR
ÖZEL (Manisa) – Başkanım, usul tartışması… 
ENGİN
ALTAY (İstanbul) – Böyle şey yok, böyle keyfî yönetemezsiniz. 
BAŞKAN
– Hiç keyfî yönetmiyorum, İç Tüzük’ü uyguluyorum, gayet… 
ÖZGÜR
ÖZEL (Manisa) – Usul tartışması açıyoruz. 
BAŞKAN
– Açın, buyurun. 
MUHAMMET
EMİN AKBAŞOĞLU (Çankırı) – Ayıp be! İnsan kendi ülkesine hakaret eder mi ya?
AHMET
BERAT ÇONKAR (İstanbul) - Hanımlara saygınız bu kadar mı arkadaşlar? 
ÖZGÜR
ÖZEL (Manisa) – Allah Allah! 
ENGİN
ALTAY (İstanbul) – Böyle şey olur mu ya? Ali kıran baş kesen sanki ya!
AHMET
BERAT ÇONKAR (İstanbul) – “Grup Başkan Vekiline saldırıldı.” diyorsunuz,
Başkana niye baskı yapıyorsunuz? 
ENGİN
ALTAY (İstanbul) – Ne baskısı ya? Yapacağız tabii ya! 
ÖZGÜR
ÖZEL (Manisa) – Böyle bir şey size yapılsa… 
AHMET
BERAT ÇONKAR (İstanbul) - Ayıp değil mi? Ayıptır ya! 
ÖZGÜR
ÖZEL (Manisa) - Hayır, orada CHP’li bir başkan vekili otururken size yapsa ne
yapacaksınız? 
BAŞKAN
– Ben İç Tüzük’ü uyguluyorum.
ENGİN
ALTAY (İstanbul) – Hüküm veremez bir kere tartışmalarla ilgili. 
BAŞKAN
– Ben “Sayın Baydar’a söz vermeyeceğim.” demedim, “Açıklama yapacağım.” dedi
“Yerinizden bir dakika söz veriyorum.” dedim.
ENGİN
ALTAY (İstanbul) – Biz Hükûmete her şeyi söyleriz. Siz, bizim Hükûmete
söylediklerimiz hakkında yorum yapamazsınız. 
BAŞKAN
- Sayın Altay, siz de bana bağıramazsınız. 
ENGİN
ALTAY (İstanbul) - Siz bağırıyorsunuz. Aç mikrofonu, bağırmayayım. 
BAŞKAN
– Evet, bağıramazsınız. Bakın, ben gayet sakin konuşuyorum. 
ENGİN
ALTAY (İstanbul) – Allah Allah!
BAŞKAN
– Gayet sakin konuşuyorum. 
ENGİN
ALTAY (İstanbul) – Öyle şey olur mu ya?
ÖZGÜR
ÖZEL (Manisa) – Sayın Başkan… 
BAŞKAN
– Buyurun Sayın Özel. 
ÖZGÜR
ÖZEL (Manisa) – Aslında, kusur bende, ayağa kalkmakta yarım saniye geciktim. O
sırada, Sayın Baydar’a söz verdiniz ve Sayın Baydar’ın ifadesinden aslında
hepimizin bildiği, buz gibi bir kürsüden cevap hakkını yerinden konuşmaya
çevirmeye çalıştınız. Bütün mesele şu, bizim şu andaki itirazımız şu:
Arkadaşımız bir cümle söyledi. AKP Grup Başkan Vekili o cümleye bir yorum yaptı
ve bunu özür dilemeye muhtaç bir ifade olarak söyledi.
BAŞKAN – Evet.
ÖZGÜR ÖZEL (Manisa) – Burada bu
arkadaşımızı konuşturmazsanız...
MUHAMMET EMİN AKBAŞOĞLU (Çankırı) -
Konuşturmuyor.
HÜSEYİN BÜRGE (İstanbul) – Yerinden
açıklasın.
ÖZGÜR ÖZEL (Manisa) – Bir dur ya.
BAŞKAN – Ben yerinden söz veriyorum
arkadaşınıza.
MUHAMMET EMİN AKBAŞOĞLU (Çankırı) – Ya
Özgür, her şeye bu kadar konuşmak zorunda değilsin kardeşim ya.
ÖZGÜR ÖZEL (Manisa) – Bakın, arkadaşımızı
konuşturmazsanız...
BAŞKAN – Arkadaşınızı konuşturmamazlık
yapmıyorum, yerinden söz veriyorum.
AHMET BERAT ÇONKAR (İstanbul) –
Maksadınız üzüm yemekse açıklama yapsın.
ÖZGÜR ÖZEL (Manisa) – Bakın, kürsüye
çıkmasına izin vermezseniz…
BAŞKAN – Yerinden söz veriyorum. Takdir
yetkim, lütfen bırakın ben takdir edeyim.
ÖZGÜR ÖZEL (Manisa) – Hayır, Sayın
Başkan. Bunu biz eğer yerinden izaha muhtaç bir şey gibi kabul edersek buradaki
grup başkan vekilinin ifadesi hüküm niteliği taşır. Bizim buna itirazımız
olduğunun… Açıkça kürsüden cevaplanacak bir sataşma olarak görüyoruz.
Görmezseniz o zaman bir başka şey talep edeceğim ama bir kez daha Sayın Metin
Lütfi Baydar’ın bu sataşmaya kürsüden cevap verme hakkının verilmesini
istiyorum. 
MUHAMMET EMİN AKBAŞOĞLU (Çankırı) – Ne
ilgisi var ya? Ne ilgisi var? Grup başkan vekili yerinden söyledi, otururken
söyledi zaten.
HÜSEYİN BÜRGE (İstanbul) – Özgür Başkan,
kendisi diyor. Sataşma yok.
TAHİR ÖZTÜRK (Elâzığ) – Ne sataşması?
BAŞKAN – Arkadaşınıza yerinden bir dakika
söz veriyorum.
ÖZGÜR ÖZEL (Manisa) – Usul tartışması
açıyorum efendim.
BAŞKAN – Buyurun, açın.
MEHMET DOĞAN KUBAT (İstanbul) – Lehte.
ÖZGÜR ÖZEL (Manisa) – Aleyhinizdeyiz.
HAYDAR AKAR (Kocaeli) – Lehte.
ENGİN ALTAY (İstanbul) - Aleyhte.
MEHMET DOĞAN KUBAT (İstanbul) – Lehte.
ÖZGÜR ÖZEL (Manisa) – Aleyhte.
BAŞKAN – Sayın Yıldırım…
AHMET YILDIRIM (Muş) – Aleyhte. 
HAYDAR AKAR (Kocaeli) – Lehte ben
bağırdım önce, tutanaklara bakın.
BAŞKAN – Lehte Mehmet Muş.
HAYDAR AKAR (Kocaeli) – Tutanaklara
bakın.
BAŞKAN – Aleyhte mi Haydar Akar?
ÖZGÜR ÖZEL (Manisa) – Haydar Akar lehte…
HAYDAR AKAR (Kocaeli) – Lehte istedim
Sayın Başkan, herkesten önce ben bağırdım.
ÖZGÜR ÖZEL (Manisa) – Haydar Akar lehte
dedi ve herkesten önce bağırdı.
BAŞKAN – Lehte diye mi bağırdı?
ÖZGÜR ÖZEL (Manisa) – Evet, ilk önce.
HAYDAR AKAR (Kocaeli) – Evet, ilk önce
ben bağırdım, tutanaklara bakabilirsiniz.
MEHMET MUŞ (İstanbul) – Sayın Başkan,
ikisini biz aldık.
BAŞKAN – Ama en önce Sayın Doğan Kubat
dedi.
HAYDAR AKAR (Kocaeli) – Hayır.
ÖZGÜR ÖZEL (Manisa) – Hayır, tutanaklara
bakalım.
BAŞKAN – Tamam, tutanaklara bakacağım.
ÖZGÜR ÖZEL (Manisa) – Tamam.
HAYDAR AKAR (Kocaeli) – Herkesten önce
bağırdım.
BAŞKAN - Tamam, tutanaklara bakacağım ve
usul tartışmasını açacağım tutanaklara bakıp, tamam, peki.
ÖZGÜR ÖZEL (Manisa) – Sayın Başkan, usul
tartışması, usul her şeyden önce gelir ilkesi gereğince usul tartışması
aşılmadan, tükenmeden devam edemezsiniz. Üç dakika ara vereceksiniz, tutanaklara
bakacağız, başka türlü çaresi yok bunun. Usul her şeyden önce gelir. Usul
esastan önce gelir.
TAHİR ÖZTÜRK (Elâzığ) - Hadi ya!
BAŞKAN – Sayın milletvekilleri, ben size
dedim ki: “Usul tartışması açma hakkınız bakidir.”
ÖZGÜR ÖZEL (Manisa) – Öyle olmaz.
ABDULLAH BAŞCI (İstanbul) - Yeter be!
Yeter.
HAYDAR AKAR (Kocaeli) - Bağırma be! Ne
diyorsun ya?
ÖZGÜR ÖZEL (Manisa) – Sen ne diyorsun ya?
BAŞKAN – Sayın milletvekilleri, lütfen.
ABDULLAH BAŞCI (İstanbul) – Haddinizi
bilin, yeter be! Ayıp be! 
Millet sizi görüyor ya.
BAŞKAN
– Sayın milletvekilleri, lütfen…
ABDULLAH
BAŞCI (İstanbul) – Ortak çalışıyorsunuz, herkes bunu biliyor. 
HAYDAR
AKAR (Kocaeli) – Otur tamam, görüyorsa görür; sen ne diye darlanıyorsun? Millet
görüyorsa görür, sen ne diye darlanıyorsun?
ABDULLAH
BAŞCI (İstanbul) – Devamlı bağırıyorsunuz, ne bağırıyorsunuz?
HAYDAR
AKAR (Kocaeli) – Otur orada hadi, senden mi izin alacağız ne yapacağımızı?
ABDULLAH
BAŞCI (İstanbul) – Ayarlarınız kaçtı sizin ya.
HAYDAR
AKAR (Kocaeli) – Hadi ya!
ABDULLAH
BAŞCI (İstanbul) – “Lan” deme lan! Benim asabımı bozma!
HAYDAR
AKAR (Kocaeli) – “Lan” sensin, “lan” sensin!
ABDULLAH
BAŞCI (İstanbul) – Terbiyeli konuş! 
BAŞKAN
– Birleşime on dakika ara veriyorum
Kapanma
Saati: 16.08
ÜÇÜNCÜ OTURUM
Açılma Saati: 16.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Üçüncü Oturumunu açıyorum.
Biraz
önce Cumhuriyet Halk Partisi Grubu adına konuşan Sayın Baydar, konuşması
esnasında -tutanaklar henüz gelmediği için net olarak söyleyemeyeceğim- ya
Türkiye Cumhuriyeti’nin veya Türkiye Cumhuriyeti Hükûmetinin DAEŞ’e yardım ve
yataklık yaptığını söyledi. Bunun üzerine Sayın Muş söz alarak Türkiye
Cumhuriyeti Hükûmeti veya devletinin yardım ve yataklık yapmayacağını,
yapamayacağını belirtti. Sayın Baydar tekrar söz istedi. Sayın Baydar’a sordum,
“Açıklama yapacağım.” dedi. Tüzük’e göre açıklamanın yerinden yapılması
gerekiyordu. Yerinden söz verdim, kabul etmedi. Sataşma-yerinden söz şeklinde
bir usul tartışması talebi oldu.
Usul
tartışmasını açıyorum.
Her
partiden birer kişiye söz vereceğim.
Sayın
Özgür Özel, aleyhte?
ÖZGÜR
ÖZEL (Manisa) – Metin Lütfi Baydar’a devrediyorum.
BAŞKAN
– Sayın Yıldırım, sizin talebiniz var mı?
AHMET
YILDIRIM (Muş) – Vardır Sayın Başkanım.
BAŞKAN
– Lehte mi, aleyhte mi olacak?
AHMET
YILDIRIM (Muş) – Aleyhte, fark etmez.
BAŞKAN
– Sayın Akçay, bu durumda size de aleyhte dönüyor.
ERKAN
AKÇAY (Manisa) – Fark etmez efendim.
BAŞKAN
– Ona göre konuşmanızı tanzim edersiniz.
Evet,
usul tartışması açıyorum.
Lehte
Sayın Mehmet Muş’a söz veriyorum.
Buyurun
Sayın Muş. (AK PARTİ sıralarından alkışlar)
VIII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın, Aydın Milletvekili Metin Lütfi Baydar’a sataşma nedeniyle söz
hakkı vermemesinin İç Tüzük hükümlerine uygun olup olmadığı hakkında
MEHMET
MUŞ (İstanbul) – Sayın Başkan, değerli milletvekilleri; burada bizim itiraz
ettiğimiz talihsiz bir cümle sarf edilmiştir, buna bir itirazımız söz konusu
olmuştur ve siz de bu bizim itirazımıza yönelik bir düzeltme yapılacağını
hatibin bildirmesi üzerine yerinden söz vereceğinizi ifade ettiniz. Bu aslında
yerinde bir tutumdur. Çünkü -ortada- sataşma değil, açıklama, izahat yapmadan
dolayı bir söz istenmiştir ve yerinden bir dakikalık bir söz verileceği
söylenmiştir. Kaldı ki ben de yerimden bazı şeyleri ifade ettim. Bu açıdan,
tutumunuzun doğru olduğunu, yerinde olduğunu ifade etmek isterim. 
Değerli
milletvekilleri, Genel Kurulumuza birkaç şeyi hatırlatmak istiyorum. Bakınız,
bizler siyasi partileriz, pek çok konuda birbirimizi eleştirebiliriz,
politikalarımızı beğenmeyebiliriz ama ülkemiz, devletimiz, milletimiz söz
konusu olduğu zaman kelimelerimize, cümlelerimize biraz dikkat etmemiz gerekir.

Şimdi,
FETÖ’cülerin yürüttüğü bir kampanya vardı “Türkiye, DAEŞ’e silah veriyor.”
diye. Bu hainler, bu propagandayı Batılı ülkeler nezdinde Türkiye’yi zora
sokmak için yapıyorlardı. Bu iftiranın ve hainliğin patenti FETÖ’ye aittir,
bunu unutmamak lazım. FETÖ’nün Türkiye’ye attığı bu iftiranın bu Meclis çatısı
altında dillendirilmesi kime hizmet ediyor, onu da milletimizin takdirine
bırakıyorum. Kaldı ki, değerli milletvekilleri, 50 ülkeden oluşan bir koalisyon
kuruldu, beş yıldır DAEŞ’e karşı mücadele ediliyor. DAEŞ geriletilebildi mi
veya ne kadar geriletilebildi? Yaklaşık beş aydır Fırat Kalkanı operasyonu
yürütülüyor ve DAEŞ’e en ağır darbeyi vuran, Türk devletinin Silahlı Kuvvetleri
olmuştur. Bu açıdan, böyle bir suçlamayı kabul etmek mümkün değildir. Bu
ülkede, bu Meclis çatısı altında söylediğimize dikkat etmemiz lazım. Kaldı ki
ABD’nin seçilmiş Başkanı Donald Trump bile DAEŞ’i kuranların ABD yönetiminde
olduğunu söylüyor. Bunu, Amerika Birleşik Devletleri’nin seçilmiş Başkanı
söylüyor, bugün görevi devralacak. O bunları söylüyorken kimsenin kalkıp da
Türkiye’yi suçlamak gibi bir cümleyi sarf etmesi kabul edilemezdir. 
Değerli
milletvekilleri, Türk milleti ve Türk devleti ilelebet bu topraklarda
yaşayacaktır. Siyasi eleştiriler başkadır, devletimize, milletimizin birliğine
karşı söylediğimiz temelsiz iftiralar farklıdır. 
MAHMUT
TANAL (İstanbul) – Devleti, milleti suçlayan yok, AKP’yi suçlayan var. Onu
birleştirmeyin, AKP ayrı, devlet ayrı. 
MEHMET
MUŞ (Devamla) – Şu an yürütülen operasyonlarda, El Bab’da bugün 5 şehidimiz
var. Ben şehitlerimize Cenab-ı Hakk’tan rahmet diliyorum. Milletimizin başı sağ
olsun. (AK PARTİ sıralarından alkışlar)
BAŞKAN
– Teşekkür ederim Sayın Muş.
Aleyhte,
Metin Lütfi Baydar konuşacak. 
Buyurunuz
Sayın Baydar. (CHP sıralarından alkışlar)
METİN
LÜTFİ BAYDAR (Aydın) – Sayın Başkan, değerli milletvekilleri; sayın grup başkan
vekilinin başlatarak Sayın Meclis Başkanının da devam ettiği anlayış, esasında,
bizim, getirmek istediğiniz anayasaya niçin karşı çıktığımızın göstergesidir.
Bizim eleştirdiğimiz AKP Hükûmetidir. Siz devlet değilsiniz, devlet hepimiziz,
sadece Hükûmet yok devlette. (CHP sıralarından alkışlar) 
HASAN
BASRİ KURT (Samsun) – Vesayetçiler de var değil mi? Yıllardır sahip çıktığınız
vesayetçiler var devletin içinde. 
METİN
LÜTFİ BAYDAR (Devamla) – Eleştirilerinizi ve karşı çıkışlarını devletin
herhangi bir… Devletin en ufak bir teline zarar gelmemesi için Cumhuriyet Halk
Partisi Grubunda, kanının son damlasına kadar şehit olacak insanlar var burada.
(CHP sıralarından alkışlar, AK PARTİ sıralarından gürültüler)
HAKAN
ÇAVUŞOĞLU (Bursa) – Yalan, yalan! Yalan söylüyorsun! Hepsi yalan!
EJDER
AÇIKKAPI (Elâzığ) – Hiç doğru değil.
METİN
LÜTFİ BAYDAR (Devamla) – Evet, sözlerimin arkasındayım. AKP Hükûmetinin, ben
söylemiyorum, çok yakın arkadaşınız Putin Lahey Adalet Divanına başvurarak
söyledi IŞİD’e yardım ve yataklık yaptığınızı. (CHP sıralarından alkışlar, AK
PARTİ sıralarından gürültüler)
EJDER
AÇIKKAPI (Elâzığ) – Yalan, yalan, hepsi yalan!
METİN
LÜTFİ BAYDAR (Devamla) – Ya, yalan olabilir, söyleyin, madem bu kadar
yakınsınız Putin’le, Lahey Adalet Divanına vermiş olduğu davayı geri çeksin.
Ben söylemiyorum. 
HASAN
BASRİ KURT (Samsun) – Hep başkalarının ağzıyla konuşuyorsunuz. Bir tek bu
milletin ağzıyla konuşmuyorsunuz. Biraz milletin ağzıyla konuşun, kendi
ağzınızla konuşun. 
HÜSEYİN
BÜRGE (İstanbul) – Milletin ağzıyla konuşacak hal var mı onda?
METİN
LÜTFİ BAYDAR (Devamla) – Ondan sonra, Hakan Fidan’ın açıklaması var. “Suriye’ye
silah dolu 2 bin tır gönderdik.” diyor, Hakan Fidan kendisi söylüyor bunu. (AK
PARTİ sıralarından gürültüler) 
HAYDAR
AKAR (Kocaeli) – Kim o ya? Hakan Fidan Kim?
METİN
LÜTFİ BAYDAR (Devamla) – “Türkmenlere gitti.” dediniz ama ne oldu? Başbakan
Yardımcısı Sayın Tuğrul Türkeş ne dedi? “Bunun Türkmenlere gitmediğini
biliyoruz.” (CHP sıralarından alkışlar, AK PARTİ sıralarından gürültüler)
Tuğrul Türkeş’e soracaksınız, nereye gittiğini Tuğrul Türkeş’e soracaksınız. 
MUHAMMET
EMİN AKBAŞOĞLU (Çankırı) – Türkmenlere gitti, Türkmenlere.
EJDER
AÇIKKAPI (Elâzığ) – Hepsi de iftira! 
TAHİR
ÖZTÜRK (Elâzığ) – Bu laflar bayatladı, bayatladı bunlar.
METİN
LÜTFİ BAYDAR (Devamla) – Sizin, bakın, Lahey Adalet Divanındaki davanın
dışında, Amerika’da Kuveyt Türk aleyhine açılmış olan davada…
MUHAMMET
EMİN AKBAŞOĞLU (Çankırı) – Millet dinlesin, bunların ne olduğunu, bırakın
konuşsun. 
METİN
LÜTFİ BAYDAR (Devamla) - …IŞİD’e yardım ve yataklık yapıldığı ve oraya para ve
finans verildiğine dair dava var Amerika’da, bunu söyleyeceksiniz, bunlara
cevap vereceksiniz. (AK PARTİ sıralarından gürültüler) 
Sadece
IŞİD’e yardım ve yataklık yapmıyorsunuz. Bakın, 15 Temmuz öncesi MİT size
yazılı bir belgeyle…
HAKAN
ÇAVUŞOĞLU (Bursa) – Sayın Başkanım, milletin kürsüsünden Türkiye’ye düşmanlık
yapılıyor, lütfen müdahale edin.
METİN
LÜTFİ BAYDAR (Devamla) - …1.710 FETÖ’cünün olduğunu ve bunların alınması
gerektiğini söyledi ama siz bunları 15 Temmuzdan önce görevden almadınız.
Sadece FETÖ’ye değil, PKK’ya da yardım ve yataklık ettiniz. (CHP sıralarından
alkışlar, AK PARTİ sıralarından gürültüler) Açılım süreci boyunca Oslo
görüşmelerinde “Sizi rahatsız eden emniyet müdürü var mıdır, vali var mıdır?”
diye söyleyen sizlersiniz, bunların hepsi kayıttadır. 
MUHAMMET
EMİN AKBAŞOĞLU (Çankırı) – Bu devleti bu Meclisin hükûmeti yönetiyor. Bu
Hükûmet hepimizin.
EJDER
AÇIKKAPI (Elâzığ) – Yazıklar olsun size!
FATMA
KAPLAN HÜRRİYET (Kocaeli) – Size yazıklar olsun!
METİN
LÜTFİ BAYDAR (Devamla) - O “Yazıklar olsun!” sizedir. (CHP sıralarından
alkışlar) O yüzden, devlete sahip çıkmak adına…
EJDER
AÇIKKAPI (Elâzığ) – Kumpasçılarla beraber kol kola yürümeyin.
METİN
LÜTFİ BAYDAR (Devamla) - …AKP Hükûmetini tabii ki sonuna kadar eleştireceğiz.
(CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Baydar.
HAKAN
ÇAVUŞOĞLU (Bursa) – Bu ülke bu kadar ihanet görmedi be. Senin söylediklerin
kadar ihaneti yaşamadı bu ülke.
MEHMET
NACİ BOSTANCI (Amasya) – Sayın Başkanım, burada Metin Bey’in dile getirdiği
iddialar geçmişte de başka sözcüler tarafından söylendi. Zabıtlarda bunlara
karşı cevaplarımız mevcuttur. Kökten reddediyoruz, kayıtlara geçiriyoruz. (AK
PARTİ sıralarından alkışlar)
BAŞKAN
– Teşekkür ederim.
İBRAHİM
ÖZDİŞ (Adana) – Tırlarla kim silah gönderdi, kim?
EJDER
AÇIKKAPI (Elâzığ) – Boş konuşuyorsun be. 
BAŞKAN
– Sayın Yıldırım, lehte konuşacaksınız.
HAKAN
ÇAVUŞOĞLU (Bursa) – Bakalım Yıldırım ne diyecek. CHP’li bunları dedi, bir de
HDP’li ne diyecek, bir dinleyelim bakalım.
BAŞKAN
– Buyurun Sayın Yıldırım. (AK PARTİ sıralarından gürültüler)
Sayın
milletvekilleri…
AHMET
YILDIRIM (Muş) – Sayın Başkan, lütfen uyarın. Daha kürsüye çıkmadım, “Bakalım
Yıldırım ne diyecek” diyor. Lütfen Çavuşoğlu’nu uyarın.
BAŞKAN
– Sayın milletvekilleri, Sayın Grup Başkan Vekilini kürsüye davet ettim, Sayın
Ahmet Yıldırım’ı, lütfen dinleyelim.
AHMET
YILDIRIM (Muş) – Bu kadar ön yargılısın işte sen. Daha kürsüye çıkmadan hüküm
koyuyorsunuz ya.
BAŞKAN
– Sayın Yıldırım…
AHMET
YILDIRIM (Muş) – Lütfen uyarın Naci Hoca, lütfen uyarın.
BAŞKAN
- Sayın Yıldırım, lütfen kürsüye geliniz ve Genel Kurula hitap ediniz, kürsüden
cevap verirsiniz. (AK PARTİ sıralarından gürültüler) 
Sayın
milletvekilleri…
Buyurun.
AHMET
YILDIRIM (Muş) – Teşekkür ederim Sayın Başkan.
Daha
önce söyledim, attığın iftiraların altında kalmış bir müfterisin sen.
HAKAN
ÇAVUŞOĞLU (Bursa) – Şimdi bunu bekliyordum senden, hadi bakalım, şimdi ben
söyleyeceğim…
AHMET
YILDIRIM (Devamla) – Şunu söylüyorum: Gelin kürsüye; akılla, izanla, bilimle,
ahlakla, vicdanla, ne lafınız varsa söyleyin ama ispatlayamayacağınız
iddialarla, boş konuşarak böyle burayı provoke etmeyin Sayın Çavuşoğlu.
HAKAN
ÇAVUŞOĞLU (Bursa) – Şimdi bitir, ben öyle söyleyeceğim.
AHMET
YILDIRIM (Devamla) – Şimdi şunu söyleyelim ben; Sayın Başkan, bakın, biz
özellikle yönetiminizin taraflılığı hakkında usul tartışması açılırken şundan
ötürü söz alıyoruz: Zaten burada muhalefet partileri kiminle ilgili eleştiri
yaparsa yapsın sanki AKP Grubuna dönük eleştiriymiş gibi sataşmadan söz
alıyorlar ki bu İç Tüzük’e açık aykırıdır. Cumhurbaşkanına eleştiri, AKP
Grubundan sataşma; Hükûmete eleştiri, -Hükûmet üyeleri burada- AKP Grubundan
sataşmadan söz alınıyor ki bu ciddi bir usul eksikliğidir. 
Bir
diğeri, şunu söyleyelim: Bugün Fırat Kalkanı operasyonu yapılıyor diye geçmiş
dönemde o operasyonun hedefleriyle hiçbir ilişkinin kurulmadığını kimse iddia
edemez. 
HASAN
BASRİ KURT (Samsun) - Sayın Başkan, usul mü tartışıyoruz?
AHMET
YILDIRIM (Devamla) – Bunun bariz bir örneği var, örneğini vereyim: Siz bugün
Fetullah Gülen hareketini terörist ilan ettiniz diye, onlar bu ülkeye büyük bir
alçak kalkışma içerisine girdi diye sizin onlarla on beş yıl boyunca canciğer
kuzu sarması ilişkinizin olmadığı anlamına gelmez. 
MEHMET MUŞ (İstanbul) - HDP’nin PKK’yla ilişkisini
tanımlar bu.
AHMET YILDIRIM (Devamla) – Bugün terörist oldu diye
sizin hiç Fetullah Gülen hareketiyle ilişki yaşamadığınız anlamına gelebilir
mi? Bakın, bugün bile Gülencilerle ilişkiniz var, bariz örnek veriyorum: Bugün
alçakça siyasi operasyonlarla yakalanan arkadaşlarımız Gülencilerin, onların
savcılarının, hâkimlerinin hazırladıkları iddianameler ve dosyalarla içeride.
Size dokununca terörist oluyorlar ama sizin dışınızdaki yapılara dönük bunlar
operasyon yapınca, iddianame hazırlayınca, kumpas içinde olunca hiç sorun yok.
On beş yıl boyunca bütün toplumsal muhalif dinamikler bas bas bağırdı;
akademisyenler bunların örgütlenmesine karşı çıktı; yargıda, Emniyette, sosyal
alanda, toplumsal alanda, bütün topluma kan kusturduklarında siz canciğer kuzu
sarmasıydınız.
MEHMET MUŞ (İstanbul) - O, HDP’nin
PKK’yla ilişkisini tanımlar. 
AHMET YILDIRIM (Devamla) - Bugün size
yöneldi ve ucu size dokundu diye sadece terörist ilan edilmiş olması, sizin
onlarla olan ortaklığınızı ortadan kaldırmaz ve hâlâ bugün arkadaşlarımızın...
Bakın İdris Baluken’in iddianamesini hazırlayan, Sayın Eş Genel Başkanımızın 6
iddianamesini hazırlayan savcılar, bugün o cemaatin üyeliğinden içerideler. Siz
bu kadar ortaksınız. Sadece size dokunduğu zaman onlar terörist oluyorlar,
sizin dışınızdaki yapılara dönük var olan angajmanlarında ise bütün
ortaklığınız devam ediyor diyorum. 
Teşekkür ederim. (HDP sıralarından
alkışlar)
BAŞKAN – Teşekkür ederim Sayın Yıldırım. 
Tutumumun aleyhinde Sayın Erkan Akçay
konuşacak. 
Buyurun Sayın Akçay. (MHP sıralarından
alkışlar) 
ERKAN AKÇAY (Manisa) – Sayın Başkan,
değerli milletvekilleri; hepinizi saygıyla selamlıyorum.
Biraz evvel aldığımız habere göre,
maalesef El Bab’ta 5 şehidimiz ve 9 yaralımız var. Bunların, bu hadiselerin,
tabii, bize verdiği çok önemli mesajlar var. Öncelikle, şehitlerimize Cenab-ı
Allah’tan rahmet, yarılılarımıza acil şifalar diliyoruz ve milletimizin başı
sağ olsun diyorum. 
Değerli arkadaşlar, biraz evvel, çok
Değerli Aydın Milletvekilimiz Sayın Metin Lütfi Baydar’ın konuşmasını dikkatle
dinledim. Ben Erkan Akçay olarak şunu rahatlıkla ifade edebilirim ki: Sayın
Metin Lütfi Baydar, millî konularda, özellikle ülke ve devlet konularında
hassasiyeti olan değerli bir arkadaşımızdır, ben bunu kişisel bir kefaletle çok
rahat söyleyebilirim. Kendilerinin Türkiye Cumhuriyeti’ni ve Türkiye
Cumhuriyeti Hükûmetini böyle ağır bir töhmet altında bırakacak, sıkıntıya
sokacak ve zor duruma sokacak bir kastının olduğunu asla düşünmüyorum ancak
kullandığı bir ifade haklı olarak Adalet ve Kalkınma Partisi Grubunun da tepkisini
çekmiştir. Değerli Grup Başkan Vekili arkadaşımız Sayın Mehmet Muş da
sataşmadan söz almak suretiyle gerekli cevabı verdi ve kendisini özür dilemeye
davet etti ve akabinde de Sayın Baydar bir açıklama yapacağını ifade etti.
Sayın Başkan da bunun sataşmadan değil de açıklamadan dolayı istendiğini
gerekçe göstererek yerinden söz vereceğini ifade etti. Ben arzu ederdim ki
keşke Sayın Başkan kürsüden verseydi. Eğer kürsüden bu tartışma olsaydı aradan
geçen bu zamanı herhâlde tamamlamış olacaktık, Sayın Lütfi Baydar da bir
dakikada değil de iki dakikada meramını ifade etmiş olacaktı ve gerekli
ifadelerini de… 
Tabii,
bu gerilim ve tansiyonu artıran polemikler devam ediyor. Yani, bu siyasi
polemik ve ithamlarda çok daha dikkatli olmamız gereken günlerden geçiyoruz
değerli arkadaşlar ve geldiğimiz noktada bu bizim için büyük bir sorumluluk
hâline gelmiştir. Nihai bağlamda, birileri, bazı güçler Türkiye üzerinden
Türkiye’yle yüz yıllık hesabını görmek istiyorlar.
(Mikrofon
otomatik cihaz tarafından kapatıldı) 
ERKAN
AKÇAY (Devamla) - Gündelik birtakım siyasi kaygılara girerek birbirimize âdeta
düşmanca birtakım söylemlere girersek hata ederiz. 
BAŞKAN
– Sayın Akçay, teşekkür ederim.
ERKAN
AKÇAY (Devamla) – Biz birbirimize düşman değiliz, bütün gruplar birbirine siyasi
rakiplerdir. 
Bu
çerçeve içerisinde görüyorum Sayın Başkan. Usul tartışmasındaki kanaatlerim
bunlardır. 
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederim. 
Sayın
milletvekilleri, Sayın Baydar’a kendi talebi doğrultusunda İç Tüzük’ün 69’uncu
maddesine göre değil, 60’ıncı maddesine göre yerinden kısa açıklama hakkı
kapsamında söz verme şeklindeki tutumum değişmemiştir. 
ÖZGÜR
ÖZEL (Manisa) – O zaman vereceksiniz İç Tüzük 60’a göre söz, tutum
değişmediyse. 
BAŞKAN
– Ayrıca, amacı hasıl olmuştur, kürsüden üç dakika konuşmuştur. 
Ayrıca,
26 ve 27 Ocak 2016 tarihli 32 ve 33’üncü Birleşimlerde yapılan usul
tartışmaları sonucunda, sataşmadan söz vermede Başkanın takdir yetkisi olduğu
yönünde, oturumu yöneten başkanlar tutum sergilemişlerdir. Bunu da Genel
Kurulun bilgisine sunuyorum. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili İdris Baluken
tarafından, AKP Hükûmetinin Türkiye dış politikasında sergilediği tutarsız ve
ilkesiz yaklaşımlarının Türkiye'deki iç ve bölgesel siyasal alandaki olumsuz
sonuçlarının açığa çıkarılması ve ilkeli bir dış politikanın oluşturulması
amacıyla 28/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 20 Ocak 2017 Cuma günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisinin aleyhinde son olarak Bursa
Milletvekili Sayın Hakan Çavuşoğlu konuşacak. (AK PARTİ sıralarından alkışlar)
HAKAN
ÇAVUŞOĞLU (Bursa) – Sayın Başkan, değerli milletvekili arkadaşlarım; Halkların
Demokratik Partisi grup önerisi aleyhinde söz aldım. Bu vesileyle yüce
heyetinizi saygıyla selamlıyorum.
Daha
önceki birçok birleşimde burada Halkların Demokratik Partisi Grup Başkan Vekili
Ahmet Yıldırım’la karşılıklı olarak birbirimize birtakım sözlerimiz olmuştu ve
ben Muş’ta yaşanan bir hadise üzerinden kendisiyle ilgili bazı bilgiler
beklediğimi, kendisinin bu konuya bir açıklık getirmesini ifade etmiştim. O da
buna mukabelede bulunmak suretiyle demişti ki: “Bununla ilgili herhangi bir şey
söz konusu değildir. En ufak bir polis fezlekesi, en ufak bir savcılık tutanağı
söz konusuysa -açık açık, bakabiliriz de- ben istifa edeceğim.” Ben şimdi
burada, soruşturması gizli yürütülen bir konuyla ilgili olarak ne bir fezleke
göstermek niyetindeyim ne de savcılıkla ilgili bir belge göstermek
niyetindeyim. 
AHMET
YILDIRIM (Muş) – Sen anlat, hikâyeni anlat.
HAKAN
ÇAVUŞOĞLU (Devamla) – Ancak, söylemem gereken şeyleri sadece size buradan
okumak istiyorum ve bütün bu hususu kamuoyunun takdirine bırakacağım.
Dolayısıyla, son zamanlarda yapılmakta olan yargısal faaliyetlerle ilgili
olarak, buraya çıkan sözcülerin, özellikle, bu faaliyetlerin bir suç isnadına
konu olamayacağını; bilakis, bunların milletvekili faaliyetinden dolayı
olduğunu ifade ettiklerini gördüğümüzde burada okuyacaklarımın bir milletvekili
faaliyeti olup olmadığını da bütün bir Meclisin takdirine bırakacağım. 
“14/6/2016
tarihinde güvenlik güçleri ile PKK/KCK terör örgütü mensupları arasında çatışma
meydana gelmiş, terör örgütü mensubu ‘Özgür Brusk’ kod adlı E.Ö. ölü olarak ele
geçirilmiştir. Bulanık Belediyesine ait cenaze aracı ile araca eşlik eden konvoyun
Muş-Bingöl kara yolu üzerinde, Muş merkez Kepenek köyüne gömülmek üzere il
merkezine giriş yapacağı bilgisi üzerine Muş Emniyet Müdürlüğünün 15/6/2016
tarihinde gerekli güvenlik tedbirlerini alarak Muş-Bingöl kara yolu üzerinde
bulunan Çiftlik Uygulama Noktası’na alınmıştır. 
Cenaze
aracı konvoyuna eklenen 4 araç ve içerisindeki kişilerin yapılan sorgulamalarda
arama kayıtlarının bulunmadığının tespit edildiği, cenaze nakil aracında cenaze
nakil evraklarının tam ve eksiksiz olduğu anlaşılmıştır. Ölü olarak ele
geçirilen terör örgütü mensubunun cenaze konvoyunda gerekli kontrolleri yapmak
amacıyla saat 14 sıralarında 06… plaka sayılı bir aracın içerisinde 4 kişinin
olduğu görülmüştür. Yapılan kontroller esnasında, yol kontrolü sırasında
emniyet şeridi üzerinde bulunan 06 plaka sayılı araç içerisinde ön koltukta
oturan U.D. isimli şahıstan görevlilerce kimliğini ibraz etmesinin istenildiği,
şahıs, görevlilere hitaben aracın milletvekili aracı olduğunu, kendisinin
milletvekilinin koruması olduğunu ve araçta arka koltukta Halkların Demokratik
Partisi Muş Milletvekili Ahmet Yıldırım’ın olduğunu beyan etmesi üzerine…”
AHMET
YILDIRIM (Muş) – Çok komiksin.
HAKAN
ÇAVUŞOĞLU (Devamla) – “…aracın arka kısmında, cam kenarında Milletvekili Ahmet
Yıldırım’ın olduğunun görüldüğü, araçtaki diğer şahısların kimlikleri
istenildiğinde U.D. isimli şahsın bel kısmında bir silah olduğunun fark
edildiği, bu silaha ilişkin ruhsat ve ruhsat bilgilerinin istenilmesi üzerine
U.D. isimli kişinin görevlilere hitaben ‘Silah, Milletvekili Ahmet Yıldırım’a
ait ancak silahı ben taşıyorum.’ demesi üzerine şahıstan tekrar silahın
ruhsatını ibraz etmesinin istenildiği, şahısın bunun üzerine görevlilerin
yanında, belinde bulunan silahı çıkartarak arka koltukta oturan Milletvekili
Ahmet Yıldırım’a uzattığı ve bahse konu silahın Milletvekili Ahmet Yıldırım
tarafından…”
BURCU
ÇELİK (Muş) – Yalan söyleme! Yalan söylemeyi bırak artık. Ayıp, ayıp!
AHMET
YILDIRIM (Muş) – Sayın Başkan, ne anlatıyor, hangi belgeyi anlatıyor Sayın
Başkan? 
MAHMUT
TOĞRUL (Gaziantep) – Nedir bu? Hangi şeyden alınmış?
BAŞKAN
– Belgesini söyleyecek herhâlde.
AHMET
YILDIRIM (Muş) – Hayır, Sayın Başkan…
HAKAN
ÇAVUŞOĞLU (Devamla) – “…alınarak belinin arka tarafına konulduğu görülmüştür.”
BAŞKAN
– Sayın milletvekilleri…
AHMET
YILDIRIM (Muş) – Sonuna kadar okusun, hangi belgeyi okuduğunu söylesin.
BAŞKAN
- Söyleyecek, tamam.
Sayın
Çavuşoğlu…
AHMET
YILDIRIM (Muş) – Hayır, “gizli” dedi. Yalan atıyor, iftira atıyor. Senaryo
okuyor Sayın Başkan, asla kabul etmem, hangi belgeyi okuduğunu söylesin.
BAŞKAN
- Sayın Yıldırım….
AHMET
YILDIRIM (Muş) – Hangi belgeyi okudun?
MEHMET
MUŞ (İstanbul) – Sayın Başkan…
AHMET
YILDIRIM (Muş) – Yalan atıyor yalan! Yalancı bu adam, Boğazına kadar yalancı bu
adam, yalancı!
BAŞKAN
– Sayın Yıldırım…
HAKAN
ÇAVUŞOĞLU (Devamla) – Sayın Başkan, ben bu konunun herkes tarafından duyulması
için…
BAŞKAN
– Sayın Çavuşoğlu, bir dakika…
AHMET
YILDIRIM (Muş) – Hikâye anlatıyor Sayın Başkan, böyle bir şey yok. 
MEHMET
MUŞ (İstanbul) – Siz her gün iftira atıyorsunuz bize.
BURCU
ÇELİK (Muş) – Yargıya nasıl müdahale ediyor?
AHMET
YILDIRIM (Muş) – Hem “gizli” dedi, hem “söylemeyeceğim” dedi, hem de kendi
yorumunu okuyor. Yalancı bu adam, müfteri bu adam, yalancı!
İLKNUR
İNCEÖZ (Aksaray) – Kendi yorumu, kendi belgeleri.
BAŞKAN
– Sayın Yıldırım… Sayın Yıldırım, kürsüde hatip var, konuşuyor.
AHMET
YILDIRIM (Muş) – Sayın Başkan, hangi belgeyi okuyor bu adam?
EJDER
AÇIKKAPI (Elâzığ) – Biraz sonra sataşmadan söz alacaksın.
BAŞKAN
– Ya, bir müsaade edin.
AHMET
YILDIRIM (Muş) – Hayır, hangi belgeyi okuyor bu adam?
BAŞKAN
– Bir müsaade et.
AHMET
YILDIRIM (Muş) – Yalancı, yalancı bu adam!
MEHMET
MUŞ (İstanbul) – Sayın Başkan, süre kaybı var.
BAŞKAN
– Müsaade edin, sizin söz hakkınız baki.
AHMET
YILDIRIM (Muş) – Hani dosya gizliydi, bu gizli dosyayı nereden çıkarıyor bu
adam, neresinden çıkardı?
BAŞKAN
– Sataşmadan söz istersiniz, size cevap hakkı vereceğim, veririm zaten,
vereceğim.
Devam
edin, buyurun...
AHMET
YILDIRIM (Muş) – Hayret bir şey ya! Yalancı bir adam bu, boğazına kadar yalancı.
Kendi uydurduğu senaryoyu okuyor, senaryo. Üç aydır neredeydin beyefendi sen?
MEHMET
MUŞ (İstanbul) – Sayın Başkan, sataşmadan sadece söz alabilir. 
İLKNUR
İNCEÖZ (Aksaray) – Cevap verir, sonradan konuşur.
AHMET
YILDIRIM (Muş) – Sayın Başkan, hangi belge olduğunu söylesin, devam etsin.
HAKAN
ÇAVUŞOĞLU (Devamla) – “Bu olayın üzerine araçta bulunan şahıslardan dışarı
çıkmaları istenilmiş ancak…”
BAŞKAN
– Sayın Çavuşoğlu, siz de belgenizin ne olduğunu açıklarsanız daha sağlıklı
olur.
AHMET
YILDIRIM (Muş) – Hangi belge olduğunu söylesin, devam etsin.
BAŞKAN
– Açıklayacakmış.
HAKAN
ÇAVUŞOĞLU (Devamla) – “…aracın milletvekili aracı olması…”
MEHMET
MUŞ (İstanbul) – İsteyen istediğini konuşur.
AHMET
YILDIRIM (Muş) – Öyle mi? Topunuz teröristsiniz(!) Hadi, isteyen istediğini
konuşur. Topunuz teröristsiniz siz(!)
HAKAN
ÇAVUŞOĞLU (Devamla) – “…ve cenaze konvoyunda bulunmaları nedeniyle araçtan
çıkmak istememeleri üzerine sırasıyla…”
MEHMET
MUŞ (İstanbul) – Terörist sensin, sensin terörist!
MEHMET
ERDOĞAN (Gaziantep) – Herkes kimin ne olduğunu biliyor.
AHMET
YILDIRIM (Muş) – Teröristsiniz! İisteyen istediğini konuşuyor ya! Yalan atıyor,
yalan! 
HAKAN
ÇAVUŞOĞLU (Devamla) – “…sağ ön koltukta oturan U.D.’nin araçtan inmesi
istenilmiş…”
MEHMET
MUŞ (İstanbul) – Çıkar cevap verirsin.
BAŞKAN
– Sayın Yıldırım…
HAKAN
ÇAVUŞOĞLU (Devamla) – Sayın Başkanım, anlaşılamıyor.
BAŞKAN
– Siz devam edin Sayın Çavuşoğlu, Genel Kurula hitap edin lütfen.
MEHMET
MUŞ (İstanbul) – Sen de çıkar cevap verirsin.
AHMET
YILDIRIM (Muş) – Hikâye… Hangi belgeyi okuyor?
BAŞKAN
– Sayın Yıldırım…
AHMET
YILDIRIM (Muş) – Yalancısınız! Sen de yalancısın, o da yalancı!
MEHMET
MUŞ (İstanbul) – Senden büyük yalancı var mı? 
MAHMUT
TOĞRUL (Gaziantep) – Uydurdun bir şeyleri, senin belgen ne?
BAŞKAN
– Sayın Toğrul.
MEHMET
ERDOĞAN (Gaziantep) – Sen durma, devam et.
BAŞKAN
– Sayın Çavuşoğlu, devam edin lütfen.
HAKAN
ÇAVUŞOĞLU (Devamla) – “Sağ ön koltukta oturan, U.D.’nin araçtan inmesi
istenmiş…”
AHMET
YILDIRIM (Muş) – Sayın Başkan, belgeyi söylesin, ne belgesi okuyor?
BAŞKAN
– Daha vakti var, belki söyleyecek, otur…
HAKAN
ÇAVUŞOĞLU (Devamla) – “…şahsın araçtan inmemek için direnmesi ve görevlileri…”
AHMET
YILDIRIM (Muş) – Hayır Başkan, senaryo okuyor ya, senaryo okuyor, yalan atıyor,
iftiracı bu!
BAŞKAN
– Tamam, size söz hakkı vereceğim, senaryo olduğunu söylersiniz. Böyle bir şey
yok.
AHMET
YILDIRIM (Muş) – Hayır, yok öyle bir şey.
İLKNUR
İNCEÖZ (Aksaray) – Oku, oku Hakan, oku.
HAKAN
ÇAVUŞOĞLU (Devamla) – “…araç içerisinden iteklemeye çalışması üzerine…”
AHMET
YILDIRIM (Muş) – Bakın, iftira atıyor…
BAŞKAN
– Böyle bir uygulama yok, lütfen.
AHMET
YILDIRIM (Muş) – Böyle bir şey yok, böyle şey mi olur?
BAŞKAN
– Lütfen yerinize oturun.
AHMET
YILDIRIM (Muş) – Sayın Başkan, yedi dakikadır yalan atıyor bu adam.
BAŞKAN
– Tamam, siz kalkıp yalan olduğunu söylersiniz.
AHMET
YILDIRIM (Muş) – Hani dosya nerede, ne belgesini okuyor bu adam?
ZİYA
PİR (Diyarbakır) – Ben de senin hakkında bazı iddialar… 
BAŞKAN
– Sayın Yıldırım, kürsüden konuşmacıyı indiremem, söylediği şeye katılamam, kaba
ve yaralayıcı bir söz söylediyse ikaz ederim. (HDP sıralarından gürültüler) 
MAHMUT
TOĞRUL (Gaziantep) – Ne demek yahu?
BAŞKAN
– Eğer gerçek dışı bir beyanı varsa sataşmadan söz istersiniz size söz veririm.
ZİYA
PİR (Diyarbakır) – Ben de bazı şeylerden sonra iddia edeceğim orada seninle
ilgili.
MAHMUT
TOĞRUL (Gaziantep) – Tamamen yalan olan şeyleri söylüyor.
ZİYA
PİR (Diyarbakır) – Ne okuduğunu bir anlatsın bakalım.
BAŞKAN
– Lütfen, usulü bana hatırlatmayın, benden daha iyi belki siz biliyorsunuz.
Sayın
Çavuşoğlu, devam edin lütfen.
AHMET
YILDIRIM (Muş) – Hayır Sayın Başkan, belgesi nedir?
ZİYA
PİR (Diyarbakır) – Cumhurbaşkanı hakkında da öyle bir sürü iddianameler var,
biz de onları okuyoruz.
AHMET
YILDIRIM (Muş) – Yalan atıyor, hepiniz teröristsiniz siz.
MEHMET
MUŞ (İstanbul) – Sen kürsüye çık her şeyi söyle…
HAKAN
ÇAVUŞOĞLU (Devamla) – Hayır, kendisi “açıkla” dedi, ben de açıklıyorum, bunda
bir beis yok.
MEHMET
ERDOĞAN (Gaziantep) – Devam et sen Hakan Bey.
BAŞKAN
– Sayın Çavuşoğlu…
HAKAN
ÇAVUŞOĞLU (Devamla) – Evet, devam ediyorum arkadaşlar.
AHMET
YILDIRIM (Muş) – Hepiniz teröristsiniz siz, teröristsin sen.
BAŞKAN
– Size söz vereceğim.
AHMET
YILDIRIM (Muş) – Bak, bunlar terörist. 
MEHMET
MUŞ (İstanbul) – Sensin terörist.
AHMET
YILDIRIM (Muş) – Sayın Başkan, bu adam hem yalancı hem terörist.
BAŞKAN
– Size söz vereceğim, lütfen…
HAKAN
ÇAVUŞOĞLU (Devamla) – “…Sağ koltukta oturan U.D.’nin araçtan inmesi istenilmiş,
şahsın araçtan inmemek için direnmesi...”
AHMET
YILDIRIM (Muş) – Sayın Başkan, belgeyi söylesin; söylemiyor, yalan atıyor.
BURCU
ÇELİK (Muş) – Yargıya müdahale, yargıya müdahale...
HAKAN
ÇAVUŞOĞLU (Devamla) – “...ve görevlileri araç içerisinden iteklemeye çalışması
üzerine şahsın kademeli güç kullanarak araçtan aşağıya indirildiği...”
AHMET
YILDIRIM (Muş) – Yok böyle bir şey Sayın Başkan. Böyle bir şey var mı? Bakın,
ben de iftira atarım ona, ben de söylerim onları; hikâye.
BAŞKAN
– Sayın Yıldırım, müdahale edemem. Çıkar “Yalan.” dersiniz, “Senaryo.”
dersiniz; lütfen, usulü öğrenin.
HAKAN
ÇAVUŞOĞLU (Devamla) – “...U.D. isimli şahsın araçtan indirilmesi sonrasında
milletvekiline tekrardan silahını vermesinin söylenildiği...”
AHMET
YILDIRIM (Muş) – Senin ne kadar yalancı olduğunu bütün Meclis biliyor, senin
partin de senin ne yalancı olduğunu biliyor.
HAKAN
ÇAVUŞOĞLU (Devamla) – “...bu esnada aracın şoför koltuğunda oturan A.G. isimli
şahsın olay yerinde bulunan görevlilerin üzerine 06 plaka sayılı aracı sürmesi
sonucunda aracın ilerlemesinin emniyet güçleri tarafından engellendiği...”
MAHMUT
TOĞRUL (Gaziantep) – Bu nasıl gizli soruşturma, sen nasıl alıyorsun madem öyle?
Bu senin uydurman, senin, senin uydurman.
HAKAN
ÇAVUŞOĞLU (Devamla) – “...ve şahsın araçtan inmesinin söylendiği, araçtan inmek
istemeyen, direnen ve görevlileri araçtan iteklemeye çalışan şahsın...”
AHMET
YILDIRIM (Muş) – Sayın Başkan, bir milletvekili nasıl alıyor bu gizli
soruşturma dosyalarını? Yok böyle bir şey Sayın Başkan, niye uyarmıyorsunuz?
Biz bunu yapsak uyarırsınız ya, Allah aşkına ya!
BAŞKAN
– Sayın Çavuşoğlu, lütfen konuşmanıza devam edin, bu bilgileri nereden
aldığınız konusunda da lütfen bir beyanda bulunun.
AHMET
YILDIRIM (Muş) – Tabii, gizli dosya. Terör örgütünden mi aldın?
Fetullahçılardan almış tabii, Fetullahçılardan almış.
HAKAN
ÇAVUŞOĞLU (Devamla) – “...kademeli güç kullanılarak araçtan aşağıya
indirildiği, U.D. ve A.G.’nin araçtan indirilmesi sonrasında araçta bulunan
E.B. isimli şahsa araçtan inmesinin söylenildiği...”
MAHMUT
TOĞRUL (Gaziantep) – Yalancısın, yalancısın sen!
HAKAN
ÇAVUŞOĞLU (Devamla) – “...şahsın araçtan inmeyeceğini, kendisinin cenazeye
katılacağını beyan etmesi üzerine şahsın kademeli güç kullanılarak araçtan
indirildiği...”
MAHMUT
TOĞRUL (Gaziantep) – Sen orada mıydın, orada mıydın, o bilgiyi nereden aldın?
Savcının özel kalemi misin sen? İşte yargıya bu şekilde müdahale ediliyor.
HAKAN
ÇAVUŞOĞLU (Devamla) – “...olayın akabinde, araçta arka koltukta oturan HDP Muş
Milletvekili Ahmet Yıldırım’ın araç içerisinden inerek şoför koltuğuna oturduğu
ve olay yerinden ayrılmak düşüncesiyle aracını hareket ettirdiği...”
MAHMUT
TOĞRUL (Gaziantep) – Ortada bir dava yok ya.
HAKAN
ÇAVUŞOĞLU (Devamla) – “...ve daha sonrasında aracını güvenlik güçlerinin
üzerine sürmesi neticesinde milletvekiline kamera kaydına alınacak şekilde
aracı durdurması...”
MAHMUT
TOĞRUL (Gaziantep) – Kaç tane yaralı var, kaç tane, kaç tane yaralı var?
“Güvenlik güçlerinin üzerine sürdü...”, uydurun…
HAKAN
ÇAVUŞOĞLU (Devamla) – “...ve üzerinde bulunan silahı teslim etmesinin
söylenildiği ancak kendisinin milletvekili olduğunu, Meclis Başkanını arayarak
görüşeceğini, üzerinde bulunan silahın kendisine ait olduğunu beyan ettiği...”
AHMET
YILDIRIM (Muş) – Böyle bir şey yok ya.
MAHMUT
TOĞRUL (Gaziantep) – Uydurma, uydurma!
HAKAN
ÇAVUŞOĞLU (Devamla) – “...görevlilere yeniden silahın ruhsatını ibraz etmesinin
söylenilmesi üzerine Muş Milletvekili Ahmet Yıldırım’ın hiçbir belge ibraz
etmeyeceğini söyleyerek, manevralar yaparak aracını olay yerinden…
MİZGİN
IRGAT (Bitlis) – Gizli tanık mısın?
HAKAN
ÇAVUŞOĞLU (Devamla) – “…uzaklaştırmaya çalıştığı ve bu esnada emniyet tedbiri
almaya çalışan görevlilerin yaralanmamak amacıyla araçtan uzaklaştıkları,
yaşanan bu olay esnasında…”
MAHMUT
TOĞRUL (Gaziantep) – FETÖ’nün gizli tanığı sensin o zaman, FETÖ’nün gizli
tanığısın. Sen paralelin gizli tanığısın. Biz onları çok gördük bölgede. 
HAKAN
ÇAVUŞOĞLU (Devamla) – “…Muş Cumhuriyet Savcısına bilgi verildiği ve Cumhuriyet
Savcısı tarafından Muş Milletvekili Ahmet Yıldırım’a herhangi bir işlem
yapılmadan salıverilmesi ve diğer kişiler A.G. E.B. ve U.D. yakalanmışlardır.
Yakalanan A.G., E.B ve U.D. isimli kişiler emniyet müdürlüğünde susma haklarını
kullanmışlardır.”
(Mikrofon
otomatik cihaz tarafından kapatıldı)
HAKAN
ÇAVUŞOĞLU (Devamla) – “KCK üyesi olan E.B. Muş Savcılığının ... sayılı
soruşturması dosyasından tutuklanmıştır.”
İLKNUR
İNCEÖZ (Aksaray) – Süresi gitti. 
BURCU
ÇELİK (Muş) – Yalancısın sen, gerçekten yalancısın ya. 
HAKAN
ÇAVUŞOĞLU (Devamla) – Sayın Yıldırım, o araçta şoförün arkasında oturuyordunuz.
Sizin makam aracınız olmasına rağmen neden makam yerinde oturmadınız?
AHMET
YILDIRIM (Muş) – Sayın Başkan, devam mı edecek? Devam mı edecek Sayın Başkan?
BAŞKAN
– Teşekkür ederim Sayın Çavuşoğlu. Sayın Çavuşoğlu, teşekkür ederim. 
MAHMUT
TOĞRUL (Gaziantep) – Otursun.
HAKAN
ÇAVUŞOĞLU (Devamla) – Sizin yerinizde oturan adam hiyerarşik olarak üstünüz
müydü, cevap verin. 
İki…
AHMET
YILDIRIM (Muş) – Sayın Başkan, böyle usul mü olur?
MAHMUT
TOĞRUL (Gaziantep) – Kürsü işgali mi yapıyor?
BAŞKAN
– Aşağı inip alayım mı kürsüden? Allah Allah! 
İLKNUR
İNCEÖZ (Aksaray) – Süresi gitti ama Başkan ya. Süresi bitti. 
AHMET
YILDIRIM (Muş) – Böyle bir usul yok Sayın Başkan ya.
MAHMUT
TOĞRUL (Gaziantep) – Kürsü işgali mi yapıyor?
BAŞKAN
– Sayın Çavuşoğlu, tamamlayın sözlerinizi lütfen. Süreniz bitti, tamamlayın
lafınızı lütfen. 
İLKNUR
İNCEÖZ (Aksaray) – Başkanım, süresi gitti bir sürü. 
HAKAN
ÇAVUŞOĞLU (Devamla) –… Koltukta, kendi makam aracınızda şoförün arkasında
oturuyordunuz, normal ve mutat olan makam koltuğunuz bulunan yerde
oturmanızdır, orada oturan şahısın KCK üyesi…
MAHMUT
TOĞRUL (Gaziantep) – Makam koltuğu ön koltuk mu?
HAKAN
ÇAVUŞOĞLU (Devamla) – …olduğu söyleniyor, hiyerarşik olarak onun ne
konumundasınız açıklayın. (AK PARTİ sıralarından alkışlar) 
ZİYA
PİR (Diyarbakır) – HDP’de makam koltuğu yok, o size mahsus. 
BAŞKAN
– Teşekkür ederim Sayın Çavuşoğlu. 
HAKAN
ÇAVUŞOĞLU (Devamla) – Silah ruhsatını göstermediniz, size ait değil miydi? Ait
değildiyse de neden bu şekilde davrandınız, bunu açıklayın. 
MAHMUT
TOĞRUL (Gaziantep) – Devam ettirin, devam ettirin Sayın Başkan, devam ettirin,
saatlerce sürsün; yakışıyor size.
HAKAN ÇAVUŞOĞLU (Devamla) – Ben, bu duygu
düşüncelerle teşekkür ediyorum. (AK PARTİ sıralarından alkışlar)
BAŞKAN – Çavuşoğlu, teşekkür ederim. 
AHMET YILDIRIM (Muş) – Bir şey söylememe
gerek var mı Sayın Başkan. 
BAŞKAN – Sataşmadan dolayı Sayın Ahmet
Yıldırım söz isteyecekti herhâlde. 
Buyurun. 
V.- SATAŞMALARA İLİŞKİN KONUŞMALAR (Devam)
4.- Muş Milletvekili Ahmet Yıldırım’ın, Bursa
Milletvekili Hakan Çavuşoğlu’nun HDP grup önerisi üzerinde yaptığı konuşması
sırasında şahsına sataşması nedeniyle konuşması
AHMET YILDIRIM (Muş) – Sıfır belgeyle
konuşmuş bir müfteri ve bir yalancıyla karşılaştık. (AK PARTİ sıralarından
gürültüler) Eğer dediklerinin… Üç ay önce aynı iftiraları attı…
MAHMUT TOĞRUL (Gaziantep) – Saygılı olun
be!
AHMET
YILDIRIM (Devamla) - …belge istedim, aldı, kendi eliyle yazdığı notları buradan
okudu. Böyle bir hukuk adamı ancak hukukun üstüne garabet düşürür. Diyor ki:
“U.D.” Gidin Meclis Başkanlığının personel işlerine bakın, Umut Demir adında
şoförümü göreceksiniz. Adam, daha açılmamış bir davadan “terörist olan” diyor.
Senin hukukçuluğun bu kadar işte. İyi bir yalancı, iyi bir iftira… 
Bütün
inandığım değerler üzerine yemin ederim ki, söylediği olay üzerine açılmış bir
soruşturma, açılmış bir kovuşturma, bir dava yok. Bana tebliğ edilmiş bir
fezleke yok. Baştan sona yalan. Bir kere kendisi yalancılığını şöyle
tescilledi: Dosya gizliydi, gizli bir dosyadan bu belgeler, bu bilgiler nasıl
alınır? Ancak uydurmayla alınır.
ZİYA
PİR (Diyarbakır) – FETÖ’cüden alır, FETÖ’cüden.
MAHMUT TOĞRUL (Gaziantep) –
Fetullahçılardan mı aldın? Sen gizli tanık mısın?
AHMET
YILDIRIM (Devamla) – Nasıl alınır? Fetullah Gülen’in önüne diz çökerek alınır.
(AK PARTİ sıralarından gürültüler) 
Benim
bir önceki konuşmamda söylediğimiz her şeyi doğruladınız. Bakın size
söyleyeyim, şu çok net: Söz konusu Fetullah Gülen’in diğer toplumsal muhalif
kesimlere alçak saldırıları olunca hepiniz hizaya geçiyorsunuz. Bu yönüyle,
size göre o terörist olan savcılar sizin için ne kadar mutebermiş. Size göre, o
terörist olan polis şefleri ne kadar mutebermiş. Sen, hem IŞİD ruhlusun hem de
Fetullah Gülen ruhlu bir teröristsin, teröristsin sen! (HDP sıralarından
alkışlar, AK PARTİ sıralarından gürültüler) 
MAHMUT
TOĞRUL (Gaziantep) – Bravo! Aynen öyle, yanında oturan da öyle.
AHMET
YILDIRIM (Muş) – Alçak bir teröristsin sen! Hadi çık belge göster, hadi. Hadi
bir belge göster. Yalancı!
BAŞKAN
– Hakaret etmeyin birbirinize lütfen. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili İdris Baluken
tarafından, AKP Hükûmetinin Türkiye dış politikasında sergilediği tutarsız ve
ilkesiz yaklaşımlarının Türkiye'deki iç ve bölgesel siyasal alandaki olumsuz
sonuçlarının açığa çıkarılması ve ilkeli bir dış politikanın oluşturulması
amacıyla 28/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 20 Ocak 2017 Cuma günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi Grup önerisini oylarınıza sunuyorum: Kabul
edenler… Kabul etmeyenler… Kabul edilmemiştir.
Sayın
milletvekilleri, Cumhuriyet Halk Partisi Grubunun önerisi vardır, okutuyorum: 
2.- CHP Grubunun, İstanbul Milletvekili Didem Engin ve
arkadaşları tarafından, ülkemizde faaliyet gösteren esnafların sorunları ve
çözüm yollarının araştırılması amacıyla 19/12/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
“Türkiye Büyük Millet Meclisi Başkanlığına
Danışma
Kurulu 20/01/2017 Cuma günü (Bugün) toplanamadığından, Grubumuzun aşağıdaki
önerisini İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 

 Özgür
Özel
 Manisa
 Grup
Başkan Vekili”
MAHMUT
TOĞRUL (Gaziantep) – Tabii tabii, Fetullahçılar tebrik edin birbirinizi. Tebrik
edin Fetullahçılar birbirinizi.
(Kâtip
üye Balıkesir Milletvekili Sema Kırcı tarafından önerinin okunmasına devam
edildi)
“Öneri:
İstanbul
Milletvekili Didem Engin ve arkadaşları tarafından “Ülkemizde faaliyet gösteren
esnafların sorunları ve çözüm yollarının araştırılması” amacıyla 19/12/2016
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (966 sıra no.lu) Genel Kurulun bilgisine sunulmak üzere
bekleyen diğer önergelerin önüne alınarak…”
AHMET
YILDIRIM (Muş) – Naci Hoca, Naci Hoca sizi de tebrik ediyorum iyi söz verdiniz,
çok iyi. Bak listede yoktu, nasıl verdiniz sözü bir teröriste? Helal olsun
size!
MAHMUT
TOĞRUL (Gaziantep) – Yakıştı size, yakıştı.
(Kâtip
üye Balıkesir Milletvekili Sema Kırcı tarafından önerinin okunmasına devam
edildi)

“…20/01/2017
Perşembe günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.”
AHMET
YILDIRIM (Muş) – Aşağılık, pespaye yalancı ya!
BAŞKAN
– Cumhuriyet Halk Partisi Grup önerisinin lehinde ilk olarak, İstanbul
Milletvekili Sayın Didem Engin konuşacak. 
Buyurun
Sayın Engin. (CHP sıralarından alkışlar) 
DİDEM
ENGİN (İstanbul) – Sayın Başkan, sayın milletvekilleri; Kanuni Sultan Süleyman,
aynı zamanda süt kardeşi de olan… 
AHMET
YILDIRIM (Muş) – İnsanın biraz yüzü kızarır ya! 
Naci
Hoca, siz de inandınız mı onlara? 
DİDEM
ENGİN (Devamla) – Sayın Başkan, lütfen Mecliste sükûneti sağlayabilir misiniz
ve süremi yeniden başlatır mısınız çünkü bu şekilde, bu şartlarda konuşmam
mümkün değil. 
BAŞKAN
– Ben ancak ikaz edebilirim, o karar sayın milletvekillerinin. 
Buyurun.

MUSTAFA
ELİTAŞ (Kayseri) – Buyurun, dinliyoruz sizi.
DİDEM
ENGİN (Devamla) – Süremi yeniden başlatabilir misiniz lütfen Sayın Başkan? 
BAŞKAN
– Siz buyurun, devam edin Sayın Engin.
DİDEM
ENGİN (Devamla) – Süremi lütfen başlatır mısınız? İnsicamı…
BAŞKAN
– Otuz saniye ekleyeceğim. 
DİDEM
ENGİN (Devamla) – Sayın Başkan, sayın milletvekilleri; Kanuni Sultan Süleyman,
aynı zamanda süt kardeşi de olan Yahya Efendi’ye bir mektup göndererek “Sen
ilahî sırlara vâkıfsın, kerem eyle de bizi aydınlat. Bir devlet hangi hâlde
çöker? Osmanoğullarının akıbeti nasıl olur, bir gün olur da izmihlale uğrar
mı?” diye sorar. Güzel bir hatla yazılmış mektubu okuyan Yahya Efendi
"Neme lazım be Sultanım!" diye yanıtlar. Kanuni Sultan Süleyman
verilen cevaba mana vermekte zorlanır, kalkar Beşiktaş’taki dergâha gider ve
Yahya Efendi’den bu cevabın anlamını sorar. Yahya Efendi’nin cevabı, sanki
bugün ülkemizde yaşanan haksızlıkları, yolsuzlukları, zulümleri bilerek ve
sanki bugünkü Türkiye Büyük Millet Meclisinde Anayasa değişiklik teklifine
yapılan tüm ikazları “neme lazım” diye görmezlikten, duymazlıktan gelerek,
umursamazlıktan gelerek oy kullanan vekillerimizin hâli pürmelalini görerek
söylenmiş gibi ibret vericidir. Yahya Efendi der ki: “Sultanım, bir devlette
zulüm yayılırsa, haksızlık şayi olsa, işitenler de ‘neme lazım’ deyip
uzaklaşsalar, bilenler bunu söylemeyip sussa; fakirlerin, muhtaçların,
yoksulların, kimsesizlerin feryadı göklere çıksa da bunu da taşlardan başkası
işitmese, işte o zaman devletin sonu görünür. Böyle durumlardan sonra devletin
hazinesi boşalır, halkın itimat ve hürmeti sarsılır. Asayişe itaat hissi gider,
halkta hürmet duygusu yok olur. Çöküş ve izmihlal de böylece mukadder hâle
gelir.” Kanuni Sultan Süleyman, kendisini böyle ikaz eden bir âlim memleketine
sahip olduğu için Allah’a şükreder. Dikkatinizi çekerim, Yahya Efendi’nin ikazı
için Kanuni Sultan Süleyman Allah’a şükrediyor, sizin gibi ağzını açanı
zindanlara atmıyor.
Tarihte
biraz daha geriye gidelim. Yıl 1215 Magna Carta. Dünyadaki anayasa
hareketlerine öncülük etmiş ilk metin. Madde 38: “Gelecekte hiçbir memur
inanılır şahitler göstermeden yalnız kendi açıklamalarına dayanarak bir kimseyi
mahkeme huzuruna çıkaramayacaktır.” Madde 40: “Kimseye hakkı ya da adaleti
satmayacağız, men etmeyeceğiz, geciktirmeyeceğiz.” Dikkatinizi çekerim yıl
1215. Yıl 2017, binlerce kişinin sosyal medya paylaşımları nedeniyle gözaltına
alındığı, aylarca hâkim karşısına çıkmayı beklediği bir ülke hâlindeyiz ve
şimdi halkımızın 1808’de Sened-i İttifak’la başlayıp bugüne kadar gelen
demokratikleşme mücadelesiyle edindiği tüm kazanımları bir kalemde çöpe atan ve
sekiz yüz yıl önceki Magna Carta’nın bile gerisinde hükümler içeren bir Anayasa
değişiklik teklifiyle karşı karşıyayız. İktidar milletvekilleri olarak yasama,
yürütme ve yargıyı tek bir makamda birleştirecek kuvvetler birliğini
hedefleyen, tüm devlet kurumlarındaki yöneticileri tek başına canının istediği
gibi, istediği zaman atama ya da görevden alma yetkisini Cumhurbaşkanına
devreden, Türkiye Büyük Millet Meclisi ve Bakanlar Kurulunun işlevselliğini
yitireceği, şeklen var olacağı, milletvekillerinin sözlü soru sorma imkânının
dahi tamamen kaldırılacağı, ne parlamenter sistem ne başkanlık, dünyada eşi
benzeri görülmemiş, tutarsızlıklar içeren bu teklifi Meclise getirdiniz.
Diktanın ayak seslerine alkış tuttunuz. 
Ordumuz
ülke dışında ağır kış koşullarında bir savaş yürütürken, ekonomik sorunlarımız
her geçen gün daha da derinleşirken, yerli ve yabancı yatırımcılar açısından
öngörülemez bir ülke hâline gelirken, terör olayları kontrol edilemez boyutlara
ulaşırken sizler yapılan bütün görüş ve önerilere “Neme lazım.” diyerek
Anayasa’mızı değiştirme gayretkeşliğinde diktaya giden yolun taşlarını
döşüyorsunuz. Kibirli ve mezhepçi dış politikanızla İslam dünyası liderliğine
soyunduğunuzda “Türkiye'yi Orta Doğu bataklığına sürüklemeyin.” diye uyaran
Cumhuriyet Halk Partisine “Artık, kendine güvenen bir Türkiye var, oyunu biz
kuracağız ve Orta Doğu’nun yeni haritasını biz çizeceğiz. Emevi Camisi’nde
namaz kılacağız.” diyordunuz. Şimdi ise Suriye politikasının baştan beri büyük
yanlışlarla dolu olduğunu söylüyorsunuz. Suriye bir enkaza dönüştükten, yüz
binlerce kişi hayatını kaybettikten, milyonlarca aile yerini, yurdunu sefalet
içinde terk ettikten sonra gelen acı bir itiraf: “Badeharabül Suriye.” 
Kendi ellerinizle besleyip büyüttüğünüz
FETÖ’nün de, Suriye yanlışlarınızın sosyal yapımızda yaratmış olduğu travmanın
da, ülkemize ekonomik maliyetinin bedelini de halkımız elbet ilk sandıkta size
ödetecektir. Sanmayınız ki hafızayı beşer nisyan ile maluldür. 
Bugün ise, daha vahim bir girişimde
bulunarak demokrasimizi rafa kaldıracak bir Anayasa değişiklik teklifiyle
affedilmez bir hata daha yapıyorsunuz. Bu teklifi hangi argümanlarla
süslerseniz süsleyin, millî duyguları ne şekilde istismar etmeye çalışırsanız çalışın
bu yolun diktaya çıktığı gerçeğini değiştiremeyeceksiniz. Güneşi asla balçıkla
sıvayamazsınız. Hazırladığınız teklif yetmezmiş gibi önceki gün ise Anayasa’nın
ilk dört maddesini tartışmaya açtınız. İstediğiniz kadar “Parti görüşümüz
değildir.” deyin cin bir kez şişeden çıkmıştır. Türkçemizde güzel bir deyim
vardır “Dervişin fikri neyse zikri de odur.” derler. Bugüne kadar hep millet
iradesinden, ileri demokrasiden bahseden AKP, şimdi demokratik kazanımlarımızın
geri alınması mücadelesiyle ve ilk dört maddenin değişmesi niyetiyle suçüstü
yakalanmanın telaşı içindedir. Demek ki dervişin fikri ne ileri demokrasi ne de
halkın iradesiymiş. AKP, bu defolu Anayasa değişikliği teklifiyle üzerine
yapışan kapkara lekeyi asla silemeyecektir. Teklif, bu Meclisten geçsin ya da
geçmesin, demokrasi tarihimize bir ibret vesikası olarak zaten geçmiştir.
Kapalı kapılar ardında dar bir kadro tarafından hazırlanan metni görmeden
imzalayan milletvekilleriyle, eleştiri ve önerilerin görmezden gelinmesiyle,
konuşmaların televizyondan canlı yayınlanması talebimizin gerekçesiz
reddedilmesiyle, sivil toplum kuruluşlarına, anayasa hukukçularına,
akademisyenlere söz hakkı verilmemesiyle, kifayetimüzakere önergeleriyle, gizli
oylamada açık “evet” oyu kullanılmasıyla bu teklif artık AKP ruhunun silinemez
alametifarikası olmuştur. 
Kapalı kapılar ardında hangi
pazarlıkların yapıldığı elbet bir gün ortaya çıkacaktır. Aylardır devam eden
olağanüstü hâl sürecinden istifade ederek ve tüm devlet imkânlarını kullanarak
propaganda yapmayı, teklifin içeriği konusunda sağlıklı bilgi alma olanaklarını
kısıtlayarak halkımızı yönlendirmeyi amaçlıyorsanız yanıldığınızı referandum
sonucunda göreceksiniz. 
Meclis Başkanlığına bugün Cumhuriyet Halk
Partisi Grubu olarak sunduğumuz araştırma önergesi, esnaflarımızın ve
sanatkârlarımızın sorunlarına tüm partilerin bir araya gelerek çözüm bulması
için hazırladığım kapsamlı bir önerge. Hatalı ekonomik politikalarınız
nedeniyle içinde bulunduğumuz ağır ekonomik koşullardan en fazla etkilenen
kesimlerdir esnaflarımız ve sanatkârlarımız ama sizler bu önergemize de biraz
sonra ret oyu vererek tıpkı diğer önergelerdeki tavrınız gibi bu konuların
Mecliste araştırılmasını istemeyeceksiniz. 
Kadınlarımız, gençlerimiz, emeklilerimiz,
esnaflarımız, işçilerimiz, emekçilerimiz, çiftçilerimiz, engellilerimiz için,
kısacası toplumumuzun her kesiminin sorunlarının çözümü adına Meclise sunduğumuz
her önergeyi otomatik bir refleksle reddettiğinizi halkımız görmüyor
sanıyorsanız çok yanılıyorsunuz; görüyorlar ve elbet sandıkta hesabını
soracaklar. 
Gazi Mustafa Kemal Atatürk “Cumhuriyet
fikri hür, vicdanı hür, irfanı hür nesiller ister.” demişti. İşte, bizler o
nesilleriz; aklıyla, vicdanıyla, ülkemizin kaderini kontrolsüz ve denetimsiz
olarak tek bir kişiye emanet etmek için hazırladığınız bu teklife elbet “hayır”
diyeceğiz. Tüm baskılarınıza rağmen, bu topraklarda şehit olanlara manevi borçlarımızı
ve gelecek nesillerimize bırakacağımız mirası hatırlayarak oy kullanacağız ve
cumhuriyetimize sahip çıkacağız. Halkımızın karşısına hangi sandığı
çıkartırsanız çıkartın, ister referandum ister erken seçim, bu sandık demokrasi
ırmağında akıntıya karşı kürek çeken AKP’nin çöküş sandığı olacaktır.
Saygılar
sunuyorum. (CHP sıralarından alkışlar)
BAŞKAN
- Teşekkür ederim.
Cumhuriyet
Halk Partisi grup önerisinin aleyhinde ilk olarak, Denizli Milletvekili Emin
Haluk Ayhan konuşacaklardır.
Buyurun
Sayın Ayhan. (MHP sıralarından alkışlar)
EMİN
HALUK AYHAN (Denizli) - Teşekkür ediyorum Sayın Başkan.
Sayın
Başkan, sayın milletvekilleri; Cumhuriyet Halk Partisi Grubunun, esnaf ve
sanatkârlarımızın rahat bir nefes almasını sağlayacak, sorunlarının ve çözüm
yollarının belirlenmesiyle ilgili bir araştırma komisyonu kurulmasına ilişkin
önergesi üzerinde Milliyetçi Hareket Partisi Grubunun görüşlerini arz etmek
üzere söz aldım. Genel Kurulu bu vesileyle saygıyla selamlıyorum.
Şimdi,
özellikle ifade etmek istediğim bir husus: Öncelikle, önergeyi veren ve imzası
olan, burada önerge sahibi olarak konuşma yapan arkadaşı tebrik ediyorum.
Gerçekten çok ciddi, önemli bir hususta önerge vermiş; bunun üzerinde durulması
lazım. Dikkatle de takip ettim. Arkadaşlar bana, bu konuda benim konuşacağımı
söyleyince de mutluluk duydum. Tebrik ediyorum kendisini ancak, konuşmasını
izledim, bir dakika otuz üç saniye kalıncaya kadar “esnaf” demedi arkadaşımız.
Bu iş ciddi bir iş, hakikaten. Ben her ne kadar aleyhinde de söz almış olsam, mutlaka
bunun görüşülmesini arzu ediyorum, bir komisyon kurulmasını da arzu ediyorum;
defalarca da dile getirdim, bundan mutluluk da duyuyorum. Bu önergeyi takdir
ettiğimi de ifade etmek istiyorum, ancak bu hususun bu kadar geçiştirilecek bir
mevzu olduğu kanaatinde de değilim. 
Hükûmete
de bu konuda, gerçekten, defalarca söylememize rağmen Hükûmet bu işin üzerinde
durmadı çünkü 12 milyonun üzerinde esnafın sicil affı için buralarda dolaşması,
sözünün edilmesi, bu olayın geldiği boyutlar açısından, vahametini göstermesi
açısından çok önemli. Bakıyorum, Hükûmet de bu işe yeteri kadar ne yapmıyor?
Eğilmiyor. İlgili bakanlardan kimse de yok. 
Şimdi,
esnafın durumunun, kuşkusuz, makroekonomik gidişatla ilgisi var. Büyüme
negatife dönmüş, tasarruflar yetersiz, dış ticaret gerilemiş, cari açıktaki
düşüş seyri yukarı doğru dönmeye başlamış, bütçe açığı büyümüş, Türk lirası
yüzde 28-30 değer kaybetmiş. Esasen, ekonomik darboğazın temel bileşenleri
ortaya çıkmış vaziyette. Burada adaletsiz vergiler, işsizlik ve özellikle genç
işsizlikteki artış, kayıt dışılık ve sosyal hayata ilişkin çarpıklıklar
eklenince Türkiye ekonomisi gün geçtikçe emsal ülkelerden negatif yönde
ayrışmaya başlamış. Ekonomi politikasında rant temelli yaklaşım, üretimden
uzaklaşma, işsizlik, enflasyon, artan borçluluk, yolsuzluklar, öngörülebilir
bir hukuk ve adalet düzeninin olmaması ekonomik gelişmeleri maalesef olumsuz
etkiliyor. 
Türk
ekonomisinin algısı problemli bir hâlde. CDS primleri 11 Ocak günü 300’lü
seviyelerin üstüne tırmanmış. Sıcak paraya, ithalata ve inşaata dayalı ekonomik
sistem sürdürülemez hâle gelmiş. Döviz kuru almış başını gitmiş. Enflasyon,
işsizlik tırmanmaya başlamış. Böyle giderse 2017 yılında ekonomideki
sıkıntıların artarak devam etmesi kaçınılmaz. Bu gidişi tersine çevirmek lazım.
Bu gidiş TÜİK’in millî gelir hesaplarıyla oynamasıyla düzelmez. Alandaki
problem devam ediyor. Ekim 2016 itibarıyla faaliyet gösteren yaklaşık 1 milyon
700 bin esnaf ve sanatkâr var. Son beş yılda 400 bini aşkın esnaf kepenk
kapatmak zorunda kalmış. Esnaf ve sanatkâr sorunları son dönemde yaşanan
gelişmelerle daha da büyüyor. Ekonomideki sorunlu alanlar çoğalmış,
makrosorunlar mikroölçeğe yansımış, geleceğe yönelik beklentiler tahrip
edilmiş. Ekonomik sıkıntılardan dolayı ticaret ve meslek erbabımız, esnafımız
ciddi sorunlarla karşı karşıya kalmış. İçinde bulunduğumuz dönemde kıt
kaynakların üretim getirecek alanlara aktarılması gerekmekte. Dolaylı
vergilerin yüksek oranlara çıkmış olması, bir yandan vergi ve gelir adaletini
daha da bozarken öte yandan reel ekonominin dengelerini zedeliyor. Özel tüketim
vergisi ise devletin kolay kazanç kapısı hâline gelmiş. Türkiye'de üretim
üzerindeki vergi yükü ağır ve bu durum işletmelerin rekabet gücünü
zayıflatıyor. Başta elektrik olmak üzere üretim girdileri üzerindeki vergi
yükünün azaltılmasının istihdam ve büyümeye olumlu katkı sağlayacağı ve belli
bir süre sonra bu kesimden sağlanan toplam vergi gelirlerinde artışlara yol
açacağı hesaba katılmalı. Artan rekabet şartlarında ayakta kalmak için mücadele
veren esnaf, ulaşılabilir ve ucuz finansman imkânları olmadığından gerek ürün
ve hizmetlerini yenilemek gerekse büyümek için yeni yatırımlar yapmaktan da
tamamen uzak. 
Esasen
burada kabul edilen torba yasayla KOBİ’lere dönük getirilen hazinenin zararını
üsteleneceği Kredi Garanti Fonu düzenlenmesi, esnaf sicil affı, imalat sanayisi
ve KOBİ’ler için kurumlar vergisi avantajları, SGK prim teşviki, iş sağlığı ve
güvenliğiyle ilgili hususlar önemli ve gecikmiş uygulamalar. Yakın geçmişte
kabul edilen torba yasayla, Kredi Garanti Fonu kefaletiyle işletmelere 250
milyar liralık kredi hacmi oluşturuldu. Daha doğrusu, hazinenin destek
miktarının 25 milyar TL’ye çıkarılmasıyla bu hacimde bir kredinin yaratılması
beklendiği ifade edildi. Ancak her düzenlemede olduğu gibi, bu düzenlemenin de
altyapısının oluşturulmadığı, bizzat Kredi Garanti Fonu Genel Müdürünün basına
yansıyan ifadelerinden anlaşıldı. Deniyor ki: “Yirmi beş yılda 24 bin civarında
işletmeye destek vermişken, son üç haftada gelen başvuru sayısı 21 bin civarında.”

Sayın milletvekilleri, dikkatinizi çekmek
isterim. “170 kişiyle kurum hizmet veriyor, günlük 3 ila 5 bin başvuruya cevap
vermeleri gerekiyor. Onlar ne yapmışlar? Basel II, basel III kriterlerine uygun
olarak bankalardan oluşturulmuş reyting data temin etmişler, onları
kullanıyorlarmış. Bu desteğin asıl muhatabının ihracatçılar, döviz kazandırıcı
faaliyeti olanlar, imalat sanayisi ve istihdama katkısı olanlar olması gerek
ancak hedef kitlemizin bir ayağı çukurda, uçurumun kenarında firmalar değil, gelecek
vaat eden firmalar olması gerekir.” diye de ifade de bulunuyorlar. Ben
Denizli’nin bütün ilçelerinden “Bizim bu kredide ne şeyimiz olacak?” diye, her
-Kale dâhil- birinden telefon alıyorum. Ekonomide sorunlu alanlar çoğalmış,
geleceğe dönük beklentiler tahrip edilmiş. 
Şimdi, esnaf ve sanatkâra nefes ve can
suyu gibi değişiklik havalı isimlerle çizilen cüzi destekler, bu kesimin
sorunlarını çözmekten uzak. Çözse zaten şimdiye kadar çözerdi, 12,5 milyon
insan bu konuda problem yaşamazdı. Ciddi boyutta nakit donukluğu ve tahsilat
sıkıntısı bulunmakta. Karşılıksız çek, protestolu senet ve sorunlu kredi
tutarında yüksek artışlar görülmekte ve iflaslar baş gösteriyor. Bankalar
Birliği Risk Merkezi verilerine göre, yılın ilk on bir ayında protesto edilen
900 binin üzerinde senet, parasal tutarı 10,7 milyar. Geçen yılın aynı dönemine
göre ise bu senet adedi yüzde 1,7, tutarı ise yüzde 20,7 artmış. Hakeza çek de
benzer durumda. 
Bu çerçevede sicil affı konusunda
getirilen düzenlemede Türkiye Bankalar Birliği Risk Merkezinde tutulan çek,
senet ve kredi borçlarına ilişkin kayıtların tamamının ödenmesi veya yeniden
yapılandırılması şartına bağlanmış. Sicilin temizlenmesi, kara listeden
çıkartılması, finansal kuruluşların değerlendirilmesine bağlı olacak. Bu, Hükûmetin
tenkidi veya bakanların zorlamasıyla makroekonomik çerçevenin düzelmesi mümkün
değil. Geçmişte müteaddit defalar bu çıktı fakat mümkün olmadı. Esnafın
sorunlarına çözüm için geliştirilen önerilere de dikkat etmek lazım.
Ben
burada, bu önergenin aleyhine söz alsam da önerge konusundaki düşüncelerim
müspet. Fakat, önergeye, herkesin ne yapması lazım? Sahip çıkması lazım,
öncelikle önergeyi verenlerin işine sahip çıkması lazım. 
Son
bir dakika kaldı, esnaf konuşuyoruz.
(Mikrofon
otomatik cihaz tarafından kapatıldı)
EMİN
HALUK AYHAN (Devamla) – Bu, yakışık alan bir durum değil. 
Çok
teşekkür ediyorum, saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Ayhan.
DİDEM ENGİN (İstanbul) – Sayın Başkan…
BAŞKAN – Cumhuriyet Halk Partisi grup
önerisinin…
DİDEM ENGİN (İstanbul) – Sayın Başkan,
biraz önce MHP’li hatip, konunun partimiz tarafından düzgün bir şekilde ele
alınmadığını ve geçiştirildiğini ifade etti. 69’a göre açıkça sataşmadır. 
BAŞKAN – Hayır, öyle bir şey demedi.
ERKAN AKÇAY (Manisa) – Kastedilmedi
efendim. Sayın Başkan, yanlış ifade ediyor.
DİDEM ENGİN (İstanbul) – Geçiştirildiğini
ve hem başında hem sonunda “Öncelikle, Cumhuriyet Halk Partisi Grubu bu
önergeye sahip çıkmalıdır." dedi.
BAŞKAN – Hayır, öyle bir kastı yoktu. 
DİDEM ENGİN (İstanbul) – Nasıl böyle bir
kastı yoktu? 
BAŞKAN – Sadece sizin için dedi ki:
“‘Esnaf’ lafını, kelimesini son bir buçuk dakika içinde kullandı.”
ERKAN AKÇAY (Manisa) – Konuyu geçiştirdi
efendim, bir buçuk dakika konuşuyor. Hem önerge veriyorsunuz…
DİDEM ENGİN (İstanbul) – Konunun
geçiştirildiğine…
BAŞKAN – Öyle bir kastı olmadığını da
beyan ettiğine göre Sayın Ayhan…
DİDEM ENGİN (İstanbul) – Sayın Başkan,
sataşmadan söz istediğimiz zaman neden bu kadar binbir dereden su
getiriyorsunuz. Çok açık bir sataşma vardır.
BAŞKAN – Benim bu konuda bir takdir
yetkim var Sayın Engin. İç Tüzük’ü okursanız onu anlayabileceksiniz,
öğrenirsiniz de.
EMİN HALUK AYHAN (Denizli) – Hatta müspet
konuştum Sayın Başkan.
DİDEM ENGİN (İstanbul) – Çok açık bir
sataşma vardır burada. Hem konuşmasının başında… 
ERKAN AKÇAY (Manisa) – Sayın Başkan…
DİDEM ENGİN (İstanbul) – Müsaade eder
misiniz lütfen?
Hem konuşmasının başında…
ERKAN AKÇAY (Manisa) – Milliyetçi Hareket
Partisi Grubu olarak biz bu önergenin aleyhinde söz almamıza rağmen lehinde
konuştuk ve olumlu oy vereceğimizi de ifade ettik.
BAŞKAN – Evet.
DİDEM ENGİN (İstanbul) – En sonunda
“Yakışıksızdır.” ifadesini bile kullandı Sayın Başkan.
ERKAN AKÇAY (Manisa) – Müsaade ederseniz
bu kadar da eleştirimiz olsun yani.
DİDEM ENGİN (İstanbul) – Evet, sonunda
“yakışıksız” ifadesini bile kullandı.
EMİN HALUK AYHAN (Denizli) – Sayın
Başkan, tutanakları getirin lütfen.
LEVENT GÖK (Ankara) – Sayın Başkan…
BAŞKAN – Sayın Gök, size de söz
vereceğim.
DİDEM ENGİN (İstanbul) – Konuşmasının
sonunda… 
ERKAN AKÇAY (Manisa) – Efendim, bizim
ifademiz sizin ifadelerinizden daha düzgündür.
BAŞKAN – Sayın Engin, Sayın Ayhan bu
kastı olmadığını beyan ettikten sonra…
ERKAN AKÇAY (Manisa) – Bu sataşma değil
efendim, yerinden söz verin.
BAŞKAN – Sayın Akçay, müsaade edin. 
ERKAN AKÇAY (Manisa) – Sataşma yok Sayın
Başkan, yerinden söz verebilirsiniz.
DİDEM ENGİN (İstanbul) – Bire bir kürsüde
ifade edilen kelimeler var Sayın Başkan.
LEVENT GÖK (Ankara) – Sayın Başkan…
BAŞKAN – Sayın Gök, sizi dinleyelim,
inşallah uzlaştırıcı bir açıklama yaparsınız.
LEVENT GÖK (Ankara) – Sayın Başkan,
konuşmacımızın açıkladığı görüş çerçevesinde…
EMİN HALUK AYHAN (Denizli) – Levent Bey,
siz yoktunuz o zaman zaten salonda ya.
LEVENT GÖK (Ankara) – …Milliyetçi Hareket
Partisinin sayın sözcüsünün özellikle son bölümünde arkadaşımızın konuşmasının
“yakışıksız” olduğuna dönük çok ağır bir sataşma oldu yani bir sataşmadır.
BAŞKAN – Söylediği şey “yakışıksız” lafı
mıydı? 
LEVENT GÖK (Ankara) – Efendim, bakın,
aynen böyle.
ERKAN AKÇAY (Manisa) – Efendim, öyle bir
şey yok.
EMİN HALUK AYHAN (Denizli) – Tutanakları
getirtin, baksın Sayın Başkan.
DİDEM ENGİN (İstanbul) – Allah Allah! Çok
enteresan. 
BAŞKAN – Peki, o zaman şöyle yapalım
Sayın Gök.
LEVENT
GÖK (Ankara) – Hiç şey yapmayalım. Arkadaşımız iki dakikada bunlara bir yanıt
versin. 
EMİN
HALUK AYHAN (Denizli) – Biz özür de dileriz söylediysek, getirtin tutanakları,
varsa Sayın Başkan. 
BAŞKAN
- Sayın Gök, bakın, Sayın Ayhan “Eğer öyle bir şey söylediysem özür de
dilerim.” dedi.
EMİN
HALUK AYHAN (Denizli) – “Destekliyoruz.” dedik, daha ne diyeceğiz? 
BAŞKAN
- İsterseniz tutanakları getirelim.
LEVENT
GÖK (Ankara) – Efendim, arkadaşımız bu konuda meramını ifade edebilir. 
DİDEM
ENGİN (İstanbul) – Tabii ki yani, önergeyi hazırlayan benim. 
LEVENT
GÖK (Ankara) – 69’a göre söz talep ediyoruz.
ERKAN
AKÇAY (Manisa) – Sayın Başkan…
LEVENT
GÖK (Ankara) – Ama, bu sözler söylendi Sayın Başkanım. 
BAŞKAN
– Sayın Gök…
LEVENT
GÖK (Ankara) – Bu sözler söylendi Sayın Başkanım. 
EMİN
HALUK AYHAN (Denizli) – Sayın Başkan, müspet konuştuk, daha ne istiyor? 
BAŞKAN
– Şimdi, bakın, Sayın Gök, size diyorum ki Sayın Ayhan: “Eğer öyle bir kastım
varsa ben özür de dilerim.” diyor.
LEVENT
GÖK (Ankara) – Şimdi, Sayın Başkanım, ondan önce…
BAŞKAN-
Konuyu aydınlatmak için, müsaade edin, ben tutanakları getirteyim.
EMİN
HALUK AYHAN (Denizli) – Aynen öyle Sayın Başkan. 
BAŞKAN
- Eğer Sayın Engin hâlâ ısrarlıysa kendisine sataşmadan söz vereceğim.
DİDEM
ENGİN (İstanbul) – Aynen, ısrarcıyım. 
EMİN
HALUK AYHAN (Denizli) – Yanlış bir şey varsa özür de dileriz, hiç problemimiz
yok. 
BAŞKAN
- Vereceğim söz Sayın Gök.
LEVENT
GÖK (Ankara) – Peki. 
DİDEM
ENGİN (İstanbul) – Sayın Başkan…
BAŞKAN
- Bir tutanaklar gelsin çünkü Sayın Ayhan: “Özür dileyebilirim.” diyor.
DİDEM
ENGİN (İstanbul) – Sayın Başkan, hepimiz burada bu konuşmayı dinledik. Hem
konuşmanın başında…
EMİN
HALUK AYHAN (Denizli) – Müspet konuştum zaten Sayın Başkanım yani. 
BAŞKAN
– Tamam, tutanaklar gelsin, Sayın Engin’e…
LEVENT
GÖK (Ankara) – Peki, tutanakları bekliyoruz. 
BAŞKAN
– Bekleyeceğiz, tabii, buyurun. 
EMİN
HALUK AYHAN (Denizli) – Yani sizden daha müspet konuştuk bu önergeyle ilgili. 
BAŞKAN
- Tutanakları getirin lütfen. 
Teşekkür
ederim Sayın Gök. 
Cumhuriyet
Halk Partisi Grubu önerisinin lehinde son olarak Muş Milletvekili Sayın Ahmet
Yıldırım konuşacak. (HDP sıralarından alkışlar)
Buyurun
Sayın Yıldırım. 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; az sonra rakamlarla da ifade edeceğim üzere,
gerçekten, Cumhuriyet Halk Partisinin araştırma komisyonu kurulmasıyla ilgili,
bu önemli önergesiyle ilgili ciddi konuşmalar yapacaktım. Ama baştan şunu
söyleyeyim ben, bütün Genel Kurulun da bunu bilmesi lazım: AKP grup yönetimi,
bizim partimizin araştırma önergesiyle ilgili başta farklı isim vermişken
anlaşılan o ki şu Genel Kurulu belli bir provokasyonla yürütmek istiyorsunuz
Sayın Bostancı, son dakikada -Sayın Başkan da iyi bilecektir ki- konuşmacınızı
belli tezviratlar, yalanlar ve iftiralar üzerine bir konuşma yapmak üzere
değiştirdiniz. Bu, sizin takdiriniz, herkes kendisine yakışanı yapar.
Anlaşılan, siz burayı yalanlar ve iftiralar üzerinden provoke etmeye
çalışıyorsunuz. Ya değilse, son dakikada böyle bir değişikliği neden
yaptığınızı gelip buradan açıklayın istersiniz çünkü araştırma önergesi
görüşülmeden kırk beş dakika önce oraya verilmiş bir isminiz vardı sizin; şunu
ifade edelim. 
Bir
diğeri: Ben kırk beş yıllık yaşamımda yirmi yılı aşkın süre akademisyenlik
yaptım, üst düzey bürokraside, Radyo ve Televizyon Üst Kurulu üyesi olarak dört
yıl çalıştım, profesyonel futbolculuk yaptım, yine, sendikacılık yaptım, farklı
vakıflarda görev aldım ama bütün içtenliğimle söylüyorum -muradım burada daha
fazla zaman alıp burada bir polemik yaratmak değil ama- hayatımda bu kadar
iftirayla, bu kadar yalanla, bu kadar mesnetsiz iddiayla karşılaşmadım, bunu
içtenlikle söylüyorum. Az önce sayın hatibin burada açmış olduğu konu, benim
davacı olduğum ve 3 emniyet görevlisi hakkında suç duyurusu üzerinden başlatmış
olduğum davaya ilişkin bana hâlâ ulaşmamış… Benim hakkımda “14 Haziran” diyor
ya, 14 Haziranda yaşanmış bir olay, tümüyle bir senaryo, bir kurgu anlatıyor
burada. Bir soruşturma yok, bir fezleke yok, bir dava yok ama bu kadar yalan bu
kadar ucuz atılıyorsa ben de o zaman genelleştirerek söyleyeyim: Bir iktidar bu
kadar iftiraya tevessül etmeye başlamışsa çürümüştür, en hafif tabirle
söylüyorum çürümüştür yani. Son dakikada konuşmacısını değiştirerek böyle bir
yalan konuşma yaptırma ihtiyacı duyuyorsanız, bu siyasi iktidarın ben miadını
doldurduğunu, büyük bir çürümüşlük yaşadığını söylemekten daha öte bir şey
söyleyemem. 
Ya
değilse, ben sözümün arkasındayım. Üç dört ay önce -tarihini tam hatırlamadığım
için bir şey söyleyemem- benzer iftirayı atmıştı buradan Mustafa hoca, ben
demiştim ki: “Eğer bunu belgeyle ispatlarsanız, bütün Meclisin huzurunda
söylüyorum, söz veriyorum, siyasi yaşamımı da sonlandıracağım,
milletvekilliğinden de istifa edeceğim.” Şimdi geldi, bugün belge mi gösterdi?
Resmî bir tutanak mı gösterdi? Bir delil mi gösterdi yoksa kendi el yazısıyla
sizin son dakikada ona konuşma vermiş olmanızdan ötürü karalama, çalakalem
yalanlar, iftiralar mı dizdi? Bunu ben yorumlamadan, daha fazla kimseyi
incitmeden bütün Genel Kurulun takdirine sunuyorum. 
Bir
diğer husus: Hani yargının ve Emniyetin o kadar siyasallaştığı üzerinden
gidiyoruz ki, bakın, dün olan bir olayı anlatayım, siz gerçekten Ankara Emniyet
Müdürlüğü üzerinden araştırın benim dediğim bir gerçekliğe mi tekabül ediyor,
yoksa altyapısı olmayan bir iddia mı. Bir KHK’yla kapatılan Azadiya Welat
gazetesinin muhabiri Barış Boyraz -şu anda Dicle Haber Ajansının muhabiri- dün
Güvenpark’ta dayakla, kaba kuvvetle polis arabasına bindiriliyor, kafasına mont
bağlanıyor, tehditlerle kafasına silah dayanıyor, “Seni öldürmek için aldık.”
deniyor.
MUSTAFA
ILICALI (Erzurum) – Bunun belgesi ne şimdi?
AHMET
YILDIRIM (Devamla) – İşte, söyleyeceğim size.
ABDULKADİR
AKGÜL (Yozgat) – En güzeli, bunları araştırsınlar o zaman hâkimler, mahkemeler,
savcılar. 
BAŞKAN
– Sayın vekiller, lütfen müdahale etmeyin.
AHMET
YILDIRIM (Devamla) – Belgesi, mesela, şöyle bir şey… Benimkiyle ilgili şöyle
bir şey beklerdim Sayın Ilıcalı, belgesiyle… Mesela, Sayın Çavuşoğlu gelirdi,
burada derdi ki: “Bakın, bu güvenlik kamerası.” Güvenpark’taki kameralar
izlendiğinde bunlar görülür. Ondan sonra, dayak sonrası götürülüp Eskişehir
yolunda başka bir ekibe teslim ediliyor, o ekip de “Biz seni kurtardık.” diye
Gölbaşı’nda bırakıyor. Ülkenin ne hâle geldiğini görelim. 
Bakın,
bir Anayasa değişikliği tartışıyoruz ve bu Anayasa'nın bu ülkenin geçmiş yüz
yılını ters yüz etmek üzere kurgulandığını ve önümüzdeki on yıllarda önümüzü
göremeyeceğimiz belirsiz bir geleceğe doğru bizi sürüklediğini çok farklı
hatipler buradan söylediler. 
Bir
defa şunu söyleyelim: Anayasa paketi, bırakın muhalefeti, bu partiyi kurmuş
olanları, iktidar partisini kurmuş olanları, genel başkan yardımcılığı,
bakanlık, Meclis başkanlığı yapmış olanları bile tatmin etmemişken ve onların,
farklı yayın organlarında bütün kısıtlamalara rağmen bu paketin bu ülke için
hayırlı olmadığı beyanlarıyla mütemadiyen biz karşılaşıyorken, iktidar
partisinin tamamının içine sinmemişken ve bunları onların beyanlarından
anlıyorken biz bu paketin bu ülke için hayırlı olduğunu söylemekte alabildiğine
zorlanıyoruz. Çünkü, Anayasa, bu ülkenin yaşamış olduğu bütün sorunlarla
alakalı bir sürece tekabül eder. Anayasa, bu ülkenin güvenlik sorunuyla
alakalıdır. Anayasa, bu ülkenin iç ve dış barışıyla alakalıdır. Anayasa, bu
ülkenin ekonomik problemleriyle alakalıdır. Anayasa, bu ülkede bir türlü doksan
beş yıldır oturtamadığımız hukuk düzeniyle kalıcı ve onurlu bir barışla ve bu
ülkenin sağlayamadığı katılımcı demokrasiyle direkt alakalıdır. Anayasa, bu
ülkenin dış dünyaya karşı imajıyla, prestijiyle alakalıdır. Anayasa, bu ülkeyi
oluşturan bütün farklılıklara rağmen 80 milyon insanın can güvenliği ve
mutluluğuyla alakalıdır ama siz yarısının oyunu almak suretiyle diğer yarısını
karşıtlaştırarak –bakın, siyasi bir rekabetten söz etmiyorum- rövanşist
duygularla konumlandırarak bir anayasa süreci falan hazırlayamazsınız. Buradan
hareketle söylüyorum: Evet, anayasa bu ülkenin iktisadi süreçleriyle de
ilgilidir. Sayın CHP’li hatip benden önce konuşurken ülke esnafının kepenk
kapatmasından Meclisin ve esnafın nasıl bir kan ağlama süreci yaşadığına dair
bir önerge hazırlamış, gerekçesiyle bunu okudum. Biz öyle bir noktaya geleceğiz
ki, göreceğiz, artık biz esnafın kepenk kapattığı bir ülkeden Meclisin kepenk
kapatacağı bir ülkeye doğru gidiyoruz. Üstelik bu öyle bir şey ki bu Meclisin
anahtarını bir kişiye ya da dar bir zümreye teslim etme süreciyle sonuçlanacak
bu Meclisin kepenginin kapatılması. 
Ya
değilse şunu söyleyelim: Bu ülkede hâlâ toplumsal dengeleri aklıselim bir
şekilde düşünen insanların varlığı bu ülkenin tek gelecek umududur. Buradan
hareketle, bakın, -rakam veriyorum hiç yorum yok- şu anda bu ülkede son beş
yılda kayıtlı olarak kepenk kapatan ve ticaret odalarından, esnaf sanatkâr
odalarından kaydını sildiren esnaf sayısı şu anda kayıtlı olan esnaf sayısının
yüzde 25’i yani son beş yılda bu ülkede şu anda var olan esnaf sayısının yüzde
25’i -1 milyon 700 bine yakın esnafımız var bu ülkede- 400 binin üzerinde esnaf
kepenk kapattı son beş yılda. Geri kalan yüzde 75’inin de kepenk kapatmadığı
için öyle mutlu olduğunu falan düşünmeyin. Onlar ne yapıyor peki? Onlar da
kapatmamış olsa bile bir çayını içmek için eğer misafir olursak, onlarla bir
sohbet edersek iş yapmama gerçeğini, krediyi ödeyememe gerçeğini, ne zaman
kendilerinin de kepenk kapatacağını, ticaret ve esnaf sanatkârlar odalarından
kaydını sildireceği günleri bekliyorlar. Üstelik bu yakıcı gerçeklik o kadar
net bir şekilde ki. Peki bütün bunlara çözüm ne? Hükûmetin çözümünü hepimiz
izliyoruz. Çözüm şu: İki çözüm öneriyorlar. Bir, hâlâ esnafı nasıl daha fazla
borçlandırırız çözümü peşinde koşuyorlar. İkincisi ise büyük bir mucitlik
örneği sergiliyorlar; özellikle enflasyonun büyüme hızını hesaplama yöntemini
ve kalemlerini değiştirerek millî gelirimizi kâğıt üzerinde arttırmaya
çalışıyorlar. Yani bula bula geldiğimiz çözüm bu. Örneğin Ekonomi Bakanının
birkaç gün önce yapmış olduğu açıklamayı izleyenler biliyordur, izlemeyenler
için ben paylaşayım. 25 Ocakta Ankara’da toplanacak olan, bu enflasyon
sepetindeki gıda oranını belirleyecek kurulun, gıdanın oranını yüzde 24’ten
yüzde 20’ye düşürmeyi öngördüklerini söylüyor. Yani kalemlerle oynayarak gerçek
yaşama dokunmadan, insanların karın açlığını ve…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
AHMET
YILDIRIM (Devamla) – Teşekkür ederim. 
İnsanların
yoksulluğunu, çektiği acıyı, borçlarını ödeyememe hezeyanını, karın açlığını,
çocuğunun rızkını götürememe mahcubiyetini çözme yerine rakamlarla, kalemlerle
oynayarak millî geliri suni bir şekilde nasıl yükseltiriz, enflasyonu suni bir
şekilde nasıl düşürürüz çabası içerisine girmiş. Ekonomi Koordinasyon Kurulu
krize bir çözüm bulamıyor, çözüm için toplantı yapıyor, daha toplantı devam
ederken dolar yükselişe geçiyor. İşte piyasaların bu ülke Hükûmetine ve Maliye
yönetimine duymuş olduğu güveni bile sadece Ekonomi Koordinasyon Kurulu
toplanırken hızla yükselişe geçen bu döviz kurları üzerinden de
anlayabiliyoruz. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım.
MEHMET
NACİ BOSTANCI (Amasya) – Sayın Başkan, bir dakika yerimden söz istiyorum. 
BAŞKAN
– Buyurun Sayın Bostancı, bir dakika yerinizden.
IV.- AÇIKLAMALAR (Devam)
23.- Amasya Milletvekili Mehmet Naci Bostancı’nın, Muş
Milletvekili Ahmet Yıldırım’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Grup
önerilerine ilişkin konuşmacıların zaman zaman değiştirilmesi yeni bir usul
değil. Hatta buradan konuşmacı giderken bile son anda değişiklikler
yaşanabiliyor.
Sayın
Hakan Çavuşoğlu’yla ilgili orada bir sataşma vardı. Sataşma çerçevesinde söz
almak yerine grup önerisi üzerinde konuşsun şeklindeki bir yaklaşımla bu
değişiklik gerçekleşmiştir. 
Öyle
anlaşılıyor ki öncesi de olan bir tartışma burada gündeme geldi. Sayın
Çavuşoğlu eleştirilerini dile getirdi, Sayın Yıldırım bunun doğru olmadığını
ifade etti. Siyasetin yapacağı budur. Bundan ötesi taraflar takdir ederlerse
hukuk yoluna gidebilirler. Fakat burada Sayın Yıldırım’ın bir mantığı çok
dikkat çekiciydi. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika ek süre veriyorum.
MEHMET
NACİ BOSTANCI (Amasya) - Kendisine yönelik bir eleştiriden, eleştirinin
geçersizliği mantığı üzerine, bunu bütün AK PARTİ iktidarının çürümüşlüğüne bir
karine olarak aldı yani tek bir örnekten AK PARTİ’ye yönelik genel bir eleştiri
çıkarttı. 
İlginç
bir eleştirel konum muhakemesi olarak gördüm. Ümit ederim başka tür
eleştirilerinde de benzeri bir dengesizlik, kişisel bir eleştiriye mukabele
ederken genelleştirici hüküm çıkartan ve buraya yaslanan bir akletmeyle
eleştiri dile getirmeyi çok uygun bulmadığımı ifade etmek isterim.
Teşekkür
ederim.
BAŞKAN
– Teşekkür ederim.
AHMET
YILDIRIM (Muş) – Sayın Başkan, çok kısa yerimden…
BAŞKAN
– Buyurun Sayın Yıldırım.
24.- Muş Milletvekili Ahmet Yıldırım’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
AHMET
YILDIRIM (Muş) – Keşke Sayın Bostancı çıkıp böyle naif bir şekilde eleştiri
değil de attığı mesnetsiz iftiralara dair üç cümle söyleseydi, bütün
içtenliğimle söylüyorum, burada bütün partiye dair söylemiş olduğum sözlerden
ötürü özür diler, sözlerimi geri alırdım. 
Kendisi
de çok iyi biliyor. İletişimi de, subliminal algıyı da, kişilik katliamına
götürebilecek kadar bu pespaye yöntemleri kendisinin çok iyi bildiğini
düşünüyorum. Bunun bir eleştiri olmadığını, aşağılık bir yalan ve iftira
olduğunu kendisinin çok iyi bildiğini düşünüyorum. Bunu kabul etmiş olsaydı,
bütün içtenliğimle söylüyorum, şu iktidar partisine söylemiş olduğum bütün
sözlerden ötürü özür diler, sözümü geri alırdım.
BAŞKAN
– Teşekkür ederim.
LEVENT
GÖK (Ankara) – Sayın Başkan…
BAŞKAN
- Sayın Gök bir dakikalık söz istemişti, buyurun Sayın Gök.
25.- Ankara Milletvekili Levent Gök’ün, Fırat Kalkanı
Harekâtı çerçevesinde, El Bab’da IŞİD’in Türk askerlerine saldırması sonucu
şehit olan 5 askere Allah’tan rahmet, 9 yaralıya acil şifalar dilediğine
ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, bugün, Fırat Kalkanı Harekâtı çerçevesinde, El Bab’da IŞİD’in Türk
askerlerine saldırması sonucu 5 şehidimizin, 9 yaralımızın olduğunu büyük bir
üzüntüyle öğrenmiş bulunuyoruz. 5 şehidimiz, ana kuzuları ve 9 yaralımız,
askerlerimiz, orada, ülkelerinden uzakta IŞİD belasına karşı bir mücadele
veriyorlar. 5 şehit kardeşimizin hepsi uzman çavuş, hepsi askerlik alanında
uzman kardeşlerimiz. Böyle alçakça bir saldırı sonucu hayatını kaybeden
şehitlerimize Allah’tan rahmet diliyorum, ulusumuza ve tüm sevenlerine
başsağlığı diliyorum. Yaralanan askerlerimize de yine acil şifalar diliyorum.
Umuyor ve diliyorum ki Fırat Kalkanı’nda bugüne kadar 54 olan şehit sayısı
bundan sonra artmaz ve askerlerimiz burnu kanamadan ülkelerine geri dönerler. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
LEVENT
GÖK (Ankara) – Şehit olan tüm askerlerimize tekrar Allah’tan rahmet diliyorum. 
Teşekkür
ederim. 
BAŞKAN
– Ben teşekkür ederim. 
Sayın
Bostancı, siz de mi söz istediniz? 
MEHMET
NACİ BOSTANCI (Amasya) – Evet Sayın Başkan. 
BAŞKAN
– Buyurun, bir dakika. 
26.- Amasya Milletvekili Mehmet Naci Bostancı’nın, El
Bab’da şehit olan 5 askere Allah’tan rahmet dilediğine ilişkin açıklaması
MEHMET
NACİ BOSTANCI (Amasya) – Sayın Başkanım, El Bab’da teröristlere karşı Türk
Silahlı Kuvvetleri insanlık adına bir mücadele veriyor. 5 şehidimiz var; 5
şehidimize, oradaki diğer şehitlerimize ve tüm şehitlerimize Allah’tan rahmet
diliyorum, yaralılarımıza acil şifalar diliyorum. 
Teşekkürler.

BAŞKAN
– Teşekkür ederim. 
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak, El Bab’da şehit olan askerlere
Allah’tan rahmet, yaralılara acil şifalar dilediklerine ilişkin konuşması
BAŞKAN
– Biz de Divan olarak, şehitlerimize Allah’tan rahmet diliyoruz, yaralılarımıza
da acil şifalar dilemekteyiz. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Didem Engin ve
arkadaşları tarafından, ülkemizde faaliyet gösteren esnafların sorunları ve
çözüm yollarının araştırılması amacıyla 19/12/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Şimdi, Cumhuriyet Halk Partisi Grup önerisi aleyhinde son olarak Denizli
Milletvekili Sayın Şahin Tin konuşacak. 
Buyurun
Sayın Tin. (AK PARTİ sıralarından alkışlar) 
ŞAHİN TİN
(Denizli) – Sayın Başkan, değerli milletvekilleri; esnaf sorunları hakkında
verilen Meclis araştırması önergesi üzerine AK PARTİ Grubum adına söz almış
bulunmaktayım. Yüce heyetinizi saygıyla selamlıyorum.
Öncelikle, El Bab’da
şehit düşen askerlerimize Allah rahmet eylesin diyorum ve milletimizin başı sağ
olsun diyorum. Ve temennim şudur ki öncelikle, Rabb’im bize, ülkemize,
milletimize, askerimize güç, kuvvet versin; inşallah dış ve iç tehditlere karşı
bizi muzaffer kılsın diyorum. Bütün duamız budur.
Değerli
arkadaşlar, AK PARTİ olarak on beş yıldır esnaf ve sanatkârlarımızı her daim,
her zaman destekledik ve bundan sonra da desteklemeye devam edeceğiz çünkü
esnaflar, sanatkârlar ülkemizin direğidir. 
Öncelikle,
bugünkü esnaflarımızın kıyaslamasını yapmak için geçmişe de şöyle bir bakmak
lazım. Geçmişte esnaflar hep tedirgindi. Neden? Çünkü siyasi istikrar yoktu.
Neden? Çünkü ekonomik istikrar yoktu çünkü geleceğiyle ilgili hep tedirginlik
ve korku içinde yaşadılar.
ÖMER FETHİ GÜRER
(Niğde) – Şimdi daha perişanlar.
ŞAHİN TİN
(Devamla) – Bunun örneklerini hep beraber yaşadık ve gördük. Enflasyon yüzde
70’lere dayanmış ve esnaf faiz oranları yüzde 70’lere çıkmış, gecelik faizler
yüzde 7.500’lere kadar ulaşmış olan bir ekonomi içerisinde esnafların ayakta
kalması ve sanatkârların kendi el sanatlarını yapmaları elbette ki
beklenemezdi. Bu sebeple de, ülkenin gelişimi ve sanayisi her zaman geriye
gitmiştir ya da duraklama içerisinde kalmıştır. 
AK
PARTİ’yle on beş yıllık yapmış olduğumuz çalışmalar ve icraatlara şöyle bir
baktığımızda esnaf ve sanatkârlarımızı her alanda desteklediğimizi görmekteyiz.
Buradan şu anlaşılmamalı: “Muhalefetin vermiş olduğu Meclis araştırma
önergesinin AK PARTİ aleyhinde, karşısında.” anlamında bir sonuç değil. Mesele
şu: Biz Hükûmet olarak, Bakanlık olarak zaten esnaflarımızın gerekli haklarını
ve onları her alanda, her yönde destekliyoruz ve bunun için de gayret sarf
ediyoruz. 
Bugünkü
Türkiye'nin bulunduğu ortamı da göz önüne almamız gerekiyor. Bugün ülkemiz
gerçekten zorlu bir süreçten geçmekte. Ekonomik olarak ülkemize uygulanan
baskıların hep beraber farkındayız, kurları yükselterek ülkeyi ekonomik bir
krize sokmaya çalışıyorlar. Aynı şekilde, daha yakın bir zaman içerisinde 15
Temmuz darbe girişimini, istila hareketini hepimiz yaşadık ve gördük. Türk
milleti olarak bunun karşısında iktidarıyla, muhalefetiyle, halkıyla beraber
dimdik durduk. Bu, birlikteliğimizdi. İşte, bugün görmemiz ve anlamamız
gereken, yine, Türkiye'nin bu zorlu süreci içerisinde hepimizin birlikte
olmasıdır. Hepimiz birlikte bu zamanı en iyi şekilde geçirerek, ondan sonra
“Esnaflarımıza ve sanatkârlarımıza neleri yapabiliriz, hangi konularda katkıda
bulunuruz?” bunların araştırmasını yapabiliriz. Hiçbir problem yok,
bunun aleyhinde veya karşısında değiliz ama AK PARTİ’nin yaptıklarını da,
Hükûmetimizin yaptıklarını da görmezlikten gelmek bize haksızlık olur, bunu
görmemiz lazım. 
Neler
yaptık? Esnaf faizlerini yüzde 6’lara kadar düşürdük. Enflasyon yüzde 9’larda.
Yine, 2017 yılında asgari ücret desteğimiz devam etmekte. 
ÖMER
FETHİ GÜRER (Niğde) – Esnafa verilmedi.
ŞAHİN
TİN (Devamla) – Sicil affı getirdik, bundan 12,5 milyon vatandaşımız
yararlanmakta. Yine, ilk üç aylık sigorta primlerinin ödemesini yılın sonuna
kadar erteledik. Esnaflara can suyu verildi; 2016 yılında verildi, yine
-inşallah, hayırlısıyla- 2017 yılında da esnaflarımıza 50 bin TL civarında can
suyu olarak desteklememiz devam edecektir. Sanatkârların üretimini
markalaştırmak adına yerel markaların oluşumu ve sınai mülkiyet haklarının
oluşumuyla ilgili de yasalarımızı çıkardık. İŞKUR’la eleman desteklerine devam
etmekteyiz. SGK primlerinde, yeni işe girenlerin, yine, aylıkları ödenmekte.
Yeni iş kurmak isteyenlere 30 bin lira faizsiz kredi verilmekte. Çeklerde, yine,
güvenin oluşması için cezai müeyyideler getirerek esnafımızın rahatlamasını
sağladık. Genç girişimcilere 100 bin lira faizsiz kredi vererek, yine, genç
girişimcilerin esnaf ve iş alanında gelişmelerini sağladık. E-ticaretin önünü
açtık. KOSGEB ve esnaf ve sanatkârlarımızı bir araya getirerek iş geliştirme
imkânlarını sağladık. Tabii ki, bu, ülkemizin zor bir zamanında, yine de hem
sanayicimizin, üreticimizin, esnafımızın, sanatkârımızın yanında olarak
Hükûmetimiz, devletimiz onlarla beraber, birlikte bu ülkenin zorluklarının
üstesinden gelmeye gayret etmekte ve devam etmektedir. İnşallah bundan sonra da
aynı süreçte Hükûmetimiz bununla ilgili çalışmalarını daha iyiye, daha güzele
doğru getirecektir diyorum. 
Grup
önerisinin aleyhinde olduğumu belirterek Meclisimizi saygıyla selamlıyorum.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
Sayın
milletvekilleri, biraz önce Sayın Engin’in talebi üzerine “Tutanakları getirtip
bir inceleme yapacağım.” dedim. Sayın Ayhan’a haksızlık etmek istemem.
Sayın
Ayhan’ın konuşmasından bazı paragrafları okuyacağım: “Burada önerge sahibi
konuşma yapan arkadaşı tebrik ediyorum, gerçekten çok ciddi, önemli bir hususta
önerge vermiş, bunun üzerinde durulması gerekiyor. Arkadaşlar bana bu konuda
benim konuşacağımı söyleyince mutluluk duydum. Kendisini tebrik ediyorum. Bir
komisyon kurulmasını da arzu ediyorum. Bu önergeyi takdir ettiğimi de ifade
etmek istiyorum.” şeklinde, son derece destekleyici bir konuşma yapmış. Daha
sonra son cümle olarak da “Ben burada, özellikle bu önerge aleyhine söz alsam
da düşüncelerim müspet. Fakat önergeye herkesin ne yapması lazım? Sahip çıkması
lazım. Öncelikle önergeyi verenlerin işine sahip çıkması lazım.” diye bir
ekleme yapmış. 
Sayın
Engin, burada bir sataşma yok. 
LEVENT
GÖK (Ankara) – Efendim, sonrasında devamı var. 
DİDEM
ENGİN (İstanbul) – Yani çok enteresan, çok enteresan gerçekten. 
LEVENT
GÖK (Ankara) – Bir dakika…
DİDEM
ENGİN (İstanbul) – Bu kadar yanlı bir tutum olabilir mi?
LEVENT
GÖK (Ankara) – Sayın Başkan…
BAŞKAN
– Bakın, benim davranışımı eleştirmeyin. 
DİDEM
ENGİN (İstanbul) – Neden eleştirmiyorum? Davranışınızı tabii ki eleştirebilirim
burada. 
BAŞKAN
– Bu konuda benim takdir yetkim var. Size takdir yetkimi kullanırım, ya söz
veririm ya vermem. 
DİDEM
ENGİN (İstanbul) – Biz sizden tarafsız olmanızı bekliyoruz Sayın Başkan. 
LEVENT
GÖK (Ankara) – Sayın Başkan…
BAŞKAN
– Ben, burada, bir hoşgörü içinde size bir açıklama yapıyorum. 
DİDEM
ENGİN (İstanbul) – Bin bir dereden su getirerek buradaki söylemleri görmezden
gelemezsiniz…
BAŞKAN
– Size açıklama yapıyorum. Lütfen… Benimle dikkatli konuşacaksınız.
DİDEM
ENGİN (İstanbul) – …kulaklarınızı tıkayamazsınız. Böyle bir şey olabilir mi?
LEVENT
GÖK (Ankara) – Sayın Başkanım, daha sonraki…
BAŞKAN
– Benimle dikkatli konuşacaksınız. 
DİDEM
ENGİN (İstanbul) – Siz de bizimle dikkatli konuşun lütfen. Burada
milletvekilleriyle konuşuyorsunuz siz.
BAŞKAN
– Ben çok dikkatli ve usulüne uygun Tüzük’ü uyguluyorum. Sizden de ayrıca
korkmuyorum. Lütfen…
LEVENT
GÖK (Ankara) – Sayın Başkanım…
DİDEM
ENGİN (İstanbul) – Biz de sizden korkmuyoruz. 
LEVENT
GÖK (Ankara) – Sayın Başkan…
BAŞKAN
– Sayın Gök’ün ricası üzerine size sataşmadan iki dakika söz veriyorum, sadece
Sayın Gök’ün ricası üzerine. Bu kadar. 
Buyurun.

V.- SATAŞMALARA İLİŞKİN KONUŞMALAR (Devam)
5.- İstanbul Milletvekili Didem Engin’in, Denizli
Milletvekili Emin Haluk Ayhan’ın CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
DİDEM
ENGİN (İstanbul) – Sayın Başkan, sayın milletvekilleri; tabii, çok enteresan
günleri yaşıyoruz ülkemiz bu kadar sorunla meşgulken gerçekten.
Öncelikle,
birinci sözüm Meclis Başkan Vekiline. Meclis Başkan Vekilliği çok önemli bir
makamdır ve bizlerin de milletvekilleri olarak beklentimiz, Meclis başkan vekillerinin,
hangi siyasi partiye mensup olurlarsa olsunlar, Başkanlık Divanına geldikleri
zaman tarafsız bir tutum izlemeleri ve… 
BAŞKAN
– Sayın Engin, sataşmadan söz aldınız, ona cevap verin. Lütfen…
DİDEM
ENGİN (Devamla) – …bütün milletvekillerine karşı aynı tarafsız üslupla
davranmaları. (CHP sıralarından alkışlar) 
BAŞKAN
– Sataşmadan söz aldınız, ona cevap verin. 
DİDEM
ENGİN (Devamla) – Birkaç gündür burada grup başkan vekillerimizin bile sözünü
kesiyorsunuz.
BAŞKAN
– O yetkim de var. Bir, İç Tüzük’ü çalışın, ondan sonra konuşalım sizinle. 
LEVENT
GÖK (Ankara) – Sayın Başkan, karşılıklı olmasın.
DİDEM
ENGİN (Devamla) – Bu şekilde bir üslupla bizlere bin bir dereden su getirerek,
sataşma olmasına rağmen, burada MHP’li milletvekili çok açık ve bariz bir
sataşma yapmasına rağmen kulaklarınızı tıkıyorsunuz, gözlerinizi
kapatıyorsunuz, görmezden geliyorsunuz. 
EJDER
AÇIKKAPI (Elâzığ) – Başkana saygı… Tarafsız olduğu için söz verdi zaten. 
DİDEM
ENGİN (Devamla) – Nasıl burada açık oy kullanıldığı zaman sessiz kaldıysanız…
BAŞKAN
– Bana parmağınızı sallayarak konuşamazsınız. Lütfen Genel Kurula hitap edin.
DİDEM
ENGİN (Devamla) – Tutanaklara geçmemesi için bu duruma sessiz kaldığınız,
“Usulüne uygun oy kullanıyordur.” diye tutanaklara geçirip olayları görmezden
geldiğiniz, kulaklarınızı tıkadığınız gibi, bunun da tutanaklara ben de
geçmesini istiyorum. 
Milliyetçi
Hareket Partili hatip esnaflarla ilgili önergemizde konuyu geçiştirmeye
çalıştığımızı ifade etti, Cumhuriyet Halk Partisinin sahip çıkmadığını. Tabii,
bu duruma şaşırmamak lazım. Öncelikle Milliyetçi Hareket Partili hatiple biz
aynı komisyonda görev yapıyoruz. Dolayısıyla, benim çalışmalarımı yürütürken,
bir milletvekili olarak ne kadar titiz bir çalışma yaptığımı aslında kendisi de
çok iyi biliyor. Dolayısıyla, esnaflarımıza ne kadar önem verdiğimizi görmesi
için gerekçe kısmını okuması yeterliydi. 
Ne
yazık ki normal bir süreci yaşamıyoruz. Bizler Mecliste gece, sabahlara kadar,
Başkanlık hırsıyla Meclise getirilen Anayasa değişiklik teklifini görüşmek
mecburiyetinde bırakılıyoruz. Ben de isterdim ki gece, sabahlara kadar
esnaflarımızın sorunlarını konuşalım. (CHP sıralarından alkışlar) Ekonomimizin
gidişatını konuşalım, yatırımların neden durma noktasına geldiğini,
işsizlerimizi konuşalım; kadınlarımızın sorunlarını, gündeme bile alınmayan
önergelerimizi…
(Mikrofon
otomatik cihaz tarafından kapatıldı)
DİDEM
ENGİN (Devamla) – ...bu önergenin neden AKP tarafından her seferinde
reddedildiğini bizler de konuşmak isterdik. 
BAŞKAN
– Süreniz bitti Sayın Engin.
DİDEM
ENGİN (Devamla) – Tabii, bugün burada bir ittifak söz konusu. 
BAŞKAN
– Sayın Engin, süreniz bitti.
DİDEM
ENGİN (Devamla) – Dolayısıyla, Milliyetçi Hareket Partisinin bu tavrına da
şaşırmadığımızı, Meclis Başkanlığının bu desteğine de şaşırmadığımızı ifade
etmek istiyorum. (CHP sıralarından alkışlar) 
BAŞKAN
– Sayın Engin, İç Tüzük’ü bir okuyun. Yardıma ihtiyacınız varsa ben size yardım
ederim. Benim görevlerimin ne olduğunu da birlikte bir karara bağlarız, olur
mu?
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
Size
bir dakika süre veriyorum.
BARIŞ
YARKADAŞ (İstanbul) – Sayın Başkan, sizin okumanız gerekir. Siz okuyun, siz
siz! Kendiniz okuyun kendiniz. Siz okuyun. İç Tüzük’ü siz okuyun Başkan.
BAŞKAN
– Buyurun Sayın Akçay.
DİDEM
ENGİN (İstanbul) – İç Tüzük’ü öncelikle sizin okumanız ve tarafsız bir tutum
izlemeniz gerekir hepimize karşı.
BAŞKAN
– Sayın Akçay’a söz verdim, önce saygılı olmayı öğrenin.
Buyurun
Sayın Akçay.
DİDEM
ENGİN (İstanbul) – Saygı karşılıklıdır Sayın Başkan, karşılıklıdır, tek taraflı
değildir.
ERKAN
AKÇAY (Manisa) – Sataşmadan dolayı söz istemeyeceğim.
BAŞKAN
– Açılmadı mikrofonunuz.
Bir
açıklama yapacaksınız, bir dakika söz veriyorum size.
Buyurun.
IV.- AÇIKLAMALAR (Devam)
27.- Manisa Milletvekili Erkan Akçay’ın, Denizli
Milletvekili Emin Haluk Ayhan’ın CHP grup önerisi üzerinde yaptığı konuşmasında
sataşma söz konusu olmadığına ilişkin açıklaması
ERKAN
AKÇAY (Manisa) – Kısa bir açıklama yapmak istiyorum.
Başta
da ifade ettiğimiz gibi, Cumhuriyet Halk Partisinin bu grup önerisinin uygun ve
yerinde olduğunu açıkça ifade etti hatibimiz, ben de ifade ettim. Ondan sonra,
getirilen eleştiri, eğer bir parti grubu bir önerge vermişse kendi gündemi
doğrultusunda bu konuşmanın yapılması gerekir düşüncesinden hareketle bu
esnafın sorunlarının bir buçuk dakikayla sınırlandırıldığı hatırlatıldı.
Dolayısıyla, bir sataşma falan da söz konusu değildir, bunu ifade ediyorum.
EMİN
HALUK AYHAN (Denizli) – Çok da methettik üstüne Sayın Başkanım.
ERKAN
AKÇAY (Manisa) – Yani daha ne yapalım? Yani bu “Demek ki Milliyetçi Hareket
Partisinin kaşının altında gözü var.” anlamını taşıyor. Yani bu kadar her
şeyden de bir eleştiri veya sataşma çıkarmak doğru değildir. Daha fazla da
uzatmaya gerek görmüyorum.
Teşekkür
ederim.
BAŞKAN
– Sayın Ayhan’ın destekleyici açıklamalarını bilhassa okudum.
EMİN
HALUK AYHAN (Denizli) – Teşekkür ederim Sayın Başkan, benim ifadem net.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
28.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadeleri ile Oturum
Başkanı TBMM Başkan Vekili Ayşe Nur Bahçekapılı’nın bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, iki hususta itirazım var. Öncelikle, Sayın Erkan
Akçay’ın ifadeleri şu, diyor ki: “Biz aslında önergeyi gördük, önergeyi de
övdük ama yine de eleştirildik. Aslında mesele de tam burada, hatibimiz de onu
söylemeye çalıştı. Türkiye'nin bu kadar çok sorunları varken, terör varken;
esnafın, çiftçinin, işçinin sorunları varken bu Meclis bir rejim değişikliği
dayatmasıyla karşı karşıya. 
EJDER
AÇIKKAPI (Elâzığ) – Sistem, sistem.
ÖZGÜR
ÖZEL (Manisa) – O konuda sürecin tümünden, atmosferin tümünden de Milliyetçi
Hareket Partisini sorumlu tutuyor, bu konuda haksız değil. 
MEVLÜT
KARAKAYA (Adana) – Ne demek Milliyetçi Hareketi… 
ÖZGÜR
ÖZEL (Manisa) – Aynen öyle.
Şimdi,
ikinci husus şu: Sayın Başkan, siz kıdemli bir milletvekilisiniz ve bir
milletvekiliyle bir Başkanlık kürsüsü arasındaki diyaloğun nasıl olması
gerektiğini bilirsiniz, İç Tüzük 64 var.
(Mikrofon
otomatik cihaz tarafından kapatıldı)
BAŞKAN
– Tamamlayın, bir dakika ek süre veriyorum.
ÖZGÜR
ÖZEL (Manisa) – Ama son günlerde sürekli tartışmalara müdahale edip,
konuşmacıları uyarırken nezaket dilinden uzaklaşıp riyaset makamının
tarafsızlığı yerine sanki bir Parlamento grubunun grup başkan vekiliymişçesine
konuşma sırasında lafa karışmak, laf çakmak, verilmesi gereken bir cevap varsa
onu bir başkasına bırakmadan hemen orada infaz etmek doğru şeyler değil.
Milletvekilimize “İç Tüzük’ü okuyun, anlamazsanız yardımcı olurum.”
yaklaşımınızı da üslup olarak reddettiğimizi, kınadığımızı ve doğru
bulmadığımızı ifade ediyorum. 
Teşekkür
ederim. (CHP sıralarından alkışlar)
BAŞKAN
– Yardımcı olmayacağım mı dememi isterdiniz? 
ÖZGÜR
ÖZEL (Manisa) – Oradaki maksadı anladık Sayın Başkan.
BAŞKAN
– Bakın, sayın milletvekilleri, herkesin sinirleri gergin olabilir, elbette ki
burası çok önemli bir makam, elbette ki sizlerin oturdukları yerler de çok
önemli makamlar ama değerlendirmenizi yaparken benden beklediğiniz objektifliği
lütfen, sizlerin de yapmasını arzu ederim. 
ÖZGÜR
ÖZEL (Manisa) – Ben tarafım, taraf. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Didem Engin ve
arkadaşları tarafından, ülkemizde faaliyet gösteren esnafların sorunları ve
çözüm yollarının araştırılması amacıyla 19/12/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Yoklama talebi vardır. 
Sayın
Özel, Sayın Gök, Sayın Erkek, Sayın Yüceer, Sayın Hürriyet, Sayın İlgezdi,
Sayın Çamak, Sayın Köse, Sayın Usluer, Sayın Arslan, Sayın Engin, Sayın Gürer,
Sayın Biçer, Sayın Karabıyık, Sayın Demirtaş, Sayın Sağlar, Sayın Gaytancıoğlu,
Sayın Şeker, Sayın Tanal, Sayın Çam. 
Üç
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Didem Engin ve
arkadaşları tarafından, ülkemizde faaliyet gösteren esnafların sorunları ve
çözüm yollarının araştırılması amacıyla 19/12/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi Grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Sayın
Özel, Sayın Akçay’la görüştünüz değil mi?
ÖZGÜR
ÖZEL (Manisa) – Evet, evet. 
BAŞKAN
- Sayın Akçay, bir dakikalık konuşma için mikrofonunuzu açıyorum.
Buyurun
Sayın Akçay, lütfen bir dakika içinde tamamlayın. 
IV.- AÇIKLAMALAR (Devam)
29.- Manisa Milletvekili Erkan Akçay’ın, yaptığı
açıklaması sırasında kullandığı bazı ifadelerini geri aldığına ilişkin
açıklaması
ERKAN
AKÇAY (Manisa) – Sayın Başkan, biraz evvelki görüşmeler sırasında, Cumhuriyet Halk Partisi Grubuyla
sataşma dediğimiz birtakım ağır ifadeler karşılıklı olarak kullanıldı. Ben,
tutanakları incelediğimde de hakikaten ağır olarak ifade ettiğim, itham ettiğim
ve bugüne kadar da uzun yıllardır yaptığım milletvekilliği görevi sırasında da
asla ağzımdan çıkmamış birtakım ifadeleri de o gerilimli atmosferde sarf
ettiğimi gördüm. Öncelikle, bütün bu sözleri geri aldığımı ifade ediyorum.
Cumhuriyet Halk Partisi Grubunun da bana yönelik yapılan bu ithamlar karşısında
gerekli açıklamayı yapacağını düşünüyorum ve bekliyorum.
Teşekkür ediyorum.
BAŞKAN
– Ben teşekkür ediyorum.
Sayın
Özel, buyurun, size de bir dakika.
30.- Manisa Milletvekili Özgür Özel’in, Manisa
Milletvekili Erkan Akçay’ın ifadelerine katıldığına ve kendisinin de bazı
ifadelerinden dolayı üzüntü duyduğuna ve geri aldığına ilişkin açıklaması
ÖZGÜR
ÖZEL (Manisa) – Sayın
Başkan, teşekkür ederim.
Ben de Sayın Erkan Akçay’ın, tutanaklarda neyin yer alıp
neyin yer almaması gerektiği ve hangi ifadeler geçerse ne hissettiği
konusundaki ifadelerine aynen katılıyorum, aynı görüşteyiz. Onun
adlandırmamasını saygıyla karşılıyorum. Bizim de adlandırmadan o ifadelerden
üzüntü duyduğumuzu ve geri aldığımızı ifade ediyorum.
BAŞKAN – Grup başkan vekillerimize çok teşekkür ediyorum.
Birleşime on dakika ara veriyorum.
Kapanma Saati: 18.04
DÖRDÜNCÜ OTURUM
Açılma Saati: 18.22
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Dördüncü Oturumunu açıyorum.
Alınan
karar gereğince, gündemin “Kanun Tasarı ve Teklifleri ile Komisyonlar Gelen
Diğer İşler” kısmına geçiyoruz. 
1’inci
sırada yer alan, Adalet ve Kalkınma Partisi Genel Başkanı İzmir Milletvekili
Binali Yıldırım ve Grup Başkanvekilleri Kayseri Milletvekili Mustafa Elitaş,
Amasya Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi ve Anayasa Komisyonu Raporu’nun ikinci görüşmelerine kaldığımız
yerden devam edeceğiz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (x) (xx)
BAŞKAN
– Komisyon? Yerinde. 
Hükûmet?
Yerinde. 
Sayın
milletvekilleri, geçen birleşimde teklifin 11’inci maddesi gizli oylama
sonucunda kabul edilmişti. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun, bir dakika. 
IV.- AÇIKLAMALAR (Devam)
31.- Manisa Milletvekili Özgür Özel’in, Ankara
Milletvekili Aylin Nazlıaka’nın bir gün önce Mecliste yaptığı eylemin eski
Genel Başkanları Deniz Baykal tarafından örgütlendiğine ilişkin açıklamalar ve
paylaşımlar yapıldığına ve Cumhuriyet Halk Partisi olarak bu açıklamalardan
rahatsız olduklarına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Dün,
burada bir bağımsız milletvekilimiz tarafından kürsüde bir eylem yapıldı. O
konunun içeriğine, yaşananlara ve sonrasına dair herhangi bir değerlendirmede
bulunmayacağım. Ama, eylem sırasında Cumhuriyet Halk Partisinin tavrını,
duruşunu, milletvekillerinin tavırlarını hepiniz gördünüz. 
Bugün,
bir sayın grup başkan vekilinin televizyon programında sarf ettiği birtakım
sözler ve iktidar partisinden içinde bulunduğumuz büyükşehrin belediye
başkanlığı görevini yürütmekte olan kişi, o eylemin önceki Genel Başkanımız
Sayın Deniz Baykal tarafından örgütlendiği veya desteklendiği manasına gelecek
açıklamalar ve paylaşımlarda bulunuyorlar. 
Şunu
net olarak söylemek durumundayız. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel. 
ÖZGÜR
ÖZEL (Manisa) – Şunu net olarak söylemek durumundayım: Bu konuda, Sayın
Baykal’ın konuya yönelik olarak bırakın planlanması, desteklenmesi, herhangi
bir yorumu dahi olmamıştır. Bu, tamamen yapılan eylemin yöneltildiği parti
grubunun ve bununla ilişkili olarak o milletvekiliyle kendi kişisel bir çatışma
hâlinde olan belediye başkanının kişisel durumlarını, pozisyonlarını pazarlamak
üzerine yapmış oldukları bir yansıtmadır. Bunu reddediyoruz. Cumhuriyet Halk
Partisi bu tip açıklamalardan son derece rahatsızdır. 
Bilgilerinize
arz ediyoruz. 
BAŞKAN – Teşekkür ederim. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN – Şimdi teklifin 12’nci maddesini okutuyorum:

MADDE 12 - 2709 sayılı
Kanunun 119 uncu maddesi başlığıyla birlikte aşağıdaki şekilde değiştirilmiş ve
kenar başlıkları metinden çıkarılmıştır.
“III. Olağanüstü hal
yönetimi
MADDE 119- Cumhurbaşkanı;
savaş, savaşı gerektirecek bir durumun başgöstermesi, seferberlik, ayaklanma,
vatan veya Cumhuriyete karşı kuvvetli ve eylemli bir kalkışma, ülkenin ve
milletin bölünmezliğini içten veya dıştan tehlikeye düşüren şiddet
hareketlerinin yaygınlaşması, anayasal düzeni veya temel hak ve hürriyetleri
ortadan kaldırmaya yönelik yaygın şiddet hareketlerinin ortaya çıkması, şiddet
olayları nedeniyle kamu düzeninin ciddî şekilde bozulması, tabiî afet veya
tehlikeli salgın hastalık ya da ağır ekonomik bunalımın ortaya çıkması hallerinde
yurdun tamamında veya bir bölgesinde, süresi altı ayı geçmemek üzere olağanüstü
hal ilan edebilir.
Olağanüstü hal ilanı
kararı verildiği gün Resmî Gazetede yayımlanır ve aynı gün Türkiye Büyük Millet
Meclisinin onayına sunulur.
Türkiye Büyük Millet
Meclisi tatilde ise derhal toplantıya çağırılır; Meclis gerekli gördüğü
takdirde olağanüstü halin süresini kısaltabilir, uzatabilir veya olağanüstü
hali kaldırabilir.
Cumhurbaşkanının
talebiyle Türkiye Büyük Millet Meclisi her defasında dört ayı geçmemek üzere
süreyi uzatabilir. Savaş hallerinde bu dört aylık süre aranmaz.
Olağanüstü hallerde
vatandaşlar için getirilecek para, mal ve çalışma yükümlülükleri ile 15 inci
maddedeki ilkeler doğrultusunda temel hak ve hürriyetlerin nasıl sınırlanacağı
veya geçici olarak durdurulacağı, hangi hükümlerin uygulanacağı ve işlemlerin
nasıl yürütüleceği kanunla düzenlenir.
Olağanüstü hallerde
Cumhurbaşkanı, olağanüstü halin gerekli kıldığı konularda, 104 üncü maddenin
onyedinci fıkrasının ikinci cümlesinde belirtilen sınırlamalara tabi olmaksızın
Cumhurbaşkanlığı kararnamesi çıkarabilir. Kanun hükmündeki bu kararnameler
Resmî Gazetede yayımlanır, aynı gün Meclis onayına sunulur.
Savaş ve mücbir
sebeplerle Türkiye Büyük Millet Meclisinin toplanamaması hâli hariç olmak üzere;
olağanüstü hal sırasında çıkarılan Cumhurbaşkanlığı kararnameleri üç ay içinde
Türkiye Büyük Millet Meclisinde görüşülür ve karara bağlanır. Aksi halde
olağanüstü hallerde çıkarılan Cumhurbaşkanlığı kararnamesi kendiliğinden
yürürlükten kalkar.”
BAŞKAN
– 12’nci madde üzerinde beşi aynı mahiyette olmak üzere yedi önerge vardır, ilk
okutacağım beş önerge aynı mahiyettedir.
Okutuyorum:
Türkiye Büyük Millet Meclisi Başkanlığına
Görüşülmekte
olan 447’ye 1’inci ek sıra sayılı Kanun Teklifi’nin 12’nci maddesiyle 2709
sayılı Kanun’un değiştirilen 119’uncu maddesinin altıncı fıkrasında yer alan
“belirtilen” ibaresinin “düzenlenen” olarak değiştirilmesini arz ve teklif
ederiz.
 Ramazan
Can
 Kırıkkale
RAMAZAN
CAN (Kırıkkale) – Başkanım, geri alıyorum.
BAŞKAN
– Sayın Can önergesini geri çekti.
Aynı
mahiyetteki diğer önergenin imza sahibi:
 Ali Ercoşkun
 Bolu
ALİ
ERCOŞKUN (Bolu) – Geri çekiyorum Başkanım.
BAŞKAN
– Sayın Ercoşkun önergesini geri çekti.
Aynı
mahiyetteki diğer önergenin imza sahibi:
 Yılmaz Tunç
 Bartın
YILMAZ
TUNÇ (Bartın) – Geri çekiyorum Başkanım.
BAŞKAN
– Sayın Tunç önergesini geri çekti.
Aynı
mahiyetteki diğer önergenin imza sahibi:
 Osman Aşkın Bak
 Rize
OSMAN
AŞKIN BAK (Rize) – Önergemi geri çekiyorum.
BAŞKAN
– Sayın Bak önergesini geri çekti.
Aynı
mahiyetteki diğer önergenin imza sahibi:
 Halil Eldemir
 Bilecik
HALİL
ELDEMİR (Bilecik) – Geri çekiyorum Başkanım.
BAŞKAN
– Sayın Eldemir önergesini geri çekti.
Diğer
önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447’ye ek 1 sıra sayılı Kanun Teklifi’nin 12’nci
maddesinin teklif metninden çıkarılmasını arz ve teklif ederim. 16/1/2017
 Meral
Danış Beştaş Ziya
Pir
 Adana Diyarbakır
Türkiye Büyük
Millet Meclisi Başkanlığına
Görüşülmekte
olan 447/ek 1 sıra sayılı Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 12’nci maddesinin Anayasa’ya aykırı olduğu
gerekçesiyle metinden çıkarılmasını arz ederiz.
 Özgür
Özel Hüseyin Yıldız Mahmut
Tanal
 Manisa Aydın İstanbul
 Elif
Doğan Türkmen Gaye Usluer Serkan
Topal
 Adana Eskişehir Hatay
BAŞKAN
– Komisyon okunan son önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) - Katılmıyoruz Başkanım.
BAŞKAN
– Hükûmet?
SAĞLIK
BAKANI RECEP AKDAĞ (Erzurum) – Katılmıyoruz Değerli Başkanım.
BAŞKAN
– Önerge üzerinde Eskişehir Milletvekili Sayın Gaye Usluer konuşacak.
Buyurun
Sayın Usluer. (CHP
sıralarından alkışlar)
GAYE USLUER (Eskişehir) – Teşekkür ederim Sayın Başkan.
Değerli milletvekilleri, hepinizi saygıyla selamlıyorum.
Değerli milletvekilleri, ne yazık ki söz bitti. Gerçekten çok üzgünüm. Sayın Meclis Başkanı,
keşke konuşma hakkı isteyen, dün bu kürsüden eylem yapan milletvekiline söz
hakkı verilseydi böyle bir eylem olacak mıydı? Keşke bu eylemi yapan
milletvekiline hoşgörüyle yaklaşsaydık ve o aşamada o milletvekili arkadaşımıza
söz hakkı verseydik burada yaşadıklarımızı dün yaşayacak mıydık? Elbette ki
yaşamayacaktık. Dün sabah eve gittiğimde gerçekten bunları düşündüm “Nasıl
engelleyebilirdik?” diye. Gözü dönmüş bir kadın milletvekili, gözü dönmüş bir
milletvekili. 
FATMA
BENLİ (İstanbul) – Lütfen, bu yakışmıyor yalnız. Lütfen, bu yakışmıyor. 
İLKNUR
İNCEÖZ (Aksaray) – Bizim milletvekilimizin burnunu kıranın da gözü dönmüştü
kana, ısıranın da gözü dönmüştü. Onlara da bir laf etseydin. 
GAYE
USLUER (Devamla) – Bu resimler, bu videolar her yerde. Gerçekten yakışmıyor.
Sadece Türkiye değil, görüntüleri tüm dünya izledi. Şu anda hastanede yatan
arkadaşlarımız var, saçları yolunmuş arkadaşlarımız var, yüzleri tırmalanmış
arkadaşlarımız var ve diyorum ki: “Yazık, yazık! Söz bitti.”
ABDULKADİR
YÜKSEL (Gaziantep) – Sana da yazık! 
GAYE
USLUER (Devamla) – “Anayasa” diyoruz, “toplumsal uzlaşı” diyoruz, “Toplum için
yapıyoruz.” diyoruz ve Meclis TV’yi yasaklıyoruz. Aslında, halkı yasaklıyoruz
öğrenmesin diye, duymasın diye. Hoşgörünün olmadığı, özgürlüklerin kısıtlandığı
bir yerde demokrasi olmaz. OHAL’de, OHAL koşullarında Anayasa yapılmaz. Sanki
başka bir taslağı konuşuyormuş gibi yapıyorsunuz. Mustafa Kemal’in Anayasası’na
dönen mi ararsın, “hükûmet değişikliği” diyen mi, “Meclis daha çok anlam
kazanacak.” diyen mi. Ya yaptığınızı söyleyin ya da söylediğinizi yapın. (CHP
sıralarından alkışlar) Oylarınızı bile göstere göstere kullanıyorsunuz. Eğer
göstere göstere kabine girmeden oy kullanmak doğru olsaydı Sayın Meclis Başkanı
her oylamadan önce “Gizli oy”, her oylamanın bitiminde “Gizli oyla yapılan
oylama sonrası” diye açıklama yapmazdı.
En
başından beri aklı ve vicdanı hür milletvekillerine seslendik: “Halkın iradesi,
seçilmişleri olarak bu duruma düşmeyin, itiraz edin.” dedik ama itaat ettiniz.
Arkadaşlar,
Türkiye saraydan büyüktür. (CHP sıralarından alkışlar) Bir yıl önce
söylediklerinizi unutup lütfen tam tersi işler yapmayın. Cezaevinde koğuş
başkanlığına layık gördüğünüz kişileri bin yıllık devletin başına başkan
yapmayın. Babanızın oğlu bile olsa kimsenin bu kadar yetkiyle 80 milyonu
yönetmesine izin vermeyin sayın milletvekilleri.
İLKNUR
İNCEÖZ (Aksaray) – Millet verecek zaten yetkiyi.
GAYE
USLUER (Devamla) - Hepimizin gözünün içine baka baka “Suç işliyorum, sana ne
lan?” diyen, sahte oy kullanan Meclisin yüz karalarıyla bir araya gelmeyin
değerli milletvekilleri. (CHP sıralarından alkışlar)
“Başkanlığa
hayır.” derseniz saraya hesap verirsiniz ama “Başkanlığa evet.” dediğinizde
halka hesap veremeyeceksiniz. (CHP sıralarından alkışlar) 
İsterseniz
bu yetkileri bir meleğe verin, diktatör olmaması, şeytana dönüşmemesi mümkün
değil. 
BAŞKAN
– Kaba ve yaralayıcı konuşmayınız Sayın Usluer.
İLKNUR
İNCEÖZ (Aksaray) – Yazıklar olsun sana, konuştuğun dile bak sen. Sen de kadın
mısın?
GAYE
USLUER (Devamla) - Ateşle oynuyorsunuz ama sizin de eliniz bu ateşin altında
yanacak biliyor musunuz değerli milletvekilleri? (CHP sıralarından alkışlar) 
İLKNUR
İNCEÖZ (Aksaray) – Şeytanı görüyoruz, görüyoruz. 
GAYE
USLUER (Devamla) - Bu yüzden, bu meseleyle uğraşacağınıza gelin ortak akılda
buluşalım. Ülkedeki tek istikrar patlayan bombalar, ülkedeki tek istikrar
yükselen dolar ve üç kuruşluk asgari ücretken, bizlerin yapması gereken AKP-CHP
demeden MHP-HDP demeden birlik olmaktır, gerçek FETÖ’cülerle mücadele etmektir,
OHAL’i kaldırmaktır, güvenli yaşam koşullarını inşa etmek için öncelikle hep
birlikte “Diktatörlüğe hayır.” demektir. 
Buradan
vicdanı hür, aklı hür vekillere sesleniyorum: Bu koltuklar bizlere emanettir. 
İLKNUR
İNCEÖZ (Aksaray) – Bizim öyle de sizin öyle mi acaba?
GAYE
USLUER (Devamla) - Geriye bırakacaklarımız, utanmazca kabinlerin önünde
verdiğimiz pozlar olmamalıdır. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Lütfen temiz bir dille konuşalım Sayın Usluer. 
Tamamlayın
lütfen, bir dakika daha süre veriyorum size.
AYŞE
SULA KÖSEOĞLU (Trabzon) – Ölçüyü kaçırıyorsunuz, hiçbir milletvekiline
“Utanmaz.” diyemezsiniz.
SEBAHATTİN
KARAKELLE (Erzincan) – Sen kendi utanmana bak, kendi utanmana bak. 
FATMA
BENLİ (İstanbul) – Kırmızıları gösteren kim?
GAYE
USLUER (Devamla) – Son olarak, buradan…
AYŞE
SULA KÖSEOĞLU (Trabzon) – Ölçüyü kaçırmayın, bir kadın olarak ölçüyü
kaçırmayın, haksızlık ediyorsunuz, ayıp ediyorsunuz.
SEBAHATTİN
KARAKELLE (Erzincan) – Çok utanmazsın sen.
GAYE
USLUER (Devamla) – …canım ülkemin canım insanlarına sesleniyorum: Umudu
yitirmeyin, inancımız tam.
1988
yılında Şili’deki referandumda diktatör Pinochet’i Şilililer nasıl devirdiyse
bu millet de bu ülkeyi diktatörlüğe teslim etmeyecektir.
Saygılar
sunuyorum. (CHP sıralarından alkışlar)
SAĞLIK
BAKANI RECEP AKDAĞ (Erzurum) – Dersinizi sandıkta bir kere daha alacaksınız yakın
zamanda. 
MUHAMMET
EMİN AKBAŞOĞLU (Çankırı) – Gerçeklikten kopuk bir konuşma oldu.
OSMAN
AŞKIN BAK (Rize) – Zavallı bir konuşmaydı. 
İLKNUR
İNCEÖZ (Aksaray) – Çok acınacak bir konuşmaydı, hem de çok, yazık, umut vadeden
CHP’nin konuşması(!)
IX.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, Ankara Milletvekili Aylin Nazlıaka’nın, yaptığı eylem
öncesinde gündem dışı ve önerge üzerinde konuşma taleplerinin yerine
getirilemediğine ancak kendisine verilen yerinden üç dakikalık konuşmayı kabul
etmediğine ilişkin konuşması
BAŞKAN
– Sayın milletvekilleri, bir konu hakkında bilgi vermek istiyorum, Sayın
Usluer’in konuşması üzerine bir konu hakkında bilgi vermek istiyorum. Grup
başkan vekillerimizin bu konuda bilgisi var ama diğer milletvekillerimizin de
öğrenmesinde yarar görmekteyim. 
Sayın
Aylin Nazlıaka, çarşamba günü beni arayarak perşembe günü için gündem dışı söz
istedi. Bildiğiniz gibi, gündem dışı sözleri parti gruplarına veriyoruz ve bu
dağıtımı da pazartesi akşamına kadar bitirmek zorundayız. Aynı şekilde, bu
hafta da pazartesi akşamına kadar bu dağıtımı yaptık ve konuşma hakkına sahip
olan sayın milletvekillerine de hangi gün konuşacağını bildirdik. Sayın
Nazlıaka’ya bu durumu anlattım ve söz verdiğim arkadaşın söz hakkını alarak
kendisine veremeyeceğimi de belirttim. Buna rağmen durumu, geçmişte Cumhuriyet
Halk Partisi milletvekili olması sıfatıyla, Sayın Gök’e, Sayın Özel’e ve Sayın
Altay’a da bildirdim, kendileri de bana teşekkür ettiler. Daha sonra, kürsüye
çıktığımda… Sayın Aylin Nazlıaka Kanunlar ve Kararlar Başkanlığına bir önerge
vermiş, önergesi 31’inci sırada. Bildiğiniz gibi, her maddede yedi önerge
görüşebiliyoruz. Ben kürsüye çıktıktan sonra bu kürsüden, kendisine önergeyi
işleme alamayacağımızı, usulen işleme alamayacağımızı, önergelerin belirlenmiş
olduğunu belirttim ama kendisine yerinden bir dakikalık söz verebileceğimi
söyledim; bağımsız bir milletvekili olduğu için bunu iki dakikaya da
çıkaracağımı belirttim; kadın olmasından dolayı da “Bir pozitif ayrımcılık da
yaparız, size üç dakikalık söz veririm.” dedim. Buradan konuştuk. Fakat kendisi
“Ben, üç dakikada söyleyeceklerimi anlatamam.” dedi ve bu kürsünün önünden
gitti. Ondan sonraki gelişmeleri hepimiz biliyoruz, bilmenizde yarar var diye
düşündüm, paylaşmak istedim sizinle. 
ÖZGÜR
ÖZEL (Manisa) – Sayın Başkan, bu konuda kısa bir söz…
BAŞKAN
- Şunu da söyleyeyim: Ben Sayın Gök’ü, Sayın Altay’ı ve Sayın Özel’i aradım ama
Sayın Özel’le görüşemedim, Sayın Altay ve Sayın Gök’le görüştüm ve Sayın Özel’e
de iletmeleri ricasında bulundum çünkü yan yana olduklarını bana söylemişlerdi.

Buyurun
Sayın Özel. 
HAYDAR
AKAR (Kocaeli) – AKP’nin geri çektiği önergelerden birinde söz verseydiniz. 
BAŞKAN
– O benim yetkimde değil. Lütfen…
ÖZGÜR
ÖZEL (Manisa) – Sayın Başkan….
BAŞKAN
– O benim yetkimde değil. 
Özür
dilerim Sayın Özel. 
Önergeleri
çekip başka bir kişiye söz vermek benim yetkimde değil ama şunu da duydum
sonra: Sayın Elitaş, bir önergede kendisine konuşma hakkı verebileceğini
söylemiş, Sayın Nazlıaka bunu da kabul etmemiş. 
Buyurun
Sayın Özel…
ÖZGÜR
ÖZEL (Manisa) – Sayın Başkan, öyle anlaşıldı mı bilmiyorum ama o ihtimale karşı
şu netleştirmeyi yapalım.
BAŞKAN
– Tabii ki. 
ÖZGÜR
ÖZEL (Manisa) - Dediğiniz gibi oldu, o doğru, o önemli değil, bizim hangimize
söyleseniz hızla bilgiyi paylaşıyoruz. Bize gelen bilgi şu: Konuşmalar
dağıtıldıktan sonra istedi, sizin arkadaşınıza vermiştik, ondan veremedik,
bilginiz olsun.” Biz de bunu bildik. Sanki biz…
BAŞKAN
– Sizdeydi zaten söz. 
ÖZGÜR
ÖZEL (Manisa) – Aynen öyle. 
Yani,
biz Aylin Hanım’a söz verilmemesine…
BAŞKAN
– Hayır, hayır. Asla öyle bir şey yok. 
ÖZGÜR
ÖZEL (Manisa) – Tamamen sizin tasarrufunuz. 
BAŞKAN
– Hayır, hayır. Asla öyle bir şey yok. 
ÖZGÜR
ÖZEL (Manisa) – Biz, konudan bilgi sahibi olduk. 
Teşekkür
ederim. 
BAŞKAN
– Hayır, asla öyle bir şey yok. 
Tekrar
netleştirelim: Sayın Gök veya Sayın Altay veya Sayın Özel “Kendisine söz
verilmesin.” şeklinde bir talepte asla bulunmadılar. Ben, zaten Aylin
Nazlıaka’ya söz veremeyeceğimi çünkü konuşmaları dağıttığımı söyledim. Sadece
bu durumu grup başkan vekillerine bildirdim, sadece bu durumu olay olarak
bildirdim. 
Buyurun
Sayın Bostancı…
IV.- AÇIKLAMALAR (Devam)
32.- Amasya Milletvekili Mehmet Naci Bostancı’nın,
Eskişehir Milletvekili Gaye Usluer’in 447 ve 447’ye 1’inci Ek sıra sayılı
Anayasa Değişiklik Teklifi’nin 12’nci maddesiyle ilgili önerge üzerinde yaptığı
konuşmasındaki bazı ifadelerine ve oylamaların usulüne uygun yapıldığına
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Hakarete
ilişin bir temel ilke, hakareti eden kişinin sadece kendi kişiliği ve kimliğine
ilişkin bir açıklamada bulunduğudur. Sayın Usluer’in biraz önce yapmış olduğu
konuşmada bize yönelik kanaatimizce bizce hakaretler vardır, bu bağlama
yerleşir. Olmadığını düşünüyorsa mesele yoktur.
Dünkü
olayı dünde bırakmak gerekirdi, hiçbirimizin tasvip etmediği bir olay. Sayın
grup başkan vekilleri olarak hep beraber burada açıklamaları yaptık. Eğer
herkes kendi gördüğü pencereden bu olayı anlatmaya kalkarsa biz bu Mecliste
olayın gerçekte ne olduğuna ilişkin bir adalet duygusuna varamayız. Zaten
anlaşabilseydik grup başkan vekilleriyle ona göre bir yol oluştururduk; bir
başka yolu, anlaşamama hâlindeki yolu tercih ettik. Genel kurallar üzerinden o
konuyu bağlamanın Meclisin genel çalışma düzeni ve hepimiz açısından uygun
olacağı kanaatiyle dün bunu kapattık. Bugün tekrar gündeme gelmesi, “Biz de
şöyle gördük.” denmesi kanaatimce uygun değildir.
Oylamalara
ilişkin, “Oylamalar şu şekilde yapıldı, bu şekilde yapıldı.” gibi şaibe
doğurucu beyanları doğru bulmuyoruz. Oylamalar burada usulüne uygun bir şekilde
yapılmaktadır. 
İBRAHİM
ÖZDİŞ (Adana) - Hiç de değil, hiç de değil. Gizlilik kuralına uyulmuyor Sayın
Grup Başkan Vekili. Kabinlere girilip oy atılması lazım.
MEHMET
NACİ BOSTANCI (Amasya) - Bu tür beyanlar kendi kendinin şahitliğine soyunan
beyanlardır.
Teşekkür
ediyorum.
BAŞKAN
– Teşekkür ederim.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 ek 1 sıra sayılı Kanun Teklifi’nin 12’nci
maddesinin teklif metninden çıkarılmasını arz ve teklif ederim. 16/1/2017
Ziya Pir (Diyarbakır) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) - Katılmıyoruz Başkanım.
BAŞKAN
– Hükûmet?
SAĞLIK
BAKANI RECEP AKDAĞ (Erzurum) – Katılmıyoruz Değerli Başkanım.
BAŞKAN
– Önerge üzerinde Diyarbakır Milletvekili Sayın Ziya Pir konuşacak.
Buyurun
Sayın Pir. (HDP sıralarından alkışlar)
ZİYA
PİR (Diyarbakır) – Teşekkür ederim Sayın Başkan.
Sayın
Başkan, değerli milletvekilleri; bir varmış bir yokmuş, bir ülke varmış. Bir
gün o ülkenin parlamentosu yakılmış yıkılmış, hemen akabinde bir KHK’yla kişi
ve hak ve özgürlükleri kaldırılmış, ifade ve basın özgürlüğü kaldırılmış,
toplanma ve toplantı özgürlüğü kaldırılmış, örgütlenme hakkı kaldırılmış, ev ve
iş yeri aramaları artırılmış, mal varlıklarına el koymalar artırılmış ve bu
kararname sayesinde bir sonraki seçimlerde yeni bir sistemin kurulmasına
muhalefet edebilecek herkes ve her şey ya tutuklanmış ya da yasaklanmıştır. 
Hemen
bundan sonra parlamentonun iç tüzüğü değiştirilmiş çünkü bir muhalefet
partisinin bütün milletvekilleri ya tutuklanmış ya da parlamentoya giremez hâle
getirilmiştir ve yapılacak oylamada o oylamanın geçerli olabilmesi için bu iç
tüzük değişikliği yapılmıştır. 
En
güçlü olan partinin lideri başkan olarak bütün gücü tek elde toplamak
istiyormuş ve bunun için bir yasa çıkarmak istemiş ve çıkarmış da. Hedefini ise
şöyle ifade ediyor o başkan: “Bu denli zor bir dönemde ülkenin ve milletin bekası
için hükûmetin daha etkin ve hızlı çalışması gerekiyor.” Bunun için mecliste
polislerin ve yandaş vekillerin zorbalığı altında bir yasa çıkarılmış ve onunla
meclisin yasama yetkilerinin önemli bir kısmı başkana devredilmiş, meclis
denetimi kaldırılmış, yargı denetimi defakto kaldırılmış yani güçler ayrılığı
tamamen bertaraf edilmiş. 
Değerli
milletvekilleri, “bir varmış bir yokmuş” dedik ama bu anlattıklarım tam da bu
şekilde 1933 Almanya’sında gerçekleşmiş ve Hitler bu şekilde gücü ele
geçirmiştir. 
Kararname
dediğim meşhur Reichstagsbrandverordnung’dur. Bahsi geçen yasa ise onların
meşhur Ermachtigungsgesetz’idir. 
Ne
korkunçtur ki bu olaylar ve bu yasa değişiklikleri son aylarda bizim ülkemizde
de gerçekleşmiştir, biz onları yaşadık ve yaşamaya da devam ediyoruz.
Sonra
ne oldu Hitler Almanyası’nda daha 1933 senesinde, İkinci Dünya Savaşı öncesi?
Basın yasaklandı veya sansürlendi, memurların büyük bir kısmı işten atıldı, 2
Mayısta -hemen 1 Mayıstan sonra- sendikalar yasaklandı, mallarına el kondu,
yöneticileri tutuklandı. Mayıs-Temmuz ayları içinde de NSDAP partisi hariç,
onun ortağı dâhil olan bütün partiler ya yasaklandı ya da lağvedildi. Gerisi
malum, Almanya, kendisini ve dünyayı İkinci Dünya Savaşı’na, büyük bir
felaketin içine sürükledi. Neden? Çünkü bir şahsa bütün güç verildi ve o gücü
dengeleyecek, denetleyecek ne varsa yok edildi, işte bundan. 
“Tarih
tekerrür eder.” deriz biz Türkçede, Nietzsche de “Tarih aynı olayın, aynı
olanın süreklilik içinde tekrarıdır.” der. Nietzsche’yle devam etmek istiyorum,
şunu da umuyorum: Umarım, Türkiye'de, bu yetkilendirme anayasasını eline
verdiğimiz ve o anayasayla karar verecek olanlar, o kararların altına, bir gün
umarım “Dionysos” diye imza atma durumuna düşmezler deyip, Genel Kurulu
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Pir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
milletvekilleri…
FİLİZ
KERESTECİOĞLU DEMİR (İstanbul) – Sayın Başkan, sisteme giremiyorum, bir söz
talebim olacaktı. 
BAŞKAN
– Sisteme giremiyorsunuz. 
Peki,
buyurun, bir dakika. 
IV.- AÇIKLAMALAR (Devam)
33.- İstanbul Milletvekili Filiz Kerestecioğlu
Demir’in, tutuklu 11 HDP milletvekilinin Anayasa değişiklik teklifinde oy
kullanamadıklarına ve bir televizyon kanalında bir ilkokul çocuğuyla yapılan
röportajdaki bazı ifadelere ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
maddenin oylamalarına geçmeden önce bir konuyu bir kez daha, farklı bir şekilde
gündeme getirmek istiyorum.
Biliyorsunuz,
11 vekilimiz tutuklu ve bütün bu Anayasa teklifi -bizim için tırnak içerisinde
olan- görüşmeleri sırasında kendileri yasama faaliyetlerini yasama sorumsuzluğu
devam etmesine rağmen yapamadılar ve oy kullanamadılar. Ancak, bunu gerçekten
tutanaklara özellikle girmesi açısından da ifade etmek istiyoruz “evet”
oylarına baktığımız zaman, birinci tur oylamalarının çoğu 340 oyla kabul
edildi, ikinci tur da hemen hemen o şekilde seyrediliyor. Mesela, tutuklu olan
11 vekil HDP’li değil de AKP’li 11 vekil olsaydı eğer, bu rakam 340 eksi 11;
329 olacaktı ve o maddeler aslında geçemeyecekti. Sizler acaba o zaman
görüşmelere devam edecek miydiniz, hakikaten bunu yapıyor olacak mıydınız, bir
anayasa topluma bu hızla dayatılmaya çalışılacak mıydı o vekillerin tutukluluğu
göz ardı edilmeye çalışılarak? Bunu bir kez daha Millet Meclisine ve sizin
görüşlerinize sunmak istiyoruz. 
Bu
nedenle, Meclis Başkan Vekilinin aslında İç Tüzük ihlali üzerinden… Hakikaten
eğer “Aynı şeyi yaparım.” diyorsanız aykırı bir işlem yapılmadığına dair
kanaatimiz güçlenecektir ama biz böyle olmadığını ve vekillerimizin bugün başka
partiden olsalardı eğer…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) - …bu işlemin asla uygulanmayacağını
düşünüyoruz.
BAŞKAN
– Sayın Kerestecioğlu, başka partilerden bu tutuklu milletvekilleri olsaydı o
partilerin ne yapacağı konusunda ben bir karar veremem, beyanda da bulunamam.
FİLİZ
KERESTECİOĞLU DEMİR (İstanbul) – Ben bununla ilgili devam etmek istiyorum.
BAŞKAN
– Teşekkür ederim.
Teklifin
12’nci maddesinin gizli oylamasına başlıyoruz…
FİLİZ
KERESTECİOĞLU DEMİR (İstanbul) – Bitirmedim efendim.
BAŞKAN
– Bitti sözünüz.
FİLİZ
KERESTECİOĞLU DEMİR (İstanbul) – Bitirmedim, hayır.
BAŞKAN
– Ben cevap verdim size.
FİLİZ
KERESTECİOĞLU DEMİR (İstanbul) – Siz kendiniz verdiniz, benim bitmedi yani ses
gitti sadece. 
BAŞKAN
– Bir artı bir olmadı mı? 
FİLİZ
KERESTECİOĞLU DEMİR (İstanbul) – Hayır, olmadı. 
AYLİN
NAZLIAKA (Ankara) – Sayın Başkan…
BAŞKAN
– Bir dakika eksik mi kaldı? 
FİLİZ
KERESTECİOĞLU DEMİR (İstanbul) – Evet. 
BAŞKAN
– Buyurun. 
FİLİZ
KERESTECİOĞLU DEMİR (İstanbul) – Bir de bir konuyu daha ifade etmek istiyorum
çünkü çok vahim. Bugün, okulların tatile girdiği bir günde CNN Türk muhabirinin
tuttuğu mikrofona, “Ne olmak istiyorsun?” sorusuna -bütün vekillerin
dinlemesini rica ediyorum- bir çocuğun verdiği cevap “Ben Cumhurbaşkanı olmak
istiyorum.”dur. “Nereden başlamak istiyorsun, nasıl olmak istiyorsun?” sorusuna
“Muhtarlıktan başlamak istiyorum.” diye küçük kız cevap veriyor ve “Muhtar
olacağım, sonra belediye başkanı, milletvekili, bakan.” diyerek devam ediyor.
Ama, sonra “Neden Cumhurbaşkanı olmak istiyorsun?” sorusuna verdiği cevap çok
vahim: “Anayasa’yı değiştireceğim. Darbeciler yüzünden bir sürü sorun
yaşıyoruz. Bu yüzden idam getireceğim. Anayasalar geri dönmüyormuş ama ben onu
geri döndüreceğim.”
MEHMET
ŞÜKRÜ ERDİNÇ (Adana) – Çocuklar anladı, siz anlamadınız. 
MAHMUT
TOĞRUL (Gaziantep) – Darbe anayasası. 
FİLİZ
KERESTECİOĞLU DEMİR (İstanbul) – Yani, hakikaten ilkokul çocuğunun ağzına
“idam” lafını biz sokabiliyorsak eğer, bu Meclisin ve milletvekillerimizin
örnek olmasıyla sokabiliyorsak bu, gerçekten çok ayıp, çok incitici ve insan
haklarına, çocuk haklarına aykırı bir tutumdur. 
Teşekkür
ederim. 
BAŞKAN
– Teşekkür ederiz. 
AYLİN
NAZLIAKA (Ankara) – Sayın Başkan, benimle ilgili olarak da bir açıklama
yaptınız. Ben de söz istiyorum. (AK PARTİ sıralarından gürültüler) 
BAŞKAN
– Sayın milletvekilleri… 
AYLİN
NAZLIAKA (Ankara) – Ben de söz istiyorum çünkü az önce bir açıklama yaptınız. 
BAŞKAN
– Sayın Nazlıaka, talebinizi söyler misiniz. 
AYLİN
NAZLIAKA (Ankara) – Hem Meclisi hem de kamuoyunu doğru bilgilendirmek adına ben
de kendi açımdan…
BAŞKAN
– Benim bilgilendirmem üzerine mi? 
AYLİN
NAZLIAKA (Ankara) – Hayır efendim. Siz benim ismimi geçirerek az önce bir
açıklama yaptınız, ben de odamdan dinledim. Ben de buna istinaden, burada
düzeltilmeye muhtaç bir konu var, onu açıklamak istiyorum. 
BAŞKAN
– Buyurun, yerinizden bir dakika süre vereceğim, sataşma yok çünkü. (AK PARTİ
sıralarından “Yerinizden, yerinizden” sesleri)
İLKNUR
İNCEÖZ (Aksaray) – Kelepçe olabilir elinde. 
AYLİN
NAZLIAKA (Ankara) – Yani, Sayın Başkan… Sayın Başkan…
BAŞKAN
– Sayın Nazlıaka, sataşma yok, yerinize geçin, bir dakika söz vereceğim size. 
AYLİN
NAZLIAKA (Ankara) – Hayır, sataşma var, sataşma var.
BAŞKAN
– Lütfen… 
AYLİN
NAZLIAKA (Ankara) – Yani, sanki… 
BAŞKAN
– Bakın, ben size bir sataşmada bulunmadım. Şu ana kadar da kimse burada bir
sataşmada bulunmadı size. Açıklama yapmak istediğinizi söylüyorsunuz, buyurun
yerinize geçin. Bir dakika söz vereceğim size.
ERKAN
AKÇAY (Manisa) – İç Tüzük’ü uygulayalım Sayın Başkan. 
İLKNUR
İNCEÖZ (Aksaray) – Kürsüye yaklaşma bir daha.
AYLİN
NAZLIAKA (Ankara) – Sayın Başkan…
BAŞKAN
- Sayın Nazlıaka, lütfen usulüne uygun davranalım. Buyurun, yerinize geçin.
Buyurun
Sayın Nazlıaka.
34.- Ankara Milletvekili Aylin Nazlıaka’nın, Oturum
Başkanı TBMM Başkan Vekili Ayşe Nur Bahçekapılı’nın bazı ifadelerine ve bu
ülkeyi, bu cumhuriyeti aydınlığa kavuşturacak olanların teslimiyetçi kadınlar
değil, özgürlükçü, eşitlikçi, mücadeleci kadınlar olacağına ilişkin açıklaması
AYLİN
NAZLIAKA (Ankara) – Sayın Başkan, öncelikle gerçekten bu dakika konusundaki
yaklaşımınızı kınıyorum. Sanki babanızın bağından bağ veriyorsunuz.
İLKNUR
İNCEÖZ (Aksaray) – Karıştırma babayı falan.
AYLİN
NAZLIAKA (Ankara) - Yani dakika, saniye, salise hesabı yapmak durumunda
kalıyoruz. Bu, gerçekten bu Meclise yakışmıyor.
İLKNUR
İNCEÖZ (Aksaray) – Sen de babanın çiftliği zannettin kürsüyü herhâlde kelepçeyi
vurmakla.
ZEKERİYA
BİRKAN (Bursa) – Babanın çiftliği değil, İç Tüzük’e göre…
AYLİN
NAZLIAKA (Ankara) – İkincisi: Siz bana aslında önergeyle ilgili olarak
yaptığınız konuşmayı burada doğru aktarmadınız, üzülerek söylüyorum. Yedi
önerge vermişti AKP. “Yedi önergeyle tüm önerge hakkı bloke ediliyor.” dediniz
yani daha doğrusu onu söylemediniz, yedi önerge verdik, “Birini CHP’ye, birini
MHP’ye vereceğim.” dediniz.
SAĞLIK
BAKANI RECEP AKDAĞ (Erzurum) – Dün de zaten bir buçuk saatimizi yedin burada.
AYLİN
NAZLIAKA (Ankara) - Bu sizin inisiyatifinizdeydi. Ben de bağımsız milletvekili
olarak 12’nci sıradaydım -Kanunlar Kararlardan da biliyorum- öne çekebilirdiniz
ama hepsi bir yana, dün burada yaşananlar utanç vericidir. (AK PARTİ
sıralarından gürültüler)
ZEKERİYA
BİRKAN (Bursa) – Doğru, doğru, utanç verici.
AYŞE
SULA KÖSEOĞLU (Trabzon) – Kesinlikle utanç verici. Milletin kürsüsünü işgal
etmek utanç verici bir eylem.
SAĞLIK
BAKANI RECEP AKDAĞ (Erzurum) – Nazlıaka’nın dün burada yaptığı utanç verici,
tutanaklara girsin, Meclisi uzun süre esir almıştır. 
AYLİN
NAZLIAKA (Ankara) - Çünkü kadınların kadınlara şiddet uyguladığı, kadını kadına
kırdırdığınız bir düzen kurdunuz. (AK PARTİ sıralarından gürültüler)
SAĞLIK
BAKANI RECEP AKDAĞ (Erzurum) – Milletin iradesine büyük bir saygısızlık şov
yapmak için.
AYLİN
NAZLIAKA (Ankara) – İşte, bu, başkanlık sistemiyle yeni kuracağınız Türkiye’nin
bir iz düşümüdür. Bundan duyduğum utancı, esefi buradan bir kez daha dile
getirmek istiyorum ve kadın arkadaşlarımızı medeniyete, demokrasiye davet etmek
istiyorum. Onların, erkeklerin bir işaretiyle benim etrafımı sarmış olmasını da
ayrıca bir zafiyet olarak görüyorum. Bu ülkeyi, bu cumhuriyeti aydınlığa
kavuşturacak olanlar teslimiyetçi olan kadınlar değil, özgürlükçü… 
(Mikrofon
otomatik cihaz tarafından kapatıldı) 
AYLİN
NAZLIAKA (Ankara) – …eşitlikçi, mücadeleci kadınlar olacaktır.
BAŞKAN
– Sayın Nazlıaka, teşekkür ediyorum açıklamalarınızdan dolayı.
MUHAMMET
EMİN AKBAŞOĞLU (Çankırı) – Oylamaya geçelim.
BAŞKAN
– Ben, grup önerisiyle, gündem dışıyla önerge arasındaki farkı ortaya koyarak
konuşmanızı isterdim. Ben, grup önerisiyle, gündem dışı konuşmalarla ilgili o
dağıtımı yapıyorum dedim.
AYLİN
NAZLIAKA (Ankara) – Gündem dışında verebileceğinizi…
MUSTAFA
ELİTAŞ (Kayseri) – Sayın Başkan, oylama işlemine başladınız, oylamaya
başladınız.
BAŞKAN
- Önergeyi dağıtmak benim inisiyatifimde değil, Kanunlar Kararların
inisiyatifinde.
AYLİN
NAZLIAKA (Ankara) – Evet, Kanunlar Kararlarda 12’deydim.
BAŞKAN
- Doğru öğrenelim, doğru konuşalım.
AYLİN
NAZLIAKA (Ankara) – Hayır. “Gündem dışı da verebilirim, bakayım.” dediniz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
- Teklifin 12’nci maddesinin gizli oylamasına başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler, Adana’dan
başlayarak Denizli’ye kadar -Denizli dâhil- ve Diyarbakır’dan başlayarak
İstanbul’a kadar -İstanbul dâhil- Hükûmet sırasındaki kâtip üyeler ise
İzmir’den başlayarak Mardin’e kadar -Mardin dâhil- ve Mersin’den başlayarak
Zonguldak’a kadar -Zonguldak dâhil- adı okunan milletvekilini ad defterinde
işaretleyerek kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verilecektir. Milletvekilleri,
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır. 
Bildiğiniz
gibi, bu pullardan beyaz olanı kabul, kırmızı olanı ret, yeşil olanı ise
çekimser oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Oylamaya
Adana ilinden başlıyoruz. 
(Oyların
toplanmasına başlandı)
İBRAHİM
ÖZDİŞ (Adana) – Anayasa Komisyonu Başkanı Sayın Mustafa Şentop gizlilik kuralına
uymadı, dışarıda oyunu kullandı. 
Sayın
Veysel Eroğlu, keza, o da aynı şekilde kullandı.
Bu
doğru bir oylama yöntemi değil. 
BAŞKAN
– Sayın milletvekilleri, sayın görevli arkadaşlar, lütfen kalabalık olmasın oy
verme yerinde. 
İBRAHİM
ÖZDİŞ (Adana) – Sayın Başkan, kabinlere girilmiyor, kabinlere girilmeden oy
kullanılıyor. 
ÖZGÜR
ÖZEL (Manisa) – Sayın Başkan, kabinlere girilmesi konusunda uyarı yapmanızı
talep ediyorum. Kimse kabine girmiyor, lütfen kabinlere girilmesi konusunda
uyarıda bulununuz. 
Sayın
Başkan, kabinlere girmiyor arkadaşlar. 
BAŞKAN
– Ben yeteri kadar uyarıda bulundum. 
ÖZGÜR
ÖZEL (Manisa) – Lütfen uyarın. 
ÖMER
FETHİ GÜRER (Niğde) - Bir uyarıda daha bulunun, kabinlere girmiyorlar, ben de
gördüm. 
ÖZGÜR
ÖZEL (Manisa) – Sayın Başkan, kabinlere girilmesi konusunda uyarıda bulunun. 
İBRAHİM
ÖZDİŞ (Adana) – Gizliliğe uymuyorlar, İç Tüzük’ü ihlal ediyorlar, Anayasa’yı
ihlal ediyorlar. 
ÖZGÜR
ÖZEL (Manisa) – Sayın Başkan, kabinlere girilmesi konusunda uyarır mısınız
arkadaşları?
Şu
anda kimse kabine girmiyor efendim, kimse. Boş geçiyorlar. 
HİLMİ
BİLGİN (Sivas)- Oylamalar İç Tüzük’e uygun olarak yapılıyor. 
İLKNUR
İNCEÖZ (Aksaray) – Gizli oylamanın bütün kurallarına uygun şekilde AK PARTİ
milletvekilleri ve MHP’liler oy kullanıyorlar, Özgür Özel. 
MEHMET
MUŞ (İstanbul) – CHP Grup Başkan Vekili Özgür Özel yanlış değerlendirmelerde
bulunuyor. 
OSMAN
AŞKIN BAK (Rize) – Evet. 
MEHMET
MUŞ (İstanbul) – İç Tüzük’e aykırı beyanlarda bulunuyor. Milletvekillerimiz İç
Tüzük’e uygun şekilde oylama yapıyorlar. 
ÖZGÜR
ÖZEL (Manisa) – Mehmet Muş, milletvekillerini açık oylamaya teşvik ediyor,
suçunu örtmek için de şu anda oturduğu yerden gerçek dışı beyanlarda bulunuyor.

OSMAN
AŞKIN BAK (Rize) – Özgür Özel’in beyanları doğru değildir, AK PARTİ milletvekilleri
İç Tüzük’e uygun olarak oylarını kullanmaktadırlar. 
ÖZGÜR
ÖZEL (Manisa) – Kabine giriyorlar mı, girmiyorlar mı?
OSMAN
AŞKIN BAK (Rize) – Kabine giriyorlar şu anda, İç Tüzük’e uygun olarak oylarını
kullanıyorlar. 
ÖZGÜR
ÖZEL (Manisa) – Sayın Başkan, bir şey soracağım: Bu yalan bir tek bize mi
günah? AKP’ye serbest mi? Osman’a serbest mi? Yalan atmak etik dışı bir
davranış değil mi göz göre göre?
BAŞKAN
– Oylar usulüne göre kullanılmaktadır sayın milletvekilleri, rahat olun. 
(Oyların
toplanmasına devam edildi)
OSMAN
AŞKIN BAK (Rize) – AK PARTİ milletvekilleri çalışıyor, kabinlere giriyorlar,
oylarını kullanıyorlar. 
BAŞKAN
– Oyunu kullanan arkadaşlar kupaların önünden ayrılabilirler.
OSMAN
AŞKIN BAK (Rize) – AK PARTİ milletvekilleri İç Tüzük’e uygun olarak oylarını
kullanıyorlar. 
MEHMET
GÖKDAĞ (Gaziantep) – Anayasa’ya aykırı, İç Tüzük’e aykırı. 
İBRAHİM
ÖZDİŞ (Adana) – Sayın Sağlık Bakanı yine kabine girmeden oy kullandı.
SAĞLIK
BAKANI RECEP AKDAĞ (Erzurum) – Sayın Adana Milletvekili yine yalan söyledi. 
İBRAHİM
ÖZDİŞ (Adana) – Hayır, hiç yalan söylemedim; o gün de söylemedim, şimdi de
söylemiyorum Sayın Bakan.
SAĞLIK
BAKANI RECEP AKDAĞ (Erzurum) – Arkadaşlar, Sayın Adana Milletvekili her zaman
olduğu gibi yine yalan söyledi. 
İBRAHİM
ÖZDİŞ (Adana) – Hayır, kabin dışında oy kullanıyorsunuz.
SAĞLIK
BAKANI RECEP AKDAĞ (Erzurum) – Ben bu kadar yalancı adam hiç görmedim
hayatımda.
İBRAHİM
ÖZDİŞ (Adana) – Hayır efendim, gördüğümüzü söylüyoruz. Hayır, gizliliğe
uymuyorsunuz, gizliliğe uymuyorsunuz. Doğruyu söylüyoruz. 
(Oyların
toplanmasına devam edildi)
İBRAHİM
ÖZDİŞ (Adana) – Efendim, Grup Başkan Vekili Sayın İlknur İnceöz Hanımefendi
kabine girmeden İç Tüzük’ü ihlal ederek oy kullandı…
İLKNUR
İNCEÖZ (Aksaray) – İç Tüzük ihlali yok, gizli bir şekilde oyumu kullandım.
BAŞKAN
– Ben buradan gözlüyorum, İç Tüzük ihlali yok, bütün oylar usulüne göre
kullanılıyor.
İBRAHİM
ÖZDİŞ (Adana) – …ve Sayın Başkan Vekili de duruma müdahale etmedi.
(Oyların
toplanmasına devam edildi)
BAŞKAN
– Oyununu kullanmayan sayın üye var mı? Yok.
Oy
verme işlemi tamamlanmıştır.
Oy
kutuları kaldırılsın lütfen.
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 12’nci maddesinin gizli oylama sonucunu
okuyorum:
“Kullanılan oy sayısı  : 484
Kabul : 342
Ret : 138
Çekimser : Yok
Boş : 
2
Geçersiz : 
2
 Kâtip
Üye Kâtip Üye
 Emre
Köprülü Mustafa Açıkgöz
 Tekirdağ Nevşehir”
Böylelikle 12’nci madde de kabul
edilmiş oldu.
13’üncü maddeyi okutuyorum:

MADDE 13- 2709
sayılı Kanunun 142 nci maddesine aşağıdaki fıkra eklenmiştir.
“Disiplin mahkemeleri dışında askeri mahkemeler
kurulamaz. Ancak savaş halinde, asker kişilerin görevleriyle ilgili olarak
işledikleri suçlara ait davalara bakmakla görevli askeri mahkemeler kurulabilir.”
BAŞKAN
– Sayın milletvekilleri, 13’üncü madde üzerinde beşi aynı mahiyette olmak üzere
yedi adet önerge vardır. İlk okutacağım beş önerge aynı mahiyettedir. 
Türkiye Büyük Millet Meclisi Başkanlığına
Görüşülmekte
olan 447’ye 1’inci Ek sıra sayılı Kanun Teklifi’nin 13’üncü maddesinde yer alan
“eklenmiştir” ibaresinin “ilave edilmiştir” olarak değiştirilmesini arz ve
teklif ediriz.
 Ramazan
Can
 Kırıkkale
RAMAZAN
CAN (Kırıkkale) – Sayın Başkanım önergemi geri alıyorum. 
BAŞKAN
– Sayın Can önergesini geri çekti. 
Aynı
mahiyetteki diğer önergenin imza sahibini okuyorum:
 Yılmaz Tunç
 Bartın
YILMAZ
TUNÇ (Bartın) – Çekiyorum Başkanım.
BAŞKAN
– Sayın Tunç önergesini geri çekti.
Aynı
mahiyetteki diğer önergenin imza sahibi:
 Osman Aşkın Bak
 Rize 
OSMAN
AŞKIN BAK (Rize) – Önergemi çekiyorum efendim.
BAŞKAN
– Sayın Bak önergesini geri çekti.
Aynı
mahiyetteki diğer önergenin imza sahibi:
 Halil Eldemir
 Bilecik 
HALİL
ELDEMİR (Bilecik) – Geri çekiyorum.
BAŞKAN
– Sayın Eldemir önergesini geri çekti.
Aynı
mahiyetteki diğer önergenin imza sahibi:
 Ali Ercoşkun 
 Bolu
ALİ
ERCOŞKUN (Bolu) – Önergemi çekiyorum.
BAŞKAN
– Sayın Ercoşkun önergesini geri çekti.
Diğer
önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 Ek 1 sıra sayılı Kanun Teklifi’nin 13’üncü
maddesinin teklif metninden çıkarılmasını arz ve teklif ederim.
 Burcu Çelik Meral
Danış Beştaş
 Muş Adana

Türkiye Büyük Millet Meclisi Başkanlığına
Görüşülmekte
olan 447 Ek 1 sıra sayılı Türkiye Cumhuriyeti Anayasası’nda Değişiklik
Yapılmasına Dair Kanun Teklifi’nin 13’üncü maddesinin anayasaya aykırı olduğu
gerekçesiyle metinden çıkarılmasını arz ederiz.
 Özgür
Özel Hüseyin Yıldız  Elif
Doğan Türkmen
 Manisa Aydın Adana
 Süleyman
Sencer Ayata Mahmut Tanal Serkan
Topal
 İstanbul İstanbul Hatay
BAŞKAN
– Okunan son önergeye Komisyon katılıyor mu?
ANAYASA
KOMİSYONU ÜYESİ MURAT ALPARSLAN (Ankara) – Katılmıyoruz Sayın Başkanım.
BAŞKAN
– Hükûmet?
İÇİŞLERİ
BAKANI SÜLEYMAN SOYLU (Trabzon) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Süleyman Sencer Ayata konuşacak.
Buyurun
Sayın Ayata. (CHP sıralarından alkışlar)
SÜLEYMAN
SENCER AYATA (İstanbul) – Sayın Başkan, değerli milletvekilleri; yapılan
Anayasa değişikliklerinin Türkiye'yi siyasi birikiminden, kültüründen,
geleneklerinden nasıl kopardığını ve demokratik rejimden ve hukuk devletinden
nasıl uzaklaştırdığını sağlam gerekçelerle ve ayrıntılı olarak benden önce söz
alan arkadaşlarım ortaya koydular. Yalnız, bu değişikliği savunan arkadaşlarımızın
bir savunma biçimi, bir akıl yürütme biçimi, sık başvurduğu bir savunma yöntemi
özellikle dikkatimi çekti. Bu arkadaşlarımız, demokratik anayasaların tüm
unsurlarının, kurumlarının ve ilkelerinin bu düzenlemenin içinde yer aldığını
defaten ve ısrarla savundular. Benim buradaki sorum şu: Tüm bunların Anayasa'da
yazılı olması, bizim çıkıp tüm dünyaya karşı “Bakın, bizde demokrasi ve hukuk
devleti var.” dememiz için yeterli midir? Bunu tartışacağım kısaca.
Şimdi,
değerli arkadaşlarım, 20’nci yüzyılda, bundan yetmiş, seksen, yüz sene önce
otoriterlik demek muhaliflerin, hukuk devletinin ve demokrasinin zor
kullanılarak ortadan kaldırılması demekti. Oysa son otuz yılda otoriter
rejimler tüm dünya tarafından denetlenmeye, izlenmeye başlayınca onlar da bir
değişime uğradılar “yeni kuşak otoriterlik” diye bir kavram da çıktı. Bu yeni
kuşak otoriter rejimler, artık, iktidarlarını, demokrasi ilkelerinin
ülkelerinde tam olarak var olduğunu, eksiksiz olarak bulunduğunu söyleyerek
sürdürmeye çalışıyorlar. Nitekim, bu rejimlerin anayasalarında meclisler, kişi
hakları, siyasi haklar, basın özgürlüğü, yargı bağımsızlığı hepsi eksiksiz var.
Örneğin, Meclis mi diyorsunuz, Meclis var, hem de gece gündüz demeden toplanıp,
hayatın her alanını denetleyen yasaları dur durak bilmeden çıkaran meclisler
var. Başkandan bir talimat geliyor, kanun çıkarılacak, hemen o kanunlar
çıkarılıyor. Bu meclisler için “kanun yapma makinesi” de diyorlar zaten, “kanun
imalat makinesi” de diyorlar. Gerçek parlamento deneyimiyle alakası bulunmayan
bu makineler, kanun yapma makineleri, otoriter rejimlerin tanımlayıcı bir
özelliği hâline gelmiş durumda. 
Bakın,
işin özü şu: Bu rejimler, baskıcı uygulamalarını bir hukuk maskesi ve bir
meşruiyet maskesi kılıfı altında, şalı altında gizlemeye, saklamaya, hatta
yaldızlayarak, cilalayarak bunu yapmaya çalışıyorlar. Evet, yasanın yazılı
olması çok önemli, yasanın önceden biliniyor olması çok önemli ama “Yasa,
usulüne göre yapılıyor mu?” sorusu tabii hukuk devleti açısından farklı bir
soru. Bizdeki usule ilişkin tartışmalar, örneğin torba yasalar, OHAL konusunda
zaten yapılıyor, sadece hatırlatıp geçeceğim. Ama, usul yetmez, esasta hukuk
devleti sorunu var, esasta hukuk devleti. Demokrasi işliyor mu, insan hakları
teminat altında mı, yargı bağımsız mı; bunların olmadığı ama bir yasal
demokrasi örtüsü altında saklanan rejimler için bakın ne ad veriliyor? Örtülü
otoriterlik, örtülü diktatörlük. (CHP sıralarından alkışlar) Dünyanın gözünde
bir çeşit “deve kuşu rejimleri” olarak anılıyor bunlar. Türkiye’nin, bu
düzenlemelerle demokratik dünyanın gözünde bu tür rejimler ailesine girmesine
izin vermemeliyiz, vermeyelim arkadaşlar. (CHP sıralarından alkışlar) 
İkinci
bir konu, kısaca değineceğim, millet iradesi konusu, millet egemenliği konusu.
Şimdi, “millet” dediğimiz zaman burada çok büyük laflar ediyoruz, ben biraz
küçük laf edeceğim. Şimdi, bu milletin bir de bir ferdi var, bir ferdi var bu
milletin. Bu milletin ferdi bu durumda beş yılda bir, altını çiziyorum beş
yılda bir ama hesapladınız mı bilmem, ömrü boyunca sadece 8-10 kere, ömrü
boyunca sadece 8-10 kere tüm iradesini emanet ettiği bir kişinin yaptıkları ve
yapacakları üzerinde söz söyleme hakkına sahip olacak sadece hayatında 8 kere. 
(Mikrofon
otomatik cihaz tarafından kapatıldı) 
BAŞKAN
– Sayın Ayata, bir dakika daha veriyorum. 
Tamamlayın
lütfen. 
SÜLEYMAN
SENCER AYATA (Devamla) – Başkan her gün onun hayatını her yönüyle etkileyen
kararları alacak ama yere göğe sığdıramadığınız o milletin ferdi, hayatı
boyunca sadece 8-10 kere bir başkan için iyidir ya da kötüdür diyebilecek. 
Şimdi,
arkadaşlar, bu yapılan şudur: Dünya bir taraftan temsilî demokrasiyi yeterli
bulmayıp katılımcı demokrasiye hatta doğrudan demokrasiye gitmeye çalışırken
Türkiye gizli otoriterliğe doğru yelken mi açacak, sorum budur. 
Şimdi,
değerli arkadaşlarım, sonuç olarak şunu söyleyeceğim: Sorunlarımız çok, kronik
istikrarsızlık yaşıyoruz ama bunun kaynağı parlamenter rejim değil, gücün zaten
tek bir odakta toplanmış olması neticesinde iktidarın sorun çözme kapasitesinin
alabildiğine düşük olmasıdır. Türkiye daha on yıl önce kendini demokratik
ülkelerle kıyaslıyordu. Önümüzdeki soru şu: Şimdi biz dünyaya sicilimizi
“örtülü otoriterlik, örtülü diktatörlük” olarak mı kaydettireceğiz? 
Saygılar
sunarım. (CHP sıralarından alkışlar)
BAŞKAN
– Teşekkür ederim Sayın Ayata. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Genel Kurulda görüşülecek olan 447 Ek 1 sıra sayılı
Kanun Teklifi’nin 13’üncü maddesinin teklif metninden çıkarılmasını arz ve
teklif ederim.
 Burcu
Çelik Meral
Danış Beştaş
 Muş  Adana
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım. 
BAŞKAN
– Hükûmet?
İÇİŞLERİ
BAKANI SÜLEYMAN SOYLU (Trabzon) – Katılmıyoruz Sayın Başkanım. 
BAŞKAN
– Önerge üzerinde Muş Milletvekili Sayın Burcu Çelik konuşacak. 
Buyurun
Sayın Çelik. (HDP sıralarından alkışlar)
BURCU
ÇELİK (Muş) – Sayın Başkan, değerli milletvekilleri; dün Meclisimiz yine
aslında iki görüntüye, iki fotoğrafa tanıklık etti. Biri, kadın dayanışmasıydı
ve bu çok önemli ve çok değerliydi. Diğeri de ne yazık ki ülkenin her
kesiminde, toplumun her kesiminde artık genele yayılmış bir şiddetti. 
Burada,
Mecliste böyle bir şiddetle karşılaşmış olmak elbette ki çok üzüntü verici ama
şunu söyleyeceğim son olarak –daha sonra Anayasa’yla ilgili görüşlerimi
belirtmek istiyorum- emin olun ki değerli arkadaşlar, koparılan saçlar yerine
gelir, yüzümüzdeki izler elbette ki geçer ama o fotoğraflar toplumun zihninden,
halklarımızın zihninden asla çıkmayacaktır. 
Bu
anlamda, bu şekilde tekrardan Meclis içerisinde şiddet ortamının yaratılmasının
önüne geçmemiz gerektiğini diliyorum, hepinizi tekrardan saygıyla selamlıyorum.
(HDP sıralarından alkışlar)
Değerli
arkadaşlar, şunu rahatlıkla söyleyebilirim ki önümüzdeki teklif, esas
itibarıyla, sadece iktidarın kullanımına ilişkindir ve yürütme gücünün nasıl ve
kimler tarafından kullanılacağı hususuyla sınırlıdır.
Değerli
arkadaşlar, Anayasa değişikliğinin genel gerekçesinde, ne yazık ki,
demokrasinin temel değerleri olan özgürlük, eşitlik, kardeşlik, adalet, temsil
adaleti, sosyal adalet ve buna benzer hiçbir kavrama bir kere bile yer
verilmemiştir. 
Demokratik
hükûmetin hayata geçirilmesi için elzem olan temsil ve siyasal katılımla
muhalefetin güçlendirilmesine hiçbir atıfta bulunulmadığı gibi, 61 Anayasası
döneminde yasama kuvvetinin zayıflatılmış olduğu gibi, hiçbir bilimsel
araştırma ve bulguya dayanmayan bir sav ileri sürülmektedir.
Değerli
arkadaşlar, teklifin hazırlanması sürecinde hepimizin yakından gördüğü gibi,
etkin ve olması gerektiği gibi siyasal katılım asla söz konusu olmadı. 
Hepimizin
bildiği gibi, egemenliğin üç unsuru vardır; bunlar, yasama, yürütme ve yargıdır.
Şimdi, önerilen metne baktığımızda, bu unsurlar arasında ciddi bir dengesizlik,
denetlenemezlik ve işlevsizlik meydana getirilmektedir. İktidarın nasıl
kullanacağına ilişkin temel hak ve özgürlükler bakımından hayati önemdeki bu
model hususunda çok ciddi değişiklik yapılırken, bu değişiklik için olmazsa
olmaz şart olan toplumsal uzlaşı süreçte aranmamıştır. 
Bu
Anayasa önerisi, sadece AKP’nin ve MHP’nin siyasetçilerinin –tırnak içerisinde-
birtakım siyasetçilerinin uzlaşısının bir sonucu olarak ortaya çıkmıştır. Bu
iki partiye baktığımızda, taban olarak birbirlerinden çok farklı partiler
değillerdir. Tabanları bu kadar birbirine yakın olan iki partinin hazırlayacağı
bir metnin kendileri gibi olmayan farklılıkların bir arada yaşamını
sağlayabilecek içerikte olması beklenebilir mi? Elbette ki beklenemez. Bu
yüzden de bu iki siyasi partinin bir araya gelip uzlaşmasına “toplumsal uzlaşı”
demek imkânsızdır. Bu sözde uzlaşmada ülkedeki pek çok farklı kesim ne yazık ki
uzlaşı dışında bırakılmıştır. 
Siyasal
sorumluluğun karşılığı olabilecek denetleme mekanizmasını bu sistem içerisinde
göremiyoruz çünkü yok değerli arkadaşlar. Bu denetlemeyi yapması beklenen
yegâne kurum Meclistir ancak önerilen taslakta Meclis bu siyasal sorumluluğu
harekete geçirebilecek imkânlara sahip değildir. Meclisin içerisinden
çıkmayacak bir hükûmetle ilgili en korkunç olanı hükûmetin denetlenemeyecek
olmasıdır. Teklifi savunanlar sürekli olarak metinde bir denge ve denetlemenin
olduğundan bahsetmektedirler. Bizim görebildiğimiz kadarıyla, tek adamlık,
cinsiyetçi, eril bir anayasa, kuvvetler birliği gibi şeyler metinde çok net
gözükmemektedir ama denge ve denetleme metinde asla gözükmemektedir değerli
arkadaşlar. 
Yeni
bir anayasa yapmak için en önemli şartlardan biri elbette ki demokratik yapının
buna uygun olmasıdır. Olağanüstü hâl döneminde böyle bir çalışmanın içerisine
girilmiş olması daha başlamadan çıkacak sonucun meşruiyetinin sorgulanmasına
sebep olmuştur. Anayasa gibi ortak bir uzlaşı metninin oluşturulması sürecinde
katkı sunması beklenen odaların, sendikaların, sivil toplum kuruluşlarının
günbegün kapatıldığını ya da kapatılma endişesiyle karşı karşıya olduğunu
görüyoruz. Sadece bu durum bile demokratik anlamda anayasa yapmaya zemin
olmadığını bize göstermektedir değerli arkadaşlar.
Değerli
arkadaşlar, konuşmamı bitirirken birkaç şey eklemek istiyorum sadece. Yeni bir
şey üretirken kriterimizin mevcuttan daha iyiye gitme iradesi olması
gerektiğini düşünüyorum.
(Mikrofon
otomatik cihaz tarafından kapatıldı)
AHMET
YILDIRIM (Muş) – Sayın Başkan, çok kısa…
BAŞKAN
– Tamamlayın lütfen Sayın Çelik.
BURCU
ÇELİK (Devamla) – Teşekkürler.
Yani
bu Anayasa’yla daha özgür, daha eşit, daha kardeş, daha adil, daha temsil
kabiliyeti yüksek, daha refah içinde olacağımız bir yola doğru gitmeliyiz. Bu
söylediklerimi önüme alarak metne baktığımda, daha karanlık ve sonu olmayan bir
yola son hızla devam ettiğimizi görüyorum. 
Son
söz olarak değerli arkadaşlar, 1789 İnsan ve Yurttaş Hakları Bildirisi’nin
16’ncı maddesini hatırlatmak istiyorum. Şöyle söylüyor değerli arkadaşlar:
“Hakların güven altına alınmadığı ve güçler ayrılığının belirlenmediği bir
toplumun anayasası yoktur.” 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Çelik. 
Önergeyi
oylarınıza sunuyorum… 
III.- YOKLAMA
(HDP
sıralarından bir grup milletvekili ayağa kalktı)
AHMET
YILDIRIM (Muş) – Yoklama talebimiz var Sayın Başkanım. 
BAŞKAN
– Yoklama talebi var. 
Sayın
Yıldırım, Sayın Kerestecioğlu Demir, Sayın Toğrul, Sayın Çelik, Sayın Atalan,
Sayın Baydemir, Sayın Gaydalı, Sayın Adıyaman, Sayın Pir, Sayın Doğan, Sayın
Önlü, Sayın Birlik, Sayın Uca, Sayın İrmez, Sayın Dora, Sayın Özsoy, Sayın
Öztürk, Sayın Taşdemir, Sayın Ataş, Sayın Kaya. 
Yoklama
için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi
teklifin 13’üncü maddesinin gizli oylamasına başlıyoruz. Gizli oylamanın ne
şekilde yapılacağını arz ediyorum: Komisyon ve Hükûmet sıralarında yer alan
kâtip üyelerden Komisyon sırasındaki kâtip üyeler, Adana’dan başlayarak
Denizli’ye kadar -Denizli dâhil- ve Diyarbakır’dan başlayarak İstanbul’a kadar
-İstanbul dâhil- Hükûmet sırasındaki kâtip üyeler ise İzmir’den başlayarak
Mardin’e kadar -Mardin dâhil- ve Mersin’den başlayarak Zonguldak’a kadar
-Zonguldak dâhil- adı okunan milletvekilini ad defterinde işaretleyerek
kendisine biri beyaz, biri yeşil, biri de kırmızı olmak üzere üç yuvarlak pul
ile bu oylamaya özel mühürlü zarf verilecektir. Milletvekilleri, Başkanlık
kürsüsünün sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır. 
Bildiğiniz
üzere, bu pullardan beyaz olanı kabul, kırmızı olanı ret, yeşil olanı ise
çekimser oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Görevli
arkadaşlar yerlerinde.
Şimdi
gizli oylamaya Adana ilinden başlıyoruz.
(Oyların
toplanmasına başlandı)
ÖMER
FETHİ GÜRER (Niğde) – Kabinlere girmiyorlar Sayın Başkan .
BAŞKAN
– Sayın milletvekilleri, oy verme yerlerinde kalabalık oluşturmayalım ve
oylarımızı seri şekilde kullanalım lütfen.
(Oyların
toplanmasına devam edildi)
İBRAHİM
ÖZDİŞ (Adana) – Sayın Adalet Bakanı kabine girmeden oy kullandı, gizliliği
ihlal etti Sayın Bekir Bozdağ.
BAŞKAN
– Sayın milletvekilleri, fotoğraf çektirme işini… Lütfen, daha hassas olalım bu
konuda, kalabalık oluyor oy kutularının etrafı ama sayın milletvekilleri
oylarını usulüne uygun olarak gizli kullanıyorlar.
(Oyların
toplanmasına devam edildi)
BAŞKAN
– Kürsünün önünü boşaltalım lütfen.
(Oyların
toplanmasına devam edildi) 
İBRAHİM
ÖZDİŞ (Adana) – Recep Akdağ, yine kabine girmeden oy kullandı, gizliliği ihlal
etti. 
SAĞLIK
BAKANI RECEP AKDAĞ (Erzurum) – Yalan söylüyorsun. 
İBRAHİM
ÖZDİŞ (Adana) – Kayıtlarda da mevcut. Böyle “Yalan söylüyor.” falanla… 
SAĞLIK
BAKANI RECEP AKTAĞ (Erzurum) – Bir kere daha yalan söylüyorsun. 
İBRAHİM
ÖZDİŞ (Adana) - Gizliliği ihlal ettin Sayın Bakan.
OSMAN
AŞKIN BAK (Rize) – Sağlık Bakanımıza iftira ediyor. 
İBRAHİM
ÖZDİŞ (Adana) - Gizliliği ihlal ettiniz. 
ABDULLAH
NEJAT KOÇER (Gaziantep) – Cumhuriyet Halk Partililer oylamamıza müdahale
ediyorlar. 
İBRAHİM
ÖZDİŞ (Adana) – Gizliliği ihlal ettiniz. 
(Oyların
toplanmasına devam edildi) 
BAŞKAN
– Adı okunmayan sayın milletvekili var mı? 
(Oyların
toplanmasına devam edildi) 
BAŞKAN
– Oyunu kullanmayan sayın milletvekili var mı? 
(Oyların
toplanmasına devam edildi) 
BAŞKAN
– Kâtip üyeler oylarını kullanabilirler. 
(Oyların
toplanmasına devam edildi) 
BAŞKAN
– Oy verme süresi için son beş dakika…
(Oyların
toplanmasına devam edildi) 
BAŞKAN
- Oyunu kullanmayan sayın milletvekili kalmadığına göre oy verme işlemi
tamamlanmıştır.
Oy
kutularını kaldıralım lütfen.
(Oyların
ayrımı yapıldı)
BAŞKAN
– Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 13’üncü maddesinin gizli oylama sonucunu okuyorum:
“Kullanılan
oy sayısı : 484
Kabul : 343
Ret : 136
Çekimser : Yok
Boş : 
3
Geçersiz :
 2
 Kâtip Üye Kâtip
Üye
 Fehmi
Küpçü Emre Köprülü
 Bolu Tekirdağ”
Böylelikle
teklifin 13’üncü maddesi de kabul edilmiş oldu.
Sayın
milletvekilleri, birleşime kırk beş dakika ara veriyorum.
Kapanma Saati: 20.34
BEŞİNCİ OTURUM
Açılma Saati:
21.23
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Beşinci
Oturumunu açıyorum. 
447
sıra sayılı Kanun Teklifi’nin ikinci görüşmelerine devam ediyoruz.
Komisyon?
Burada.
Hükûmet?
Burada.
Sayın
milletvekilleri, 14’üncü maddeyi okutuyorum:
MADDE 14- 2709
sayılı Kanunun 159 uncu maddesinin başlığı ile birinci ve dokuzuncu
fıkralarında yer alan “Yüksek” ibareleri madde metninden çıkarılmış; iki, üç,
dört ve beşinci fıkraları aşağıdaki şekilde değiştirilmiş; altıncı fıkrasında
yer alan “asıl” ibaresi madde metninden çıkarılmış; dokuzuncu fıkrasında yer
alan “kanun, tüzük, yönetmeliklere ve genelgelere” ibaresi “kanun ve diğer
mevzuata” şeklinde değiştirilmiştir.
“Hâkimler ve Savcılar Kurulu onüç üyeden oluşur; iki
daire halinde çalışır. 
Kurulun Başkanı Adalet Bakanıdır. Adalet Bakanlığı
Müsteşarı Kurulun tabiî üyesidir. Kurulun, üç üyesi birinci sınıf olup, birinci
sınıfa ayrılmayı gerektiren nitelikleri yitirmemiş adlî yargı hâkim ve
savcıları arasından, bir üyesi birinci sınıf olup, birinci sınıfa ayrılmayı
gerektiren nitelikleri yitirmemiş idarî yargı hâkim ve savcıları arasından
Cumhurbaşkanınca; üç üyesi Yargıtay üyeleri, bir üyesi Danıştay üyeleri, üç
üyesi nitelikleri kanunda belirtilen yükseköğretim kurumlarının hukuk
dallarında görev yapan öğretim üyeleri ile avukatlar arasından Türkiye Büyük
Millet Meclisi tarafından seçilir. Öğretim üyeleri ile avukatlar arasından
seçilen üyelerden, en az birinin öğretim üyesi ve en az birinin de avukat
olması zorunludur. Kurulun Türkiye Büyük Millet Meclisi tarafından seçilecek
üyeliklerine ilişkin başvurular, Meclis Başkanlığına yapılır. Başkanlık,
başvuruları Anayasa ve Adalet Komisyonları Üyelerinden Kurulu Karma Komisyona
gönderir. Komisyon her bir üyelik için üç adayı, üye tamsayısının üçte iki
çoğunluğuyla belirler. Birinci oylamada aday belirleme işleminin
sonuçlandırılamaması halinde ikinci oylamada üye tamsayısının beşte üç
çoğunluğu aranır. Bu oylamada da aday belirlenemediği takdirde, her bir üyelik
için en çok oyu alan iki aday arasında ad çekme usulü ile aday belirleme işlemi
tamamlanır. Türkiye Büyük Millet Meclisi, Komisyon tarafından belirlenen
adaylar arasından, her bir üye için ayrı ayrı gizli oyla seçim yapar. Birinci
oylamada üye tamsayısının üçte iki çoğunluğu; bu oylamada seçimin
sonuçlandırılamaması halinde, ikinci oylamada üye tamsayısının beşte üç
çoğunluğu aranır. İkinci oylamada da üye seçilemediği takdirde en çok oyu alan
iki aday arasında ad çekme usulü ile üye seçimi tamamlanır. 
Üyeler dört yıl için seçilir. Süresi biten üyeler bir
kez daha seçilebilir. 
Kurul üyeliği seçimi, üyelerin görev süresinin
dolmasından önceki otuz gün içinde yapılır. Seçilen üyelerin görev süreleri
dolmadan Kurul üyeliğinin boşalması durumunda, boşalmayı takip eden otuz gün
içinde, yeni üyelerin seçimi yapılır.”
BAŞKAN
– Sayın milletvekilleri, 14’üncü madde üzerinde beşi aynı mahiyette olmak üzere
toplam yedi adet önerge vardır. İlk okutacağım önergeler, beş önerge aynı
mahiyettedir, okutuyorum: 
Türkiye Büyük Millet Meclisi Başkanlığına
Görüşülmekte
olan 447'ye 1’inci ek sıra sayılı Kanun Teklifi’nin 14’ üncü maddesi ile 2709
sayılı Kanun’un değiştirilen 159’uncu maddesinin değiştirilen üçüncü fıkrasında
yer alan "belirtilen" ibaresinin "düzenlenen" olarak
değiştirilmesini arz ve teklif ederiz.
 Ramazan Can 
 Kırıkkale
RAMAZAN
CAN (Kırıkkale) – Çekiyorum.
BAŞKAN
– Sayın Can önergesini çekti. 
Aynı
mahiyetteki diğer önergenin imza sahibi: 
 Ali Ercoşkun 
 Bolu
ALİ
ERCOŞKUN (Bolu) – Çekiyorum efendim.
BAŞKAN
– Sayın Ercoşkun önergesini geri çekti.
Aynı
mahiyetteki diğer önergenin imza sahibi:
 Yılmaz Tunç
 Bartın
YILMAZ
TUNÇ (Bartın) – Çekiyorum Başkan.
BAŞKAN
– Sayın Tunç önergesini geri çekti.
Aynı
mahiyetteki diğer önergenin imza sahibi:
 Osman Aşkın Bak
 Rize 
OSMAN
AŞKIN BAK (Rize) – Çekiyorum Başkanım.
BAŞKAN
– Sayın Bak önergesini geri çekti.
Aynı
mahiyetteki diğer önergenin imza sahibi:
 Halil Eldemir
 Bilecik
HALİL
ELDEMİR (Bilecik) – Çektim.
BAŞKAN
– Sayın Eldemir önergesini geri çekti.
Diğer
önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 ek 1 sıra sayılı Kanun Teklifi’nin 14’üncü
maddesinin teklif metninden çıkarılmasını arz ve teklif ederim.
 Hüda Kaya  Meral
Danış Beştaş
 İstanbul  Adana
Türkiye Büyük Millet Meclisi Başkanlığına
Görüşülmekte
olan 447/ek 1 sıra sayılı Türkiye Cumhuriyeti Anayasası’nda Değişiklik
Yapılmasına Dair Kanun Teklifi’nin 14’üncü maddesinin Anayasa’ya aykırı olduğu
gerekçesiyle metinden çıkarılmasını arz ederiz.
 Özgür Özel  Hüseyin
Yıldız  Elif Doğan Türkmen
 Manisa  Aydın
 Adana 
 İlhan Cihaner  Serkan
Topal  Mahmut Tanal 
 İstanbul  Hatay
 İstanbul
BAŞKAN
– Komisyon okunan son önergeye katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın İlhan Cihaner konuşacak.
Buyurun
Sayın Cihaner. (CHP sıralarından alkışlar) 
İLHAN
CİHANER (İstanbul) – Teşekkür ediyorum Sayın Başkan. 
Anayasa
teklifinin ayrıntıları ortaya çıktığı andan itibaren kamuoyundaki tartışmalar
bize şunu gösterdi: Başkanlığa geçişi, rejim değişikliğini destekleyen
milletvekilleri için mesele, teknik anlamda bir bilme, farkına varma ya da bu
yolla ikna olma meselesi değil. Yani, pekâlâ, bu değişikliklerin demokrasiyi
gerileteceğini ve ülkeyi kaosa sürükleme risklerini barındırdığını herkes
biliyor. Aralarında bir dönem AKP’yle birlikte çalışanların da olduğu, değişik
siyasi görüşlerden bilim ve siyaset insanları da tehlikeye dikkat çekiyor. Sami
Selçuk, Cem Eroğul, Fazıl Sağlam, Levent Köker, Ergun Özbudun, Kemal Gözler,
Ertuğrul Yalçınbayır, İbrahim Kaboğlu, Rıza Türmen, Sadi Somuncuoğlu, Namık
Kemal Zeybek, Altan Öymen, Hüsamettin Cindoruk gibi isimlerin ortak çağrıları
ve kaygıları şu: Bu değişiklik olursa ülke bir felakete sürüklenir. Bu
isimlerin çoğunluğunun, artık, kişisel çıkar ve kariyer planlarını bir tarafa
bırakmış, samimi olarak ülke iyiliğini isteyen kişiler olduğunu sizler de
takdir edersiniz. Zaten bu isimlerin güçlü gerekçeleri bir yana, değişikliği
savunanların ve liderlerinin, çok uzak olmayan bir geçmişte söylediklerini
hatırlamak bile yeterli. 
Bu
tartışma bir bilme, ikna olma meselesi olmadığı için, teklifin hukuka
aykırılıklarına değil, hiç dikkat çekilmeyen bir başka yönüne değineceğim;
değişimin maliyetine. Hangi koşullarda bu değişikliğe götürülmek isteniyor
ülkemiz? Ufukta, ekonomik bir krizin güçlü sinyalleri var mı? Var; doların
artışı, yabancı sermaye çıkışı, başta turizm olmak üzere kritik sektörlerin
verdiği kötü sinyaller, gizli faiz artırımı, işsizlik, yeni hesaplama
yöntemlerine rağmen gizlenemeyen küçülme, düşürülen notlar vesaire… Güvenlik
sorunumuz var mı? Var. Gerekçelerine ve çözümlerine dair tartışma için
zamanımız yok ama daha da artacağı görülüyor bu sorunun. İki gün önce Irak
Büyükelçisi, binlerce IŞİD’linin ülkemize girdiğini ya da girmeye çalıştığını
söyledi. Toplumsal kutuplaşma var mı? Var. İşte, her terör eylemi sonrası
ortaya dökülen nefret söylemi. Devasa bir sığınmacı sorunumuz var, 3 milyondan
sonra artık sayamaz olduk. Kürt sorunu ve ilişkili terör, yaşanamaz hâle
getirilen yerleşim yerleri gibi sorunlar olanca ağırlığıyla duruyor mu?
Duruyor. Ordu, emniyet, istihbarat, bürokrasi; hepsi büyük bir çöküntü yaşamış
mı? Yaşamış. Bakın, daha bir buçuk ay önce Hava Kuvvetleri Komutanı “Savaş
pilotu açığımızı tamamlayıp ideal kadro yapımıza dönmemiz iki yılımızı alacak.”
dedi. Kıbrıs, Avrupa Birliği, vize muafiyeti; her bir başlıkta devasa sorunlar.
En önemlisi de bu sorunlarla hem sorunların kaynağı hem de çözümün önündeki
engel olarak, hatta belki de Meclisteki kavgaların nedeni olarak nasıl
ilişkilendiğini bilemediğimiz Fetullahçı yapılanma sorunu. 
Peki,
siz nasıl mücadele ediyorsunuz? Ekonomiyi düzeltmek için doları terörist ilan
ediyorsunuz. Güvenliği düzeltmek için Musa Kart ve Atilla Taş’ı, Suriye ve dış
politikayı düzeltmek için Kadri Gürsel ve Hüsnü Mahalli’yi, Fetullahçı
yapılanmayı çökertmek için Ahmet Şık’ı, toplumsal kutuplaşmayı çözmek için
Barbaros Şansal’ı, Kürt sorununu çözmek için Ahmet Türk’ü ve HDP Eş
Başkanlarını tutukluyorsunuz; bir de bunlara CHP’yi bulaştırmaya
çalışıyorsunuz. (CHP sıralarından alkışlar) 
Sayın
milletvekilleri, değişimin, referandum sürecinde bile çok pahalıya mal olacağı
çok açık. Gerçekleşse bile -ki halkımızın “hayır” diyeceğini düşünüyorum-
yılları alacak bir uyum süreci, zaten çökmüş durumdaki devlet aygıtını ve
giderek toplumu parçalayacaktır. Bu değişiklik salt Anayasa meselesi olarak ele
alınamaz. Mevzuatın uyumlaştırılması, öğrenme süreci, kadroların değişimi, belirsizlikler,
dış tepkiler tam da ateş çemberinden geçen ülkemizi kaosa sürükleyecektir. 
Bu
değişimin en yıkıcı maliyeti de yargıda gerçekleşecektir. Çok iddialı bir
şekilde savunduğunuz 2010 değişikliklerinin yıkıma uğrattığı yargıyı bir de bu
değişiklikler vuracak. Tam da Fetullahçı yapılanmayla ilgili yürüyen süreçler
varken HSYK’yla ilgili değişikliklerin derhâl yürürlüğe girecek olması bu
konudaki deneyimi sıfırlayacaktır.
Sayın
milletvekilleri, bazen birkaç adım geri çekilip bakmak gerekir. Genel Kuruldaki
oylama sürecine bakın; kendi siyasal çizgilerinde büyük mücadelelerden,
kavgalardan çıkmış milletvekilleri kendilerini açık oy kullanmak zorunda
hissediyor, pullarını göstermek zorunda kalıyor. Hazin bir manzara değil mi
sizce? Kendi davaları bakımından anıt isimler nasıl razı geliyor bu duruma?
Bundan daha ağır bir vesayet olabilir mi? Olası bir Fetullahçılık suçlaması
bile nasıl razı edebilir bir milletvekilini buna? 
2
soruyla bitirmek istiyorum. Ne yaptığınızın farkında mısınız? Neye destek
verdiğinizin farkında mısınız?
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Cihaner.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 Ek 1 sıra sayılı Kanun Teklifi’nin 14’üncü
maddesinin teklif metninden çıkarılmasını arz ve teklif ederim. 16/1/2017
Hüda
Kaya (İstanbul) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Hüda Kaya konuşacak.
Buyurun
Sayın Kaya. (HDP sıralarından alkışlar) 
HÜDA
KAYA (İstanbul) – Sayın Başkan, sayın milletvekilleri; Anayasa görüşmelerinin
14’üncü maddesi hakkında söz almış bulunuyorum. 
Değerli
arkadaşlar, zulmün temsilcileri yine ezilenleri, yine kadınları, yine her daim
ötekileştirilenleri hedef almaya devam ediyor. Dün akşam burada sicili bozuk
olanların maskelerinin nasıl düştüğüne hepimiz bir kez daha şahit olduk.
AYŞE
SULA KÖSEOĞLU (Trabzon) – Sizin de ne yaptığınızı gördük burada. 
BAŞKAN
– Lütfen temiz bir dil kullanınız, kaba ve yaralayıcı sözler kullanmayın Sayın
Kaya.
HÜDA
KAYA (Devamla) – Dün akşam, yine, erkekçi zulüm zihniyetlerinin işaretiyle bu
zihniyete taşeronluk edenlerin burada bir suçluluk psikolojisi içerisinde
kendilerini ispat etmek derdine düşerek ortamı nasıl bir kaos ve şiddet
ortamına çevirdiklerine şahit olduk. 
AYŞE
SULA KÖSEOĞLU (Trabzon) – Şiddeti yapanlar sizin arkadaşlarınız.
HASAN
BASRİ KURT (Samsun) – Dünya tersine dönmüş, HDP şiddetten şikâyet ediyor.
HÜDA
KAYA (Devamla) – Sokaklarda, meydanlarda olduğu gibi burada, milletin
kürsüsünde hukuken sivil bir itaatsizliğe bile tahammülleri olmadığını gördük.
Dün
bu toprakların kadim renklerinden, zenginliklerinden biri olan Hrant Dink’in
katledilişinin yıl dönümüydü. Hepimiz burada acılarımızı, üzüntülerimizi
paylaştık fakat -ne zaman- bizim gibi bir Türk, bir Kürt, bir İngiliz, bir
Çerkez gibi etnik bir halk olan Ermenilere yapılan zulümler ifade edilince ne
kitaba ne inanca ne vicdana uymayan, Allah’ın şiddetle reddettiği bir asabiyetle
tepkiler gösterildi. İşte bugün, bizler, hiçbir üst kimliğin kutsiyetini kabul
etmeyen, insanların yaşamını cehenneme dönüştüren politikalardan kurtulmak için
bu anayasaya “hayır” diyeceğiz. 
Toplumsal
mutabakatı barındırmayan, toplumsal bir sözleşme olmaktan çok uzak olan bu
anayasa metnine gelin, hep birlikte “hayır” diyelim. Toplumun ve muhalif
olanın, ezilen, emekçi, yoksul ve mazlum olanın, kadın ve öteki olanın, hiçbir
kesimin derdine derman olmayan, içine katmayan bu metne “hayır” diyelim. 
Tek
ses, tek renk, tek adam merkezini esas alan bu anayasa, toplumsal bir sözleşme
değildir. Türk’ün, erkeğin, iktidarın, zenginin dayatması olan bu metne “hayır”
diyelim. Gelin, büyük üst akıldan değil, büyük insanlıktan, yoksuldan, doğadan,
paylaşımdan, kardeşlikten, özgürlükten, hak ve halktan yana bir toplumsal
sözleşme için bir araya gelelim. Toplumsal barış olmadan, toplumsal barış inşa
edilmeden toplumsal sözleşme olamaz. Gelin, hep birlikte, kula kulluğa “hayır”
diyelim. Teklik, yaratan Allah’a mahsustur. 
HASAN
BASRİ KURT (Samsun) – Hatice Belgin’in söylediği gibi mi söyleyeceğiz?
SEBAHATTİN
KARAKELLE (Erzincan) – O zaman, Kandil’e, teröristlere de “hayır” desene. 
HÜDA
KAYA (Devamla) – Teklik, yaratan Allah’a mahsustur. Yaratandan başkasına teklik
atfetmek, tekliği kutsamak ilahlık taslamaktır, rablik iddiasıdır. Teklikle
övünmek zulmün, tuğyânın, tâğutların işidir. Gelin, bu işten vazgeçelim. 
İmanın
ilk şartı nedir, biliyor musunuz arkadaşlar? Tekliği Allah’a, Yaradan’a has
kılmaktır; onun dışındaki her şeyden teklik iddiasına karşı durmak, ona “hayır”
demektir. Bir de bizde bir “tek” vardır, o da Allah’tır. Ondan başka “tek”
bilmeyiz. Teklik iddiasında bulunan sahte rabler, ilahlar karşısında tarih
boyunca hep “hayır” diyenler olmuştur ve bugün de karşılarında yine “hayır”
diyenler olmaya devam edecektir. 
Tevhidin
ilk şartı nedir, biliyor musunuz arkadaşlar? Yaratanın tekliği, yaratılanların
çokluğu tevhidin ilk şartıdır. İnsanlık tarihinin tüm zalim, diktatör, despot
ve tiranları teklik iddiasının peşinden gitmişlerdir ve maalesef hâlâ da
gitmeye devam ediyorlar. 
HASAN
BASRİ KURT (Samsun) – Mizgin Doru’yu öldürenler de gitti onun peşinden, Mizgin
Doru’yu öldürenler gitti.
HÜDA
KAYA (Devamla) – Çokluğun birliği, adaleti, barışı, kardeşliği adına, tekliğin tuğyanına,
istikbârına, istismarına, gelin, birlikte “hayır” diyelim. 
HASAN
BASRİ KURT (Samsun) – Mizgin Doru’yu kim öldürdü?
HÜDA
KAYA (Devamla) – Teklik tahakkümdür, zulümdür. Teklik bölücüdür, teklik
çatışmadır. Teklik iddiasından daha büyük bir zulüm yoktur. Gelin “tek tek”
diyerek çok olan yaratılanları, bizleri teklemeye kalkışan zalimlere karşı
“hayır” diyelim; gelin, kula kulluğa karşı “hayır” diyelim.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Kaya.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Tanal, bir talebiniz mi var?
MAHMUT
TANAL (İstanbul) – Evet, Sayın Başkanım.
BAŞKAN
– Nedir?
MAHMUT
TANAL (İstanbul) – Buradan, mikrofona hemen…
BAŞKAN
– Bir dakika söz veriyorum size.
Buyurun.
IV.- AÇIKLAMALAR (Devam)
35.- İstanbul Milletvekili Mahmut Tanal’ın, Meclis
Kütüphanesinin okuma bölümünde çok gürültülü bir ortam olduğuna ve Meclis
Başkanlığının bu konuda tedbir alması gerektiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
Başkanım, değerli milletvekilleri; Meclis Kütüphanesinin kitap okuma ve dergi,
gazete okuma bölümünde -bugün birkaç sefer uğradığımızda- sürekli gürültü
yapılmakta, orada sohbetler yapılmakta -çay kahve- yani kahvehane gibi
kullanılmakta. Orada ne kitap okuyabiliyoruz ne dergi okuyabiliyoruz ne gazete
okuyabiliyoruz. 
Benim
ve tüm milletvekili arkadaşlarımızın Meclis Başkanlığından istirhamı şu:
Kütüphanedeki bu gürültünün sona erdirilmesi, oranın kahve koşullarında
kullanılmaması, okuma salonunda, gerçekten, sohbet veya iş takiplerinin
yapılmaması; orada çay kahve servislerinin yapılmaması, bu sessizlik ortamının
sağlanmasını istirham ediyoruz Sayın Başkanım.
BAŞKAN
– Teşekkür ederim.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Sayın milletvekilleri, teklifin 14’üncü maddesinin gizli oylamasına
başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler, Adana’dan
başlayarak Denizli’ye kadar, Denizli dâhil; Diyarbakır’dan başlayarak
İstanbul’a kadar, İstanbul dâhil; Hükûmet sırasındaki kâtip üyeler ise
İzmir’den başlayarak Mardin’e kadar, Mardin dâhil; Mersin’den başlayarak Zonguldak’a
kadar -Zonguldak dâhil- adı okunan milletvekilini ad defterinde işaretleyerek
kendisine biri beyaz, biri yeşil, biri de kırmızı olmak üzere üç yuvarlak pul
ile bu oylamaya özel mühürlü zarf verilecektir. Milletvekilleri, Başkanlık
kürsüsünün sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır. 
Bilindiği
üzere, pullardan beyaz olanı kabul, kırmızı olanı ret, yeşil olanı ise çekimser
oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyelerden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak kullanacağı
pulu burada zarfın içerisine koyacak ve diğer iki pulu ise ıskarta kutusuna
atacaktır. Bilahare, oy verme yerinden çıkacak olan üye, oy pulunun bulunduğu
zarfı Başkanlık Divanı kürsüsünün önüne konulan oy kutusuna atacaktır. Oylamada
adı okunmayan milletvekiline pul ve zarf verilmeyecektir.
Görevli
arkadaşlar, kâtip üyeler yerlerini aldı.
Şimdi
gizli oylamaya Adana ilinden başlıyoruz.
(Oyların
toplanmasına başlandı)
Tülay
Kaynarca…
BAŞKAN
– Sayın milletvekilleri, oylarınızı gizli oyla, usule uygun olarak atıyorsunuz.
Çok
teşekkür ederim.
(Oyların
toplanmasına devam edildi)
Şafak
Pavey… (CHP sıralarından alkışlar)
BAŞKAN
– Sayın Özgür Özel, burada oyunu kullanabilir Sayın Pavey.
GÜLAY
YEDEKCİ (İstanbul) – Hayır, kabinde gizli oy kurallarına uygun olarak kullanmak
istiyor.
BAŞKAN
– Burada da gizli oy kullanılabiliyor Sayın Yedekci.
GÜLAY
YEDEKCİ (İstanbul) – Orada kullanmak istiyor, kabinin perdesini çekip…
BAŞKAN
- Burada da aynı şey yapılabiliyor Sayın Yedekci.
(Oyların
toplanmasına devam edildi)
BAŞKAN
– Adı okunmayan sayın milletvekili var mı? Yok.
(Oyların
toplanmasına devam edildi)
BAŞKAN
– Sayın kâtip üyeler, lütfen siz de oylarınızı kullanınız.
(Oyların
toplanmasına devam edildi)
BAŞKAN
– Oyunu kullanmayan sayın üye var mı?
MEHMET
MUŞ (İstanbul) – Var, var, kullanmayan var. 
BAŞKAN
– Lütfen kullanın oylarınızı, lütfen. 
(Oyların
toplanmasına devam edildi)
BAŞKAN
– Oyunu kullanmayan sayın milletvekili var mı?
MERAL
DANIŞ BEŞTAŞ (Adana) – Var, evet; 11 milletvekili kullanamadı. 
BAŞKAN
– Buyurun, oyunu kullanmaya davet ediyorum sayın vekilleri. 
MERAL
DANIŞ BEŞTAŞ (Adana) – Selahattin Demirtaş, Figen Yüksekdağ, Selma Irmak,
Nursel Aydoğan, Çağlar Demirel, İdris Baluken, Ferhat Encu, Besime Konca,
Gülser Yıldırım, Nihat Akdoğan, Abdullah Zeydan.
(Oyların
toplanmasına devam edildi)
BAŞKAN
– Oy verme işlemi tamamlanmıştır. 
ZİYA
PİR (Diyarbakır) – Tamamlanamaz. Arkadaşlarımız henüz gelmedi ki, getirtin
onları.
BAŞKAN
- Oy kutularını kaldıralım lütfen.
(Oyların
ayrımına başlandı)
LEVENT
GÖK (Ankara) – Sayın Başkan, gelecekler var, bir dakika…
BAŞKAN
– Sayın Gök, kapattım oy kutusunu, 5 kere ihtar ettim. 
(Oyların
ayrımı yapıldı)
BAŞKAN
– Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 14’üncü maddesinin gizli oylama sonucunu okuyorum:
“Kullanılan
oy sayısı : 486
Kabul : 342
Ret : 139
Çekimser : Yok
Boş : 
3
Geçersiz : 
3
 Kâtip Üye Kâtip
Üye
 Emre Köprülü Mücahit
Durmuşoğlu
 Tekirdağ Osmaniye”
Böylelikle,
teklifin 14’üncü maddesi de kabul edilmiş oldu.
MEHMET
MUŞ (İstanbul) – Sayın Başkan, madde 60’a göre bir söz talebim var. 
BAŞKAN
– Sayın Muş, buyurun yerinizden bir dakika süre veriyorum. 
IV.- AÇIKLAMALAR (Devam)
36.- İstanbul Milletvekili Mehmet Muş’un, İstanbul
Emniyet Müdürlüğüne Adalet ve Kalkınma Partisi İstanbul İl Başkanlığına DHKP-C
terör örgütü tarafından bir saldırı gerçekleştirildiğine ilişkin açıklaması
MEHMET
MUŞ (İstanbul) – Sayın Başkan, çok değerli milletvekilleri; bugün, az önce,
İstanbul Emniyet Müdürlüğüne bir terör saldırısı gerçekleştirilmiştir. Bu terör
saldırısını DHKP-C terör örgütü yapmıştır.
Yine
aynı şekilde, İstanbul İl Başkanlığımıza DHKP-C terör örgütü tarafından
roketatarlı bir saldırıda bulunulmuştur. Bu saldırıları yapan DHKP-C terör
örgütünü lanetliyorum, kınıyorum. 
Aynı
şekilde, bunun yanında son dönemlerde özellikle terör örgütlerine yönelik
mücadelemizdeki kararlılığın devam edeceğini, DHKP-C, PKK, FETÖ ve diğer terör
örgütlerine -DAEŞ aynı şekilde- karşı da bu mücadelenin artarak devam edeceğini
ifade etmek isterim. Ne yaparlarsa yapsınlar, toplumun huzurunu ne kadar
kaçırmaya çalışırlarsa çalışsınlar bunların tamamı Hükûmetimizin ve
devletimizin kararlılığı neticesinde tasfiye olacaktır, ülkemizin gündeminden
çıkartılacaktır diyorum. Genel Kurula bu bilgiyi vermek istedim.
BAŞKAN
– Teşekkür ederim.
Sayın
Özel…
37.- Manisa Milletvekili Özgür Özel’in, İstanbul
Emniyet Müdürlüğüne ve Adalet ve Kalkınma Partisi İstanbul İl Başkanlığına
gerçekleştirilen saldırılar nedeniyle geçmiş olsun dileğinde bulunduğuna ve
terörün bir insanlık suçu olduğuna ilişkin açıklaması
ÖZGÜR
ÖZEL (Manisa) – Aynı gerekçeyle söz aldım.
Bugün
İstanbul Emniyet Müdürlüğüne ve Adalet ve Kalkınma Partisi İstanbul İl
Başkanlığına gerçekleştirilen iki saldırıyı üzüntüyle öğrendik ve kaygıyla
takip ettik. Sonuçta ikisinde de can kaybının olmamasından, terör saldırısının
başarıya ulaşmamış olmasından büyük bir memnuniyet duyuyoruz. Saldırganların en
kısa zamanda yakalanacağını ümit ediyor, hem İstanbul Emniyet Müdürlüğüne hem
de Adalet ve Kalkınma Partisine ve İstanbul İl Teşkilatına geçmiş olsun
dileklerimizi iletiyoruz. 
Terör
kimden, nereden ve ne şekilde gelirse gelsin bir insanlık suçudur ve tüm
inancımızla ve nefretimizle kınıyoruz.
BAŞKAN
– Teşekkür ederim.
Sayın
Yıldırım…
38.- Muş Milletvekili Ahmet Yıldırım’ın, HDP Grubu
olarak İstanbul Emniyet Müdürlüğüne ve Adalet ve Kalkınma Partisi İstanbul İl
Başkanlığına yapılan saldırıları kınadıklarına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Ben
de aynı sebeple… Adalet ve Kalkınma Partisi İstanbul İl Başkanlığına saldırıyı
yeni öğrendim ama belli bir süre önce İstanbul İl Başkanlığına saldırı
hazırlığındayken yakalandıkları hususunda bilgi almıştık. Her ne sebeple olursa
olsun ve kimden gelirse gelsin, ne İstanbul Emniyet Müdürlüğüne ne de bu
ülkenin uzun süredir siyaset yaşamını sürdüren bir siyasi partisine böyle bir
saldırıyı kabul etmemiz mümkün değil. Biz de Halkların Demokratik Partisi
olarak bunu kınıyoruz. Ve sevindirici tarafı ise herhangi bir can kaybının
olmamış olması, en azından bu saldırının amacına ulaşamamış olmasıdır diyorum.
Teşekkür ederim.
BAŞKAN – Teşekkür ederim.
Sayın Akçay…
39.- Manisa Milletvekili Erkan Akçay’ın, MHP Grubu
olarak İstanbul Emniyet Müdürlüğüne ve Adalet ve Kalkınma Partisi İstanbul İl
Başkanlığına yapılan saldırıları kınadıklarına ilişkin açıklaması
ERKAN AKÇAY (Manisa) – Teşekkür ederim
Sayın Başkan.
Biz de Milliyetçi Hareket Partisi Grubu
olarak biraz önce aldığımız habere göre İstanbul Emniyet Müdürlüğüne ve Adalet
ve Kalkınma Partisi İstanbul İl Başkanlığına yapılan saldırıyı şiddetle,
nefretle kınıyoruz. 
İlk bilgilere göre anlaşılıyor ki terör
örgütleri artık vardiya sistemiyle çalışıyor. Bugünkü vardiyanın da biraz önce
bahse konu terör örgütünde olduğu anlaşılıyor. Hangi siyasi parti olursa olsun
ve hangi kurumumuz veya vatandaşımız olursa olsun yapılan bütün saldırılar
Türkiye’ye, Türk milletine, birliğimize, beraberliğimize karşı yapılan
kışkırtma saldırılarıdır. Türkiye Cumhuriyeti’ni ve Türk milletini kimse diz
çöktürmeyecektir, eninde sonunda yok olup gideceklerdir. Bu düşüncelerle geçmiş
olsun dileklerimi iletiyorum ve can kaybının olmayışını da yegâne tesellimiz
olarak ifade ediyorum.
Teşekkürler Sayın Başkan.
BAŞKAN – Ben de teşekkür ederim.
IX.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak İstanbul Emniyet Müdürlüğüne ve Adalet
ve Kalkınma Partisi İstanbul İl Başkanlığına yapılan saldırıları nefretle
kınadıklarına ilişkin konuşması
BAŞKAN – Sayın milletvekilleri, biz de
Divan olarak İstanbul Emniyet Müdürlüğüne ve Adalet ve Kalkınma Partisi
İstanbul İl Başkanlığına yapılan saldırıyı nefretle kınadığımızı Genel Kurulun
bilgisine sunuyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN – Şimdi teklifin 15’inci maddesini
okutuyorum:

MADDE
15- 2709
sayılı Kanunun 161 inci maddesi başlığıyla birlikte aşağıdaki şekilde
değiştirilmiştir. 
“A. Bütçe
ve kesinhesap 
MADDE 161-
Kamu idarelerinin ve kamu iktisadî teşebbüsleri dışındaki kamu tüzel
kişilerinin harcamaları yıllık bütçelerle yapılır. 
Malî yıl
başlangıcı ile merkezi yönetim bütçesinin hazırlanması, uygulanması ve kontrolü
ile yatırımlar veya bir yıldan fazla sürecek iş ve hizmetler için özel süre ve
usuller kanunla düzenlenir. Bütçe kanununa, bütçe ile ilgili hükümler dışında
hiçbir hüküm konulamaz.
Cumhurbaşkanı
bütçe kanun teklifini, malî yılbaşından en az yetmişbeş gün önce, Türkiye Büyük
Millet Meclisine sunar. Bütçe teklifi Bütçe Komisyonunda görüşülür. Komisyonun
ellibeş gün içinde kabul edeceği metin Genel Kurulda görüşülür ve malî
yılbaşına kadar karara bağlanır. 
Bütçe
kanununun süresinde yürürlüğe konulamaması halinde, geçici bütçe kanunu
çıkarılır. Geçici bütçe kanununun da çıkarılamaması durumunda, yeni bütçe kanunu
kabul edilinceye kadar bir önceki yılın bütçesi yeniden değerleme oranına göre
artırılarak uygulanır. 
Türkiye
Büyük Millet Meclisi üyeleri, Genel Kurulda kamu idare bütçeleri hakkında
düşüncelerini her bütçenin görüşülmesi sırasında açıklarlar, gider artırıcı
veya gelirleri azaltıcı önerilerde bulunamazlar. 
Genel
Kurulda kamu idare bütçeleri ile değişiklik önergeleri, üzerinde ayrıca görüşme
yapılmaksızın okunur ve oylanır. 
Merkezî
yönetim bütçesiyle verilen ödenek, harcanabilecek tutarın sınırını gösterir.
Harcanabilecek tutarın Cumhurbaşkanlığı kararnamesiyle aşılabileceğine dair
bütçe kanununa hüküm konulamaz. 
Carî yıl
bütçesindeki ödenek artışını öngören değişiklik teklifleri ile carî ve izleyen
yılların bütçelerine malî yük getiren tekliflerde, öngörülen giderleri
karşılayabilecek malî kaynak gösterilmesi zorunludur. 
Merkezî
yönetim kesinhesap kanunu teklifi, ilgili olduğu malî yılın sonundan başlayarak
en geç altı ay sonra Cumhurbaşkanı tarafından Türkiye Büyük Millet Meclisine
sunulur. Sayıştay genel uygunluk bildirimini, ilişkin olduğu kesinhesap kanun
teklifinin verilmesinden başlayarak en geç yetmişbeş gün içinde Meclise sunar. 
Kesinhesap
kanunu teklifi ve genel uygunluk bildiriminin Türkiye Büyük Millet Meclisine
verilmiş olması, ilgili yıla ait Sayıştayca sonuçlandırılamamış denetim ve
hesap yargılamasını önlemez ve bunların karara bağlandığı anlamına gelmez.
Kesinhesap
kanunu teklifi, yeni yıl bütçe kanunu teklifiyle birlikte görüşülür ve karara
bağlanır.”
BAŞKAN – Sayın milletvekilleri, 15’inci
madde üzerinde beşi aynı mahiyette olmak üzere toplam yedi önerge vardır. 
İlk okutacağım beş önerge aynı
mahiyettedir, okutuyorum: 
Türkiye
Büyük Millet Meclisi Başkanlığına
Görüşülmekte olan 447‘ye 1’inci Ek sıra
sayılı Kanun Teklifi’nin 15’inci maddesi ile 2709 sayılı Kanun’un değiştirilen
161’inci maddesinin onuncu fıkrasında yer alan “Sayıştayca” ibaresinin
“Sayıştay tarafından” olarak değiştirilmesini arz ve teklif ederiz.
 Ramazan Can
 Kırıkkale
RAMAZAN CAN (Kırıkkale) – Sayın Başkan,
önergeyi çekiyorum. 
BAŞKAN – Sayın Can, önergesini geri
çekmiştir. 
Aynı mahiyetteki diğer önergenin imza
sahibi:
 Ali Ercoşkun
 Bolu
ALİ ERCOŞKUN (Bolu) – Geri çekiyorum. 
BAŞKAN – Sayın Ercoşkun, önergesini geri
çekmiştir. 
Aynı mahiyetteki diğer önergenin imza
sahibi:
 Yılmaz Tunç
 Bartın
YILMAZ
TUNÇ (Bartın) – Çekiyorum. 
BAŞKAN
– Sayın Tunç önergesini geri çekmiştir. 
Aynı
mahiyetteki diğer önergenin imza sahibi: 
 Osman Aşkın Bak
 Rize
OSMAN
AŞKIN BAK (Rize) – Önergemi geri çekiyorum.
BAŞKAN
– Sayın Osman Aşkın Bak önergesini geri çekmiştir. 
Aynı
mahiyetteki diğer önergenin imza sahibi: 
 Halil Eldemir
 Bilecik
HALİL
ELDEMİR (Bilecik) – Geri çekiyorum. 
BAŞKAN
– Sayın Halil Eldemir önergesini geri çekmiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447’ye Ek 1 sıra sayılı Kanun Teklifi’nin 15’inci
maddesinin teklif metninden çıkarılmasını arz ve teklif ederim. 
 Mehmet
Emin Adıyaman Meral
Danış Beştaş
 Iğdır
 Adana
Türkiye Büyük Millet Meclisi Başkanlığına
Görüşülmekte
olan 447’ye Ek 1 sıra sayılı Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 15’inci maddesinin Anayasa’ya aykırı olduğu
gerekçesiyle metinden çıkarılmasını arz ederiz. 
 Özgür
Özel Hüseyin Yıldız Mahmut
Tanal
 Manisa Aydın İstanbul
 Elif
Doğan Türkmen Ahmet Tuncay Özkan Serkan
Topal
 Adana
 İzmir Hatay
BAŞKAN
– Okunan son önergeye Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde İzmir Milletvekili Sayın Ahmet Tuncay Özkan konuşacaktır. 
Buyurun
Sayın Özkan. (CHP sıralarından alkışlar)
AHMET
TUNCAY ÖZKAN (İzmir) – Sayın Başkan, kıymetli milletvekili arkadaşlarım;
hepinizi saygıyla selamlarım.
1990’lı
yıllarda barış kültürünü yayma konferansları veriyorduk, Profesör Doktor Sayın
Mehmet Aydın da vardı bizimle birlikte. O konferanslardan sonra, orada
katılımcı olan bir hanımefendi hocamızın isteği üzerine, Türkiye genelinde,
kadın ve çocuğa şiddet konulu bir dizi konferans vermek üzere karar aldık ama
benim bu konuda bilgim yoktu, eğitilmeyi istedim. Bu konuda hocalardan ve
çeşitli kitaplardan yararlanarak bir eğitim aldım, hayatım değişti diyebilirim.
O kadar etkilendim ki okuduğum şeylerden ve dinlediklerimden, bütün yaşama
bakış açım değişti. Size bir örnek sunmak istiyorum: Bir anne, alkolik bir
baba. Baba, doğuma yakın bir süreç içerisinde anneyi dövüyor ve bir erken doğum
dünyaya geliyor. Bebek ile anne eve geldikten sonra beşinci gün bebeğin
feryatları dinmek bilmiyor. Baba alkolik olduğu için bunu babanın çocuğa bir
zulmü olarak öngören komşular şikâyette bulunuyorlar, eve polis geliyor ancak
polisin yanında da bebeğin ağlaması dinmiyor. Bunun üzerine hastaneye
götürüyorlar çocuğu. Çocuğun yapılan incelemesinde, eklem yerlerinin kıvrım
kıvrım olan katlarının içinde kesikler, bazı yerlerinde sigara sönükleri ve
genital bölgesinin bazı yerlerinde de toplu iğne izleri saptanıyor. Bunu
annenin yaptığına bir türlü inanmak istemiyor doktorlar. Çünkü, annelik başka
bir şey, anne olmak, kadın olmak başka bir şey ama ne yazık ki o şiddet artık
annenin tahammül edemeyeceği bir noktaya geliyor ve Allah’ın yaratmadan Levh-i
Mahfûz’da önce bizim içimize yerleştirdiği, orası oluşturulurken içimize
koyduğu hakikat aynası bu dünyada kırılıveriyor. O zaman ne iyi ne kötü, ne
yanlış ne doğru ayırt edemez hâle geliyor insan. 
Zaman
zaman uluslar da böyle olabiliyorlar, yaşadıklarını kaldıramıyorlar ve bu
travma doğru ile yanlışı ayırt edemez bir noktaya getiriyor ulusları ve
insanları. 
Şimdi,
sizlere bütün gönlümüzü açarak, bütün sevgi ve saygımızla bir çağrıda bulunmak
istiyoruz. Ben, Sayın Genel Başkanımızla da konuştum, bu çağrıyı grubumuzun
adına yapıyoruz, diyoruz ki: Gelin, toplumumuzu bölecek, ayrıştıracak,
kutuplaşmalara, yeni kutuplaşmalara yol açacak böyle bir anayasayı yapmayalım.
Gelin, burada bir yerde dönelim, bir şekilde uzlaşalım. Bir anayasa yapıcılar
meclisi kuralım, bu meclis bir yıl çalışsın, bize A’dan Z’ye bir anayasa
sunsun…
ÖZNUR
ÇALIK (Malatya) – Resmen bir tiyatro yani, tiyatro süper yani (!)
AHMET
TUNCAY ÖZKAN (Devamla) – …ve biz bu anayasayla bir yıl içerisinde yeni baştan,
toplumun bütün acılarını sararak, bütün sorunlarını gidererek hep beraber yeni
bir başlangıç yapalım. Bütün ulusumuza, siz saygıdeğer milletvekillerine
sesleniyoruz ve diyoruz ki: Gelin, toplumsal sorunlarımızı büyük bir uzlaşı
içinde çözelim. Gelin, yeni ayrılıklara, yeni çatışmalara zemin hazırlamayalım.
Gelin, birlik ve beraberliğimizin en çok muhtaç olduğumuz noktasında, gelin,
burada bu sorunları hep beraber çözelim. Bir anayasa yapıcılar meclisi oluşsun,
bu meclis siyasete hiç karışmayacak insanlardan oluşsun, bunlar otursunlar yeni
bir anayasa teşekkül ettirsinler, getirsinler, biz burada bunu görüşelim ve bir
yıl içinde bitirelim. Ama bu çatışma, bu gerginlik ortamında yapacağımız her
şeyin bize dönük bir sonucu olacak. Gelin, bu sonuçtan bu ülkeyi koruyalım.
Gelin, hakikat aynamız çatlamasın. Gelin, doğruyu yanlışı, iyiyi kötüyü, güzeli
çirkini birbirinden ayırt edebilecek bir süreci yeniden başlatalım. Gelin,
aklıselimle hep beraber bir anayasa yapalım. Gelin, birlikte sorunlarımızı
çözelim, bir yıl içerisinde halledelim. Süreyi biz belirleyelim ve bu insanlar,
bu anayasa yapıcılar bir daha asla siyasete atılmasınlar. Ama gelin,
ayrıştırmadan, bölmeden, parçalamadan bunu birlikte halledelim. 
Dostlarım,
bir annenin, doğurduğu kendi evladına karşı üstlenebileceği sorumluluklar
vardır, yapabilecekleri vardır ama sevgisizlik bu dünyaya has bir şeydir. Biz
bu sevgisizliği ortadan kaldırmadıkça, biz sevgiyle birbirimizi kucaklayıp
yaralarımızı sarmadıkça gidebileceğimiz herhangi bir yer yok. Doğru veya
yanlış, güzel veya çirkin, iyi veya kötü kavramlarını yerli yerine oturtmadığımız
zaman bu çatı üstümüze yıkılacak. Bakın, sevgiyle sarılırsak, birlikte el ele,
gönül gönüle bu mücadeleden çıkarsak…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan lütfen.
Bir
dakika daha ek süre veriyorum.
AHMET
TUNCAY ÖZKAN (Devamla) - …terörü de yeneriz, çatışmalarımızı da sonlandırırız. 
Bakın,
El Bab’dan şehitlerimiz geliyor; çocuklar bizim çocuklarımız, onlara karşı
sorumluluklarımız var. O sorumlulukların en hafifi bu uzlaşmayı kabul etmektir.
Bakın, İstanbul’daki saldırıya bakın, alçakça bir terör saldırısı. Gün geçmiyor
ki bu alçaklıkla, bu hainlikle karşı karşıya kalmayalım. Bunları ortadan
kaldıracak bir çözümü birlikte yaratmak zorundayız. Ayrıştırarak, bölerek, bu
salonu ortadan ikiye ayırarak bir yere gidebilmemiz mümkün değil ve biz eğer
birlikte, el ele, gönül gönüle daha büyük bir Türkiye’yi, 21’inci yüzyıla
uzanacak kocaman bir beraberliği, kocaman bir mutluluğu, sevinci üretebilirsek
o gün Türkiye Büyük Millet Meclisi olarak sorumluluklarımızı yerine getirmiş
oluruz.
Hepinizi
saygı ve sevgiyle selamlıyorum. (CHP sıralarından alkışlar)
BAŞKAN
– Teşekkür ederim Sayın Özkan.
Önergeyi
oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama talebimiz var.
BAŞKAN
– Yoklama talebi var.
Sayın
Gök, Sayın Baykal, Sayın Özel, Sayın Doğan, Sayın Kaplan Hürriyet, Sayın
İlgezdi, Sayın Adıgüzel, Sayın Çamak, Sayın Tanal, Sayın Bakan, Sayın Biçer,
Sayın Kayışoğlu, Sayın Özdiş, Sayın Yalım, Sayın Aydın, Sayın Karadeniz, Sayın
Arık, Sayın Topal, Sayın Zeybek, Sayın Demirtaş.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447’ye Ek 1 sıra sayılı Kanun Teklifi’nin 15’inci
maddesinin teklif metninden çıkarılmasını arz ve teklif ederim.
Mehmet Emin Adıyaman
(Iğdır) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde Iğdır Milletvekili Sayın Mehmet Emin Adıyaman konuşacak.
Buyurun
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Değerli
milletvekilleri, Anayasa değişikliğinin 15’inci maddesini görüşüyoruz, aslında
sona doğru geliyoruz. Bu Anayasa değişikliği üzerine aslında pek çok hatip
arkadaşımız söz aldı, çok değişik görüşler ileri sürüldü. Türkiye’nin daha da
demokratikleşeceğine yönelik özellikle iktidar partisi ve Anayasa değişikliğini
destekleyen her iki gruptan beyanlar geldi. Buna karşılık bu değişikliğin
ülkemizi diktatöryal bir rejime, otoriter bir rejime, tek adam rejimine
götüreceğine ilişkin de değerlendirmeleri sıkça dile getirdik. Tabii, demokrasi
sorunu, tek adam ya da çoğulculuk temeline dayalı sistemler elbette çokça
tartışıldı, tartışılmaya da devam edilecektir. Demokrasi bütün ülkenin, bütün
halklarımızın aslında ortak sorunu çünkü yaşamımızın temelini oluşturacak olan
özgürlükçü, eşitlikçi ve hukukun üstünlüğüne dayanan bir sistemin gerçekleşmesi
hepimizin ortak arzusu.
Değerli
arkadaşlar, ama başka bir yönü daha var bu Anayasa değişikliğinin, o da şu:
Ülkemizde ister demokratik diye iddia edelim ister otoriter diye iddia edelim
mevcut Anayasa değişikliği ve geçmiş tekçi anayasalar ülkemizin temel, kronik
sorunlarına da bir çözüm üretememiştir. Bakın, defalarca dile getirdik bu
kürsüden, bir kez daha dile getiriyorum. Bu anayasa değişikliği ister iktidar
grubunun iddia ettiği gibi her şey güllük gülistanlık gibi gözüksün ister bizim
iddia ettiğimiz gibi totaliter bir rejim olsun ama her iki hâlde de bu anayasa
ülkemizin temel, kronik iki sorununa çözüm üretemiyor. Birincisi Kürt
sorunudur. Kürt sorunu bir temsiliyet, bir kabul, bir ortak duyguda, ortak
vatanda eşit ve özgürce yaşama sorunudur. Bu soruna bir çözüm üretemediğiniz
sürece ister tekçi ister mevcut 1982 Anayasası’yla devam edelim bizim sorunlarımız
daha da devam edecek, daha da derinleşecektir.
Bakın,
Kürt sorunundaki çözümsüzlük, inkâr, tanımamazlık, hatta Lozan’da kabul edilen
azınlık haklarına dahi sahip olmayan bu ülkenin asli unsurlarından biri olan
Kürt halkının son derece demokratik, meşru taleplerinin görmezden gelinmesi,
hatta hiç yokmuş gibi davranılması önümüzdeki süreçlerde de bu sorunu daha da
derinleştirecek. Kaldı ki sadece ülke içinde sorunu derinleştirmiyor, bizim
Orta Doğu’da ve dünyadaki politikalarımızı da âdeta rehin alıyor. Suriye’de
sadece Türkiye'nin bugün terör örgütü diye ilan ettiği PYD’yi bütün dünya IŞİD
barbarlığına karşı direnen en demokratik, en meşru güç olarak görüyor.
Bakın,
sorunumuzu biz çözemediğimiz sürece örneğin Suriye’de de, Irak’ta da doğru
politikalar üretemiyoruz, Osmanlı’nın hinterlandı konumunda olan bütün Orta
Doğu’da ittifak yapabileceğimiz gerçek tarihsel ortaklığımız olan, duygu
ortaklığımız olan Kürt halkıyla birlikte ortak bir politika da
geliştiremiyoruz. Nasıl bir algı oluşuyor? Suriye’de Kürt halkının IŞİD
barbarlığına, Şengal’de, Kobani’de yaşadığı vahşete karşı kendisini
örgütlemesi, kendi geleceğini belirlemesi, kendi geleceğini tayin etmesini biz
Türkiye için bir tehdit unsuru olarak görmeye başlıyoruz ya da Türkiye içinde
Kürtlere ilişkin en demokratik, en meşru bir talep ya da Kürtlüğe ait, Kürt
tarihine ait, Kürt edebiyatına ait en ufak bir cümle bölücülük açısından bir
suç sebebi sayılabiliyor, kovuşturma ya da soruşturma nedeni olabiliyor. Bu
gerçek değildir. İslam âleminin yetimleri muamelesi yapılıyor Kürtlere. Hepiniz
İslam adına, ümmet adına çok şey konuşuyorsunuz. Gelin, şu kürsüden ümmet
hukuku açısından Kürtlerin Farslar, Araplar, Türklerle hukuku nedir, hangi
haklara sahip, şeriat hukuku nasıl bir hak tanıyor, bunu dürüstçe, onurluca
tartışalım ya da evrensel hukuk açısından tartışalım.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. Bir dakika daha ek süre veriyorum Sayın Adıyaman. 
MEHMET
EMİN ADIYAMAN (Devamla) – Dolayısıyla, değerli arkadaşlar, inkârla, görmezden
gelmekle, şiddetle, ötekileştirmekle ya da zor ya da çoğunluğun tahakkümüyle
biz bu politikayı, bu anlayışı devam ettirirsek dışarıda bir üst akıl aramamıza
gerek yok. Üst akıl, bizatihi bu anlayışın kendisidir. Üst akıl -bölücülük, bizzat
beraber- son beş yüz yıldır kader birliği yapmış olan, Kürdistan’ın her
karışında, Anadolu’nun her karışında iç içe yaşamış Türk halkı ile Kürt halkı
arasında ayrımcılık yapan, birini kabul, birini reddeden anlayıştır. Üst aklın
ta kendisi budur. Dolayısıyla tekrar söylüyorum: Bu Anayasa bu hâliyle
sorunlarımızı çözmez. Olsa olsa, işte Suriye’de, Irak’ta izlenen politika
benzeri Kerkük’ten, Hanekin’den Afrin’e kadar 2 bin kilometrede bir Kürt-Türk
savaşı yaratmaktan başka bir şey getirmez bize. Dolayısıyla bizim o tarihsel
değerlerimizle birlikte, kader birliğimizle birlikte…
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) – …demokratik, eşit, özgürlükçü bir anayasaya
ihtiyacımız var diyorum, hepinizi saygıyla selamlıyorum. (HDP sıralarından
alkışlar) 
BAŞKAN
– Teşekkür ederiz Sayın Adıyaman.
Önergeyi
oylarınıza sunuyorum: Kabul edenler…
III.- YOKLAMA
(HDP
sıralarından bir grup milletvekili ayağa kalktı) 
AHMET
YILDIRIM (Muş) – Sayın Başkan, yoklama istiyoruz. 
BAŞKAN
– Yoklama talebi var.
Sayın
Yıldırım, Sayın Kerestecioğlu, Sayın Buldan, Sayın Doğan, Sayın Kaya, Sayın
Yiğitalp, Sayın Acar Başaran, Sayın Danış Beştaş, Sayın Gaydalı, Sayın İrmez,
Sayın Adıyaman, Sayın Bilgen, Sayın Baydemir, Sayın Özgökçe, Sayın Birlik,
Sayın Sancar, Sayın Uca, Sayın Çelik, Sayın Dora, Sayın Doğan.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, teklifin 15’inci maddesinin gizli oylamasına başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler Adana’dan başlayarak
Denizli’ye kadar -Denizli dâhil- ve Diyarbakır’dan başlayarak İstanbul’a kadar
-İstanbul dâhil- Hükûmet sırasındaki kâtip üyelerin ise İzmir’den başlayarak
Mardin’e kadar -Mardin dâhil- ve Mersin’den başlayarak Zonguldak’a kadar
-Zonguldak dâhil- adı okunan milletvekilini ad defterinde işaretleyerek
kendisine biri beyaz, biri yeşil, biri de kırmızı olmak üzere üç yuvarlak pul
ile bu oylamaya özel mühürlü zarf verilecektir. Milletvekilleri, Başkanlık
kürsüsünün sağında ve solunda yer alan kabinlerden başka yerde oylarını
kullanmayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz
üzere, bu pullardan beyaz olanı kabul, kırmızı olanı ret, yeşil olanı ise
çekimser oyu ifade etmektedir. Oyunu kullanacak sayın üye, adını ad defterine
işlettirdikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra, kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Kâtip
üyeler ve görevli arkadaşlar yerlerini aldılar.
Evet,
şimdi gizli oylamaya Adana ilinden başlıyoruz.
(Oyların
toplanmasına başlandı)
BAŞKAN
– Sayın milletvekilleri, oylamalar usulüne uygun olarak gizli yapılmaktadır.
Teşekkür
ederim.
(Oyların
toplanmasına devam edildi)
BAŞKAN
– Sayın milletvekilleri, oyunu kullanan sayın milletvekilleri hızlı bir şekilde
yerlerine gidebilirler.
(Oyların
toplanmasına devam edildi)
BAŞKAN
– Görevli arkadaşlar, bana göre sol tarafı boşaltabilir misiniz lütfen. 
Sayın
milletvekilleri kapının önünde sohbetlerine devam edebilir.
(Oyların
toplanmasına devam edildi) 
BAŞKAN
– Sayın Enç’in oyunu gördüm, kutuya atabilir.
(Oyların
toplanmasına devam edildi)
BAŞKAN
– Oyunu kullanmayan sayın milletvekili var mı?
Kâtip
üyeler de oyunu kullanabilir.
(Oyların
toplanmasına devam edildi)
BAŞKAN
– Bir düzeltme yapmak istiyorum sayın milletvekilleri: Biraz önce, Gökcen
Özdoğan Enç oyunu kullanmaya geldiği zaman sayın kavasların yardımıyla kutu
yanlarına götürüldü. Ben de “Oyunu gördüm.” dedim, aslında söylemem gerekli
olan şey, “Oy pulunun içinde olduğu zarfı gördüm.” Bunu söylemek istemiştim,
oyunu kullandığını gördüm, düzeltmek isterim. 
AYTUĞ
ATICI (Mersin) – Belki boş kullandı, belki içinde pul yoktu Sayın Başkan.
ÖZGÜR
ÖZEL (Manisa) – Sayın Başkan, yani boş oy kullanmadığını mı ima ediyorsunuz?
BAŞKAN
– Ben zarfı gördüm, zarfı gördüm.
ÖZGÜR
ÖZEL (Manisa) – Zarfı gördünüz. İçinde pul olabilir, olmayabilir, herhangi bir
renkte olabilir. 
ABDULHAMİT
GÜL (Gaziantep) – Özgür Bey, belki sen de “evet” veriyorsun, kabine giriyoruz,
kabine girdiğinizi gördük. 
ÖZGÜR
ÖZEL (Manisa) – Tabii, kabine girmek kadar Anayasa’ya uygun, İç Tüzük’e uygun ve
bir parlamentere yakışan bir davranış, aksini yapanlar, milletten aldığı
vekaleti, millete değil de bir başkasına vermek için baskı altında olduklarını
itiraf ediyorlar. 
AYŞE
SULA KÖSEOĞLU (Trabzon) – Anayasa, kabine girmeyi değil gizli oy kullanmayı öngörüyor.
Sayın Özgür Özel, hukukçu değilsiniz, o yüzden sıkıntı var yani. 
ÖZGÜR
ÖZEL (Manisa) – Siz de hep reçetesiz ilaç kullanıyorsunuz, kafanıza göre.
BAŞKAN
– Kâtip üyeler oylarını kullandı mı acaba?
(Oyların
toplanmasına devam edildi)
BAŞKAN
– Oyunu kullanmayan sayın üye var mı? Yok.
Oy
verme işlemi tamamlanmıştır.
Oy
kutuları lütfen kaldırılsın.
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 15’inci maddesinin gizli oylama sonucunu
okuyorum:
“Kullanılan
oy sayısı: 486
Kabul : 342
Ret : 141
Çekimser : Yok
Boş : 
2
Geçersiz
 :  1
 Kâtip Üye Kâtip
Üye
 Sema Kırcı Ali
Haydar Hakverdi
 Balıkesir Ankara”

Böylelikle,
teklifin 15’inci maddesi de kabul edilmiş oldu.
Teklifin
16’ncı maddesini okutuyorum:
MADDE
16 - 2709 sayılı Kanunun;
A) 8 inci maddesinde yer alan “ve Bakanlar
Kurulu”; 15 inci maddesinin birinci fıkrasında, 17 nci maddesinin dördüncü
fıkrasında ve 19 uncu maddesinin beşinci fıkrasında yer alan “, sıkıyönetim”; 88
inci maddesinin birinci fıkrasında yer alan “Bakanlar Kurulu ve”, ikinci
fıkrasında yer alan “tasarı ve”; 93 üncü maddesinin ikinci fıkrasında yer alan
“, doğrudan doğruya veya Bakanlar Kurulunun istemi üzerine,”; 125 inci
maddesinin ikinci fıkrasında yer alan “Cumhurbaşkanının tek başına yapacağı
işlemler ile Yüksek Askerî Şuranın kararları yargı denetimi dışındadır. Ancak,”
ve altıncı fıkrasında yer alan “sıkıyönetim,”; 148 inci maddesinin birinci
fıkrasında yer alan “, sıkıyönetim”, altıncı fıkrasında yer alan “, Askerî
Yargıtay, Askerî Yüksek İdare Mahkemesi” ve “Yüksek”, yedinci fıkrasında yer
alan “ile Jandarma Genel Komutanı”; 153 üncü maddesinin dördüncü fıkrasında yer
alan “tasarı veya”; 154 üncü maddesinin ikinci fıkrasında yer alan “Yüksek”;
155 inci maddesinin ikinci fıkrasında yer alan “Başbakan ve Bakanlar Kurulunca
gönderilen kanun tasarıları,” ve “tüzük tasarılarını incelemek,”, üçüncü
fıkrasında yer alan “Yüksek” ibareleri madde metinlerinden çıkarılmıştır.
B) 73 üncü maddesinin dördüncü fıkrasında yer
alan “Bakanlar Kuruluna” ibaresi “Cumhurbaşkanına”; 78 inci maddesinin başlığı
“D. Seçimlerin geriye bırakılması ve ara seçimler”; 117 nci maddesinin ikinci
fıkrasında yer alan “Bakanlar Kurulu” ibaresi “Cumhurbaşkanı”; 118 inci
maddesinin birinci fıkrasında yer alan “Başbakan, Genelkurmay Başkanı, Başbakan
yardımcıları,” ibaresi “Cumhurbaşkanı yardımcıları,”, “Kara, Deniz ve Hava
Kuvvetleri Komutanları ve Jandarma Genel Komutanından” ibaresi “Genelkurmay
Başkanı, Kara, Deniz ve Hava kuvvetleri komutanlarından”, üçüncü fıkrasında yer
alan “Bakanlar Kuruluna” ibaresi “Cumhurbaşkanına”, “Bakanlar Kurulunca”
ibaresi “Cumhurbaşkanınca”, dördüncü fıkrasında yer alan “Başbakan” ibaresi
“Cumhurbaşkanı yardımcıları”, beşinci fıkrasında yer alan “Başbakanın” ibaresi
“Cumhurbaşkanı yardımcısının”, altıncı fıkrasında yer alan “kanunla” ibaresi
“Cumhurbaşkanlığı kararnamesiyle”; 123 üncü maddesinin üçüncü fıkrasında yer
alan “ancak kanunla veya kanunun açıkça verdiği yetkiye dayanılarak” ibaresi
“kanunla veya Cumhurbaşkanlığı kararnamesiyle”; 124 üncü maddesinin birinci
fıkrasında yer alan “Başbakanlık” ibaresi “Cumhurbaşkanı” ve “tüzüklerin”
ibaresi “Cumhurbaşkanlığı kararnamelerinin”; 127 nci maddesinin altıncı
fıkrasında yer alan “Bakanlar Kurulunun” ibaresi “Cumhurbaşkanının”; 131 inci
maddesinin ikinci fıkrasında yer alan “ve Bakanlar Kurulunca” ibaresi
“tarafından”; 134 üncü maddesinin birinci fıkrasında yer alan “Başbakanlığa”
ibaresi “Cumhurbaşkanının görevlendireceği bakana”; 137 nci maddesinin birinci
fıkrasında yer alan “tüzük” ibaresi “Cumhurbaşkanlığı kararnamesi”; 148 inci
maddesinin birinci fıkrasında yer alan “kanun hükmünde kararnamelerin”
ibareleri “Cumhurbaşkanlığı kararnamelerinin”, altıncı fıkrasında yer alan
“Bakanlar Kurulu üyelerini” ibaresi “Cumhurbaşkanı yardımcılarını, bakanları,”;
149 uncu maddesinin birinci fıkrasında yer alan “oniki” ibaresi “on”; 150 nci
maddesinde yer alan “kanun hükmündeki kararnamelerin” ibaresi “Cumhurbaşkanlığı
kararnamelerinin” ve “iktidar ve anamuhalefet partisi Meclis grupları ile
Türkiye Büyük Millet Meclisi” ibaresi “Türkiye Büyük Millet Meclisinde en fazla
üyeye sahip iki siyasi parti grubuna ve”; 151 inci maddesi ile 153 üncü
maddesinin üçüncü fıkrasında yer alan “kanun hükmünde kararname” ibareleri
“Cumhurbaşkanlığı kararnamesi”; 152 nci maddesinin birinci fıkrası ile 153 üncü
maddesinin ikinci fıkrasında yer alan “kanun hükmünde kararnamenin” ibareleri
“Cumhurbaşkanlığı kararnamesinin”; 158 inci maddesinin birinci fıkrasında yer
alan “adli, idari ve askeri” ibaresi “adli ve idari”; 166 ncı maddesinin
dördüncü fıkrasında yer alan “hükümete” ibaresi “Cumhurbaşkanına”; 167 nci
maddesinin ikinci fıkrasında yer alan “Bakanlar Kuruluna” ibaresi
“Cumhurbaşkanına” şeklinde değiştirilmiştir. 
C) 89 uncu maddesinin üçüncü fıkrasında yer alan
“geri gönderilen kanunu” ibaresinden sonra gelmek üzere “üye tamsayısının salt
çoğunluğuyla” ve “117 nci” maddesinin üçüncü fıkrasının başına
“Cumhurbaşkanınca atanan” ibareleri eklenmiştir.
Ç) 108 inci maddesinin birinci fıkrasına
“inceleme,” ibaresinden önce gelmek üzere “idari soruşturma,” ibaresi eklenmiş;
ikinci fıkrasında yer alan “Silahlı Kuvvetler ve” ibaresi madde metninden
çıkarılmış; üçüncü fıkrasında yer alan “üyeleri ve üyeleri içinden Başkanı, kanunda
belirlenen nitelikteki kişiler arasından,” ibaresi “Başkan ve üyeleri,”
şeklinde ve dördüncü fıkrasında yer alan “kanunla” ibaresi “Cumhurbaşkanlığı
kararnamesiyle” şeklinde değiştirilmiştir.
D) 146 ncı maddesinin birinci fıkrasında yer
alan “onyedi” ibaresi “onbeş” şeklinde değiştirilmiş, üçüncü fıkrasında yer
alan “, bir üyeyi Askerî Yargıtay, bir üyeyi Askerî Yüksek İdare Mahkemesi”
ibaresi ile dördüncü fıkrasında yer alan “, Askerî Yargıtay, Askerî Yüksek
İdare Mahkemesi” ibareleri madde metninden çıkarılmıştır.
E) 82 nci maddesinin ikinci fıkrasının ikinci
cümlesi, 96 ncı maddesinin ikinci fıkrası, 117 nci maddesinin dördüncü ve
beşinci fıkraları, 127 nci maddesinin üçüncü fıkrasının ikinci cümlesi, 150 nci
maddesinin birinci fıkrasının son cümlesi ile 91, 99, 100, 102, 107, 109, 110,
111, 112, 113, 114, 115, 120, 121, 122, 145, 156, 157, 162, 163 ve 164 üncü
maddeleri yürürlükten kaldırılmıştır.

BAŞKAN – Sayın milletvekilleri, 16’ncı
madde üzerinde beşi aynı mahiyette olmak üzere toplam yedi önerge vardır. İlk
okutacağım beş önerge aynı mahiyette olduğundan birlikte işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 447'ye 1’inci ek sıra sayılı Kanun Teklifi’nin 16’ncı maddesinin (c)
bendinde yer alan “eklenmiştir” ibaresinin “ilave edilmiştir” şeklinde
değiştirilmesini arz ve teklif ederiz.
 Ramazan
Can 
 Kırıkkale
RAMAZAN
CAN (Kırıkkale) – Önergeyi çekiyorum Sayın Başkan. 
BAŞKAN
– Sayın Can önergesini geri çekmiştir. 
Aynı
mahiyetteki diğer önergenin imza sahibi: 
 Ali Ercoşkun 
 Bolu
ALİ
ERCOŞKUN (Bolu) – Çekiyorum Sayın Başkan. 
BAŞKAN
– Sayın Ercoşkun önergesini geri çekmiştir. 
Aynı
mahiyetteki diğer önergenin imza sahibi: 
 Yılmaz Tunç
 Bartın
YILMAZ
TUNÇ (Bartın) – Çekiyorum Başkanım. 
BAŞKAN
– Sayın Tunç önergesini geri çekmiştir. 
Aynı
mahiyetteki diğer önergenin imza sahibi: 
 Osman Aşkın Bak 
 Rize 
OSMAN AŞKIN BAK (Rize) – Önergemi
çekiyorum Başkanım. 
BAŞKAN
– Sayın Bak önergesini geri çekmiştir. 
Aynı
mahiyetteki diğer önergenin imza sahibi: 
 Halil Eldemir
 Bilecik 
HALİL ELDEMİR (Bilecik) – Önergemi
çekiyorum Başkanım. 
BAŞKAN – Sayın Eldemir önergesini geri
çekmiştir. 
AYTUĞ ATICI (Mersin) – Sayın Başkan…
BAŞKAN – Buyurun Sayın Atıcı. 
AYTUĞ ATICI (Mersin) – Sayın Başkan,
1’inci maddeden şu ana kadar AKP Grubunun her madde üzerinde beş önerge
verdiğine, beşini de geri çektiğine şahit oluyoruz. Küçük bir hesapla, her
maddede konuşmaların yüzde 70’ini AKP Grubu bu şekilde engellemiş durumdadır.
Bunu bir hülle olarak değerlendiriyorum, siyasi etiğe ve ahlaka da uygun
bulmuyorum. (CHP sıralarından alkışlar)
Teşekkür ederim. 
BAŞKAN – Bu, devamlı yapılan bir
uygulamadır. 
AYTUĞ ATICI (Mersin) – Yanlıştır efendim.

FİLİZ KERESTECİOĞLU DEMİR (İstanbul) –
Evet, devamlı hülle o zaman. 
MUSTAFA ELİTAŞ (Kayseri) – İç Tüzük 87’ye
göre yapılmaktadır. 
BAŞKAN – İç Tüzük’e uygundur yapılan
işlem… 
FİLİZ
KERESTECİOĞLU DEMİR (İstanbul) – Siyasi ahlaka uygun değil ama herhâlde. 
BAŞKAN – …ve benim ilk defa karşılaştığım
bir işlem de değil. Grup başkan vekillerinin hepsi bu durumun İç Tüzük’e uygun
olarak böyle yapıldığını yakından bilir. 
Diğer önergeleri okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447’ye 1’inci Ek sıra sayılı Kanun Teklifi’nin 16’ncı
maddesinin teklif metninden çıkarılmasını arz ve teklif ederim. 16/1/2017
 Sırrı
Süreyya Önder Meral
Danış Beştaş
 Ankara Adana
Türkiye Büyük Millet Meclisi Başkanlığına
Görüşülmekte
olan 447’ye 1’inci Ek sıra sayılı Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 16’ncı maddesinin Anayasa’ya aykırı olduğu
gerekçesiyle metinden çıkarılmasını arz ederiz. 
 Özgür
Özel Hüseyin Yıldız Mahmut
Tanal
 Manisa Aydın İstanbul
 Elif
Doğan Türkmen Zekeriya Temizel Serkan
Topal
 Adana
 İzmir Hatay
BAŞKAN
– Okunan son önergeye Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet?
SAĞLIK
BAKANI RECEP AKDAĞ (Erzurum) – Katılmıyoruz efendim.
BAŞKAN
– Önerge üzerinde İzmir Milletvekili Sayın Zekeriya Temizel konuşacak. 
Buyurun
Sayın Temizel. (CHP sıralarından alkışlar) 
ZEKERİYA
TEMİZEL (İzmir) – Teşekkür ederim Sayın Başkan.
Değerli
milletvekilleri, Anayasa değişiklik teklifinin 16’ncı maddesi üzerinde
verdiğimiz önerge -biraz önce okundu- Anayasa’ya aykırılık önergesi, Anayasa’ya
aykırı olduğu için çekilmesini istiyoruz. Ama tabii ki bu önergemize Komisyon
ve Hükûmet katılmadılar. 
Değerli
arkadaşlar, bu maddenin düzenleniş şekli itibarıyla Anayasa’nın 148’inci ve
175’inci maddelerine aykırı olduğu gerçeğini hiçbir görüşme, hiçbir tartışma
örtemez. Çok net bir şekilde Anayasa’nın bütün maddelerinin, bütün
değişikliklerinin burada ayrı metin hâline getirilip teker teker görüşülmesi
148’inci maddenin gereği, bu oylama çoğunluğunun bir gereği. Bunu ısrarla ve
ısrarla burada vurgulamak istiyoruz.
Bu
maddeyle siz ne yapıyorsunuz? Anayasa’nın 54 tane maddesini bir torbanın
içerisine koyuyorsunuz, bunlardan 21 tanesini olduğu gibi iptal ediyorsunuz,
geri kalan 33 maddede de tam 63 tane değişiklik yapıyorsunuz. Hatta bu
değişikliklerden aynı maddeyle ilgili 2 tane değişikliğin, örneğin 148’inci
maddenin değişik fıkralarındaki 2 tane değişikliğin de ayrı ayrı madde olarak
görüşülmesi gerekiyor yani olay bu kadar net, bu kadar açık. Bunu ısrarla
söylemeye çalışıyoruz. Ancak, bu olay olmadı, sonuç olarak bugüne kadar bu
tartışmalar geldi. Ama bu 54 tane maddede yapılan değişikliklerin yarattığı
kaosu burada gerçekten konuşamadık. 54 tane maddede değişiklik oluyor ama neyi
değiştirdiğini bilmiyoruz. Ben bunca yıllık kamu görevime karşın hâlâ bu
Anayasa maddeleriyle değiştirilmiş olan uygulamaların ayrıntılarını gerçekten
bilmiyorum. Kaç gündür gözümü ayırmadan bakıyorum, dünyanın çelişkisini
buluyorum aynı maddelerin içerisinde, en son gördüğüm şey karşısında da
gerçekten şaşırıp kaldım. 
Değerli
arkadaşlar, bu değişiklikler sırasında çok önemli bir ilkeyi de biz tartışmalı
hâle getirdik. Bir demokratik cumhuriyetin olmazsa olmaz ilkelerinden birisi
idarenin hiçbir eylem ve işleminin yargı denetimi dışında bırakılmayacağıdır,
idarenin hiçbir eylem ve işlemi yargı denetimi dışında kalamaz. Bu, bizim
Anayasa’mızın 125’inci maddesinde “İdarenin her türlü eylem ve işlemlerine
karşı yargı yolu açıktır.” hükmüyle netleşmiş vaziyette. Peki, bu torba
maddeyle beraber yaptığınız değişikliklerden sonra ne oldu? Gerçekten, idarenin
her türlü eylem ve işlemleri hâlâ yargı denetimi altında mı yoksa inanılmaz bir
boşluk mu yarattık, hatta ve hatta bütün maddeler yürürlüğe girdikten sonra
bile idarenin işlemlerine karşı yurttaşlarımızı korumasız mı bıraktık? Bu
soruların yanıtını vermeden, bu soruları yanıtlamadan eğer bu madde kabul
edilirse buradan doğacak sonuç işte bu Meclisin sorumluluğudur. 
Değerli
arkadaşlar, yaptığımız değişiklikler açık, “Cumhurbaşkanı Devletin başıdır.
Yürütme yetkisi Cumhurbaşkanına aittir.” Sorun yok. “Cumhurbaşkanı, yürütme
yetkisine ilişkin konularda Cumhurbaşkanlığı kararnamesi çıkartabilecektir.” Bu
da tamam. Torba yasayla yani şu anda görüştüğümüz bu maddeyle Anayasa’daki
“Bakanlar Kurulu” ibarelerinin hepsi “Cumhurbaşkanı” olarak değiştirildi. 
Değerli
arkadaşlar, Anayasa’nın özellikle 148 ve 152’nci maddesinde yapılan
değişikliklerle Cumhurbaşkanlığı kararnameleri Anayasa Mahkemesinin denetimine
konuldu yani Cumhurbaşkanlığı kararnameleri Anayasa Mahkemesi tarafından
denetlenir. 
Peki,
değerli arkadaşlar, Cumhurbaşkanlığı kararnamelerinin hepsi yasa yapacak
nitelikte veya yasa formatında mı yapılacak? Bakanlar Kurulunun yaptığı
işlemlerin hepsi yasa formatında mı? Bakanlar Kurulunun 2016 yılında kaç tane
kararname çıkarttığını biliyor musunuz? 1.302 tane. Bakanlar Kurulu 1.302 tane
kararname çıkarmış. E, peki, bundan sonra bunu Cumhurbaşkanlığı kararnamesiyle
yapıyorsunuz. Cumhurbaşkanlığı kararnamesindeki idareye dönük düzenlemelere
karşı halkı...
(Mikrofon
otomatik cihaz tarafından kapatıldı) 
BAŞKAN
– Sayın Temizel, bir dakika ek süre veriyorum. 
Tamamlayın
lütfen. 
ZEKERİYA
TEMİZEL (Devamla) - ...yurttaşları neyle koruyacaksınız? 
YILMAZ
TUNÇ (Bartın) – İdari yargı. 
ZEKERİYA
TEMİZEL (Devamla) - İdari yargıya gidecek. Cumhurbaşkanlığı kararnamelerine
karşı sadece Anayasa Mahkemesine gidiyorsunuz. Eğer bununla ilgili olarak,
Cumhurbaşkanlığı kararnamelerine karşı Danıştaya da gidilebilir deniliyor ise
burada Hükûmet ve Komisyon tarafından bunun ikrar edilmesi lazım. Gelecekte
yurttaşların hakkını ancak bununla koruyabilirsiniz. Gidemezsiniz bu
kararnamelere çünkü onları kanun formatında yapıyorsunuz. Yurttaşlar idari
yargıya gittikleri zaman orada denecek ki: “Kardeşim, bu Cumhurbaşkanlığı kararnamesi,
kanun hükmündedir, kanun formatındadır, biz buna bir şey yapamayız, sen Anayasa
Mahkemesine git, Anayasa Mahkemesine git de orada bireysel başvuru hakkını
kullan.” Böyle Anayasa değişikliği olur mu? Böyle bir boşluk yaratılabilir mi?
Burada doğacak sonuçlar çok daha ağır olacak değerli milletvekilleri. Biz
bunları burada engelleyemedik, Meclis Başkanlığı da engelleyemedi, 4 oylama
sonra büyük bir olasılıkla da buradan çıkıp gidecek.
Halka
gitmeden önce bir engel daha var. 
(Mikrofon
otomatik cihaz tarafından kapatıldı) 
ZEKERİYA
TEMİZEL (Devamla) - Sayın Cumhurbaşkanının değerlendirmesinden sonra “Ya, bu
kadarını da fazla yapmışız, bu Mecliste bunu bir defa daha görüşün.” diye geri
göndermesi. Değerli arkadaşlar, umudum bu, umudum bu. 
Hepinize
saygılar sunuyorum. (CHP sıralarından alkışlar) 
BAŞKAN
- Teşekkür ederim Sayın Temizel. 
ABDÜLHAMİT
GÜL (Gaziantep) – Sayın Başkan...
BAŞKAN
– Sayın Gül, sizi dinliyorum. 
ABDÜLHAMİT
GÜL (Gaziantep) – 60’a göre bir söz talebim var.
BAŞKAN
– Buyurun, yerinizden bir dakika. 
IV.- AÇIKLAMALAR (Devam)
40.- Gaziantep Milletvekili Abdulhamit Gül’ün, İzmir
Milletvekili Zekeriya Temizel’in 447 ve 447’ye 1’inci Ek sıra sayılı Anayasa
Değişiklik Teklifi’nin 16’ncı maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
ABDÜLHAMİT
GÜL (Gaziantep) – Sayın Başkanım, değerli arkadaşlar; sayın hatip “İdarenin her
türlü işlem ve eylemlerine karşı yargı yolu açık mı, net değil.” diye bir ifade
kullandı. Bu değişiklik teklifimizde Anayasa’nın 125’inci maddesinin birinci
cümlesi hâlâ korunmaktadır. Yani idarenin tüm eylem ve işlemleri yargı
denetimine açıktır. 
Ayrıca,
mevcut Anayasa’da, Cumhurbaşkanının tek başına yaptığı işlemler yargı denetimi
dışında ancak işte bu sistemin çok özel bir niteliği icabı -hukuk devletini
tahkim eden bir anlayışı- Cumhurbaşkanının tek başına yapacağı işlemler yargı
denetimi kapsamına alınmaktadır. Dolayısıyla, kararnameler Anayasa Mahkemesine,
diğer işlemler Danıştay, idare mahkemesine gidebilecektir. Bu açıdan da hukuk
devleti açısından bir reformdur. 
Arz
ediyorum efendim. (AK PARTİ sıralarından alkışlar)
BAŞKAN
– Teşekkür ederim Sayın Gül. 
MAHMUT
TANAL (İstanbul)- Sayın Başkan, nerede yazıyor bu?
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447’ye 1’inci Ek sıra sayılı Kanun Teklifi’nin 16’ncı
maddesinin teklif metninden çıkarılmasını arz ve teklif ederim. 16/1/2017
Meral Danış Beştaş
(Adana) ve arkadaşları
BAŞKAN
– Okunan son önergeye Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet?
SAĞLIK
BAKANI RECEP AKDAĞ (Erzurum) – Katılmıyoruz Değerli Başkan.
BAŞKAN
– Önerge üzerinde Ankara Milletvekili Sayın Sırrı Süreyya Önder konuşacak. 
Buyurun
Sayın Önder. (HDP sıralarından alkışlar)
SIRRI
SÜREYYA ÖNDER (Ankara) – Sayın Başkan, değerli üyeler; bu kanun teklifinin
başlığı tam 3,5 sayfa; yarısı eski metin, yarısı Anayasa Komisyonunda kabul
edilen metin, diyelim ki 2 sayfaya yakın. Âdet olduğu üzere, ben çıkıp ne
hakkında konuşacağımı söylemeye kalksam bu beş dakika yetmiyor yani kâtip üye
okuduğu zaman yaklaşık yedi sekiz dakika sadece bu teklifin başlığı tutuyor,
bizden beş dakikada buna bir eleştiri yapmamız bekleniyor. Haydi bir yapmayı
deneyelim bakalım beş dakikada ne olacak. 
Şimdi,
geldik yol ayrımına. İyi kötü, kavga dövüş bu kanun teklifinin serencamını hep
birlikte seyrettik. Birkaç gözlemimi paylaşmak istiyorum. Türkiye'nin bu kadar
sıkıntısı, derdi varken bunların hangisine derman olacağına dair iktidar
sözcülerinden canıgönülden, kalbe dokunur, akla dokunur bir şey duymadık. Bunu
polemik olsun diye söylemiyorum. Şu an bizim içinde bulunduğumuz durum,
gitmekte olana ağlayacak hâlde değiliz, gelmekte olana sevinecek durumda
değiliz. Çünkü, hâlihazır olan da, gelecek olan da bu toplumda bizim
savunduğumuz değerlere, özlemlerimize, umutlarımıza, programlarımıza dair
hiçbir şey vadetmiyor. İlle bir kıyaslama yapılacak olursa bu gelen, büyük bir
kaosu tetikleyecek.
Şöyle
bir anlayışın ürünü olarak buraya geldik: Toplumlarda, özellikle müşkülatı çok
olan toplumlarda iki yol vardır sendeledikleri zaman, tökezledikleri zaman,
sıkıntıya girdikleri zaman: Bunun birincisi, “Biz nerede yanlış yaptık?”tır.
İkincisi, diğeri, “Bunu bize kim yaptı?” “Bunu bize kim yaptı?” etrafında dönen
tartışmaların o sorunları aşabildiği görülmemiştir. “Biz nerede hata
yaptık?”tan yola çıkan tartışmalar daima verimli sonuçlar üretmiştir. 
Biz,
iktidar sözcülerinden bugüne kadar hep birilerinin, ki bu birilerinin sayısı
gün geçtikçe çoğalıyor, artık kokteyli falan da geçti, bir kırkambar olarak tarif
edilecek bir şey… Herkes bize bir şey yapıyor. Bunun kerameti olarak söylenen
bir tek şey var: İşler çok hızlı yürüyecek.
Doğu
mitolojisinden bir darbımesel anlatayım, beş dakikada ancak özlü bir şeyle çok
şey söyleyebilirsiniz. Birisi bir tefekküre girmiş, talip olmuş, demiş ki: “Ben
de böyle bir keramet ehli olmak istiyorum.” Kırk sene sürmüş bu tefekkürü,
kendi içsel yolculuğunda öyle bir yere varmış ki, şeyhi, yol göstereni, piri,
her ne derseniz deyin, ona gitmiş demiş ki: “Efendim, ben artık oldum.” “Nasıl
oldun?” demiş. Demiş ki: “Suda ıslanmadan şu nehirde karşıdan karşıya
geçebilirim.” Mürşidi ona şu cevabı vermiş: “Bir kayıkçının üç kuruşa
halledeceği bir şey için kırk yılını boşuna harcamışsın.” (HDP sıralarından
alkışlar) 
Şimdi,
bize söylenen, “İşler hızlanacak.” Hacettepe Üniversitesinde -bizim zamanımızda
vardı, şimdi var mı, yok mu bilmiyorum- organizasyon metot bölümü vardı,
sıradan bir organizasyon metot bölümü mezununun düzenleyeceği bir işi bu kadar
da gerginliğin içerisinde bize gerekçe olarak sunmak bu Meclisin şahsiyetine
de, tarihine de, zekâsına da hakarettir, dalga geçmektir. Getirirdiniz bir
uzman… Çünkü iktidar sözcüleri bunun dışında bir şey söylemediler, “İşler
çatallaşmayacak.”, “İşler hızlı yürüyecek.”, “Daha pratik olacak, daha şey
olacak.” Yahu, bunun için bir üniversite mezunu yeterdi. Bu kadar insanın
vaktini, geleceğini, umudunu, sağlığını boşuna çaldınız diyorum. 
Beş
dakikada ancak bu kadar olur. Lafın tamamı deliye söylenir, gerisini başka
kaynaklardan öğrenirsiniz.
Kolay
gelsin. (HDP ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, teklifin 16’ncı maddesinin gizli oylamasına başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler Adana’dan başlayarak
Denizli’ye kadar, Denizli dâhil ve Diyarbakır’dan başlayarak İstanbul’a kadar,
İstanbul dâhil; Hükûmet sırasındaki kâtip üyeler ise İzmir’den başlayarak
Mardin’e kadar, Mardin dâhil ve Mersin’den başlayarak Zonguldak’a kadar,
Zonguldak dâhil; adı okunan milletvekilini ad defterine işaretleyerek kendisine
biri beyaz, biri yeşil, biri de kırmızı olmak üzere üç yuvarlak pul ile bu
oylamaya özel, mühürlü zarf verecektir. Milletvekilleri, Başkanlık kürsüsünün
sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz
gibi, bu pullardan beyaz olanı kabul, kırmızı olanı ret, yeşil olanı ise
çekimser oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Kâtip
üyeler ve görevli arkadaşlar yerlerini aldılar.
Şimdi
gizli oylamaya Adana ilinden başlıyoruz.
(Oyların
toplanmasına başlandı)
ÖZGÜR
ÖZEL (Manisa) – Sayın Başkan, herkes dışarıda oy kullanır mı ama ya? Bir uyarın
lütfen. Birazcık kabine… 
İLKNUR
İNCEÖZ (Aksaray) – Görüyor musun oyunu? Nerede görüyorsun? Oyunu görebiliyor
musun? Oyunu söyle.
ÖZGÜR
ÖZEL (Manisa) – İlk geçen 10 kişi dümdüz geçti ya. Böyle bir şey olabilir mi
ya?
ABDULHAMİT
GÜL (Gaziantep) – Özgür Bey “Kabine girer.” diye nerede var ya İç Tüzük’te?
İLKNUR
İNCEÖZ (Aksaray) – Anayasa’ya ve İç Tüzük’e uygun oy kullanılmaktadır.
(Oyların
toplanmasına devam edildi)
ÖZGÜR
ÖZEL (Manisa) – Sayın Başkan, lütfen uyarın, girsinler kabinlere ya. Böyle bir
şey olmaz.
ENGİN
ALTAY (İstanbul) – Niye okuyorsunuz o metni o zaman “Kabinlere girin.” diye?
“Pulu zarfa kabinde atın.” diye niye okuyorsunuz?
BAŞKAN
– Görevli arkadaşlar görevlerinin başında.
ABDULHAMİT
GÜL (Gaziantep) – Oy gizli mi değil mi, ona bakın arkadaşlar ya. 
İLKNUR
İNCEÖZ (Aksaray) – Herkes oyunu gizli olarak kullanmaktadır.
ÖZGÜR
ÖZEL (Manisa) – Kaldır kabinleri, o da senin şerefin olsun, seninle övünsün millet.
Kabin duruyor, bilmem ne duruyor… Böyle bir şey olur mu ya?
İLKNUR
İNCEÖZ (Aksaray) – Herkes oyunu gizli kullanıyor.
TÜRABİ
KAYAN (Kırklareli) – Sayın Başkan, “gizli oy” diye bağırıp bağırıp duruldu,
gizli kullanılmıyor.
ÖZGÜR
ÖZEL (Manisa) – Girin kardeşim, girin ya gözünüzü seveyim, iyice lakayıtlığa
vurdunuz ya; kardeşim girin ya kabine.
Sayın
Başkan, şu kabinlere girsinler, böyle bir şey olmaz.
BAŞKAN
– Sayın milletvekilleri, kâtip üyeler milletvekillerinin isimlerini okumakta
güçlük çekiyor, lütfen gürültüyü keselim.
ÖZGÜR
ÖZEL (Manisa) – Sayın Başkan, şu kabinlere girsinler. Böyle bir şey olmaz. 
İBRAHİM
ÖZDİŞ (Adana) – Anayasa Komisyonu Başkanı kabine girmeden oy kullandı, Anayasa
Komisyonu Başkanı, gördük burada. 
EJDER
AÇIKKAPI (Elâzığ) – Herkes usulüne göre kullanıyor.
BAŞKAN
– Sayın milletvekilleri, kürsünün önünü boşaltabilir misiniz lütfen.
İBRAHİM
ÖZDİŞ (Adana) – Gizlilik ilkesine uymuyorlar, İç Tüzük’ü ihlal ediyorlar, çok
açık ve net.
Sayın
Reşat Petek Bey, kabine girmediniz, oy kullandınız.
REŞAT
PETEK (Burdur) – Kabine girdim, oyumu kullandım.
BAŞKAN
– Sayın milletvekilleri, lütfen fotoğraf çektirmeyin.
(Oyların
toplanmasına devam edildi) 
ÖZGÜR
ÖZEL (Manisa) – Gir vekilim, kabine gir tabii ya, yeter ya. Gir ya. Millet
açıkta oy kullan diye yollamadı seni buraya, gir kabine ne yaparsan yap. Ananın
ak sütü gibi helal olsun verdiğin karar ama gir şu kabine.
HALUK
PEKŞEN (Trabzon) – Anayasa Mahkemesinin nasıl olsa iptal etmeyeceğini…
BARIŞ
YARKADAŞ (İstanbul) – Arkadaşlar, gizli oy kullanın. Anayasa’nın ilkeleri açık,
en baştan beri açık oy kullanıyorlar.
HALUK
PEKŞEN (Trabzon) – Yasalar işlese hiç kimse böyle yapamaz. 
ÖZGÜR
ÖZEL (Manisa) – Ya, ama herkes mi dışarıda şey yapar?
BARIŞ
YARKADAŞ (İstanbul) – 21 Ocak Cumartesi, 00.01 hâlâ açık oy kullanıyorlar. 
(Oyların
toplanmasına devam edildi) 
BAŞKAN
– Sayın Köseoğlu, oyunuzu kullandıysanız…
Sayın
Durmaz…
Sayın
Köseoğlu…
Sayın
milletvekilleri, Genel Başkan gelecek oy kullanmaya, lütfen…
(Oyların
toplanmasına devam edildi)
BAŞKAN
– Sayın milletvekilleri, lütfen, rica ediyorum, fotoğraf çektirmeyi bir kenara
bırakın. Lütfen…
ÖMER
FETHİ GÜRER ( Niğde) – Bir de kabinlere girin diye söyleyin arada, kabinlere
girin diye söyleyin.
MURAT
EMİR (Ankara) – Açık oy kullanmayın arkadaşlar. 
BAŞKAN
– Bir dakika… Şu kürsünün önünü bir boşaltabilir misiniz, oy kutularını
görmüyorum. 
İBRAHİM
ÖZDİŞ (Adana) – Hiçbir AKP’li arkadaş kabine girmiyor. İç Tüzük ihlal ediliyor.

İLKNUR
İNCEÖZ (Aksaray) – Bütün arkadaşlarımız İç Tüzük’e uygun, Anayasa’ya uygun
olarak oylarını kullanmaktadırlar. Kendilerine böyle zorlama yöntemlerle
buradan başka bir uygulama çıkmaz. Herkes Anayasa ve İç Tüzük’e uygun olarak
gizli oylamalarını gerçekleştirmektedir. 
İBRAHİM
ÖZDİŞ (Adana) – Sayın Külünk, girmediniz kabine.
METİN
KÜLÜNK (İstanbul) – Hiç endişeniz olmasın. 
İBRAHİM
ÖZDİŞ (Adana) – Girmediniz. 
METİN
KÜLÜNK (İstanbul) – Endişeniz olmasın, oyumu gizli bir şekilde kullandım.
Endişeniz olmasın. 
İLKNUR
İNCEÖZ (Aksaray) – Anayasa ve İç Tüzük’e uygun gizli oylama yapılıyor. 
(Oyların
toplanmasına devam edildi)
ÖZGÜR
ÖZEL (Manisa) – Gir vekilim içeri ya, gir gözünü seveyim. Gir kabine, gir
kabine gözünü seveyim. 
BARIŞ
YARKADAŞ (İstanbul) – Arkadaşlar, oylarımızı kabinlere girerek kullanalım,
Anayasa’nın hükümlerine uyalım. 
AYŞE
KEŞİR (Düzce) – AK PARTİ Grubu oylarını gizli kullanıyor. 
FATMA
KAPLAN HÜRRİYET (Kocaeli) – Adalet Bakanı bile bunu yaparsa… Ah ah, bu ülkeden
adalet bekleyelim(!) 
AYŞE
KEŞİR (Düzce) – Adalet Bakanı oyunu gizli kullandı. 
FATMA
KAPLAN HÜRRİYET (Kocaeli) – Adalet Bakanı oyunu açık kullandı, apaçık kullandı.

(Oyların
toplanmasına devam edildi) 
BAŞKAN
– Adı okunmayan Sayın Milletvekili var mı? 
BURCU
ÇELİK (Muş) – Var Sayın Başkan: Selahattin Demirtaş…
BAŞKAN
– “Adı okunmayan.” dedim.
BURCU
ÇELİK (Muş) – …Figen Yüksekdağ, İdris Baluken, Çağlar Demirel, Besime Konca,
Selma Irmak, Nursel Aydoğan, Gülser Yıldırım, Nihat Akdoğan, Abdullah Zeydan ve
Ferhat Encu var Sayın Başkan.
(Oyların
toplanmasına devam edildi)
BAŞKAN
– Sayın kâtip üyeler oylarını kullanabilirler.
(Oyların
toplanmasına devam edildi)
ÖZGÜR
ÖZEL (Manisa) – Sayın Başkan, iki arkadaş geliyor.
BAŞKAN
– Tamam, bekleyelim arkadaşlarımızı da.
(Oyların
toplanmasına devam edildi)
ÖZGÜR
ÖZEL (Manisa) – Geliyorlar Başkanım.
BAŞKAN
– Bekliyorum Sayın Özel iki arkadaşınızı.
MERAL
DANIŞ BEŞTAŞ (Adana) – Başkan, Figen Yüksekdağ ve Selahattin Demirtaş yola
çıkmış, geliyorlar, bir on dakika sonra burada olacaklar.
BAŞKAN
– Tamam, onları da bekleriz.
MERAL
DANIŞ BEŞTAŞ (Adana) – Bekleyelim.
BURCU
ÇELİK (Muş) – Bir uçak ayarlayabilirseniz Sayın Başkan, bir uçak
ayarlayabilirseniz hemen getirebilirsiniz buraya.
BAŞKAN
– Bu konuyu çok tartıştık Sayın Çelik.
FİLİZ
KERESTECİOĞLU DEMİR (İstanbul) – Sonuç almayınca bir şey olmuyor tabii
tartışma…
BURCU
ÇELİK (Muş) – Keşke sonuç alabilseydik.
(Oyların
toplanmasına devam edildi)
BAŞKAN
– Sayın kâtip üyeler, tamamız değil mi?
Oy
verme işlemi tamamlanmıştır.
Oy
kutularını kaldıralım lütfen.
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 16’ncı maddesinin gizli oylama sonucunu
okuyorum:
“Kullanılan
oy sayış ı: 486
Kabul
  : 342
Ret  :
141
Çekimser  :
Yok
Boş
  : 2
Geçersiz
  : 1
 Kâtip Üye Kâtip
Üye
 Ali Haydar Hakverdi İshak
Gazel
 Ankara Kütahya”

Böylelikle
teklifin 16’ncı maddesi de kabul edilmiş oldu.
Şimdi,
teklifin 17’nci maddesini okutuyorum:

MADDE 17- 2709 sayılı Kanuna aşağıdaki geçici
madde eklenmiştir. 
“GEÇİCİ MADDE 21- A) Türkiye Büyük Millet
Meclisinin 27’nci Yasama Dönemi milletvekili genel seçimi ve Cumhurbaşkanlığı
seçimi 3/11/2019 tarihinde birlikte yapılır. Seçimin yapılacağı tarihe kadar
Türkiye Büyük Millet Meclisi üyeleri ve Cumhurbaşkanının görevi devam eder.
Meclisin seçim kararı alması halinde, 27’nci Yasama Dönemi milletvekili genel
seçimi ve Cumhurbaşkanlığı seçimi birlikte yapılır. 
B) Bu Kanunun yayımı tarihinden itibaren en geç
altı ay içinde Türkiye Büyük Millet Meclisi, bu Kanunla yapılan değişikliklerin
gerektirdiği Meclis İçtüzüğü değişikliği ile diğer kanuni düzenlemeleri yapar.
Cumhurbaşkanlığı kararnamesiyle düzenleneceği belirtilen değişiklikler ise
Cumhurbaşkanının göreve başlama tarihinden itibaren en geç altı ay içinde
Cumhurbaşkanı tarafından düzenlenir. 
C) Anayasanın 159 uncu maddesinde yapılan
düzenlemeye göre Hâkimler ve Savcılar Kurulu üyeleri en geç otuz gün içinde
seçilirler ve bu Kanunun yürürlüğe girdiği tarihten sonraki kırkıncı günü takip
eden iş günü görevlerine başlarlar. Başvurular, bu maddenin yürürlüğe girdiği
tarihten itibaren beş gün içinde Türkiye Büyük Millet Meclisi Başkanlığına
yapılır. Başkanlık, başvuruları Anayasa ve Adalet Komisyonları Üyelerinden
Kurulu Karma Komisyona gönderir. Komisyon on gün içinde her bir üyelik için üç
adayı üye tamsayısının üçte iki çoğunluğuyla belirler. Birinci oylamada üçte
iki çoğunlukla seçimin sonuçlandırılamaması halinde, ikinci ve üçüncü oylamalar
yapılır; bu oylamalarda üye tamsayısının beşte üç çoğunluğunun oyunu alan aday
seçilmiş olur. Beşte üç çoğunluğun sağlanamaması halinde üçüncü oylamada en çok
oyu almış olan, seçilecek üyelerin iki katı aday arasından ad çekme usulü ile
üye belirleme işlemi tamamlanır. Türkiye Büyük Millet Meclisi Genel Kurulu aynı
usul ve nisapları gözeterek onbeş gün içinde seçimi tamamlar. Mevcut Hâkimler ve
Savcılar Yüksek Kurulu üyeleri, yeni üyelerin göreve başlayacağı tarihe kadar
görevlerine devam eder ve bu süre içinde yürürlükteki Kanun hükümlerine göre
çalışır. Yeni üyeler, ilgili kanunda değişiklik yapılıncaya kadar mevcut
Kanunun Anayasaya aykırı olmayan hükümleri uyarınca çalışır. Görevi sona eren
ve Hâkimler ve Savcılar Kuruluna yeniden seçilmeyen üyelerden, talepleri
halinde adli yargı hâkim ve savcıları arasından seçilenler Yargıtay üyeliğine,
idari yargı hâkim ve savcıları arasından seçilenler Danıştay üyeliğine Hâkimler
ve Savcılar Kurulunca seçilir; öğretim üyeleri ve avukatlar arasından
seçilenler ise Danıştay üyeliğine Cumhurbaşkanınca atanır. Bu şekilde yapılan
seçim ve atamalarda boş kadro olup olmadığına bakılmaz, seçilen ve atanan üye sayısı
kadar Yargıtay ve Danıştay kadrolarına üye kadrosu ilave edilir.
D) Askerî Yargıtay ve Askerî Yüksek İdare
Mahkemesinden Anayasa Mahkemesi üyeliğine seçilmiş bulunan kişilerin herhangi
bir sebeple görevleri sona erene kadar üyelikleri devam eder. 
E) Bu Kanunun yürürlüğe girdiği tarih itibarıyla
Askerî Yargıtay, Askerî Yüksek İdare Mahkemesi ve askerî mahkemeler
kaldırılmıştır.
Bu Kanunun yürürlüğe girdiği tarihten itibaren
dört ay içinde; Askerî Yargıtay ve Askerî Yüksek İdare Mahkemesinin askerî
hâkim sınıfından Başkan, Başsavcı, İkinci Başkan ve üyeleri ile diğer askerî
hâkimler (yedek subaylar hariç) tercihleri ve müktesepleri dikkate alınarak;
a) Hâkimler ve Savcılar Kurulunca adli veya
idari yargıda hâkim veya savcı olarak atanabilirler. 
b) Aylık, ek gösterge, ödenek, yargı ödeneği, ek
ödeme, malî, sosyal hak ve yardımlar ile diğer hakları yönünden emsali adli
veya idari yargıya mensup hâkim ve savcılar, bunların dışındaki hak ve
yükümlülükler yönünden ise bu Kanunun yürürlüğe girdiği tarihteki mevzuat
hükümleri uygulanmaya devam edilmek suretiyle Millî Savunma Bakanlığınca mevcut
sınıflarında, Bakanlık veya Genelkurmay Başkanlığının hukuk hizmetleri
kadrolarına atanırlar. Bunlardan, emeklilik hakkını elde edenlerden yaş
haddinden önce bu görevlerden kendi istekleriyle ayrılacaklara ödenecek
tazminata ilişkin usul ve esaslar kanunla düzenlenir. 
Kaldırılan askerî yargı mercilerinde görülmekte
olan dosyalardan; kanun yolu incelemesi aşamasında olanlar ilgisine göre
Yargıtay veya Danıştaya, diğer dosyalar ise ilgisine göre görevli ve yetkili
adli veya idari yargı mercilerine dört ay içinde gönderilir.
F) Bu Kanunun yürürlüğe girdiği tarihte
yürürlükte bulunan kanun hükmünde kararnameler, tüzükler, Başbakanlık ve
Bakanlar Kurulu tarafından çıkarılan yönetmelikler ile diğer düzenleyici
işlemler yürürlükten kaldırılmadıkça geçerliliğini sürdürür. Yürürlükte bulunan
kanun hükmünde kararnameler hakkında 152 nci ve 153 üncü maddelerin
uygulanmasına devam olunur.
G) Kanunlar ve diğer mevzuat ile Başbakanlık ve Bakanlar
Kuruluna verilen yetkiler, ilgili mevzuatta değişiklik yapılıncaya kadar
Cumhurbaşkanı tarafından kullanılır.
H) Anayasanın 67’nci maddesinin son fıkrası
hükmü, bu Kanunun yürürlüğe girdiği tarihten sonra birlikte yapılacak ilk
milletvekili genel seçimi ile Cumhurbaşkanlığı seçimi bakımından uygulanmaz.”
BAŞKAN
– 17’nci maddede beşi aynı mahiyette olmak üzere yedi adet önerge vardır. İlk
okutacağım beş önerge aynı mahiyettedir.
Okutuyorum:

Türkiye Büyük
Millet Meclisi Başkanlığına
Görüşülmekte
olan 447'ye 1'inci Ek sıra sayılı Kanun Teklifi'nin 17’nci maddesi ile 2709
sayılı Kanun’a eklenen geçici 21’inci maddesinin (C) fıkrasında yer alan
"uyarınca" ibaresinin "hükmünce" olarak değiştirilmesini
arz ve teklif ederiz
 Ramazan Can
 Kırıkkale
RAMAZAN
CAN (Kırıkkale) – Başkanım, önergemi geri alıyorum.
BAŞKAN
- Sayın Can önergesini geri çekti.
Aynı
mahiyetteki diğer önergenin imza sahibi:
 Ali Ercoşkun
 Bolu
ALİ
ERCOŞKUN (Bolu) - Önergemi çekiyorum.
BAŞKAN
– Sayın Ercoşkun önergesini geri çekti. 
Aynı
mahiyetteki diğer önergenin imza sahibi:
 Yılmaz Tunç
 Bartın
YILMAZ
TUNÇ (Bartın) – Geri çekiyorum.
BAŞKAN
- Sayın Tunç önergesini geri çekti.
Aynı
mahiyetteki diğer önergenin imza sahibi:
 Osman Aşkın Bak
 Rize
OSMAN
AŞKIN BAK (Rize) - Önergemi çekiyorum efendim.
BAŞKAN
- Sayın Bak önergesini geri çekti.
Aynı
mahiyetteki diğer önergenin imza sahibi:
 Halil Eldemir
 Bilecik
HALİL
ELDEMİR (Bilecik) – Önergeyi geri çekme hakkımı kullanıyorum.
BAŞKAN
- Sayın Eldemir önergesini geri çekti.
Diğer
önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 Ek 1 sıra sayılı Kanun Teklifi'nin 17’nci
maddesinin teklif metninden çıkarılmasını arz ve teklif ederim.
 Erol Dora Meral
Danış Beştaş
 Mardin Adana
Türkiye Büyük Millet Meclisi Başkanlığına
Görüşülmekte olan 447 Ek 1 sıra sayılı
Türkiye Cumhuriyeti Anayasasında Değişiklik Yapılmasına Dair Kanun Teklifi'nin
17’nci maddesinin Anayasa’ya aykırı olduğu gerekçesiyle metinden çıkarılmasını
arz ederiz. 
 Özgür Özel Hüseyin
Yıldız Elif Doğan Türkmen
 Manisa Aydın Adana

 Mahmut Tanal  Serkan
Topal  Mehmet Gökdağ
 İstanbul  Hatay Gaziantep
BAŞKAN
– Okunan son önergeye Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Gaziantep Milletvekili Sayın Mehmet Gökdağ konuşacak. 
Buyurun
Sayın Gökdağ. (CHP sıralarından alkışlar)
MEHMET
GÖKDAĞ (Gaziantep) – Sayın Başkan, sayın milletvekilleri; günlerdir yoğun mesai
harcayarak Anayasa değişikliği üzerinden konuşuyoruz. Gerek Komisyonda gerekse
Genel Kurulda bu değişikliğin ülkemizin geleceğini karartacağını arkadaşlarımla
birlikte anlatıyoruz, anlatmaya devam ediyoruz. 
Sayın
milletvekilleri, öncelikle belirtmek gerekir ki bu Anayasa değişikliği
konusunda gerekçeleriniz doğru değil, haklı değil, hukuki değil. Fiilî durumdan
söz ediyorsunuz. Yani, mevcut Cumhurbaşkanının Anayasa’ya uymadığını,
Anayasa’yı ona uydurmadan söz ediyorsunuz. Böyle bir yaklaşım kabul edilemez,
böyle bir yaklaşım ilkel devlet anlayışlarında bile görülmesi mümkün olmayan
bir yaklaşımdır. 
İki
başlılıktan söz ediyorsunuz ama mevcut Cumhurbaşkanı ile mevcut Başbakan
arasında nasıl bir uyumsuzluk var, nasıl bir iki başlılık var bunu
anlatamıyorsunuz. 
İstikrardan
söz ediyorsunuz. On beş yıldan bu yana tek başına iktidarsınız. Cumhurbaşkanı
sizsiniz, Başbakan siz, bakan siz; valileri siz atıyorsunuz, kaymakamları siz
atıyorsunuz, emniyet müdürlerini siz atıyorsunuz, hâkimi ve savcıyı siz
belirliyorsunuz; kısaca, devletin bütün kadrolarını siz belirliyorsunuz. Bu
koşullarda on beş yıldan bu yana sağlayamadığınız istikrarı bundan sonra bu
değişiklikle nasıl sağlayacaksınız, onu da anlatamıyorsunuz. (CHP sıralarından
alkışlar) 
Değerli
arkadaşlar, bu Anayasa değişikliği, Türkiye’nin demokrasi yolundaki yürüyüşünü
durdurup tersine çeviren ve sonu diktatörlüğe gidecek olan tek adam yönetimine
teslim eden bir değişliktir. Bu değişiklik kabul edilirse, seçilen kim olursa
olsun -kişi önemli değil- varacağı yer otokrasidir, diktatörlüktür. Kuvvetler
ayrılığını ortadan kaldıran, bütün kuvvetleri bir kişiye teslim eden, aslında
kuvvetler birliği değil, tek bir kuvvet yaratan bu kadar yetkiyi kime
verirseniz verin sonu otokrasidir, diktatörlüktür.
Değerli
arkadaşlar, bu tartışmalarda Batı’nın çağdaş anayasacılık akımlarından bolca
söz edildi, Montesquieu’nün kuvvetler ayrılığından söz edildi, Burhan Kuzu
hocanın görüşleri anlatıldı, dinletildi. Bakın, bir de Doğu düşünürlerinden bahsedelim.
İbni Haldun, 1332-1406 yıllarında yaşamış Orta Çağ İslam düşünürüdür. Yönetim
biçimlerini üçe ayırır İbni Haldun. Bunlardan biri mülk-i tabii yönetim yani
doğal yönetim. Bu yönetimi şöyle tarif ediyor: “Bu yönetim zor, güç kullanan,
baskı ve kişisel arzulara dayanan keyfî bir yönetimdir. Burada doğallıktan
kastedilen, bireyin yapısındaki eğilim, karakter ve diğer doğal istekleridir.
Kendini sevmek, üstünlük veya egemen olma isteği, bencillik gibi bireysel
tutumlara dayalı keyfî bir yönetim biçimidir.” İbni Haldun’a göre, bu tür bir
yönetim tamamen kötü bir yönetimdir. Bu yönetim biçimi günümüzde “diktatörlük”
olarak adlandırdığımız otokratik ve anayasal olmayan bir yönetimdir.
Yine,
İslam düşünürü İbni Haldun devletin ömrünü de 5 evreye ayırır değerli
arkadaşlar. Ben size son evresini yani devletin ortadan kalktığı evreyi
söyleyeceğim, bakın nasıl tarif ediyor: “Bu devre israf çağıdır.” diyor.
“Devlet yavaş ya da birden gelen bir sona doğru ilerlemeye başlar. Hükümdar ve
çevresi öncekilerin biriktirdiği serveti telef eder. Görevler ehil olmayanlara
dağıtılır. Ordu bozulur. Zevk düşkünlüğü arttığı için gelirler giderleri
karşılayamaz, düşman devletler cesaretlenmeye başlar.” Değerli arkadaşlar,
1300’lü yıllarda İbni Haldun’un gördüğü bu gerçeği sizin de görmenizi yürekten
diliyorum. (CHP sıralarından alkışlar)
Peki,
bu Anayasa değişikliği için zamanlama doğru mu değerli arkadaşlar? Ülkemizin
ekonomik, siyasi durumu ortada. Terör örgütlerinin hain eylemleri ülkeyi kan
gölüne döndürmüş. Terör saldırıları toplu katliamlara varmış. Askerlerimiz,
polislerimiz şehit oluyor; vatandaşlar yaşamını kaybediyor; onlarca, yüzlerce
eve ateş düşüyor. Toplumun geniş kesiminde can güvenliği ciddi kaygı hâline
gelmiş. Fiilen Suriye’ye girmişiz, bir anlamda savaş hâlindeyiz. Oradan her gün
şehitlerimiz geliyor. Bugün de orada yaşamını kaybeden 5 şehidimizi rahmetle
anıyorum, yaralı askerlerimize de acil şifa diliyorum. Ekonomik anlamda
tarihimizin en kırılgan dönemini yaşıyoruz. Dolar almış başını gidiyor.
Esnafımız, sanayicimiz, işçimiz, emeklimiz, üreticimiz perişan ve bir gün
sonrasını öngörmekten uzak. Böyle günlerde toplum olarak ortak bir duruş
sergilemek gerekirken toplumda ayrışma yaratacak bir Anayasa değişikliğini hem
de bir kişinin keyfine göre bir değişikliği tartışmak ülkenin yararına değil
değerli arkadaşlar.
(Mikrofon
otomatik cihaz tarafından kapatıldı)
MEHMET
GÖKDAĞ (Devamla) – Sevgili Başkanım, bir dakika daha süre verir misiniz?
BAŞKAN
– Bir dakika ek süre veriyorum size Sayın Gökdağ.
Buyurun.
MEHMET
GÖKDAĞ (Devamla) – Sayın milletvekilleri, biz Cumhuriyet Halk Partisi olarak 79
milyon yurttaşımızın huzurunu istiyoruz. Barış içinde, kardeşlikle, herkesin
birbirini sevgiyle sardığı, Kürt, Türk, Arap, Çerkez, Alevi, Sünni, Şafii,
Hanefi, doğudan batıya, kuzeyden güneye bütün yurttaşlarımızın huzur içinde
yaşadığı bir Türkiye için mücadele ediyoruz. Anaların çocukları için
kaygılanmadığı, herkesin işinin, aşının olduğu, üniversiteyi bitiren gençlerin
yarınına umutla baktığı bir Türkiye için çaba gösteriyoruz ve böyle bir
Türkiye'nin mümkün olduğuna çok yürekten inanıyoruz. Kutuplaştırıcı,
ayrıştırıcı, gerilime dayalı anlayışınıza rağmen, sizin de torunlarınızın,
çocuklarınızın içinde olduğu yaşanacak bir Türkiye’yi mutlaka ama mutlaka inşa
edeceğiz. 
Bu
duygularla Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gökdağ. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 Ek 1 sıra sayılı Kanun Teklifi’nin 17’nci
maddesinin teklif metninden çıkarılmasını arz ve teklif ederim. 
Erol Dora (Mardin) ve
arkadaşları
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Mardin Milletvekili Sayın Erol Dora konuşacak. 
Buyurun
Sayın Dora. (HDP sıralarından alkışlar) 
EROL
DORA (Mardin) - Sayın Başkan, değerli milletvekilleri; Anayasa değişiklik
teklifinin 17’nci maddesi üzerinde söz almış bulunuyorum. Genel Kurulu saygıyla
selamlıyorum. 
Değerli
milletvekilleri, getirilen Anayasa değişiklik teklifinde, Cumhurbaşkanı lideri
olduğu partinin milletvekili adaylarını belirleyecek ve erken seçime karar
verebilecek ve Meclis üzerinde tam ve mutlak bir vesayete sahip olacaktır.
Getirilen düzenlemeyle, Cumhurbaşkanı istediği zaman seçim kararı
alabilecektir. Meclisteki partisinin milletvekillerinin kim olacağını
belirleyen ve yeniden seçilme üzerinden tam bir denetim kuracak olan
Cumhurbaşkanı, aynı zamanda yargıda atama, yükseltme, görevden almada
belirleyici konumda olacaktır. 
Değerli
milletvekilleri, burada, Cumhurbaşkanının yasama organını siyasi parti başkanı
olarak da denetim altında tutabilmesine ve hem kendi atamaları hem de kendi
vesayeti altındaki Meclis çoğunluğunun desteğiyle HSYK üzerinden yargının da
kendi gölgesi altında çalışmasına yol açan bir kuvvetler birliği uygulaması
öngörülmektedir. Bugün bile düzgün işlemeyen siyasal güçler arasındaki
ilişkiler, denge ve hesap verme kural ve kurumları tamamen terk edilmekte,
yerine sadece halkın oyuyla seçilen bir Cumhurbaşkanı ve ona bağlı çalışan
yasama, yürütme ve yargı aracılığıyla yönetilen mutlakiyetçi Cumhurbaşkanlığı
vesayeti rejimi öngörülmektedir. 
Değerli
milletvekilleri, kuvvetler ayrılığı sistemi yasama, yürütme ve yargı olarak
tanımlanan kuvvetlerin değişik yollardan göreve gelen ve aralarında fren ve
denge mekanizması bulunan farklı organlara verilmesidir. Kuvvetler ayrılığı
yoksa anayasa da yoktur, kuvvetler ayrılığının olmadığı yerde anayasa da
olamaz, kuvvetler ayrılığının olmadığı bir devlet anayasal bir devlet de
değildir. Bu husus en güzel, en çarpıcı bir şekilde 1789 tarihli Fransa İnsan
ve Yurttaş Hakları Bildirgesi’nin 16’ncı maddesinde ifade edilmektedir:
“Hakların güvence altına alınmadığı ve kuvvetler ayrılığının olmadığı bir
toplumda anayasa da yoktur.”
Sayın
Başkan, değerli milletvekilleri; anayasa toplumsal bir sözleşme olduğundan,
yapılacak anayasa düzenlemesinin meşruiyeti, evrensel temel hak ve
özgürlükleri, yargı bağımsızlığı ve çoğulculuğu içermesi gerekmektedir. Venedik
Komisyonu da anayasa değişikliğinin geniş katılım ve konsensüs içinde
gerçekleşmesi gerektiğini vurgulamıştır. Oysa AKP ve MHP ittifakıyla getirilen
teklif, bir toplumsal sözleşme önerisi değildir, 2 parti arasında yapılmış
gizli bir anlaşmanın anayasa kılıfına büründürülmüş bir hâlidir. Rejim ve
sistem değişikliğini aynı anda ve emrivakiyle, oldubittiyle yapmaya çalışan bir
düzenlemedir. Bizim gibi kutuplaşmış, kutuplaştırılmış toplumlarda ayrıca
devletin ayrışmış olan dinsel, etnik, farklı grupların bir arada yaşayabileceği
ortak bir zemini sağlamasını gerektirir.
Değerli
milletvekilleri, olağanüstü hâl ortamında bulunduğumuz bir konjonktürde, bilgi
alma hakkının olmadığı, toplantı ve gösteri yürüyüşü özgürlüğünün bulunmadığı,
gazetecilerin, akademisyenlerin tutuklandığı, eş başkanlarımız başta olmak
üzere 11 milletvekilimizin, halkın iradesi yok sayılarak Anayasa'mız ve
uluslararası sözleşmeler hiçe sayılarak tutuklanmış bulundukları bir ortamda
demokratik meşruluk sorunu bulunan bu değişiklik teklifinin kabul edilmesi
hâlinde toplumdaki kırılma ve kutuplaşmayı büsbütün artacaktır. 
Sayın
Başkan, değerli milletvekilleri; esasen, bugün birçok toplumsal sorunumuzun
kaynağı olan ve topluma dayatılan militarist bir düzen niteliğindeki 12 Eylül
darbesinin mirası olan tekçi ve antidemokratik anayasal düzen değişmemektedir.
Toplumun geçmişle hesaplaşması, bugünün ortak paydası ve geleceğin inşasının
yol haritasıyla ilgili bir tasavvur da bu teklifte bulunmamaktadır. Bugünlerde
fazlaca dillendirilen ülkenin bekası ve bölünme kaygısının yeniden ortaya
çıkmasının nedeni, hepimiz biliyoruz ki, cumhuriyetin demokratikleştirilememesi
ve olabildiğince tekleştirilmesidir. 
Sayın
Başkan, değerli milletvekilleri; teklif edilen bu Anayasa değişikliği ülkenin
beka ve bölünme riskini gidermek şöyle dursun, yönetime dair neredeyse tüm
yetkileri tek elde toplayarak sıkça söz edilen beka sorununu derinleştireceği
gibi bölünme riskini de artıracak mahiyettedir çünkü tekçidir çünkü ülke
vatandaşlarının neredeyse yarısının kaygılarını dikkate almamakta ve onları
âdeta yok saymaktadır.
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Dora, bir dakika.
EROL
DORA (Devamla) – Sayın Başkan, değerli milletvekilleri; ülkemizin bekası ve
bölünme riskinin panzehri, dışlayıcı olmayan ve ülkemizde yaşayan ve evrensel
insan hakları çerçevesinde kolektif hakları hâlen yok sayılan başta Kürtler,
Aleviler, Ermeniler, Süryaniler, Ezidiler, Araplar, Lazlar, Çerkezler,
Gürcüler, Romanlar olmak üzere bütün halkların, inançların, kimliklerin ve
yaşam tarzlarının asgari müştereklerini yansıtan; sivil, çoğulcu, özgürlükçü;
laikliği, hukukun üstünlüğünü, azınlık haklarını, demokrasiyi ve çağdaş bir
cumhuriyeti hedefleyen yeni demokratik bir anayasadır. Bu bağlamda, tüm
milletvekillerini, ülkemizin ve yurttaşlarımızın geleceğine dair önemli bir
negatif kırılma yaratabilecek bu teklifte kullanacakları oyun rengini bir kez
daha düşünmeleri noktasında uyarıyor, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Teklifin
17’nci maddesinin gizli oylamasına başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler, Adana’dan
başlayarak Denizli’ye kadar, Denizli dâhil ve Diyarbakır’dan başlayarak
İstanbul’a kadar, İstanbul dâhil; Hükûmet sırasındaki kâtip üyeler ise
İzmir’den başlayarak Mardin’e kadar, Mardin dâhil ve Mersin’den başlayarak
Zonguldak’a kadar, Zonguldak dâhil; adı okunan milletvekilini ad defterinde
işaretleyerek kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verilecektir. Milletvekilleri,
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır. 
Bildiğiniz
üzere, pullardan beyaz olanı kabul, kırmızı olanı ret, yeşil olanı ise çekimser
oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir. 
Kâtip
üyesi arkadaşlar ve görevli arkadaşlar yerlerini aldı. 
Şimdi,
gizli oylamaya Adana ilinden başlıyoruz. 
(Oyların
toplanmasına başlandı)
ÖZGÜR
ÖZEL (Manisa) – Başkanım, lütfen, kabine girme konusunu hatırlatalım; kabinlere
girme, kabinlere.
MEHMET
MUŞ (İstanbul) – Sayın Başkan, ortamı germe, geriyorsun bak.
ÖZGÜR
ÖZEL (Manisa) – Germek diye bir şey yok ya.
EJDER
AÇIKKAPI (Elâzığ) – Herkes nizami oy kullanıyor. 
MURAT
BAKAN (İzmir) – Hiç kabine giren yok.
ALİ
ŞEKER (İstanbul) – Kimse kabine girmiyor ve siz de görmüyorsunuz. Acaba neden?
MURAT
BAKAN (İzmir) – Kabine doğru bir bakış atıp yürüyorlar.
(Oyların
toplanmasına devam edildi)
İBRAHİM
ÖZDİŞ (Adana) – Sayın Sağlık Bakanı yine kabine girmeden oy kullandı efendim. 
SAĞLIK
BAKANI RECEP AKDAĞ (Erzurum) – Yalan söylüyorsun.
BAŞKAN
– Ben Sağlık Bakanının usulsüz oy kullandığını görmedim.
İBRAHİM
ÖZDİŞ (Adana) – Hayır, herkes şahit, yalan söylemiyorum. Sağlık Bakanı baştan
beri kabine girmeden oy kullanıyor, Tüzük ihlali yapıyor. Tespit yapıyorum
burada.
SAĞLIK
BAKANI RECEP AKDAĞ (Erzurum) – Bu kadar kolay nasıl yalan söylüyorsun?
BAŞKAN
– Sayın milletvekilleri oylarını usule uygun olarak, gizli olarak
kullanmaktadır. 
İBRAHİM
ÖZDİŞ (Adana) – Tüzük ihlali yapılıyor, İç Tüzük ihlali yapılıyor. Tespit
yapıyorum. Sayın Bakan yanlış yapıyor diyorum. 
SAĞLIK
BAKANI RECEP AKDAĞ (Erzurum) – Bu kadar kolay yalan söyleyen bir kişiye hiç
rastlamamıştım.
BAŞKAN
– Lütfen… Oy kutularının önünde durmayalım lütfen. Oy kutularını göremiyorum
arkadaşlar. 
Teşekkür
ederim.
(Oyların
toplanmasına devam edildi)
BAŞKAN
– Oyunu kullanan sayın milletvekilleri, yerlerinize oturmanızı rica ediyorum. 
(Oyların
toplanmasına devam edildi)
BAŞKAN
– Oyunu kullanan sayın milletvekilleri, lütfen yerlerinize oturur musunuz.
(Oyların
toplanmasına devam edildi)
BAŞKAN
- Evet, sayın milletvekilleri, oylama devam ediyor usulüne uygun olarak.
MUHARREM
ERKEK (Çanakkale) - Sayın Başkan Vekili, sürekli “Usulüne uygun olarak oylama
devam ediyor.” diyorsunuz.
BAŞKAN
– E, devam ediyor oylama ama.
MUHARREM
ERKEK (Çanakkale) – Milletvekillerinin büyük çoğunluğu, iktidar partisi grubu
milletvekillerinin büyük çoğunluğu gizli oy kullanmıyorlar, bir kere bile
uyarmadınız “Kabinlere girin.” diye.
BAŞKAN
– Oylama devam ediyor.
CAHİT
ÖZKAN (Denizli) – Oylarımızı Anayasa’nın ve İç Tüzük’ün belirtmiş olduğu
usullere uygun olarak kullanmış bulunuyoruz.
BAŞKAN
– Ben gerekli uyarıları yaptım, tutanaklara bakabilirsiniz.
CAHİT
ÖZKAN (Denizli) – Oylamada gizliliğin ihlal edildiğini iddia edenler varsa,
bundan milletvekillerinin zarfının içine baktıkları anlaşılır. Bu da Anayasa’ya
ve İç Tüzük’e aykırıdır. 
(Oyların
toplanmasına devam edildi)
BAŞKAN
- Sayın milletvekilleri, bana göre sol tarafı boşaltabilir misiniz lütfen. 
(Oyların
toplanmasına devam edildi)
BAŞKAN
– Sayın milletvekilleri, oyunuzu attıysanız kürsünün önünü boşaltabilir
misiniz.
Teşekkür
ederim. 
(Oyların
toplanmasına devam edildi)
BAŞKAN
– Kâtip üyeler, lütfen oyunuzu kullanır mısınız.
(Oyların
toplanmasına devam edildi)
BAŞKAN
– Oy verme işlemi tamamlanmıştır.
BURCU
ÇELİK (Muş) – Sayın Başkan, oy verme işlemi tamamlanamaz çünkü 11 milletvekili
şu anda hapishanede. 
Selahattin
Demirtaş, Figen Yüksekdağ, İdris Baluken, Çağlar Demirel, Selma Irmak, Besime
Konca, Nursel Aydoğan, Gülser Yıldırım, Nihat Akdoğan, Abdullah Zeydan, Ferhat
Encu.
(Oyların
toplanmasına devam edildi)
BAŞKAN
– Sayın milletvekilleri, oy verme işlemi tamamlanmıştır.
Oy
kutularını kaldıralım lütfen. 
FELEKNAS
UCA (Diyarbakır) – Sizin için tamam olabilir ama bizim için değil, eksiğimiz
var.
(Oyların
ayrımı yapıldı) 
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 17’nci maddesinin gizli oylama sonucunu
okuyorum: 

“Kullanılan oy sayısı : 485
Kabul : 341
Ret 139
Çekimser  :  Yok

Boş : 
2
Geçersiz 
 3

 Kâtip Üye Kâtip
Üye
 Sema Kırcı Emre
Köprülü 
 Balıkesir Tekirdağ”
Böylelikle
teklifin 17’nci maddesi de kabul edilmiş oldu. 
Birleşime
on beş dakika ara veriyorum. 
Kapanma Saati: 01.36
ALTINCI OTURUM
Açılma Saati: 01.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Altıncı
Oturumunu açıyorum.
447
sıra sayılı Kanun Teklifi’nin ikinci tur görüşmelerine devam ediyoruz.
Komisyon?
Burada.
Hükûmet?
Burada.
Sayın
milletvekilleri, 18’inci maddeyi okutuyorum:
MADDE 18- Bu Kanun ile Anayasanın;
a) 8, 15, 17, 19, 73, 82, 87, 88, 89, 91,
93, 96, 98, 99, 100, 104, 105, 106, 107, 108, 109, 110, 111, 112, 113 üncü
maddelerinde yapılan değişiklikler ile 114 üncü maddenin ikinci ve üçüncü
fıkralarının ilgaları yönünden, 115, 116, 117, 118, 119, 120, 121, 122, 123,
124 ve 125 inci maddelerinde yapılan değişiklikler ile 127’nci maddenin son
fıkrasına dair değişiklik; 131, 134, 137 nci maddelerinde yapılan değişiklikler
ile 148 inci maddenin birinci fıkrasındaki değişiklik ile altıncı fıkrasındaki
“Bakanlar Kurulu üyelerini” ibaresine dair değişiklik, 150, 151, 152, 153, 155
inci maddenin ikinci fıkrası,161, 162, 163, 164, 166 ncı ve 167 nci
maddelerinde yapılan değişiklikler ile Geçici 21 inci maddenin (F) ve (G)
fıkraları, birlikte yapılan Türkiye Büyük Millet Meclisi ve Cumhurbaşkanlığı
seçimleri sonucunda Cumhurbaşkanının göreve başladığı tarihte,
b) 75, 77, 101 ve 102 nci maddelerinde
yapılan değişiklikler, birlikte yapılacak ilk Türkiye Büyük Millet Meclisi ve
Cumhurbaşkanlığı seçimlerine ilişkin takvimin başladığı tarihte, 
c) Değiştirilen diğer hükümleri ile 101
inci maddesinin son fıkrasında yer alan “Cumhurbaşkanı seçilenin, varsa partisi
ile ilişiği kesilir” ibaresinin ilgası bakımından yayımı tarihinde, 
yürürlüğe girer ve halkoyuna sunulması
halinde tümüyle oylanır.
BAŞKAN
– Sayın milletvekilleri, 18’inci madde üzerinde beşi aynı mahiyette olmak üzere
yedi adet önerge vardır. İlk okutacağım beş önerge aynı mahiyettedir,
okutuyorum:
Türkiye Büyük Millet Meclisi Başkanlığına
Görüşülmekte
olan 447’ye 1’inci Ek sıra sayılı Kanun Teklifi’nin 18’inci maddesinde yer alan
“Bu Kanun” ibaresinin “Bu Kanun hükümleri” olarak değiştirilmesini arz ve
teklif ederiz.
 Ramazan
Can
 Kırıkkale
RAMAZAN
CAN (Kırıkkale) – Başkanım, önergemi geri çekiyorum.
BAŞKAN
– Sayın Can önergesini geri çekmiştir.
Aynı
mahiyetteki diğer önergenin imza sahibi:
 Ali Ercoşkun
 Bolu
ALİ
ERCOŞKUN (Bolu) – Önergemi geri çekiyorum.
BAŞKAN
– Sayın Ercoşkun önergesini geri çekti.
Aynı
mahiyetteki diğer önergenin imza sahibi:
 Yılmaz Tunç
 Bartın
YILMAZ
TUNÇ (Bartın) – Önergemi geri çekiyorum.
BAŞKAN
– Sayın Tunç önergesini geri çekti.
Aynı
mahiyetteki diğer önergenin imza sahibi:
 Osman Aşkın Bak
 Rize
OSMAN
AŞKIN BAK (Rize) – Önergemi geri çekiyorum.
BAŞKAN
– Sayın Bak önergesini geri çekti.
Aynı
mahiyetteki diğer önergenin imza sahibi:
 Halil Eldemir
 Bilecik
HALİL
ELDEMİR (Bilecik) – Önergemi geri çekiyorum.
BAŞKAN
– Sayın Eldemir önergesini geri çekti.
Diğer
önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447’ye 1’inci Ek sıra sayılı Kanun Teklifi’nin 18’inci
maddesinin teklif metninden çıkarılmasını arz ve teklif ederim.
 Mithat Sancar Meral
Danış Beştaş
 Mardin Adana
Türkiye Büyük Millet Meclisi Başkanlığına
Görüşülmekte
olan 447’ye 1’inci Ek sıra sayılı Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 18’inci maddesinin Anayasa’ya aykırı olduğu
gerekçesiyle metinden çıkarılmasını arz ederiz.
 Özgür
Özel Hüseyin Yıldız Mahmut
Tanal
 Manisa Aydın İstanbul
 Elif
Doğan Türkmen Bülent Tezcan  Serkan
Topal
 Adana Aydın Hatay
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Aydın Milletvekili Sayın Bülent Tezcan konuşacak. (CHP
sıralarından alkışlar)
Buyurun
Sayın Tezcan.
BÜLENT
TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; yüz kırk bir yıl sonra ne yazık ki geldiğimiz
bu noktada, bir parlamentonun kendi kendini yok edişini oylar duruma düşüyoruz.
1876’da başlayan parlamenter demokrasiye doğru rotasını çevirdiğimiz bu gemi,
yüz kırk bir yıl sonra bir Meclisin sanki kendi intihar fermanını kendi
oylarıyla yazdığı bir kara tarih sayfasına dönüşüyor.
Değerli
milletvekilleri, siyaset literatüründe, sizlerin de, özellikle Adalet ve
Kalkınma Partili milletvekillerinin de çok severek kullandığı bir kavram vardı,
vesayet rejimi. “Vesayet rejimini yok ediyoruz.” sözü ne ilginç bir paradokstur
ki ne hazin bir tablodur ki bu teklifin gerekçesinde de yer almış. 
Değerli
milletvekilleri, soruyorum size: Hangi vesayet rejimini ortadan
kaldırıyorsunuz? “Vesayet rejimini ortadan kaldırıyoruz.” derken vesayetin
daniskasını getiren bir yeni sistemle ve projeyle karşı karşıyayız. (CHP
sıralarından alkışlar) “Vesayet kurumlarını yok ediyoruz.” derken bütün güç ve
yetkiyi tek bir kişinin elinde toplayıp tek kişi vesayetini dayatan bu
sistemden nasıl bir demokrasi çıkmasını umuyorsunuz? Parlamento kendi intihar
fermanını imzalarken, Türkiye Büyük Millet Meclisini yok ederken bir kişinin
eline vereceğiniz o büyük bir bürokratik mekanizmayla bürokratik oligarşinin
daniskasına en büyük vesayet sistemini kurduğunuzun farkında değil misiniz? 
Bakın,
bu geceden sonra belki dönüşü çok zor bir yola gireceğiz. Biraz sonra 18’inci
maddeyi, ondan sonra da tümünü oylayacağız. Bir bürokratik oligarşi ki yaratmak
istediğiniz şey, bütün güçler tek bir kişinin elinde ve hiçbir denetime tabi
olmadan güç ve kudreti arzu ettiği gibi iştahı nereye kadar gidiyorsa o kadar
kullanabilecek bir tek adam rejimi yaratmayı planlıyorsunuz. Bu öyle bir sistem
ki, sevgili milletvekilleri, kendi eliyle denetimi sağlayacak olan Meclisi yok
eden bu sistemde o tek kişi vesayetinin sadece bir tane denetim yolu var. Tek
bir denetim yolu bırakıyorsunuz, o da başımıza bir felaket gelmesi; ne zaman ki
bu milletin başına bir felaket gelirse tek denetim yönteminiz o. Hani daha önce
oldu ya tek adamın yaptığı hataların bizi taşıdığı felaketler, mesela adalet
cellatları yaratılmıştı, mesela Fetullahçı terör örgütü devletin en tepesinde
bürokrasiyi teslim almıştı, mesela Türkiye Büyük Millet Meclisinin tepesine
bomba atan teröristler devletin kalbine yuvalanmıştı ve bu tek adam rejiminin
yarattığı felaketlerle denetimi mümkün olmayan sistemde milletin karşısına
geçip en son söylenen söz “Allah da millet de bizi affetsin.” sözüydü.
Yanlışları bir özürle geçiştirebilecek parlamentolar, sistemler, düzenler
yaratabilirsiniz, parmak hesabıyla yanlışları bir özürle geçirebilirsiniz ama
tarih içerisinde yok ettiğiniz bir parlamentonun millet egemenliğini özürle
geçiştirebilme şansınız yoktur. 
Değerli
milletvekilleri, son olarak size şunu soruyorum, şunu soruyorum: Kaç yanlış bir
Türkiye eder, kaç yanlış bir Türkiye eder, kaç yanlış bir Türkiye eder, kaç
yanlışa bir kere daha bu fırsatı vereceksiniz? (CHP sıralarından alkışlar) Ama,
size şunu söylüyorum ki bir “hayır” bütün yanlışları yok eder, bütün yanlışları
ortadan kaldırır. Hepinize son kere, bir kere daha düşünün ve bir “hayır”la bu
memleketin geleceğini bir felaketten kurtarın diyorum. 
Teşekkür
ediyorum, saygılar sunarım. (CHP sıralarından alkışlar) 
BAŞKAN
– Teşekkür ederim Sayın Tezcan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 Ek 1 sıra sayılı Kanun Teklifi’nin 18’inci
maddesinin teklif metninden çıkarılmasını arz ve teklif ederim. 16/1/2017
Mithat
Sancar (Mardin) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Başkanım. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Mardin Milletvekili Sayın Mithat Sancar konuşacak. 
Buyurun
Sayın Sancar. (HDP sıralarından alkışlar) 
MİTHAT
SANCAR (Mardin) – Sayın Başkan, değerli milletvekilleri; uzun bir süredir
tartışmakta olduğumuz bu Anayasa’yla gelecek sistem değişikliği meselesinin son
noktasına gelmiş bulunuyoruz, şimdi Mecliste karar aşamasındayız. Neredeyse
bütün sözler söylendi, bunları tekrar etmek niyetinde değilim ama birkaç
noktayı daha son olarak vurgulamak ihtiyacı hissediyorum. 
Bu
gelen sistemin en önemli sonucu, Türkiye’yi ciddi biçimde bölecek, parçalayacak
sonuçlar doğuracak olmasıdır. Türkiye, kutuplaşmanın zaten iyice ilerlediği,
gerilimin yükseldiği bir süreçte bulunuyor. Şimdi önümüze sayısal çoğunluğa
dayalı bir sistem ve yarış konuyor. Bu sistem ve bunu oluşturacak olan seçim
yöntemi kutuplaşmayı derinleştirecek, gerilimi daha da yükseltecek ve toplumsal
parçalanmayı pekiştirecektir. Bunun çok büyük bir tehdit ve tehlike olduğuna
tekrar dikkat çekmek istiyorum. 
Önümüzde
hâlâ bir şans var değerli milletvekilleri. Özellikle AKP’li milletvekillerine
seslenmek istiyorum, en başta onlara: Biliyorum, içinizde bu gidişattan
rahatsız olanlar var.
ŞİRİN
ÜNAL (İstanbul) – Ya, hadi ya!
MİTHAT
SANCAR (Devamla) - Biliyorum, bu sistem değişikliğini içine sindirmeyen
milletvekilleri var. Ancak hangi gerekçelerle, hangi mülahazalarla şimdi, hâlâ
harekete geçmekten vazgeçtiklerini ya da harekete geçmediklerini
kestiremiyorum. Biliyorum, bu tartışmalar epeyce bir süredir kendi içlerinde de
yürüyor. Şimdi önümüzde bir şans var, Türkiye’yi bu ciddi tehlikeye, bu ciddi
girdaba sokacak değişikliğe “hayır” deme, bu buz üstünde kaymakta olan aracı,
uçuruma doğru kaymakta olan aracı, hepimizin içinde bulunduğu bu aracı durdurma
imkânları var. O nedenle, kendilerinden sağduyu ve vicdani bir değerlendirme
bekleme hakkımız bulunuyor. Kendilerine bir kez daha bu gidişatı durduracak
cesareti gösterme çağrısını yapıyorum. 
Bakın,
CHP dokunulmazlıkların kaldırılmasıyla ilgili Anayasa değişikliklerinde ciddi
tutarsızlık gösterdi. (CHP sıralarından “Haydii!” sesleri) Fakat şimdi bu
değişiklikle ilgili tartışmalarda, en azından bu günahını affettirdi.
BÜLENT
TEZCAN (Aydın) – Ne alaka şimdi? 
MİTHAT
SANCAR (Devamla) – Aynı sağduyuyu AKP milletvekillerinden de beklemek
hakkımızdır diyorum.
Çok
uzatmak niyetinde değilim. Bundan sonrası referandumdur, biliyoruz. Referanduma
“Gelsin.” diyorsunuz, “Halk karar versin.” diyorsunuz. Eğer adil bir seçim
olacak olsaydı, eğer olağanüstü hâl şartlarında yasaklar altında bir referandum
olmayacak olsaydı, bu dediğinize hak verebilirdik.
Ayrıca,
referandum sürecinin kutuplaşmayı derinleştireceğini de biliyoruz, ciddi
sıkıntıların toplum olarak karşımıza çıkacağını da biliyoruz. O nedenle,
referanduma gitmeden, burada, oylarınızla Türkiye'nin önünü açabilirsiniz. Yeni
Türkiye, buradan, demokratik mutabakatı arayan bir sağduyuyla kurulabilir.
Sayısal çoğunluğa dayalı, parçalayıcı, bölücü, çatışmacı yöntemlerle yeni bir
Türkiye kurulamaz. Var olan Türkiye de asıl o zaman tehlikeye girer. Beka
sorunu tam da bu noktada karşımıza çıkıyor değerli arkadaşlar.
Şimdi,
son olarak çok sevdiğim bir filmden bir diyaloğu aktaracağım sizlere ama
aktarmaya başlamadan, bir dakika ek süremi alayım, böylece meselemiz
bölünmesin.
BAŞKAN
– Tabii, buyurun, bir dakikalık ek sürenizi veriyorum Sayın Sancar.
MİTHAT
SANCAR (Devamla) – Sinema tarihinin de çok önemli filmlerinden biri olarak
kabul edilir; Fransız filmi, Mathieu Kassovitz’in yönettiği bir film, adı
“Protesto.” Bir diyalog var orada; iki arkadaş konuşuyorlar, biri diğerine
diyor ki: “50 katlı bir binadan düşen adamın hikâyesini biliyor musun? Her
katta kendini rahatlatmak için kendine şunu demiş: ‘Buraya kadar her şey
yolunda… Buraya kadar her şey yolunda…’ Ama diyor ki sonra ‘Önemli olan düşüş
değil, yere çakılma anıdır.’” Biz şimdi son kattayız. Uzatın ellerinizi, yere
çakılmaktan hep birlikte kurtaralım bu ülkeyi. Bu sağduyuya inanıyorum,
güveniyorum.
Hepinizi
saygıyla sevgiyle selamlıyorum. (HDP sıralarından alkışlar)
BAŞKAN
– Teşekkür ederim Sayın Sancar.
BÜLENT
TURAN (Çanakkale) – Kurtaracağız inşallah.
SAĞLIK
BAKANI RECEP AKDAĞ (Erzurum) – Az kaldı, kurtaracağız Allah’ın izniyle.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Sancar konuşmasında Cumhuriyet Halk Partisini
tutarsızlıkla suçladı, cevap hakkımızı kullanmak istiyorum.
BAŞKAN
– Buyurun. 
İki
dakika…
Sayın
Özel, sanıyorum bir ürün getiriyorsunuz.
ÖZGÜR
ÖZEL (Manisa) – Kutu efendim.
BAŞKAN
- Şimdi ben gerekli ikazımı yapayım. 
BÜLENT
TURAN (Çanakkale) – Kelepçelesin daha iyi Sayın Başkan kendini.
IX.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Ayşe Nur
Bahçekapılı’nın, 8/12/2016 tarihinde 4 siyasi parti Grup Başkan Vekiliyle
yapılan toplantıda Başkan tarafından söz verilen hatibin elektronik ses ve
görüntü kaydını dinletmesinin çalışma usullerine aykırı olacağına dair bir
mutabakata varıldığına ilişkin konuşması
BAŞKAN
- Sayın Özel, sayın milletvekilleri; Türkiye Büyük Millet Meclisi başkan
vekilleri ve Meclis Başkanıyla yapılan 31 Mart 2016 tarihli toplantıda “Genel
Kurula ürün ve eşya getirilmeyecektir.” diye bir kararımız var. 
ENGİN
ALTAY (İstanbul) – Destekleyici materyal o, ürün değil Sayın Başkan.
SAĞLIK
BAKANI RECEP AKDAĞ (Erzurum) – Grup başkan vekili uymazsa nasıl olacak?
BAŞKAN
– Sayın milletvekilleri, bir müsaade eder misiniz, rica ediyorum.
Ayrıca,
8/12/2016 tarihli 34’üncü Birleşimin sonrasında, saat 18.50 ve 19.40 arasında,
Başkan Vekili Mehmet Akif Hamzaçebi başkanlığında, 4 siyasi parti grubunun grup
başkan vekilleri Erhan Usta, Mehmet Naci Bostancı, Levent Gök ve Çağlar
Demirel’in katılımıyla yapılan toplantıda hatibin kürsüde elektronik ses ve
görüntü kaydını dinletip dinletmeyeceği değerlendirilmiştir. Söz konusu
toplantıda, İç Tüzük’e ve teamüllere göre, Başkan tarafından söz verilen
hatibin ancak konuşma yapmasının esas olduğu, elektronik ses ve görüntü kaydını
dinletmesinin çalışma usullerine aykırı olacağı, çalışma düzenini bozucu
sonuçlar doğurabileceği ve tutanak kaydında bulunmadığı tespitiyle söz verilen
hatiplerin kürsüde konuşma yapmanın dışında bir elektronik ses veya görüntü
kaydının dinlettirilmemesi hususunda anlayış birliğine varılmıştır. 
Ancak,
yorucu bir dönemden geçtik, bugün o yorucu dönemin son günü. Ben günün önemine
binaen, bir daha tekrarlanmaması düşüncesiyle, teamül olmaması düşüncesiyle
Sayın Özel’e iki dakika söz verdim.
Buyurun.
V.- SATAŞMALARA İLİŞKİN KONUŞMALAR (Devam)
6.- Manisa Milletvekili Özgür Özel’in, Mardin
Milletvekili Mithat Sancar’ın 447 ve 447’ye 1’inci Ek sıra sayılı Anayasa
Değişiklik Teklifi’nin 18’inci maddesiyle ilgili önerge üzerinde yaptığı
konuşması sırasında Cumhuriyet Halk Partisine sataşması nedeniyle konuşması 
ÖZGÜR
ÖZEL (Manisa) – Sayın Başkan, biraz önce konuşan değerli hatip bizi
tutarsızlıkla suçladı. Cumhuriyet Halk Partisinin siyasi geçmişinde, geleneğinde,
kültüründe bir tutarsızlık söz konusu değildir ama çok anlattık, kimseye
anlatamadık. Bu sefer buraya bir kutuyla geldim. Bu bir hafıza ve vicdan
kutusu. Bu duyacağınız ses sizi rahatsız etmeyecektir. Bunu kendi iç sesiniz
olarak dinlemenizi ümit ediyoruz.
Şimdiden
hepinize saygılar sunuyorum. 
(Hatibin
elektronik cihazla bir ses kaydı dinletmeye başlaması)
BÜLENT
TURAN (Çanakkale) – Şeker TV’ye güvenme Özgür, yanlış. Sen konuş daha iyi olur.
Anlayamıyoruz, yanlış o. 
(Hatibin
elektronik cihazla bir ses kaydı dinletmeye devam etmesi)
BÜLENT
TURAN (Çanakkale) – Özgür çok başarısız oldu bu iş ya. Şeker TV’yle olmaz bu
iş. 
MEHMET
ŞÜKRÜ ERDİNÇ (Adana) – Sen becerememişsin. 
(Hatibin
elektronik cihazla bir ses kaydı dinletmeye devam etmesi)
ÖZGÜR
ÖZEL (Devamla) – Biz anlattık. İki köklü siyasi geleneğin iki duayeni, rahmetli
Erbakan Hoca AKP Grubuna seslendi… (AK PARTİ sıralarından alkışlar)
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) –…ve rahmetli Sayın Alparslan Türkeş Milliyetçi Hareket
Partisine seslendi. Takdir sizdedir. (CHP sıralarından alkışlar)
BAŞKAN
– Teşekkür ederim Sayın Özel. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili Mehmet
Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
IX.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Ayşe Nur
Bahçekapılı’nın, Kocaeli Milletvekili Saffet Sancaklı’ya “Hoş geldiniz.”
dediğine ve eşine acil şifalar dilediğine ilişkin konuşması
BAŞKAN
– Sayın milletvekilleri, kısa bir süre önce eşinin rahatsızlığı nedeniyle
görüşmelere katılamayan Sevgili Kardeşimiz Saffet Sancaklı aramızda. Kendisine
hoş geldiniz diyoruz. Sizi gördüğümüz için mutluyuz. Eşinize de tekrar acil
şifalarımızı diliyoruz. (AK PARTİ, CHP ve MHP sıralarından alkışlar) 
İsterseniz,
eğer uygun görürseniz ve talep ederseniz size söz vereyim yerinizden veya
kürsüden.
SAFFET
SANCAKLI (Kocaeli) – Kürsüden olsun Sayın Başkan.
BAŞKAN
– Buyurun Sayın Sancaklı. (MHP, AK PARTİ ve CHP sıralarından alkışlar) 
IV.- AÇIKLAMALAR (Devam)
41.- Kocaeli Milletvekili Saffet Sancaklı’nın, yaşadığı
acı olay nedeniyle kendisine destek olan herkese teşekkür ettiğine ilişkin
açıklaması
SAFFET
SANCAKLI (Kocaeli) – Öncelikle hepinizi saygıyla selamlıyorum. 
Bu
gece Meclis tatile giriyor, gelip hepinize teşekkür etmek istedim. Bu yaşadığım
olaydan sonra bütün parti grupları… Hangi görüşe sahip olursa olsun, hangi
etnik kesime sahip olursa olsun, hangi dine sahip olursa olsun, binlerce
telefon aldım. Büyük bölümüne cevap veremedim. Sizler de bu dönemde çok büyük
destek oldunuz bana hepiniz. Gelip hepinize buradan teşekkür etmek istedim. 
Gerçekten,
bu olay çok ağır geldi bana, Allah hiç kimseye vermesin. Altı günü geçtik,
yedinci güne girdik, Hülya Hanım’ın buraya kadar gelmesi de bir mucizeydi.
Allah’a dua ediyor herkes, bütün Türkiye ayağa kalkmış dua ediyor. Bugüne kadar
geldi. Bir mucize bekliyoruz Allah’tan yine, ikinci bir mucizeyi. Dua ediyoruz,
hepinizin de dua etmesini istiyorum. (MHP, AK PARTİ ve CHP sıralarından
alkışlar) Bütün sevdikleriniz de, kim ararsa, kim sorarsa dua etsin. Dua
ediyoruz çünkü başka bir çaremiz kalmadı. Ama burada ne gördüm, bu olayı
yaşadığımda? Büyük Türk milletinin feraseti de yerinde duruyor, şerefi de,
haysiyeti de, insanlığı da. (AK PARTİ, CHP ve MHP sıralarından alkışlar) Kan
anonsu yapıldığında 20 binin üstünde insan yarım saat içerisinde hastaneye
koşup kan vermek için sıraya girdi. Bunların hiçbir tanesine sorulmadı hangi
partiye oy veriyorsun, hangi dindensin, hangi etnik gruptansın diye. Beş dakika
içerisinde bütün kan stokları doldu. Allah bir mucize yarattı, olaydan on beş
dakika sonra bütün doktorlar oradaydı, hastane hazırdı ve müdahale edildi, onun
için Allah’a şükürler olsun ki şu anda yaşıyor Hülya Hanım. Bundan sonra da dua
edip Allah’a yalvaracağız ki tekrar aramıza dönsün.
Sadece,
orada yaşadığım bir olayı da sizinle paylaşmak istiyorum. Kan vermek için gelen
insanlar tabii belli bir müddet sonra kan yeterli olunca geri döndüler fakat
hastane tanımadığım birçok insan bekliyordu ve ağlıyordu orada. Dediler ki:
“Aşağıda bir arkadaş var, 30 yaşlarında bir Anadolu çocuğu, durmadan ağlıyor,
seninle görüşmek istiyor.” Ben de aşağıya indim -tanımıyorum kendisini, büyük
ihtimalle o da beni hayatında ilk defa görmüştür- dedim ki: “Kardeşim, bekleme
artık, kan ihtiyacı kalmadı.” Dedi ki: “Biliyorum kan ihtiyacı kalmadı ama
benim burada beklememin sebebi belki bir organa ihtiyaç vardır, bütün
organlarımı vermeye geldim ben.” (AK PARTİ sıralarından alkışlar) Şimdi, işte,
Türk milleti böyle bir millet. Bin yıldır kardeşçe yaşadığımız bu ülkede neden
bu noktaya geldik bir kez daha hep beraber düşünelim.
Ben
teşekkür etmeye geldim. (MHP, AK PARTİ, CHP, Bakanlar Kurulu ve Komisyon
sıralarından alkışlar) Ben teşekkür etmeye geldim hepinize çünkü tek tek arayıp
teşekkür edemeyeceğim. Hülya Hanım’ın durumu stabil devam ediyor. Yani “Birkaç
saat bile yaşayamaz.” denen hasta Allahutaala’nın takdiriyle yedinci gününe
girdi, ne ileri gidiyor ne geri. Biz de dua ediyoruz, sizlerden de dua etmenizi
istiyoruz ki inşallah gözünü açacak. Benim söyleyeceklerim bu kadar.
Ben,
hepinize tekrar teşekkür ediyorum hiçbir parti ayrımı yapmadan, hiçbir grubu
bir tarafa bölmeden. Bana çok destek oldunuz, destek olmaya da devam
ediyorsunuz. Ben hepinize teşekkür ediyorum. 
Saygılar
sunuyorum. (Alkışlar)
BAŞKAN
– Sevgili Saffet Sancaklı, bütün dualarımız sizinle, bütün dualarımız Hülya
Hanımla.
Tekrar
geçmiş olsun. 
ALİ
ÖZCAN (İstanbul) – Sayın Başkan, böyle bir acı bütün Parlamentoyu bir araya getirmişken
niye Anayasa’yı hep birlikte yapamıyoruz?
Niye
Anayasa’yı üçte 2 çoğunluk, bütün ülke kabul edemiyor? Yarısı kabul ediyor,
yarısı kabul etmiyor. 
Benim
size söyleyeceğim son söz: Memleketi bölmeye izin yok. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
- Teklifin 18’inci maddesinin gizli oylamasına başlıyoruz. 
Gizli
oylamanın ne şekilde yapılacağını arz ediyorum: 
Komisyon
ve Hükûmet sıralarında yer alan kâtip üyelerden Komisyon sırasındaki kâtip
üyeler, Adana’dan başlayarak Denizli’ye kadar, Denizli dâhil ve Diyarbakır’dan
başlayarak İstanbul’a kadar, İstanbul dâhil; Hükûmet sırasındaki kâtip üyeler
ise İzmir’den başlayarak Mardin’e kadar, Mardin dâhil ve Mersin’den başlayarak
Zonguldak’a kadar, Zonguldak dâhil; adı okunan milletvekilini ad defterinde
işaretleyerek kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verecektir. Milletvekilleri,
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır. 
Bildiğiniz
üzere, bu pullardan beyaz olanı kabul, kırmızı olanı ret, yeşil olanı ise çekimser
oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir. 
Kâtip
üyesi arkadaşlar ve görevliler yerlerini aldı. 
Şimdi,
gizli oylamaya Adana ilinden başlıyoruz. 
(Oyların
toplanmasına başlandı)
ÖZGÜR
ÖZEL (Manisa) – Sayın Başkan, kabinlere girilmesini uyarmanızı talep ediyoruz. 
LEVENT
GÖK (Ankara) – Efendim, sonuna geldik, hiç olmazsa arkadaşlarımız bir riayet
etsin Sayın Başkan.
ENGİN
ALTAY (İstanbul) – Evet, kabinlere girilmediği görülüyor buradan çok net olarak
HÜSNÜYE
ERDOĞAN (Konya) – Kabinlere giriliyor, kabinlere giriliyor, usulüne uygun kullanılıyor,
kabinlere giriliyor arkadaşlar.
(Oyların
toplanmasına devam edildi)
MURAT
EMİR (Ankara) – Sayın Başkan, uyarmanızda fayda var, kabinlere girmiyorlar.
BAŞKAN
– Sürekli bunu uyarmayacağım, uyardım, görevimi yaptım. Şu tarafa bakın, biraz
şey yapın canım, kendinize gelin.
(Oyların
toplanmasına devam edildi)
BAŞKAN
- Sayın milletvekilleri, lütfen, oy kutularının önünü açalım.
(Oyların
toplanmasına devam edildi)
SİBEL
ÖZDEMİR (İstanbul) – Sayın Başkan, açık oylama yapılıyor, lütfen müdahale eder
misiniz.
(Oyların
toplanmasına devam edildi)
ALİ
ŞEKER (İstanbul) – Dünyanın gözü önünde açık oylamayla Anayasa değiştiriliyor.
OSMAN
AŞKIN BAK (Rize) – AK PARTİ milletvekilleri oylarını gizli olarak
kullanıyorlar. 
(Oyların
toplanmasına devam edildi)
BAŞKAN
– Sayın milletvekilleri, lütfen…
SİBEL
ÖZDEMİR (İstanbul) – Ravza Kavakcı, Fatma Benli, Fatma Betül Sayan Kaya kabine
girmeden, açık oy kullandı.
RAVZA
KAVAKCI KAN (İstanbul) – İsmim Ravza Kavakcı Kan. Usule uygun oy kullandım.
İspat etmezseniz iftira atmış olursunuz.
BÜLENT
YARKADAŞ (İstanbul) – AKP milletvekillerinin hiçbiri girmiyor.
OSMAN
AŞKIN BAK (Rize) – Evet, AK PARTİ milletvekilleri, oylarınızı gizli olarak
kullanıyorsunuz, teşekkür ederiz, Allah razı olsun.
BAŞKAN
– Sayın milletvekilleri, lütfen, şu kürsünün önünü boşaltır mısınız.
SİBEL
ÖZDEMİR (İstanbul) – Aile Bakanı Fatma Benli açık oy kullandı.
BAŞKAN
– Sayın milletvekilleri, rica ediyorum, şu kürsünün önünü bir boşaltın lütfen.
SİBEL
ÖZDEMİR (İstanbul) – Nabi Avcı açık oy kullandı, kabine girmedi. Aziz Babuşcu
açık oy kullandı. Ahmet Gündoğdu açık oy kullandı. 
OSMAN
AŞKIN BAK (İstanbul) – AK PARTİ milletvekilleri kabinlere girerek oylarını
kullanıyorlar.
SİBEL
ÖZDEMİR (İstanbul) – İlknur İnceöz, Grup Başkan Vekili açık oy kullandı. Mehmet
Muş açık oy kullandı. Muhammet Akbaşoğlu açık oy kullandı. Sema Ramazanoğlu
açık oy kullandı. Hakan Çavuşoğlu açık oy kullandı.
OSMAN
AŞKIN BAK (Rize) – AK PARTİ milletvekilleri oylarını kabinlere girerek
kullanıyorlar. 
SİBEL
ÖZDEMİR (İstanbul) – Görüntüler var. 
OSMAN
AŞKIN BAK (Rize) – Evet, AK PARTİ milletvekilleri kabinlere girerek oylarını
gizli oyla kullanıyorlar. 
SİBEL
ÖZDEMİR (İstanbul) – Görüntülerde kimin nasıl oy kullandığı belli. 
(Oyların
toplanmasına devam edildi) 
MURAT
BAKAN (İzmir) – AKP vekillerinden hiçbiri kabinlere girmedi. 
SİBEL
ÖZDEMİR (İstanbul) – Muhammet Akbaşoğlu açık oy kullandı. 
OSMAN
AŞKIN BAK (Rize) – Hepsi giriyor, bütün milletvekilleri kabinlere girerek
anayasal bir şekilde oylarını kullanıyorlar. 
(Oyların
toplanmasına devam edildi) 
SİBEL
ÖZDEMİR (İstanbul) – Adalet ve Kalkınma Partili milletvekilleri kabinlere
girmeyerek gizli oy kuralını ihlal etmişlerdir. İşte Mehmet Naci Bostancı, Grup
Başkan Vekili, kabine girmeden oyunu kullandı. 
MURAT
BAKAN (İzmir) – Evet, kabine girmeden oyunu kullandı. 
OSMAN
AŞKIN BAK (Rize) – AK PARTİ milletvekilleri kabinlere girerek oylarını
kullanıyorlar. Bu milletvekilleri Anayasa’daki gizliliğe uygun olarak oylarını
kullanıyorlar. 
ERKAN
AYDIN (Bursa) – Yalan beyandan Anayasa Mahkemesine gidecek. 
MURAT
BAKAN (İzmir) – Osman Aşkın Bak da sadece tutanaklara geçirmek için gizli
kullanmadıkları hâlde gizli kullandıklarını söylüyor, yalan söylüyor. 
(Oyların
toplanmasına devam edildi) 
SİBEL
ÖZDEMİR (İstanbul) – Adalet ve Kalkınma Partili milletvekillerinin hiçbiri
kabinlere girmediler. Görüntülerde de yer almaktadır bunlar. 
OSMAN
AŞKIN BAK (Rize) – AK PARTİ milletvekillerinin tümü gizli oylamaya riayet
ediyor. 
(Oyların
toplanmasına devam edildi) 
BARIŞ
YARKADAŞ (İstanbul) – Saat 02.31, şimdi oy kullandım. AKP milletvekillerinin
hiçbiri kabinlere girmedi, oylarını tamamen açık olarak kullandılar. 
HALİS
DALKILIÇ (İstanbul) – AK PARTİ’li milletvekilleri nizama uygun olarak oylarını
kullanıyorlar. 
OSMAN
AŞKIN BAK (Rize) - Evet, kabinlere girerek oylarını kullanıyor arkadaşlar;
Anayasa’ya uygun olarak, gizli olarak oylarını kullanıyorlar. 
MURAT
BAKAN (İzmir) – Osman kardeşim, kabine giren şu an Ali Yiğit, başka vekil yok
orada, kameralar da çekiyor. CHP milletvekili kabine giren, girmeyen AKP
milletvekili.
OSMAN
AŞKIN BAK (Rize) – Celil Bey kabine girerek oyunu kullandı, tebrik ediyoruz.
AK
PARTİ milletvekilleri oylarını kullanıyorlar. Gizli olarak oylarını
kullanıyorlar tüm milletvekilleri, Anayasa’ya uygun bir şekilde oylarını
kullanıyorlar.
MURAT
BAKAN (İzmir) – İçişleri Bakanı teğet şeklinde geçiyor şu an, teğet şeklinde
dört kabinin önünden geçti ve gelip hiç kabine girmeden Sayın Süleyman Soylu
oyunu kullanıyor.
SİBEL
ÖZDEMİR (İstanbul) – Enerji Bakanı Berat Albayrak oyunu açık kullandı, gizli oy
kuralını ihlal etti. 
(Oyların
toplanmasına devam edildi)
OSMAN
AŞKIN BAK (Rize) – Evet, milletvekillerimiz gizli oylamaya devam ediyorlar. 
(Oyların
toplanmasına devam edildi)
BAŞKAN
– Kâtip üyeler oylarını kullansınlar lütfen. 
HAYDAR
AKAR (Kocaeli) – Oy kullanmayan var daha Başkan. 
BAŞKAN
- Oyunu kullanmayan milletvekili varsa onu da rica ediyoruz. 
BURCU
ÇELİK (Muş) - Sayın Başkan, oyunu kullanamayan milletvekilleri var. Hâlâ yasama
faaliyeti devam eden 11 milletvekili var. 
Selahattin
Demirtaş… (HDP sıralarından “Hapiste.” sesleri)
Figen
Yüksekdağ... (HDP sıralarından “Hapiste.” sesleri)
İdris
Baluken… (HDP sıralarından “Hapiste.” sesleri)
Çağlar
Demirel…(HDP sıralarından “Hapiste.” sesleri)
Besime
Konca… (HDP sıralarından “Hapiste.” sesleri)
Selma
Irmak… (HDP sıralarından “Hapiste.” sesleri)
Nursel
Aydoğan… (HDP sıralarından “Hapiste.” sesleri)
Gülser
Yıldırım… (HDP sıralarından “Hapiste.” sesleri)
Nihat
Akdoğan…(HDP sıralarından “Hapiste.” sesleri)
Abdullah
Zeydan…(HDP sıralarından “Hapiste.” sesleri)
Ferhat
Encu… (HDP sıralarından “Hapiste.” sesleri)
(Oyların
toplanmasına devam edildi)
BAŞKAN
– Oy verme işlemi tamamlanmıştır. 
Oy
kutularını alalım lütfen. 
(Oyların
ayrımı yapıldı)
BAŞKAN
– Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 18’inci maddesinin gizli oylama sonucunu okuyorum:
“Oy
sayısı:  488
Kabul:
 343
Ret: 142
Boş: 
2
Geçersiz: 
1

 Kâtip
Üye Kâtip Üye
 Elif
Doğan Türkmen Sema Kırcı
 Adana Balıkesir”
Böylelikle
teklifin 18’inci maddesi de kabul edilmiş oldu. 
Sayın
Altay, sisteme girmişsiniz. 
ENGİN
ALTAY (İstanbul) – Sayın Başkan, İç Tüzük’ün 86’ncı maddesine göre, sıra sayısı
basıldığında bir söz talebim vardı, işleme alacak mısınız? 
BAŞKAN
– Sayın Altay, bu talebinizi işleme alamayacağım çünkü Anayasa’nın 175’inci
maddesine göre, Anayasa değişikliğine dair kanun tekliflerinin maddeleri ve
tümü üzerindeki oylamalar gizli yapılmaktadır. Gizli oylamada reyin hangi yönde
kullanıldığının bilinmemesi esastır. Dolayısıyla, gizli oylamaya tabi bu işte,
oyunun rengini açıklamak üzere söz vermem mümkün değildir. Kaldı ki gizli oy
ilkesinin benimsendiği 1987 tarihi sonrasında, 17 adet Anayasa değişikliğinde
de Meclis teamülü bu şekilde gelişmiştir diyorum. 
ENGİN
ALTAY (İstanbul) – Çok kısa bir şey söylemek istiyorum tutumunuzla ilgili.
BAŞKAN
– Tabii, buyurun. 
IV.- AÇIKLAMALAR (Devam)
42.- İstanbul Milletvekili Engin Altay’ın, Oturum
Başkanı TBMM Başkan Vekili Ayşe Nur Bahçekapılı’nın her oylama işleminden önce
gizli oylamanın nasıl olacağına dair okunan metne riayet etmeyen
milletvekilleriyle ilgili tutumuna ve 447 ve 447’ye 1’inci Ek sıra sayılı
Anayasa Değişiklik Teklifi’nin tümünün oylamasında bu konuya titizlik
göstermesini talep ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Türkiye
Büyük Millet Meclisi İçtüzüğü’nün 86’ncı maddesine göre bana söz vermemeniz
8/7/1993 tarihli Birleşimde de tutanak altına alınmış, Genel Kurulun da onayına
sunulmuş bir iştir. Esasen, bana İç Tüzük’ün 86’ncı maddesine göre, ne yönde oy
kullanacağımı belirtmek üzere söz vermemenizle ilgili tutumu doğru buluyorum.
Yaptığınız işlem doğrudur, ancak şunu sadece belirtmek istiyorum: Siz
oylamalara geçmeden önce milletvekillerine “Oy verme işleminin nasıl
yapılacağını arz ederim.” diye bir metin okuyorsunuz. Orada diyorsunuz ki:
“Milletvekilleri Başkanlık kürsüsünün sağında ve solunda bulunan kabinlerden
başka yerde oy kullanmayacaktır.” Gene bir başka paragrafta “Kapalı oy verme
kabinlerine girecek ve pulu zarfın içine koyacaktır.” ibarelerinin de içinde
bulunduğu bir metni 18 defa okudunuz. Burada hep birlikte müşahede ettik ki,
çok ama çok sayıda sayın milletvekili kapalı oy verme kabinine girmediği hâlde,
bana 86’ya göre söz vermemekle yaptığınız doğru işlemi, oy verme işlemi
sırasında sizin 18 defa okuduğunuz bu metne riayet etmeyen sayın
milletvekilleriyle ilgili uygulamadınız. Endişe etmeyin, usulünüzle ilgili,
tutumunuzla ilgili bir tartışma açmayacağım ama tarihî bir oylamada…
BAŞKAN
– Endişelenmiyorum zaten.
Buyurun.
ENGİN
ALTAY (İstanbul) – Efendim?
BAŞKAN
– “Endişelenmeyin.” dediniz de “Endişelenmiyorum.” dedim.
Buyurun.
ENGİN
ALTAY (İstanbul) – Bu tarihî oylamada, tümü üzerinde oy kullanılırken Türkiye
Büyük Millet Meclisi İçtüzüğü’nün 86’ncı maddesine göre talebimi yerine
getirmeyerek, bu oylamanın gizli yapılması anlayışından kaynaklı olarak
yaptığınız işlemin oy verme işlemi sırasında da aynı dikkat, aynı hassasiyetle…
Özellikle kâtip üyelerin, sağda ve soldaki oy verme kabinlerine girmeme
noktasında yüksek bir titizlik göstermesini talep ediyoruz. 
BAŞKAN
– Teşekkür ederim.
Yeteri
kadar titizlik gösterdiğimi düşünüyorum. 
Sayın
Yıldırım… 
CEYHUN
İRGİL (Bursa) – Göstermiyorsunuz. 
ENGİN
ALTAY (İstanbul) – Sayın Başkan…
BAŞKAN
– Sayın Yıldırım’a söz verdim.
ENGİN
ALTAY (İstanbul) – Sayın Başkan, çok özür dilerim…
CEYHUN
İRGİL (Bursa) – Siz taraflı davranıyorsunuz.
ENGİN
ALTAY (İstanbul) – Bizim, bu, gizli oyla ilgili her eleştirimizden, her
önerimizden sonra tutanaklara geçmesi maksadıyla sizin mutlaka “Bu iş doğru
yapıldı, usulüne uygun yapıldı.” demeniz tarafgirlik işaretidir. Bunu da
tutanağa geçirmek için söyledim, tıpkı sizin yaptığınız gibi.
BAŞKAN
– Şimdi, benim niyetimi okumayın. Niyet okuması yapmayın bana lütfen. (CHP
sıralarından gürültüler) Bana niyet okuması yapmayın. Ben sizin söylediğiniz
işleme cevap verdim sadece.
ENGİN
ALTAY (İstanbul) – Sayın Başkan, Türkiye Büyük Millet Meclisi oturumunu yöneten
başkan vekili tutanaklara oynamaz, tutanaklara konuşmaz; doğruyu konuşur.
BAŞKAN
– Sayın Yıldırım…
Bir
dakika, buyurun.
43.- Muş Milletvekili Ahmet Yıldırım’ın, 447 ve 447’ye
1’inci Ek sıra sayılı Anayasa Değişiklik Teklifi’ne Hakkâri ilinin 3 vekilinin
de tutuklu olması nedeniyle bu ilin hiçbir milletvekilinin iradesinin
yansımadığına ilişkin açıklaması
AHMET
YILDIRIM (Muş) – Teşekkürler Sayın Başkan.
Sayın
Başkan, burada iki haftadan beri görüşülen teklifin bu ülkenin doksan dört
yıllık kaderini değiştirebilecek nitelikte bir Anayasa değişiklik teklifi
olduğunu buradaki her değerli milletvekili biliyordur, farkındadır. Biz de on
iki gündür şu Mecliste çok uzun saatlere sâri çalışma yürütürken, ısrarla bunun
nitelikli bir şekilde tartışılmasını gündeme getirdik, gerek siz gerekse geçen
hafta Meclisi yöneten Sayın Aydın’a bu konuda yazılı ve sözlü taleplerimizi
ilettik. Bunun dışında, özellikle bu milletin iradesinin hiç eksik kalmamasını
sağlamak için büyük çaba sarf ettik ve takdir edersiniz ki neredeyse -bizim
açımızdan öyle olan ama iktidar partisinin vekillerinin kabul etmediği- bir
rejim değişikliğine tekabül eden bu değişiklik…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika daha süre veriyorum size.
AHMET
YILDIRIM (Muş) – …80 milyon insanı, 81 ili etkileyen bir teklif ama şu
milletvekilleri bu değişikliğe sadece 80 ilin iradesinin yansıdığını, 1 ilin
hiçbir seçmeninin ve vekilinin yani Hakkâri ilinin bütün vekillerinin
olmadığını acaba biliyorlar mı? Şimdi, bu Anayasa değişikliği, getirilecek
rejim değişikliği Hakkâri’yi etkilemeyecek mi? 3 vekili de tutuklu.
Biz
bu saatten sonra artık daha fazla zaman kaybetme, zaman çalma, buradakilerin,
buradaki milletvekili arkadaşların daha fazla zamanını heba etme çabası
içerisinde olmayacağız. Ancak şu paketin şimdiden üzerine bir meşruiyet gölgesi
bizce düşmüştür. Bu yönüyle -kayıtlara geçmesi açısından- böyle bir tarihî
değişiklikte şu Meclis kendi yasama onuruna, maalesef ama maalesef, üzülerek
söylüyorum, sahip çıkmamıştır.
(Mikrofon
otomatik cihaz tarafından kapatıldı) 
AHMET
YILDIRIM (Muş) – Başta da sizin sorumluluğunuzda olan, Başkanlık Divanının ve
Meclis Başkanlığının sorumluluğunda olan bu yasama onuruna, her bireyin
buradaki katkısına zemin sunmaması itibarıyla eksik tartışılmıştır; ya değilse
bazı illerimiz için eksik, bazı illerimiz için ise hiçbir şekilde irade
yansımamıştır diyorum. Buradan hareketle…
BAŞKAN
– Teşekkür ederim Sayın Yıldırım.
AHMET
YILDIRIM (Muş) – Son olarak Sayın Başkan…
BAŞKAN
– Lütfen…
AHMET
YILDIRIM (Muş) – Bakın, şu İç Tüzük’ün 78’inci maddesinin son fıkrasını sizin
dikkatinize sunuyorum. Diyor ki: “Bir seçim çevresi ya da ilinde…” Bakın,
“vekillik düşerse” falan demiyor.
BAŞKAN
– Sayın Yıldırım, toparlar mısınız lütfen.
AHMET
YILDIRIM (Muş) – Sayın Başkan, çok önemli bir şeyden söz ediyorum. 
FİLİZ
KERESTECİOĞLU DEMİR (İstanbul) – Önemli bir şeyden bahsediyor. 
MERAL
DANIŞ BEŞTAŞ (Adana) – Çok önemli ama. 
AHMET
YILDIRIM (Muş) – Çok önemli bir şeyden söz ediyorum. 
BAŞKAN
– Çok önemli bir şey söylüyorsunuz ama kusura bakmayın, süre sınırlı. 
MERAL
DANIŞ BEŞTAŞ (Adana) – Niye süre sınırlı?
AHMET
YILDIRIM (Muş) – O zaman, sizden istirham ediyorum, siz oylamayı başlatsanız
bile, buradaki her bir milletvekili arkadaşımız açsın, Anayasa’nın 78’inci
maddesinin son fıkrasını bir okusun bakalım. Diyor ki: “Bir seçim çevresinde
Mecliste o seçim çevresine ait hiçbir milletvekilinin kalmaması durumunda…” ne
oluyor, bir okuyun, görün bakalım diyorum. 
BAŞKAN
– Teşekkür ederim.
Sayın
milletvekilleri…
MUSTAFA
ELİTAŞ (Kayseri) – Sayın Başkan, izin verir misiniz…
BAŞKAN
– Sayın Elitaş, buyurun, size de bir dakika süre veriyorum. 
44.- Kayseri Milletvekili Mustafa Elitaş’ın, 447 ve
447’ye 1’inci Ek sıra sayılı Anayasa Değişiklik Teklifi’nin oylamalarında görev
yapan Meclis Başkan Vekillerinin usulüne uygun oy kullanmak için gerekli
ihtarlarda bulunduğuna ve bütün siyasi partilerin de usulüne uygun oy
kullanmayı gerçekleştirdiğine ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum. 
9
Ocak tarihinde başladığımız Anayasa değişikliği teklifini, yaklaşık günde on
dört saat görüşerek oylamanın nihayetine geldik. Bu süre içerisinde hem ilk tur
oylamalarda, birinci görüşmeler sırasında görev yapan Meclis Başkan Vekilimiz
hem ikinci tur görüşmelerinde görev yapan siz değerli Meclis Başkan Vekilimiz
olarak, usulüne uygun oy kullanmak için gerekli ihtarlarda bulundunuz ve bütün
siyasi partiler de usulüne uygun oy kullanmayı gerçekleştirmiştir. 
ENGİN
ALTAY (İstanbul) – Allah’tan kork! Allah’tan kork ya!
BAŞKAN
– Sayın Altay, lütfen…
MUSTAFA
ELİTAŞ (Kayseri) – Esas olan, başkasının başkasının oyunu merak etmesi değil,
milletvekillerinin nasıl oy kullanacağıyla ilgili özgür iradelerini kullanması
için fırsat vermek gerekir. 
İBRAHİM
ÖZDİŞ (Adana) – Sayın Elitaş, bu süre içerisinde, niye muhalefet partilerinden
bir Meclis başkan vekili görev yapmadı, buna cevap verin. 
MUSTAFA
ELİTAŞ (Kayseri) – Bu oylamanın sonucunda, biraz sonra göreceğiz, eğer değerli
milletvekilleri bunun kabulü yönünde oy verdikleri takdirde, arkanızda yazan
söz gerçekleşecek. 
KEMAL
ZEYBEK (Samsun) – O zaman genel seçimde de geçsinler, dışarıda kullansınlar oylarını.

(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika. 
FATMA
KAPLAN HÜRRİYET (Kocaeli) – Bu kadar usulsüzlükle buradan sınıf başkanı bile
seçilmez. Bu kadar usulsüzlükle buradan sınıf başkanı bile çıkmaz. 
MUSTAFA
ELİTAŞ (Kayseri) – Bu ülkenin gerçek sahibi millet karar verecektir. Son söz
milletin, “Karar milletindir.” noktasına geldik. İnşallah… Değerli milletimizin
verdiği karara hepimiz saygı duymak zorundayız. Milletin kararından da hiç
kimse korkmamalı. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ediyorum. 
ENGİN
ALTAY (İstanbul) – Bir dakika… Sayın Başkan, çok kısa…
BAŞKAN
– Buyurun. 
ENGİN
ALTAY (İstanbul) – Sayın Başkan, bir ithamda, yani benim…
MUSTAFA
ELİTAŞ (Kayseri) – İtham değil, ben gerçeği söyledim, gözümün gördüğünü gerçeği
söyledim. 
ENGİN
ALTAY (İstanbul) – İtham, milletin…
BAŞKAN
– Size bir ithamda bulunmadı.
ENGİN
ALTAY (İstanbul) – Hayır, hayır.
Yani
çok, hoşgörünüze sığınarak bir şey arz etmek istiyorum.
BAŞKAN
– Buyurun.
45.- İstanbul Milletvekili Engin Altay’ın, hiç kimsenin
milletten korkusunun olmadığına ilişkin açıklaması
ENGİN
ALTAY (İstanbul) – Sayın Başkan, kimsenin milletten korktuğu yok. Kimse de
millet goygoyculuğu yapmasın. Hepimiz bu milletin bir ferdiyiz. (CHP
sıralarından alkışlar) Şüphesiz, büyük Atatürk’ün yıllar yıllar önce söylediği
bir şey var: “Zaman zaman meclisler de yanlış yapar. Bu yanlışların düzeleceği
merci millettir.” Hodri meydan! Millete de gideceğiz, korkmayın. 
MUSTAFA
ELİTAŞ (Kayseri) – Gidiyoruz, millete gidiyoruz.
ENGİN
ALTAY (İstanbul) – Hodri meydan, hodri meydan! Evet, evet… (CHP ve AK PARTİ
sıralarından alkışlar) 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir
Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447 ve 447’ye 1’inci Ek) (Devam)
BAŞKAN
– Şimdi, teklifin tümünün gizli oylamasına başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler, Adana’dan
başlayarak Denizli’ye kadar, Denizli dâhil; Diyarbakır’dan başlayarak
İstanbul’a kadar, İstanbul dâhil; Hükûmet sırasındaki kâtip üyeler ise
İzmir’den başlayarak Mardin’e kadar -Mardin dâhil- ve Mersin’den başlayarak
Zonguldak’a kadar -Zonguldak dâhil- adı okunan milletvekilini ad defterinde
işaretleyerek kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verecektir. Milletvekilleri,
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır. 
Bilindiği
üzere, pullardan beyaz olanı kabul, kırmızı olanı ret, yeşil olanı ise çekimser
oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyelerden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Şimdi
teklifin tümünün gizli oylamasına başlıyoruz.
Gizli
oylamaya Adana ilinden başlıyoruz.
(Oyların
toplanmasına başlandı)
ORHAN
SARIBAL (Bursa) – Sayın Başkan, hiç kimse girmiyor kabine, hiç kimse girmiyor.
BAŞKAN
– Sayın milletvekilleri, bir müsaade edin ya.
CEYHUN
İRGİL (Bursa) – Bakın mesela, Başkan, girmiyor, bakın, usulüne uygun oy
kullanmıyor. Bakar mısın?
BAŞKAN
– Sayın milletvekilleri, biz burada arkadaşlarım kâtip üyelerle birlikte oy
verme işlemini takip ediyoruz. Rahatsız olmayın, oy usulüne göre veriliyor. 
ÖZGÜR
ÖZEL (Manisa) – Başkanım, lütfen üyeler kabinlere girsinler.
CEYHUN
İRGİL (Bursa) – Nasıl takip ediyorsunuz? Yanınıza bakmıyorsunuz bile.
BARIŞ
YARKADAŞ (İstanbul) – Sayın Başkan, saat 03.13, hiçbir AKP milletvekili kabine
girerek gizli oy kullanmıyor. 
CEYHUN
İRGİL (Bursa) – Sayın Başkan, siz bizim aklımızla dalga mı geçiyorsunuz?
Yanınıza bakar mısınız? İnsan bu kadar kibirli, bu kadar taraflı olur mu? Şu
yanınıza bir bakın. Bir ülkenin demokrasisi, rejimi değişiyor ve siz taraflı
davranıyorsunuz.
BAŞKAN
– Sayın milletvekilleri, şu kürsünün önündeki merdivenli bölümden oyunu atan
milletvekili lütfen aşağıya insin. Oyunu atan sayın milletvekilleri çabuk
davransın ve lütfen fotoğraf çektirme işini de yapmayın, lütfen.
MUSTAFA
ELİTAŞ (Kayseri) – İdare amirlerinden başka kimse oraya çıkmasın.
EREN
ERDEM (İstanbul) – Kabinlere girilmiyor Sayın Başkanım, kabinlere girilmiyor.
Hiçbir milletvekili kabine girmiyor Sayın Başkanım.
İBRAHİM
ÖZDİŞ (Adana) – Sayın Başkanım, Sayın Bakan, Sayın Külünk kabinlere girmediler.
BAŞKAN
– Sayın milletvekilleri, oyunu kullanan arkadaşlarımız haricinde bu bölümde, ön
bölümde hiç kimse olmasın lütfen.
(Oyların
toplanmasına devam edildi)
EREN
ERDEM (İstanbul) – Şu anda kabinlere girmiyorlar.
BAŞKAN
– Sayın milletvekilleri, lütfen şurayı terk eder misiniz. Kâtip üyeler, lütfen
sayın milletvekillerine söyler misiniz, ayrılsınlar.
EREN
ERDEM (İstanbul) – Sayın Başkanım, kabinlere girmiyor AKP’li vekiller. Şu an
kabine girmiyorlar Sayın Başkanım.
BAŞKAN
– Sayın milletvekilleri, lütfen şurayı boşaltır mısınız.
(Oyların
toplanmasına devam edildi)
BARIŞ
YARKADAŞ (İstanbul) – Sayın Başkan, saat 03.15, AKP milletvekillerinin hiçbiri
kabinlere girmiyor. Anayasa da İç Tüzük de açıkça ihlal ediliyor. Anayasa ve İç
Tüzük’ü ihlal edenler anayasa yapma hakkını ve gücünü nereden buluyor?
BAŞKAN
– Sayın milletvekilleri, şurayı bir boşaltır mısınız lütfen. İdare amirleri, şu
kürsüyü boşaltır mısınız lütfen. (Gürültüler)
İLKNUR
İNCEÖZ (Aksaray) – Başkanım…
AKIN
ÜSTÜNDAĞ (Muğla) – Başkanım, kabinlere girmiyorlar Başkanım. 
BAŞKAN
– Sayın milletvekilleri, siz de lütfen. Sayın milletvekilleri, Sayın Yedekci,
Sayın Altaca Kayışoğlu, Sayın Basmacı, lütfen şurayı boşaltır mısınız, rica
ediyorum sizden. 
İBRAHİM
ÖZDİŞ (Adana) – Sayın Başkan, kabinlere girilmiyor, kabinlere girilmiyor. 
AKIN
ÜSTÜNDAĞ (Muğla) – Kabinlere giren yok. 
BARIŞ
YARKADAŞ (İstanbul) – AKP milletvekillerinin hiçbiri kabinlere girmiyor.
Kabinlere girmeden oy kullananlar, Anayasa’yı değiştirme hakkını nereden
buluyor? (Gürültüler)
Bir
ülkede sınıf başkanı bile böyle seçilmez.
(Oyların
toplanmasına devam edildi)
BAŞKAN
– Lütfen sayın milletvekilleri, teker teker sizi aşağı mı indireceğim canım.
(Gürültüler)
AKIN
ÜSTÜNDAĞ (Muğla) – Sen kabinlere bak kabinlere, buraya değil, kabinlere bak.
(CHP sıralarından alkışlar)
BAŞKAN
– Egemenlik gerçekten kayıtsız şartsız milletindir arkadaşlar, gerçekten. 
EREN
ERDEM (İstanbul) – Sayın Başkan, AKP milletvekilleri kabinlere girmiyor Sayın
Başkan. 
AKIN
ÜSTÜNDAĞ (Muğla) – Adalet Bakanı kabine girmedi, girmeden oy kullanıyor. Adalet
Bakanı kabine girmeden oy kullandı, gördüm. (Gürültüler)
EREN
ERDEM (İstanbul) – Sayın Başkanım, kabine girmeden oy kullanıyorlar. Uyarmanız
gerekiyor, Anayasa'ya aykırıdır.
AKIN
ÜSTÜNDAĞ (Muğla) – Açık oy kullanıyorlar AKP’liler. En az 50 kişi gördüm.
BAŞKAN
– Sayın milletvekilleri, burayı boşaltır mısınız lütfen. Lütfen... Sayın
milletvekilleri, lütfen...
BÜLENT
ÖZ (Çanakkale) – Sayın Başkan, Anayasa ihlal edilerek anayasa yapılmaz.
BAŞKAN
– Şurayı bir boşaltın lütfen. Bu nedir ya, kocaman insanlarız, ayıptır ya!
Boşaltın şurayı.
CEYHUN
İRGİL (Bursa) – Sizin sözünüz sadece bize.
BAŞKAN
– Sayın Özdemir, lütfen... 
Siz
aşağı iner misiniz lütfen.
Sayın
milletvekilleri, lütfen...
AKIN
ÜSTÜNDAĞ (Muğla) – Oylamanın gizliliği ihlal edildi. Bu oylamaların hiçbirisi
geçerli değil.
EREN
ERDEM (İstanbul) – Bu oylama Anayasa'ya aykırıdır, kabinlere girilmeden oy
kullanılmaktadır.
(Oyların
toplanmasına devam edildi)
BAŞKAN
– Şuradan aşağı iner misiniz. 
EREN
ERDEM (İstanbul) – Anayasa'ya aykırı bir şekilde oylama yaptırıyorsunuz. 
MUSTAFA
ELİTAŞ (Kayseri) – Nasıl görüyorsunuz?
EREN
ERDEM (İstanbul) – Buna göz yumuyorsunuz.
MUSTAFA
ELİTAŞ (Kayseri) – Nasıl görüyorsunuz? Kapattınız kabinleri.
BAŞKAN
– Sayın milletvekilleri, şurayı boşaltın lütfen.
Teşekkür
ediyorum.
EREN
ERDEM (İstanbul) – Adalet Bakanı kabine girmediler.
MUSTAFA
ELİTAŞ (Kayseri) – Kardeşim, nasıl görüyorsun oyunu ya?
EREN
ERDEM (İstanbul) – Ben burada görüyorum. Kabine girmiyor Sayın Başkanım.
ÖZNUR
ÇALIK (Malatya) – CHP kadın milletvekillerini kullanıyor. Kupaların önünü
kapatıyorlar. İç Tüzük’e uygun oy kullanan AK PARTİ’li milletvekillerinin oy
kullanmasını engelliyor CHP’li kadın milletvekilleri. CHP kadın
milletvekillerini kullanıyor, dün kullandığı gibi bugün de kullanıyorlar.
İBRAHİM
ÖZDİŞ (Adana) – Sayın Başkan, kabinlere girmiyorlar.
BARIŞ
YARKADAŞ (İstanbul) – AKP milletvekillerinin hiçbiri kabinlere girmiyorlar.
MEHMET
ŞÜKRÜ ERDİNÇ (Adana) – Engellemeyin arkadaşlar.
BAŞKAN
– Arkadaşlar, şuradan aşağı iner misiniz, lütfen...
Zihni
Bey, aşağı indirir misin şuradaki arkadaşları. 
Murtaza
Bey, lütfen aşağı iner misiniz, lütfen...
CEYHUN
İRGİL (Bursa) – Siz önünüze bakacağınıza kabinlere bakar mısınız. 
BÜLENT
ÖZ (Çanakkale) – Sayın Başkan, Anayasa ihlal edilerek anayasa yapılmaz. 
(Oyların
toplanmasına devam edildi)
BAŞKAN
– Lütfen aşağıya inin, teşekkür ederim. 
BÜLENT
ÖZ (Çanakkale) – Kabinlere girmiyorlar Sayın Başkan. Anayasa ihlal edilerek
Anayasa yapılmaz Sayın Başkan. 
AKIN
ÜSTÜNDAĞ (Muğla) – Tribüne gösteriyorlar, 3 kişi birbirine gösteriyor oyları. 
İBRAHİM
ÖZDİŞ (Adana) – Sayın Başkan, kabinlere girilmeden oy kullanılıyor, İç Tüzük
ihlal ediliyor, Anayasa ihlal ediliyor. 
(Oyların
toplanmasına devam edildi)
BAŞKAN
– Sayın milletvekilleri, lütfen… Resim çektiriyorlar ya. 
BÜLENT
ÖZ (Çanakkale) – Anayasa ihlal edilerek anayasa yapılmaz Sayın Başkan. 
METİN
KÜLÜNK (İstanbul) – Hiç kimsenin görmeyeceği bir şekilde kendi hür iradeleriyle
oylarını kullanmaktadırlar. 
(Oyların
toplanmasına devam edildi)
BAŞKAN
– Lütfen fotoğraf çektirmeyin, lütfen. Sayın milletvekilleri…
İBRAHİM
ÖZDİŞ (Adana) – Kabinlere girmeden oy kullanıyor arkadaşlar. 
ÖZNUR
ÇALIK (Malatya) – Cumhuriyet Halk Partisi, kadın istismarının son fotoğrafını
gösteriyor, kadın milletvekillerini Mecliste kullanıyor. Bu, kadınlar adına,
Cumhuriyet Halk Partili kadınlar adına utanç verici bir durum. 
(Oyların
toplanmasına devam edildi)
BAŞKAN
– Ahmet Bey, şuradaki arkadaşlar aşağıya insin. 
İBRAHİM
ÖZDİŞ (Adana) – Kabinlere girmeden oy kullanıyor arkadaşlar. 
BÜLENT
ÖZ (Çanakkale) – Anayasa’ya aykırı oy kullanıyorlar Sayın Başkanım. 
İBRAHİM
ÖZDİŞ (Adana) – AKP’li milletvekili arkadaşlar kabinlere girmeden oy
kullanıyorlar. 
AKIN
ÜSTÜNDAĞ (Muğla) – Böyle oylama olmaz, geçersiz. 
(Oyların
toplanmasına devam edildi)
BAŞKAN
– Şu merdivenlerde kimse durmasın lütfen. 
JÜLİDE
SARIEROĞLU (Ankara) – Kadın istismarı yapılıyor, kadın onuru ayaklar altına
alınmıştır. 
AYŞE
KEŞİR (Düzce) – AK PARTİ’li tüm üyeler gizlilik ilkesine uygun oy kullanmıştır.

İBRAHİM
ÖZDİŞ (Adana) – Sayın Başkan, kabinlere girilmeden oy kullanılıyor. AKP’li
milletvekili arkadaşlar kabinlere girmeden oy kullanıyorlar, İç Tüzük’ü ihlal
ediyorlar, Anayasa suçu işliyorlar. 
SALİH
CORA (Trabzon) – Herkes gizli oy kullanıyor, Anayasa’ya ve İç Tüzük’e uygun oy
kullanıyor. 
MEHMET
ŞÜKRÜ ERDİNÇ (Adana) – Bütün arkadaşlarımız kabine girerek oy kullanıyorlar. 
İBRAHİM
ÖZDİŞ (Adana) – Anayasa suçu işliyorlar.
BÜLENT
ÖZ (Çanakkale) – Anayasa ihlal edilerek anayasa yapılmaz Sayın Başkan. 
ÖZNUR
ÇALIK (Malatya) – Cumhuriyet Halk Partisi neden milletten bu kadar korkuyor? 
(Oyların
toplanmasına devam edildi)
BAŞKAN
– Sayın Yaşar, lütfen.
BÜLENT
ÖZ (Çanakkale) – Anayasa ihlal edilerek anayasa yapılmaz Sayın Başkan. 
(Oyların
toplanmasına devam edildi)
BAŞKAN
– Boşaltın lütfen ya şurayı. Söyleyin gitsinler, aşağı inin Kemalettin.
CAHİT
ÖZKAN (Denizli) – Millî iradenin mutlak hâkimiyetini, egemenliğin kayıtsız
şartsız millete ait olduğu eşrefini sadece duvarda yazan bir ifade olarak
değil, aynı zamanda eylemsel olarak da hayata geçirecek…
EREN
ERDEM (İstanbul) – Kabinlere girmeden oy kullanılıyor. Şu anda sahadaki
kabinlere hiç kimse girmedi. 
(Oyların
toplanmasına devam edildi)
BAŞKAN
– Sayın milletvekilleri, lütfen şurayı boşaltın, lütfen. Lütfen boşaltın
şurayı. 
CAHİT
ÖZKAN (Denizli) – Milletin iradesinin gücü üzerinde bugüne kadar hiçbir güç
tanımadık, bundan sonra da Allah’ın izniyle tanımayız. Milletin istiklalini,
istikbalini güvence altında görüyoruz. Hayırlı uğurlu olsun. 
(Oyların
toplanmasına devam edildi)
ÖZNUR
ÇALIK (Malatya) – Emaneti emin ellere teslim ediyoruz.
(Oyların
toplanmasına devam edildi)
EREN
ERDEM (İstanbul) – Kabinlere girmeden oy kullanıyorlar.
AYŞE
KEŞİR (Düzce) – Gizlilik ilkesine uymuştur bütün AK PARTİ’liler.
(Oyların
toplanmasına devam edildi)
CAHİT
ÖZKAN (Denizli) – Nasıl 2007 yılında 367 garabetini bu ülkeye yaşatarak millî
istiklalimizi, istikrarımızı engellemek isteyenler varsa, aynen bugün de kabin
işgalleriyle, kürsü işgalleriyle ve maalesef bu gizli oylamayı provoke etmek
suretiyle bu ülkenin istiklalini ve istikbalini engellemeye çalışanlar var.
Allah’ın izniyle hiç kimse engel olamayacak. (AK PARTİ sıralarından alkışlar)
(Oyların
toplanmasına devam edildi)
EREN
ERDEM (İstanbul) – Şu anda kabine girmeden oy kullanma devam etmektedir.
(Oyların
toplanmasına devam edildi)
MUSTAFA
ELİTAŞ (Kayseri) – Arkadaşlar, AK PARTİ’liler şöyle bir otursun.
SALİH
CORA (Trabzon) – CHP’liler de otursun.
(Oyların
toplanmasına devam edildi)
BAŞKAN
– Kâtip üyeler lütfen oylarını kullansınlar. 
HAYDAR
AKAR (Kocaeli) – Oyunu kullanmayan var Başkan daha, milletvekillerine sorun
önce. “Oyunu kullanmayan milletvekili var mı?” diye sorun ilk önce.
BAŞKAN
– Kullanmayan milletvekili varsa da elbette ki oylarını kullanacak, zaman
tanıyacağız. Tabii ki, buyurun. 
(Oyların
toplanmasına devam edildi)
BURCU
ÇELİK (Muş) – Sayın Başkan, 11 milletvekili tutsak olan Parlamentonun
içerisinde yapılan görüşmeler, Anayasa görüşmeleri meşru değildir. Halkların
barışı, ülkenin barışı, halkların kardeşliği için: Selahattin Demirtaş, Figen
Yüksekdağ, İdris Baluken, Çağlar Demirel, Besime Konca, Selma Irmak, Nursel
Aydoğan, Gülser Yıldırım, Nihat Akdoğan, Abdullah Zeydan, Ferhat Encu. 
ENGİN
ALTAY (İstanbul) – Sayın Başkan, hangi bakanın hangi bakan için vekâleten oy
kullanacağını Genel Kurulun bilgisine sunmadınız, bilginiz olsun.
BAŞKAN
– Sayın Altay, onun hazırlığını yapıyorum.
ENGİN
ALTAY (İstanbul) – Ama geçti. Ben söyleyince mi söyleyeceksiniz? Ben söylemeden
söylemeniz lazım.
MAHMUT
TANAL (İstanbul) – Dün düzenli söylüyordunuz, bugün hiç söylemediniz.
BAŞKAN
– Sayın milletvekilleri, bu oylamada olduğu gibi bir önceki oylamada ve diğer
oylamalarda da tutanağa geçirdim vekâletle oy kullanan bakanları ama bir kez
daha hatırlatmakta yarar görüyorum: 
Başbakan
Yardımcısı Mehmet Şimşek adına vekâleten Başbakan Yardımcısı Nurettin Canikli;
Bilim, Sanayi ve Teknoloji Bakanı Faruk Özlü adına vekâleten Millî Eğitim
Bakanı İsmet Yılmaz; Ulaştırma, Denizcilik ve Haberleşme Bakanı Ahmet Arslan
adına vekâleten Millî Savunma Bakanı Fikri Işık; Başbakan Yardımcısı Yıldırım
Türkeş adına vekâleten Enerji ve Tabii Kaynaklar Bakanı Berat Albayrak;
Dışişleri Bakanı Mevlüt Çavuşoğlu adına vekâleten Gençlik ve Spor Bakanı Akif
Çağatay Kılıç vekâleten oy kullanacaklardır.
AHMET
YILDIRIM (Muş) – Ulaştırma Bakanı da burada, Başbakan Yardımcısı Sayın Türkeş
de burada.
BAŞKAN
- Ulaştırma Bakanımız Ahmet Arslan kendi oyunu kendi kullanmış, Millî Savunma
Bakanımız Fikri Işık da kendi oyunu kendi kullanmıştır. 
MERAL
DANIŞ BEŞTAŞ (Adana) – Bu konuda bile bir netlik yok ya, son anda değişiyor. 
ÖZGÜR
ÖZEL (Manisa) – Sayın Başkan, o listede bir yanlışlık var. Tuğrul Bey’in oy
kullandığını düşünüyoruz biz. 
BAŞKAN
– Bakalım şimdi. 
ÖZGÜR
ÖZEL (Manisa) – Tuğrul Türkeş buradaydı, Tuğrul Türkeş kullandı çünkü.
SIRRI
SÜREYYA ÖNDER (Ankara) – Belki Bakan da yerine kullanmıştır, mükerrer oy
kullanılmıştır.
SALİM
USLU (Çorum) – Oy sayımında çıkar zaten.
ÖZGÜR
ÖZEL (Manisa) – Yanlış liste okunmuş olabilir. Yani “Doğrusu budur.” derse
sorun yok ama Tuğrul Türkeş oy kullandı, vekâlet doğru değil.
BAŞKAN
– Sayın Yıldırım Tuğrul Türkeş’in Sayın Berat Albayrak’a vekâletnamesi burada.
RAMAZAN
CAN (Kırıkkale) – Bugün asaleten kullandı, dün Berat Bey kullanmıştı.
AHMET
YILDIRIM (Muş) – Berat Albayrak da buradaydı ya.
MERAL
DANIŞ BEŞTAŞ (Adana) – Buradaydı Berat Albayrak.
BAŞKAN
– Sayın Yıldırım Türkeş bugün asaleten oy kullanmış, zaten Sayın Berat Albayrak
da kendi şahsi oyunu kendisi kullanmış, vekâletnamelerin hepsi burada.
Evet,
sayın milletvekilleri…
MAHMUT
TANAL (İstanbul) – Sayın Başkanım, o vekâletnameler 29 Eylül 2016 tarihli, biz
bugün 2017’nin Ocak ayındayız, o vekâletnameler bu işe özgü değil. Bakın,
tarihlerine bakın, tarihler 26 Eylül 2016 tarihidir. (AK PARTİ sıralarından
gürültüler)
BAŞKAN
– Sayın Faruk Özlü de bugün kendi oyunu kendi kullandığı biraz önce tarafıma
beyan etmiştir.
Sayın
Hakverdi, oy kullanma işi bitti mi sizde?
ALİ
HAYDAR HAKVERDİ (Ankara) – Bitti.
ÖZGÜR
ÖZEL (Manisa) – Sayın Başkan; Sayın Hasan Turan, Sayın Bülent Turan, Sayın
Ravza Kavakcı, Sayın Cemal Öztürk, Sayın İlknur İnceöz, Sayın Naci Bostancı,
Sayın Abdulhamit Gül, Sayın Markar Eseyan, Sayın Sema Ramazanoğlu…
BAŞKAN
– Sayın Küpçü, Sayın Köprülü; oy kullanma işi bitti mi?
FEHMİ
KÜPÇÜ (Bolu) – Bitti.
BAŞKAN
– Tamam. 
ÖZGÜR
ÖZEL (Manisa) – Sayın Hayati Yazıcı, Sayın Fatih Şahin, Sayın Mürteza Zengin…
OSMAN
AŞKIN BAK (Rize) – Oylama Anayasa’ya uygun olarak yapılmıştır, gizli oylama
olarak yapılmıştır. 
ÖZGÜR
ÖZEL (Manisa) – …Sayın Aziz Babuşcu, Sayın Berat Albayrak, Sayın Recep Akdağ,
Sayın Şahin Tin, Sayın Mehmet Muş, Sayın Nihat Zeybekci, Sayın Cahit Özkan, Sayın
Hurşit Yıldırım, Sayın Mustafa Köse, Sayın Mehdi Eker, Sayın Süreyya
Serdengeçti…
OSMAN
AŞKIN BAK (Rize) – Süreyya Serdengeçti diye birisi yok ya.
ÖZGÜR
ÖZEL (Manisa) – …Sayın Ali Ercoşkun oy kullanırken kabine girmeyip, açık olarak
oy kullanıp, beyaz pulu göstererek atmışlardır, zabıtlara geçsin…
OSMAN
AŞKIN BAK (Rize) – Anayasa’ya uygun olarak oylamalar tamamlanmıştır galiba.
ÖZGÜR
ÖZEL (Manisa) – …ve tabii takım kaptanı olarak Sayın Bekir Bozdağ oyunu açık
kullanmıştır.
BAŞKAN
- Oy verme işlemi tamamlanmıştır.
Lütfen
oy kutularını alalım. 
(Oyların
ayrımına başlandı)
OSMAN
AŞKIN BAK (Rize) – Efendim, Anayasa oylamaları Anayasa’ya uygun olarak gizli
olarak yapılmıştır, hayırlı uğurlu olsun. 
MUSTAFA
ELİTAŞ (Kayseri) – Az önce sayılan bütün isimler üzerine iftira atılmaktadır.
Bütün milletvekilleri usulüne uygun olarak oylamaya katılmıştır. 
OSMAN
AŞKIN BAK (Rize) – Biraz önce söylenen isimlerin üzerinden iftira atılmaktadır.
Hepsi gizli oylama yapmıştır, oyunu İç Tüzük’e uygun olarak kullanmıştır, Anayasa’ya
uygun olarak kullanmıştır. 
(Oyların
ayrımına devam edildi)
BAŞKAN
– Sayın milletvekilleri, egemenlik gerçekten kayıtsız şartsız milletindir. (AK
PARTİ sıralarından alkışlar) 
Türkiye
Cumhuriyeti Anayasasında Değişiklik Yapılmasına Dair Kanun Teklifi’nin tümünün
gizli oylama sonucu:
“Oy sayısı : 488
Kabul : 339

Ret : 142

Boş : 
5
Geçersiz : 
2
 Kâtip Üye Kâtip
Üye
 Sema Kırcı Zihni
Açba
 Balıkesir Sakarya”
(AK
PARTİ sıralarından ayakta alkışlar)
Bu
teklifin maddelerinde ve tümünde oylar usule göre kullanılmıştır ve teklif
kabul edilmiştir. (AK PARTİ sıralarından ayakta alkışlar)
Şimdi,
konuşmalarını yapmak için Adalet ve Kalkınma Partisi Genel Başkanı ve Sayın
Başbakan, Binali Yıldırım’ı kürsüye davet ediyorum. 
Buyurun
Sayın Başbakanım. (AK PARTİ sıralarından “Bravo” sesleri, ayakta alkışlar, CHP
ve HDP sıralarından gürültüler) 
ÖZGÜR
ÖZEL (Manisa) – Böyle bir şey olur mu ya! Neyin konuşmasını yapıyorsunuz?
Böyle
bir şey olmaz, neyin konuşması bu? Millete gidecek referandumda, ne teşekkürü?
Ayıptır ayıp ya, ayıp! Kendi kendini imha eden bir Başbakan neyin teşekkür
konuşmasını yapıyor? Kanun değil, bir şey değil. Kendi kendini imha eden bir
Başbakan…
BAŞKAN
– Sayın Özel…
Buyurun
Sayın Başbakan. 
LEVENT
GÖK (Ankara) – Sayın Başkan, bu bir kanun değil ki, bir referanduma gidecekse
bunun teşekkürü olur mu? Böyle bir şey olur mu?
ÖZGÜR
ÖZEL (Manisa) – Kendi kendini imha eden bir Başbakan neyin teşekkürünü yapıyor?
Başbakanlık makamını ortadan kaldıran bir Başbakan neyin teşekkürünü yapıyor? 
BAŞKAN
– Kürsüde Sayın Başbakan var, Sayın Özel. 
ÖZGÜR
ÖZEL (Manisa) – 329 olsa ben mi yapacaktım konuşmayı?
BAŞKAN
– Kürsüde Sayın Başbakan var, lütfen…
Buyurun
Sayın Başbakan. (CHP sıralarından gürültüler)
ÖZGÜR
ÖZEL (Manisa) - Yakışır mı, ,yakışır mı Sayın Başbakan? Sorduk, “Yapmayacak.”
dediler. 
FATMA
KAPLAN HÜRRİYET (Kocaeli) – Usulleri katlettiniz, katlettiniz usulleri.
ÖZGÜR
ÖZEL (Manisa) – Git, kendi grubunda yap. Sorduk, “Yapmayacak.” dediniz. Size
sormadım mı? “Kimseye söz vermeyeceğim.” dediniz. 
CEYHUN
İRGİL (Bursa) – Cumhuriyete ihanet ettiniz.
LEVENT
GÖK (Ankara) – Sayın Başkan… Sayın Başkan… Bu anayasa oylamalarında böyle bir
usul yok. Böyle bir şey yok. 
FİLİZ
KERESTECİOĞLU DEMİR (İstanbul) – Meşruiyeti olmayan bir anayasa oylaması. Buyurun
sizin olsun anayasa.
BAŞKAN
– Sayın milletvekilleri, lütfen…
Buyurun
Sayın Başbakan, buyurun.
BAŞBAKAN
BİNALİ YILDIRIM (İzmir) – Sayın Başkan, değerli milletvekilleri, günün bu ilk
saatlerinde hepinizi sevgiyle saygıyla selamlıyorum.
LEVENT
GÖK (Ankara) – Sayın Başbakan, hiç olmazsa bu konuşmayı yapmayın böyle.
BAŞBAKAN
BİNALİ YILDIRIM (Devamla) – Hepinize hayırlı sabahlar diliyorum. (AK PARTİ
sıralarından alkışlar)
Öncelikle
şunu ifade etmek istiyorum…
LEVENT
GÖK (Ankara) – Sayın Başbakan, bu yaptığınız uygun değil, bu yaptığınız uygun
değil.
FATMA
KAPLAN HÜRRİYET (Kocaeli) – Tarih sizi çok kötü yazacak, bu nefretinizi sevgi
yenecek! 
BAŞBAKAN
BİNALİ YILDIRIM (Devamla) – Bugün burada bir Anayasa değişikliği yapmadık…
LEVENT
GÖK (Ankara) – Bu yaptığınız uygun değil! Sayın Başkan, sizi de protesto
ediyoruz, Sayın Başbakanı da protesto ediyoruz!
BAŞBAKAN
BİNALİ YILDIRIM (Devamla) - …biz bir Anayasa değişikliği teklifinin
görüşmelerini yaptık. Anayasa değişikliğini gerçekleştirecek olan aziz Türk
milletidir. (AK PARTİ sıralarından “Bravo!” sesleri, ayakta alkışlar)
Biz
bugün vekiller olarak bize verilen görevi yaptık…
LEVENT
GÖK (Ankara) – Yazıklar olsun, yazıklar olsun!
BAŞBAKAN
BİNALİ YILDIRIM (Devamla) – …işi asıl sahibine, millete tevdi ediyoruz. (AK
PARTİ sıralarından ayakta alkışlar) Şimdi söz milletindir, karar milletindir.
(AK PARTİ sıralarından ayakta alkışlar) Yetki milletindir, mühür milletin
elindedir. Milletimiz bu konuda son sözü söyleyecek, son kararı verecektir. (AK
PARTİ sıralarından ayakta alkışlar, CHP sıralarından gürültüler)
CEYHUN
İRGİL (Bursa) – Yakışıyor mu Başbakan size? Yakışıyor mu Başbakan? Hepiniz
cumhuriyet düşmanısınız. Yazıklar olsun! Atatürk’ün emanetine sahip çıkmadınız.
MHP’ye de yazıklar olsun! İhanet ettiniz.
BAŞBAKAN
BİNALİ YILDIRIM (Devamla) – Şunu özellikle belirtmek isterim değerli
arkadaşlarım: Türk milleti cumhuriyete, cumhuriyetin değer ve kazanımlarına
âşık bir millettir. (AK PARTİ sıralarından ayakta alkışlar) Böyle engin
feraseti ve basireti olan cesaret abidesi bu milletin bir ferdi olmak hepimiz
için gurur vesilesidir, onur vesilesidir. (AK PARTİ sıralarından “Bravo!”
sesleri, ayakta alkışlar)
Bu
aziz millet, 23 Nisan 1920’de bu yüce Meclisi kurdu. Bu aziz millet, kahramanca
bir kurtuluş mücadelesi verdi, istiklalini bizatihi kendisi kazandı. Bu yüce
millet, 29 Ekim 1923’te cumhuriyeti ilan etti; cumhuriyete sahip çıktı, korudu
kolladı, büyüterek bugünlere getirdi. (AK PARTİ sıralarından ayakta alkışlar)
15
Temmuz gecesi bu necip millet, Gazi Meclis’iyle birlikte Hükûmetini, devletini,
ülkesini canı pahasına korudu, dünyanın hayranlığını kazandı. 
Cumhuriyet
tarihimiz boyunca da Türk milleti sandık her önüne geldiğinde işte o engin
ferasetiyle, aklıyla, vicdanıyla her zaman, istisnasız olarak en doğru kararı
verdi. Şundan hiçbirimizin şüphesi olmasın: Millet bu Anayasa değişikliği
konusunda da en doğru kararı mutlaka verecektir. (AK PARTİ sıralarından ayakta
alkışlar) Milletimiz sandığa gidecek, aklıyla, vicdanıyla oy kullanacak,
Türkiye için en doğru tercihi yapacaktır. Milletin vereceği karar en isabetli
karar olacaktır. Şüpheniz olmasın, millet her şeyin en iyisini bilendir. (AK
PARTİ sıralarından ayakta alkışlar)
Sayın
Başkan, değerli milletvekilleri; bu Anayasa değişikliği görüşmeleri sürecinde
çok özverili çalışmalar oldu. Türkiye Büyük Millet Meclisi çalışanlarına,
buradaki stenograf arkadaşlara, sabırla bize servis yapan bütün hizmetlilere,
garsonlara, güvenlik ekiplerine, danışmanlara ve bilumum, bu Meclis çatısı
altında hizmet veren herkese teşekkür ediyorum. (AK PARTİ sıralarından ayakta
alkışlar)
Anayasa
Komisyonumuzun Değerli Başkanı ve bütün üyelerine teşekkür ediyorum. 
Meclis
başkan vekillerimize, Divan üyelerine, grup başkan vekillerimize özellikle
teşekkür ediyorum. 
Siyasi
partilerimizin genel başkanlarına bir kez daha buradan teşekkür ediyorum. (AK
PARTİ sıralarından ayakta alkışlar)
Değerli
kardeşlerim, sayın milletvekilleri; elbette, en büyük teşekkür yüce Türk
milletinindir. 
Bu
teklifi sabırla görüşüp millete sunmaya hazır hâle getiren bütün milletvekillerimize,
sizlere teşekkür ediyorum, şükranlarımı sunuyorum. (AK PARTİ sıralarından
ayakta alkışlar)
Artık
karar milletimizindir, milletin verdiği karar başımız, gözümüz üzerinedir.
Şimdiden
bu Anayasa değişikliğinin ülkemiz için, geleceğimiz için, Türkiye'nin aydınlık
yarınları için uğurlu, kademli olmasını diliyor, hepinizi saygıyla
selamlıyorum. Allah’a emanet olun. (AK PARTİ sıralarından ayakta alkışlar)
BAŞKAN
– Alınan karar gereğince, kanun tasarı ve teklifleri ile komisyonlardan gelen
diğer işleri sırasıyla görüşmek için 21 Ocak 2017 Cumartesi günü saat 14.00’te
toplanmak üzere birleşimi kapatıyorum.
Kapanma Saati: 04.08




(x) 447 S. Sayılı Basmayazı 9/1/2017
tarihli 53’üncü Birleşim Tutanağı’na, 447’ye 1’inci Ek S. Sayılı Basmayazı
18/1/2017 tarihli 61’inci Birleşim Tutanağı’na eklidir.


(xx) Anayasa değişiklik teklifinin 1’inci
tur görüşmeleri 53, 54, 55, 56, 57, 58, 59’uncu Birleşimlerinde yapılmıştır.




