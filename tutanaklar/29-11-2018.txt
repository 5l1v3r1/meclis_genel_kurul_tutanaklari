



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 24’üncü
Birleşim
 29
Kasım 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Abdullah Güler’in, 29 Kasım Filistin Halkıyla
Uluslararası Dayanışma Günü’ne ilişkin gündem dışı konuşması
2.- İstanbul Milletvekili Arzu Erdem’in, bazı Avrupa ülkelerinde Türk
çocuklarına yönelik ağır insan hakları ihlallerine ilişkin gündem dışı konuşması
3.- Elâzığ Milletvekili Gürsel Erol’un, Elâzığ ilinin sorunlarına
ilişkin gündem dışı konuşması

IV.- AÇIKLAMALAR
1.- Nevşehir Milletvekili Faruk Sarıaslan’ın, Kapadokya’da önemli olan
balon turizmi için yeterli balon pilotunun olmadığına, Antalya-Kapadokya
arasında günlük uçak seferi düzenlenmesi gerektiğine, Nevşehir ilinin Kozaklı
ilçesindeki fizik tedavi merkezinin hastaneye çevrilmesinin ihtiyaç hâline
geldiğine ilişkin açıklaması
2.- Kocaeli Milletvekili İlyas Şeker’in, Kocaeli ilinde Kuzey Marmara
Otoyolu inşaatındaki viyadük çalışması sırasında beton blokun altında kalarak
hayatını kaybeden Öztürk Yılmaz, Bayram Kılıç ve Mehmet Sıddık Canpolat’a
Allah’tan rahmet, yaralı olarak kurtarılan Kani Öztürk’e şifa dilediğine
ilişkin açıklaması
3.- Kocaeli Milletvekili Fatma Kaplan Hürriyet’in, kadrosuz usta
öğreticilerin mağduriyetine ilişkin açıklaması 
4.- Mersin Milletvekili Ali Cumhur Taşkın’ın, 29 Kasım Filistin Halkıyla
Uluslararası Dayanışma Günü’ne ilişkin açıklaması
5.- Kahramanmaraş Milletvekili Habibe Öçal’ın, Birleşmiş Milletlerin
Fransa’daki eylemlere ilişkin açıklamalarına ve polis şiddeti karşısında sözde
basın özgürlüğü, insan hakları savunucularının Fransa Hükûmetine karşı
tutumlarının ne olacağını merak ettiğine ilişkin açıklaması
6.- Kahramanmaraş Milletvekili İmran Kılıç’ın, çevreyle ilgili özlü
sözlere ilişkin açıklaması
7.- Hatay Milletvekili Serkan Topal’ın, ücretli öğretmenlerin
mağduriyetinin giderilmesi gerektiğine ilişkin açıklaması
8.- Niğde Milletvekili Selim Gültekin’in, çiftçiler tarafından yapılan
rutin depolama işleminin, bazı basın-yayın organlarında stokçuluk yapılıyormuş
gibi yansıtılmasının algı operasyonunun bir parçası olduğuna ilişkin açıklaması
9.- Mersin Milletvekili Hacı Özkan’ın, Sanayi ve Teknoloji Bakanı tarafından
sonuçları açıklanan KOBİ Gelişim Destek Programı’na ilişkin açıklaması 
10.- Tekirdağ Milletvekili İlhami Özcan Aygun’un, Fransa, İtalya ve
İspanya’ya ihraç edilen Tekirdağ’ın Saray ilçesinde yetişen bolet mantarının
korunması gerektiğine ilişkin açıklaması
11.- Gaziantep Milletvekili İmam Hüseyin Filiz’in, 2547 sayılı
Yükseköğretim Kanunu'nun geçici 69’uncu maddesinin değiştirilerek 2014 yılından
sonra mezun olan sağlık ön lisans mezunlarına lisans tamamlama hakkının
verilmesiyle sağlık alanında ara eleman ihtiyacının giderileceğine ilişkin
açıklaması
12.- İstanbul Milletvekili Hayati Arkaz’ın, Kocaeli ilinde Kuzey Marmara
Otoyolu inşaatındaki viyadük çalışması sırasında beton blokun altında kalarak
hayatını kaybeden Öztürk Yılmaz, Bayram Kılıç ve Mehmet Sıddık Canpolat’a
Allah’tan rahmet, yaralı olarak kurtarılan Kani Öztürk’e şifa dilediğine
ilişkin açıklaması
13.- Adıyaman Milletvekili Abdurrahman Tutdere’nin, 1 Aralık Adıyaman’ın
il oluşunun 64’üncü yıl dönümünü kutladığına ilişkin açıklaması 
14.- Bursa Milletvekili Emine Yavuz Gözgeç’in, 29 Kasım Filistin
Halkıyla Uluslararası Dayanışma Günü’nün tüm dünyada kardeşlik hukukunun ve
adaletin tesisine, insan hakları ihlallerinin son bulmasına vesile olmasını
dilediğine ilişkin açıklaması
15.- İzmir Milletvekili Mehmet Ali Çelebi’nin, 26 Ağustos 2016 tarihinde
Sağlık Bakanlığına devredilen askerî hastane personelinin mağduriyetinin telafi
edilip edilmeyeceğini Sağlık Bakanından öğrenmek istediğine ilişkin açıklaması
16.- Kocaeli Milletvekili Lütfü Türkkan’ın, Kocaeli’nin Gebze ilçesinde
Kuzey Marmara Otoyolu inşaatındaki viyadük çalışması sırasında beton blokun
altında kalarak hayatını kaybeden işçilere Allah’tan rahmet dilediğine,
Edirne’de yaşanan sel felaketi nedeniyle meydana gelen maddi kaybın giderilmesi
gerektiğine, 29 Kasım Filistin Halkıyla Uluslararası Dayanışma Günü’ne ve Dede
Korkut’un UNESCO Dünya Somut Olmayan Kültür Mirası Temsili Listesi'ne kabul
edildiğine ilişkin açıklaması
17.- Sakarya Milletvekili Muhammed Levent Bülbül’ün, Kırıkkale OSB'deki
gaz dolum tesisinde meydana gelen patlamada ölen işçiye Allah’tan rahmet,
yaralılara şifa dilediğine, Millî Savunma Bakanlığı Genelkurmay Başkanlığı,
Kara, Deniz ve Hava Kuvvetleri Komutanlıklarında görev yapmakta olan sivil
devlet memurlarının mağduriyetinin giderilmesini talep ettiklerine, Filistin
davasına olan inanç ve kararlılıklarının altını çizmek istediğine ilişkin
açıklaması
18.- Mersin Milletvekili Fatma Kurtulan’ın, 29 Kasım Filistin Halkıyla
Uluslararası Dayanışma Günü vesilesiyle Filistinlilerin haklı mücadelesinin
yanında olduklarına, 29 Kasım Aladağ katliamının 2’nci yıl dönümü nedeniyle
çocukların iktidarın politikaları sonucu cemaatlerin, tarikatların yurtlarında
kalmak zorunda bırakıldığına, Aladağ Yurt Yangınını Araştırma Komisyonu
Raporu’nun açıklanmadığına ilişkin açıklaması
19.- Sakarya Milletvekili Engin Özkoç’un, 29 Kasım 2016 tarihinde Adana
Aladağ’da yanarak hayatını kaybeden 12 yaşındaki Cennet’in günlüğünde
yazılanlara, Kocaeli’nin Gebze ilçesinde işçilerin hayatını kaybettiği olay
sonrasında devlet tarafından atılan ilk adımın yayın yasağı olduğuna, 29 Kasım
Filistin Halkıyla Uluslararası Dayanışma Günü’ne ilişkin açıklaması
20.- Çanakkale Milletvekili Bülent Turan’ın, Kocaeli’nin Gebze ilçesinde
viyadük çalışması sırasında yaşanan kazada hayatını kaybeden işçilere Allah’tan
rahmet dilediğine, 29 Kasım Filistin Halkıyla Uluslararası Dayanışma Günü’ne,
29 Kasım Aladağ yangınının 2’nci yıl dönümünde ölen çocukları rahmetle andığına
ve 494 sıra sayılı Komisyon Raporu’nun tekrar incelenmesinde fayda olduğuna
ilişkin açıklaması
21.- İzmir Milletvekili Özcan Purçu’nun, bilgilerin yanlışlığını ifade
etmek istediğine ve özür dilediğine ilişkin açıklaması
22.- Kocaeli Milletvekili Lütfü Türkkan’ın, Kilis Milletvekili Ahmet
Salih Dal’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
23.- Kırıkkale Milletvekili Ramazan Can’ın, Kırıkkale OSB’de LPG yüklü
aracın infilak etmesi sonucu vefat eden hemşehrisi Mikail Şimşek’e Allah’tan
rahmet, yaralanan Mehmet Akbulut ile Ali Kirik’e şifa dilediğine ilişkin
açıklaması
24.- Manisa Milletvekili Bekir Başevirgen’in, Manisa’nın Turgutlu
ilçesine kurulmak istenen biyogaz enerji santralinin yaratacağı problemlere
ilişkin açıklaması
25.- Kırıkkale Milletvekili Halil Öztürk’ün, Kırıkkale OSB’de LPG yüklü
aracın infilak etmesi sonucu vefat eden hemşehrisi Mikail Şimşek’e Allah’tan
rahmet, yaralanan Mehmet Akbulut ile Ali Kirik’e şifa dilediğine ilişkin
açıklaması
26.- Kırıkkale Milletvekili Ahmet Önal’ın, Kırıkkale OSB’de LPG yüklü
aracın infilak etmesi sonucu vefat eden hemşehrisi Mikail Şimşek’e Allah’tan
rahmet, yaralanan Mehmet Akbulut ile Ali Kirik’e şifa dilediğine ilişkin
açıklaması
27.- Çanakkale Milletvekili Bülent Turan’ın, İstanbul Milletvekili Gökan
Zeybek’in 15 sıra sayılı Kanun Teklifi’nin 26’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
28.- İstanbul Milletvekili Mahmut Tanal’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
29.- Çanakkale Milletvekili Bülent Turan’ın, İstanbul Milletvekili
Mahmut Tanal’ın yaptığı açıklamasındaki bazı ifadelerine ilişkin açıklaması
30.- Muğla Milletvekili Yelda Erol Gökcan’ın, sağanak yağış nedeniyle
Bodrum ilçesinin Gümbet, Yokuşbaşı ile Bitez Mahallesinde su baskınları
yaşandığına, Muğlalı ve Bodrumlu hemşehrilerine geçmiş olsun dileğinde
bulunduğuna ilişkin açıklaması
31.- Niğde Milletvekili Ömer Fethi Gürer’in, rutin depolama işlemi yapan
patates üreticilerinin stokçu muamelesi yapılarak depolarına baskınlar
düzenlenmesinden rahatsızlık duyduklarına ilişkin açıklaması
32.- Tokat Milletvekili Özlem Zengin’in, İstanbul Milletvekili Züleyha
Gülüm’ün 15 sıra sayılı Kanun Teklifi’nin 29’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
33.- Tokat Milletvekili Özlem Zengin’in, Mersin Milletvekili Ali Mahir
Başarır’ın 15 sıra sayılı Kanun Teklifi’nin 30’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
34.- Tokat Milletvekili Özlem Zengin’in, Sakarya Milletvekili Engin
Özkoç’un sataşma nedeniyle yaptğı konuşmasındaki bazı ifadelerine ilişkin
açıklaması
35.- Çanakkale Milletvekili Bülent Turan’ın, İstanbul Milletvekili
Mahmut Tanal’ın 15 sıra sayılı Kanun Teklifi’yle ilgili oyunun rengini belli
etmek üzere yaptığı konuşmasındaki bazı ifadelerine ilişkin açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İYİ PARTİ Grup Başkan Vekili Kocaeli
Milletvekili Lütfü Türkkan tarafından, ülkemizde kaç Suriyeli mültecinin
yaşamakta olduğunun araştırılması ve tamamının kayıt altına alınması, Suriyeli
mültecilere Türk vatandaşlığı hakkı tanınmasının koşullarının belirlenmesi,
Suriyeli mülteciler için oluşturulan kampların durumu, Suriyeli mültecilerin
neden olduğu sorunların detaylı olarak incelenmesi ve bu sorunların çözümü için
programlar hazırlanması, Suriyeli mültecilerin ülkelerine dönmelerine yönelik
çalışmalara başlanması, daha fazla Suriyeli mültecinin ülkemize girişinin önüne
geçilmesine yönelik çalışmaların ivedilikle başlatılması amacıyla 29/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, Dilovası ilçesindeki sanayi tesislerinin çevreye ve
insan sağlığına etkilerini tespit edebilmek ve çözümler üretebilmek amacıyla
26/11/2018 tarihinde TBMM Başkanlığına verilmiş olan Meclis araştırması önergesinin
ön görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi
3.- CHP Grubunun, Adana Milletvekili Orhan Sümer ve arkadaşları tarafından,
Millî Eğitim Bakanlığına bağlı okullarda öğrenim gören öğrencilerin
barındıkları yurt ve pansiyonların denetimlerinin sıkılaştırılması ile
öğrencilerin can ve mal güvenliğinin sağlanması amacıyla 29/11/2018 tarihinde
TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi

VII.- SATAŞMALARA İLİŞKİN KONUŞMALAR
1.- Gaziantep Milletvekili Ali Muhittin Taşdoğan’ın, İzmir Milletvekili
Özcan Purçu’nun İYİ PARTİ grup önerisi üzerinde CHP Grubu adına yaptığı
konuşmasında şahsına sataşması nedeniyle konuşması
2.- Sakarya Milletvekili Engin Özkoç’un, Bursa Milletvekili Osman
Mesten’in CHP grup önerisi üzerinde AK PARTİ Grubu adına yaptığı konuşmasında
Cumhuriyet Halk Partisine sataşması nedeniyle konuşması
3.- Sakarya Milletvekili Engin Özkoç’un, Tokat Milletvekili Özlem
Zengin’in açıklama nedeniyle yaptığı konuşmasında CHP Grubuna sataşması
nedeniyle konuşması
4.- Tokat Milletvekili Özlem Zengin’in, Sakarya Milletvekili Engin
Özkoç’un yerinden sarf ettiği bazı ifadelerinde şahsına sataşması nedeniyle
konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) 
2.- Afyonkarahisar Milletvekili Ali Özkaya ve 5 Milletvekilinin Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi (2/1286) ve Adalet Komisyonu Raporu (S. Sayısı: 16) 

3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ve Birleşmiş Milletler Arasında En Az Gelişmiş
Ülkeler İçin Teknoloji Bankası Kurulmasına Yönelik Anlaşmanın Onaylanmasının
Uygun Bulunduğuna Dair Kanun Teklifi (2/1247) ve Dışişleri Komisyonu Raporu (S.
Sayısı: 13) 

IX.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Marmara Üniversitesi
öğrencilerine "Hoş geldiniz." Denilmesi
2.- Başkanlıkça, Genel Kurulu ziyaret eden Sinop Engelsiz Yaşam, Bakım,
Rehabilitasyon ve Aile Danışma Merkezinden bir grup zihinsel engelli çocuk ve
personele "Hoş geldiniz." denilmesi

X.- OYLAMALAR
1.- (S. Sayısı: 15) Çevre Kanunu ve Bazı Kanunlarda Değişiklik
Yapılmasına Dair Kanun Teklifi’nin oylaması
2.- (S. Sayısı: 13) Türkiye Cumhuriyeti ve Birleşmiş Milletler Arasında
En Az Gelişmiş Ülkeler İçin Teknoloji Bankası Kurulmasına Yönelik Anlaşmanın
Onaylanmasının Uygun Bulunduğuna Dair Kanun Teklifi’nin oylaması 
29 Kasım 2018 Perşembe
BİRİNCİ OTURUM
Açılma Saati: 14.05
BAŞKAN: Başkan Vekili Mustafa ŞENTOP
KÂTİP ÜYELER: Barış KARADENİZ (Sinop), Rümeysa KADAK
(İstanbul) 
-----0-----
BAŞKAN
- Türkiye Büyük Millet Meclisinin 24’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Birleşmiş Milletler Filistin Halkıyla Uluslararası Dayanışma Günü
münasebetiyle söz isteyen İstanbul Milletvekili Abdullah Güler’e aittir.
Buyurun
Sayın Güler. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Abdullah Güler’in, 29 Kasım Filistin Halkıyla
Uluslararası Dayanışma Günü’ne ilişkin gündem dışı konuşması
ABDULLAH
GÜLER (İstanbul) – Sayın Başkanım, değerli milletvekili arkadaşlarım; bugün 29
Kasım Birleşmiş Milletler Filistin Halkıyla Uluslararası Dayanışma Günü ve ben
de bugün dolayısıyla günden dışı söz almış bulunuyorum. Sözlerime başlamadan
önce yüce heyetimizi saygıyla selamlıyorum.
Birleşmiş
Milletler Genel Kurulunun 29 Kasım 1977 tarihinde yaptığı oturumda alınan
kararla 29 Kasım Filistin Halkıyla Uluslararası Dayanışma Günü olarak ilan
edilmiştir. Tüm dünyadaki mazlum milletlerin sembolü olan Mescidi Aksa’nın
bekçisi Filistinli kardeşlerimizin dayanışma gününün özgürlük ve
egemenliklerine vesile olmasını diliyorum.
Sayın
Başkan, değerli milletvekilleri; İsrail-Filistin çatışmasının temelinde, 29
Kasım 1947 tarihli Birleşmiş Milletler Genel Kurulunun 181 sayılı Kararı’nın
tam ve doğru bir şekilde uygulanamaması ve Filistin halkının vazgeçilmez
haklarının elinden alınmış olması yatmaktadır. Birleşmiş Milletlerin mazlum
Filistin halkına destek olunması amacıyla 1977’de aldığı bu karar, ne yazık ki
her zaman olduğu gibi kâğıt üzerinde kalmıştır. Bu durum hem Birleşmiş
Milletlerin gücünü zayıflatmış hem de bölgedeki halkaların güvenini sarsmıştır.
Hâlâ Batı Şeria’da yaşayan 3 milyona yakın Filistinli kardeşimiz İsrail’in
etraflarına ördüğü duvardan dolayı Kudüs’e giremiyor, abluka altındaki Gazze’de
de 2 milyondan fazla Filistinlinin Kudüs’e girişi yasak hâlde bulunuyor.
Vatanlarından sürülerek dünyanın dört bir yanına dağılan 5 milyon civarındaki
Filistinli mülteci de en büyük rüyaları olan Kudüs’e dönme imkânından mahrum
durumdadır. Nekbe’den bu yana işgali genişleten İsrail, şu an 27 bin
kilometrekarelik tarihî Filistin topraklarının yüzde 85’ine el koymuş durumdadır.
Filistinliler ise bu alanın sadece yüzde 15’ini kullanabilmektedir. İsrail
ayrıca, 1967 yılında işgal ettiği Doğu Kudüs ve Batı Şeria’da da yasa dışı
Yahudi yerleşim birimi inşaatlarına hızlı bir şekilde devam ediyor.
Filistin
halkıyla, geçmişte olduğu gibi bugün de tarihî ve kültürel bağlarımızın bize
yüklediği sorumluluk duygusuyla Türk milleti olarak topyekûn bir dayanışma
içerisindeyiz. Gazze Türkiye-Filistin Dostluk Hastanesi, Erez Sanayi Bölgesi,
tamirat ve onarımdan geçirilen binlerce okul, Yatta Üniversitesi, güvenlik
güçleri ve kolluk kuvvetlerinin eğitimi gibi birçok alanda ülkemizle proje ve
iş birlikleri devam etmektedir. 
Değerli
milletvekilleri, İsrail’in son dönemde Gazze’ye yaptığı acımasız saldırılar
devam ederken İslam dünyasının birçok ülkesi de dâhil herkesin suskun ve sessiz
kalması da anlaşılır gibi değildir.
Birleşmiş
Milletlerin Güvenlik Konseyi yapısındaki değişim gerçekleşmeden, hak ve adalet
kavramlarının tam manasıyla uluslararası ilişkilerde olduğunu söylemek
imkânsızdır. Artık İsrail ve Filistin’in iki devlet olarak güvenli ve
uluslararası planda tanınmış sınırlar içinde bir arada yaşamasını öngören bu
çözüm vizyonu hayata bir an önce geçmelidir.
Bildiğiniz
gibi, 15 Kasım 1988 yılında Filistin Ulusal Konseyi, sürgünde bağımsız Filistin
devletinin resmen kurulduğunu ilan etmiştir. Mayıs 2012 itibarıyla 132 ülke
sürgündeki Filistin devletini tanımış, Türkiye Filistin devletini de tanıyan
ilk ülkeler arasında yer almıştır.
Filistin
yönetimi 29 Kasım 2012’de, Birleşmiş Milletlere üye olmayan gözlemci devlet
statüsü için başvurmuş ve Birleşmiş Milletler Genel Kurulunda yapılan oylamayla
gözlemci devlet statüsüne de kavuşmuştur. Türkiye, başta Birleşmiş Milletler
olmak üzere tüm uluslararası kurum ve kuruluşlarda Filistin devletinin yegâne
destekçisi ve hamisi olmuştur ve bu şekilde de hamisi olmaya devam edecektir.
Filistin’in Birleşmiş Milletlerde gözlemci statüsü kazanmasından Filistin
lehine çıkarılan kararlara kadar Türkiye her zaman özgür ve bağımsız bir
Filistin devletinin kurulması için çaba göstermektedir ve çabasını da artırarak
devam ettirecektir.
Halkımızın
ve sivil toplum kuruluşlarının yaptığı yardımlar herkesin bildiği şekilde
ortadadır. Dünyada bir başka örneği olduğunu sanmıyorum ve iddialı bir şekilde
konuşuyorum ki bir başka ülkeye yardım için kurulan en çok vakıf ve dernek
Türkiye’deki Filistin’e yardım kuruluşlarıdır. Kadın, çocuk, yaşlı ayrımı dahi
yapmadan hunharca Müslüman avı yapan İsrail’in son dönemde Kudüs’e Mescidi
Aksa’da cuma namazı için girişleri ve ezan sesini yasaklama girişimlerini
kınadığımı bu vesileyle de belirtmek istiyorum. 
Sözlerimi
burada tamamlarken, Hükûmetimizce yürütülen çalışmalardan da güç alarak
Filistin halkıyla dayanışmamızı daha da kararlı biçimde sürdüreceğimizi ifade
ediyor, Filistin Halkıyla Uluslararası Dayanışma Günü’nün sadece mazlum
Filistin halkı için değil, tüm ezilen ve sömürülen dünya insanlığı için
dayanışmaya vesile olmasını diliyorum. 
Hepinizi
tekrar saygıyla selamlıyorum. (AK PARTİ sıralarından alkışlar)
BAŞKAN
– Gündem dışı ikinci söz, bazı Avrupa ülkelerinde Türk çocuklarına yönelik ağır
insan hakları ihlalleriyle ilgili söz isteyen İstanbul Milletvekili Arzu
Erdem’e aittir. 
Buyurun
Sayın Erdem. (MHP sıralarından alkışlar) 
2.- İstanbul Milletvekili Arzu Erdem’in, bazı Avrupa ülkelerinde Türk
çocuklarına yönelik ağır insan hakları ihlallerine ilişkin gündem dışı
konuşması
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, bazı Avrupa ülkelerinde Türk çocuklarına yönelik ağır insan
hakları ihlalleriyle ilgili Milliyetçi Hareket Partisi Grubum adına söz almış
bulunmaktayım. Gazi Meclisi ve ekranları başında bizleri izleyen aziz Türk
milletini saygılarımla selamlıyorum. 
Değerli
milletvekilleri, 2018 yılı verilerine göre, 170 ülkede 6 milyonun üzerinde Türk
vatandaşı yaşamaktadır. Dışişleri Bakanlığı tarafından edinilen bilgiye göre,
yurt dışında yaşayan 6 milyonu aşkın Türk vatandaşının yaklaşık 5 milyonu
Avrupa ülkelerinde, geri kalanı ise Kuzey Amerika, Asya, Orta Doğu ve
Avustralya’da bulunmaktadır. 
Yapılan
araştırmalar, 2015-2016 yılları arasında Avrupa’da 5,1 milyon bebek doğarken
5,2 milyondan fazla insanın hayatını kaybettiğini ortaya çıkarmaktadır.
Özellikle Almanya nüfusu her yıl gittikçe azalmaktadır. Buna rağmen doğumlarda
da her geçen yıl ciddi bir şekilde düşüş söz konusudur. Avrupa ülkeleri, iş
gücü sıkıntısıyla, ekonomik ve toplumsal gerileme tehdidine karşı önlem olarak
çocuk sayısını artırmak istemektedir. Toplumsal ve ekonomik gerileme
tehlikesiyle karşı karşıya gelen Avrupa Birliği üyesi ülkeler, millî nüfus için
kendi vatandaşlarının doğum oranını artırmak adına yüksek maaş bağlama ve uzun
süreli yıllık izinler dâhil her tür teşvik vermektedirler. Bu durum yetersiz
kaldığı için “devşirme nüfus” politikasıyla göçmenlerin, özellikle Türk ve
Müslüman ailelerinin bebeklerini ve çocuklarını alarak daha dilini, dinini,
kültürünü tanıyamadan köklerinden kopararak kendi kültürüne göre, Hristiyan
Avrupalı olarak yetiştirmeyi hedeflemişlerdir. 
Avrupa’da
Türk ve Müslümanlara yönelik Nazizm, el koydukları göçmen çocuklardan borsa
oluşturmuştur. Böylelikle, Türk çocukları ailelerinden koparılırcasına alınır,
yabancı ailelerin yanına asimile edilmek üzere verilir. Herhangi bir yargı
kararı olmaksızın ailelerinden alınan binlerce Türk çocuğu, farklı milliyet ve
dine mensup ailelere verilmektedir.
Değerli
milletvekilleri, Avrupa’da yaşayan Türk çocuklarının ailelerinden koparılarak
asimile edilmeleri, bu yönde de aynı şekilde hiç tanımadıkları ailelerin
yanına, Almanların yanına verildikten sonra da hiçbir şekilde sahip
çıkılmamaları, bizim, aslında, yurt dışında bulunan Türklerimizle ilgili ne
kadar sahibiyetimizin eksikliğinin olduğunu ortaya koymaktadır. 
Hiç
fark etmiyor, nerede bir Türk varsa bizim yüreğimiz orada olmalı. Nerede bir
Türk yaşıyorsa bizim kalbimiz orada olmalı. Türk’e nerede zulüm yapılıyorsa
işte biz orada olmalıyız. (MHP sıralarından alkışlar) Bu, sadece ülkemizde
değil her yerde olmalı. Sadece Türki cumhuriyetlerinde değil her yerde olmalı. 
Bizler,
Avrupa’daki Türklere de mutlak ve mutlak, özellikle çocuklara -onların vebali
de bizlerin boynunda- sahip çıkmamız gerekiyor. 
Ben
Almanya’da doğdum, orada büyüdüm ve milletin, milliyetin, bayrağın, İstiklal
Marşı’nın ne demek olduğunu en iyi bilenlerdenim. Benim tüylerim her Türk
Bayrağı gördüğümde, ay yıldızlı al bayrağı gördüğümde diken diken olmaktadır
çünkü orada Türklere yapılan zulmü en iyi bilenlerden biriyim ben. 
Orada,
küçücük bebeleri alıp alkolik ailelere veriyorlar. Burada bebek ölümleri
yaşanıyor ve aile hiçbir yargı kararına dayanmaksızın çocuğundan koparılıyor.
Buraya da bizim mutlaka sahip çıkmamız gerekiyor.
En
önemlisi, bu çocukların akıbetiyle ilgili, devamında oranın gençlik dairesi,
gençlik merkezi dediğimiz merkez, o aileleri -müracaatta bulunmuş olmalarına
rağmen- bilgi edinme hakkından bile mahrum bırakıyor, bu vesileyle çocuklarının
kimin yanında olduğunu, ne koşulda yaşadıklarını dahi bilmiyorlar. 
Bakınız,
en son yaşanmış olan bir örnek var, hepimizin yüreğini burkması gerekiyor,
Almanya’da yaşanıyor bu. Burada yeni doğmuş olan bir bebek Türk aileden
koparılıyor “Bakamıyorsun.” diye, alkolik bir aileye 5’inci evlatlık çocuk
olarak veriliyor. Daha sonrasında, beş ay sonra bu Türk çocuğu ölüyor. Bakın, o
bir Türk ve bizim sahip çıkmaya yönelik… Mutlak ve mutlak, burnumuzun direğinin
sızlaması gerekiyor, vicdanımızın mutlaka harekete geçmesi gerekiyor ve ben
diyorum ki: Milliyetçi Hareket Partisi nerede bir Türk varsa onun yanındadır.
Ben diyorum ki: Elinde benim öğretmenimin, benim doktorumun, benim askerimin,
benim polisimin kanı olan teröriste “sayın” diyenlere rağmen, Milliyetçi
Hareket Partisi var olduğu sürece bu vatan bölünmeyecektir, bu bayrak da
inmeyecektir. 
Hepinizi
saygıyla selamlıyorum. Teşekkür ediyorum. (MHP ve AK PARTİ sıralarından
alkışlar) 
BAŞKAN
– Gündem dışı üçüncü söz, Elâzığ’nın sorunları hakkında söz isteyen Elâzığ
Milletvekili Gürsel Erol’a aittir. (CHP sıralarından alkışlar) 
Buyurun
Sayın Erol. 
3.- Elâzığ Milletvekili Gürsel Erol’un, Elâzığ ilinin sorunlarına
ilişkin gündem dışı konuşması
GÜRSEL
EROL (Elâzığ) – Sayın Başkanım, sayın milletvekilleri; hepinizi sevgi ve
saygıyla selamlıyorum. Kırk bir yıl aradan sonra, bu kürsüde CHP Elâzığ
Milletvekili olarak konuşma hakkını bana tanıyan, beni onurlandıran Elâzığ
halkına da en içten dileklerimle sevgi, saygı ve şükranlarımı sunuyorum.
Ve
Elâzığ Milletvekili olarak Parlamentoda yaptığım ilk konuşma, 27’nci Dönemin
Parlamentomuza, ülkemize ve seçilen bütün milletvekili arkadaşlarımıza hayırlı
olmasını diliyorum. 26’ncı Dönemde Tunceli Milletvekiliydim, bu kürsüde çok
konuşmalar yaptım. 27’nci Dönem Elâzığ Milletvekilliğimizde de aynı
duyarlılıkla, aynı sorumlulukla konuşmalara devam edeceğiz. Tunceli
Milletvekilliğim döneminde olduğu gibi önceliğim devletin varlığı, milletin
bölünmez bütünlüğü; vatanın birliği ve korunmasıyla ilgili duyarlılığımız aynen
devam edecektir ve yine, başta PKK ve FETÖ terör örgütüne karşı dik duruşumuz,
söylemimiz ve davranışımız aynen devam edecektir. Ve yine, hem kentim Elâzığ’ın
hem Türkiye'nin manevi ve millî duygularına sahip çıkarak siyaset yapma
anlayışımız aynen devam edecektir. Siyasette ırklara göre değil, din
ayrımcılığına göre değil, etnik kimlik ayrımcılığına göre değil, siyasette
evrensel değerler üzerinden, bütün ülkemizde yaşayan tüm yurttaşlarımızın eşit
yurttaşlık hakkına sahip çıkarak siyaset yapmaya devam edeceğiz.
Değerli
milletvekilleri, uzun süreden beri, belki de Elâzığ Milletvekilinin ilk defa
sorunlarını gündeme getirdiği bir konuşma talebinde bulundum. Elâzığ, aslında,
Doğu Anadolu’da kuzey ve güneyi birbirine bağlayan, batı ile doğuyu birbirine
bağlayan bir geçiş noktası. Kendine göre gelenekleri olan, millî duyguları
olan, kültürü olan ve bölgede geçmişte “Elâzığ” denildiği zaman “Doğunun
Paris’i” diye adlandırılan bir kentti. Ama gelgelelim ki Elâzığ’da
üniversitemiz var; bu Elâzığ’daki üniversitemiz Türkiye ortalamasında 25’inci
sırada olmasına rağmen, ama Elâzığ bir üniversite kenti değil. 
Elâzığ
inanılmaz bir kültür potansiyeline sahip, turizm potansiyeline sahip; Harput
gibi, Hazarbaba gibi turizm potansiyeli olacak birçok verisi olduğu hâlde
Elâzığ bir turizm kenti de değil. 
Elâzığ’da
organize sanayi bölgemiz var. Özellikle Elâzığ vişne mermeri Türkiye'nin ve
dünyanın en kıymetli mermeri olmasına rağmen, Elâzığ bir sanayi bölgesi de
değil. 
Elâzığ’da
ovalarımız var. Belki de Türkiye'nin en ayrıcalıklı kentlerinden birisi, üç
tarafı sularla çevrili yarımada konumunda ama su ile ovaları
birleştiremediğimiz için Elâzığ bir tarım kenti de değil. 
Elâzığ’da
yaşanan bu sorunların çözümüyle ilgili tabii ki ortak akıl geliştirmek,
çözümlerle ilgili gerekli girişimlerde bulunmak, Meclis kürsüsünde gündeme
getirmek bizim asli görevlerimizden birisi. 
Elâzığ’da
şehir hastanesi yapıldı, mevcut hastaneler kapatıldı ve o bölgede sağlık
sektöründe inanılmaz şekilde yaşanan sıkıntılar, sorunlar ve o bölgede yaşayan
insanların ticari işletmelerinin kapatılmasından kaynaklı sosyal sorunlar
büyümeye başladı. Elinizi attığınız zaman, her anlamda sorunlarla karşı karşıya
gelen bir kentle karşı karşıyayız ama bu sorunların çözümü var mı? Var. 
Geçmişte
Elâzığ her dönemde AKP’ye inanılmaz destek vermiştir yani bütün milletvekilleri
AKP’den seçilmiştir, belediye başkanı AKP’den seçilmiştir ama çevre iller ile
Elâzığ’ı değerlendirdiğiniz zaman, Elâzığ her zaman ikinci planda kalmıştır.
Çevre illerimize, Malatya’ya bakanlık verilmiştir, Bingöl’e bakanlık
verilmiştir, Erzincan’a bakanlık verilmiştir, Diyarbakır’a bakanlık
verilmiştir, Maraş’a, Antep’e bakanlıklar verilmiştir ama Elâzığ’a hiçbir dönem
bakanlık verilmemiştir. Ama şimdi, Elâzığ’ın kırk bir yıl aradan sonra
Cumhuriyet Halk Partisinden seçilen bir milletvekili olarak, siyasette farklı
konularda ayrışmak yerine ortak değerlerde buluşarak kentin sorunlarına çözüm
arayan bir anlayışla bu sorunların çözümüyle ilgili siyasi sorumluluğumuzu
yerine getireceğiz. 
İlçelerimiz
kendi kaderine terk edilmiş. Özellikle Elâzığ’da 3 tane bakır maden işletmesi
var, daha doğrusu yer altı kaynağı zenginliği açısından 3 tane maden ocağımız
var; bunlar Ferrokrom, ETİ KROM ve Maden Bakır İşletmesi. Bunlar
özelleştirilmiş ve bunların bulunduğu ilçeler, beldeler tamamen terk edilmiş
bir hâle getirilmiş. 
Sorunlarla
karşı karşıya olan bir Elâzığ’la karşı karşıyayız. Bugün, Elâzığ Milletvekili
olarak ilk yaptığım konuşma.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
GÜRSEL
EROL (Devamla) – Bundan sonraki konuşmalarımızda Elâzığ’ın sorunlarını daha
detaylı gündeme getirerek, Parlamentomuzu bilgilendirerek Elâzığ’daki sorunları
çözüp Elâzığ’dan CHP’li bir milletvekili seçilmenin farkını hem ilime hem
Parlamentoma kanıtlamayı, çalışmayı kendime siyasi ve ahlaki bir sorumluluk
olarak biliyorum, görüyorum.
Hepinize
en içten dileklerimle sevgi ve saygılarımı sunarım. (CHP sıralarından alkışlar)

ZÜLFÜ
DEMİRBAĞ (Elâzığ) – Sayın Başkanım, mümkünse arkadaşımızın Elâzığ’la ilgili
ifade ettiği sorunlarla ilgili birkaç cümle ifade etmek isterim.
BAŞKAN
– Yok, böyle bir şeyimiz yok. Sisteme girdiyseniz ilk 15’in içerisinde size söz
verebilirim. 
Değerli
arkadaşlar, sayın milletvekilleri; şimdi sisteme giren ilk 15 milletvekiline
yerlerinden birer dakika süreyle söz vereceğim. Bu sözlerin ardından sayın grup
başkan vekillerinin söz taleplerini karşılayacağım.
Sayın
Sarıaslan, buyurun. 
IV.- AÇIKLAMALAR
1.- Nevşehir Milletvekili Faruk Sarıaslan’ın, Kapadokya’da önemli olan
balon turizmi için yeterli balon pilotunun olmadığına, Antalya-Kapadokya
arasında günlük uçak seferi düzenlenmesi gerektiğine, Nevşehir ilinin Kozaklı
ilçesindeki fizik tedavi merkezinin hastaneye çevrilmesinin ihtiyaç hâline
geldiğine ilişkin açıklaması
FARUK
SARIASLAN (Nevşehir) – Sayın Başkan, değerli milletvekilleri; Kapadokya
bölgesindeki turizme katkı sağlaması açısından 3 konuya dikkat çekmek isterim.
1)
Bölgemize balon turizmi önemli katkı sağlamaktadır. Balonu kullanan pilot
sayısı yetersizdir. Bu konunun çözümü için Türk Hava Kurumu devreye girmelidir,
gerekirse bölgedeki turizm şirketleriyle iş birliği yapılabilir. Kuzey Afrika
ülkelerinden de balon pilotlarına talep vardır. Bu vesileyle işsizlik sorununa
da çözüm bulmaya katkı sağlamış oluruz.
2)
Türkiye'ye en çok gelen turist konumunda olan Ruslar Kapadokya’ya ciddi şekilde
ilgi göstermektedirler. Fakat Antalya üzerinden Kapadokya’ya süreklilik arz
eden bir hava bağlantısı olmadığı için Rus turistlerden Kapadokya’da çok az
yararlanılmaktadır. Acilen Antalya-Kapadokya arasına günlük uçak seferi planı
yapılmalıdır.
3)
Kozaklı ilçesindeki fizik tedavi merkezine yoğun talep vardır. Tedavi
merkezinin hastaneye çevrilerek hizmete alınması ihtiyaç hâline gelmiştir.
Teşekkür
ederim.
BAŞKAN
– Sayın Şeker…
2.- Kocaeli Milletvekili İlyas Şeker’in, Kocaeli ilinde Kuzey Marmara
Otoyolu inşaatındaki viyadük çalışması sırasında beton blokun altında kalarak
hayatını kaybeden Öztürk Yılmaz, Bayram Kılıç ve Mehmet Sıddık Canpolat’a
Allah’tan rahmet, yaralı olarak kurtarılan Kani Öztürk’e şifa dilediğine
ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Değerli
milletvekilleri, dün seçim bölgem Kocaeli’de Kuzey Marmara Otoyolu inşaatının Kocaeli-Gebze-Tavşanlı
kesimindeki viyadük çalışmasında talihsiz bir iş kazası meydana geldi. Dün gece
saat 23.30 itibarıyla arama kurtarma işlemleri tamamlandı. Viyadük çalışmaları
sırasında düşen beton blokun altında kalan 4 işçimizden Öztürk Yılmaz, Bayram
Kılıç ve Sıddık Canpolat hayatını kaybetti, işçimiz Kani Öztürk yaralı
kurtarıldı. Yaralı işçimiz Kani Öztürk’ün Darıca Farabi Eğitim ve Araştırma
Hastanesinde bugün sabahleyin ameliyatı yapıldı, durumu iyi, bilinci açık,
konuşuyor. Gebze Cumhuriyet Başsavcılığı ve Bakanlık tarafından incelemeler
yapılıyor. Olayda hayatını kaybeden işçilerimizin cenazeleri otopsi
işlemlerinin ardından ailelerine teslim edilecek.
Meydana
gelen iş kazasında hayatını kaybeden işçilerimize Allah’tan rahmet diliyorum,
yakınlarına başsağlığı diliyorum, yaralı işçimize acil şifalar diliyorum. Bu
tür kazaların bir daha yaşanmaması dileğiyle Genel Kurulu saygıyla
selamlıyorum.
BAŞKAN
– Sayın Kaplan Hürriyet…
3.- Kocaeli Milletvekili Fatma Kaplan Hürriyet’in, kadrosuz usta öğreticilerin
mağduriyetine ilişkin açıklaması 
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Kadrosuz
usta öğreticilerin sorunları hâlâ çözülmeyi bekliyor. Türkiye'nin her ilinde,
her köyünde görev yapan; Millî Eğitim Bakanlığının “memur” Aile, Çalışma ve
Sosyal Hizmetler Bakanlığının da “işçi” olarak görmediği; giyim, bilgisayar, el
sanatları, makine nakışları, halk oyunları gibi branşlarda uygulamalı meslek
eğitimi veren kadrosuz usta öğreticiler kadro beklemeye devam ediyorlar. Özlük
hakları iyileştirilmeyen, yıllarca tam zamanlı çalışmasına rağmen sigortası tam
yatmayan, benzine, vergilere, fiyatlara zam gelirken çalışma saat ücreti
değişmeyen kadrosuz usta öğreticilerin seslerinin duyulmasını istiyoruz
buradan. Ayrıca, usta öğreticilerin iş güvenceleri kurum müdürlerinin
inisiyatifinde. Doğum, hastalık ve ölümlerde bile ücretli izin hakları tam
sağlanamamaktadır. Usta öğreticilerin kadro hakkı, kıdem tazminat haklarının
tam olarak uygulanması, özlük haklarının iyileştirilmesi, işsiz kaldıklarında
işsizlik sigortalarından yararlanmaları için mutlaka ama mutlaka sistemi
iyileştirecek düzenlemeye acil olarak ihtiyaç vardır. Usta öğreticilere artık
üvey evlat muamelesi yapılmamalıdır. 
Teşekkür
ederim. 
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın, 29 Kasım Filistin Halkıyla
Uluslararası Dayanışma Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Bugün
29 Kasım Filistin Halkıyla Uluslararası Dayanışma Günü. Birleşmiş Milletler
Genel Kurulunun 29 Kasım 1977 tarihinde yaptığı oturumda alınan kararla 29
Kasım Filistin Halkıyla Uluslararası Dayanışma Günü olarak ilan edilmiştir. 
Bilindiği
gibi, Türkiye, 15 Kasım 1988’de resmen kurulduğu ilan edilen Filistin devletini
ilk tanıyan ülkeler arasında yer almıştır. İsrail’in, kurulduğu 1948 yılından
bu yana Filistinli kardeşlerimize yönelik baskı, şiddet ve ayrımcılık
politikaları maalesef, artarak devam etmektedir. 
Orta
Doğu’da kalıcı barış için tek yol, 1967 sınırları temelinde, başkenti Doğu Kudüs
olan bağımsız bir Filistin devletinin kurulmasıdır. Türkiye, geçmişte olduğu
gibi bugün de tarihî ve kültürel bağlarımızın bize yüklediği sorumluluk
bilinciyle Filistin halkının her zaman yanında olmaya devam edecektir diyor,
Genel Kurulu saygıyla selamlıyorum. 
BAŞKAN
– Sayın Öçal…
5.- Kahramanmaraş Milletvekili Habibe Öçal’ın, Birleşmiş Milletlerin
Fransa’daki eylemlere ilişkin açıklamalarına ve polis şiddeti karşısında sözde
basın özgürlüğü, insan hakları savunucularının Fransa Hükûmetine karşı tutumlarının
ne olacağını merak ettiğine ilişkin açıklaması
HABİBE
ÖÇAL (Kahramanmaraş) – Teşekkürler Sayın Başkan. 
Gezi
olayları esnasında polisin ülkeyi yakıp yıkan çapulculara karşı müdahalesini
aşırı şiddet olarak nitelendiren Birleşmiş Milletler, Fransa’daki olaylara
gözlerini yumdu, kulaklarını kapattı. Fransa’daki eylemlere ilişkin
açıklamalarda bulunan Birleşmiş Milletler, ülkedeki savaş görüntüsünü görmezden
gelerek polisin şiddet kullanmadığını savunarak iki yüzlülüğünü bir daha
ispatladı. Ancak sözde basın özgürlüğü, insan hakları savunucularının, iki
ağacı bahane edip Vandalizmi destekleyen yerli iş birlikçilerin, barış
söylemleri adı altında çukur siyaseti yapanların bu polis şiddeti karşısında
Fransa Hükûmetine karşı tutumları ne olacak acaba? 
Bu
sorunun muhataplarını, Birleşmiş Milletleri ve Fransa Hükûmetini buradan
kınıyor, yüce Meclisi selamlıyorum. 
BAŞKAN
– Sayın Kılıç…
6.- Kahramanmaraş Milletvekili İmran Kılıç’ın, çevreyle ilgili özlü
sözlere ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Bu
hafta çevreyi konuşuyor ve çalışıyoruz. 
“Ya
bizler çevremizin kirlenmesini ortadan kaldıracağız ya da çevremizin kirlenmesi
bizleri.” Kennedy.
“Tabiat,
her yaprağında derin yazılar olan biricik kitaptır.” Goethe.
“Doğa
bekçiyle değil, sevgiyle korunur.” Anonim.
“Doğa
ve kitaplar onları görebilen gözlere aittir.” Emerson.
“Son
ırmak kuruduğunda, son ağaç yok olduğunda, son balık öldüğünde beyaz adam
paranın yenmeyen bir şey olduğunu anlayacaktır.” Kızılderili atasözü.
“Dünya
büyüklere atalarından miras kalmadı, onu çocuklarından ödünç aldılar.” Afrika
atasözü.
“Tabiatın
şiiri hiç bitmez.” Keats.
“Biz
doğayı korudukça doğa da bizi korur.” Anonim.
“Bin
ormanlık oluşum bir meşe palamudunun içindedir.” Emerson.
“Doğaya
karşı işlenen bir suçun öcü insan adaletinden daha zorlu olur.” Dostoyevski. 
“Her
yıkıntı onarılabilir, tabiatın yıkıntısı asla.” Falih Rıfkı Atay. 
“Sevgi,
çiçek açmayan yere uğramaz.” Eflatun. 
BAŞKAN
– Sayın Topal…
7.- Hatay Milletvekili Serkan Topal’ın, ücretli öğretmenlerin
mağduriyetinin giderilmesi gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Millî
Eğitim Bakanlığı eğitim yılı boyunca okullarda ücretli olarak ders veren
öğretmenlerimizin çalışmalarını günlük temizlik işçisi gibi değerlendirerek
saate bölüp aylık on beş-on altı gün olarak SGK primi ödüyor. Günde sadece kırk
dakika dersi olan bir öğretmen dahi sabah okula gelip akşam evine dönüyor.
Kalan zamanda saatlik olarak başka iş bulma olanağı yoktur. 
Şubat
döneminde yapılacak atamaya mutlaka bu ücretli öğretmenlerimizin tamamı dâhil
edilmeli, eğitim adına utanç verici ve sorunlu olduğu kadar adaletsiz olan bu
uygulamaya derhâl son verilmelidir. Ücretli öğretmenlerimiz kadroya
alınmalıdır. 
Teşekkür
ediyorum. 
BAŞKAN
– Sayın Gültekin…
8.- Niğde Milletvekili Selim Gültekin’in, çiftçiler tarafından yapılan
rutin depolama işleminin, bazı basın-yayın organlarında stokçuluk yapılıyormuş
gibi yansıtılmasının algı operasyonunun bir parçası olduğuna ilişkin açıklaması
SELİM
GÜLTEKİN (Niğde) – Teşekkürler Sayın Başkan. 
Ülkemizin
patates deposu olan Niğde ilimizde bu yıl yaklaşık 850 bin ton patates üretimi
gerçekleşmiştir. Bu üretimin 250 bin tona yakını tarladan direkt satılmıştır,
100 bin tonu gerek tohumluk gerekse hayvan yemi olarak kullanılmaktadır, kalan
500 bin ton patates de kasım ayı itibarıyla ülkemizin altı aylık patates
tüketim rezervi için standartlara uygun depolarımızda satışa hazır hâlde
bekletilmektedir. Bu zaman zarfında, ilgili bakanlıklarımız tarafından kışlık
patates depolarımızda ürün tespiti rutin olarak yapılmaktadır. Bu rutin
tespitlerin bazı basın-yayın organlarında stokçuluk yapılıyormuş gibi
yansıtılması tamamen bir algı operasyonunun parçasıdır. AK PARTİ’li bölge
milletvekillerimizle birlikte ilgili bakanlığımızla bizzat görüşerek ilimizde
kesinlikle patates stokçuluğu yapılmadığı, çiftçilerimiz tarafından rutin
depolama işlemi yapıldığı ifade edilmiştir. Çalışkan, azimli ve üretken Niğdeli
çiftçilerimizin bu konuda müsterih olmalarını, her zaman yanlarında olduğumuzu
bilmelerini belirtir, bereketli ve bol kazançlar dilerim.
Niğdeli
çiftçilerimizi ve Gazi Meclisimizi saygıyla selamlıyorum.
BAŞKAN
– Sayın Özkan…
9.- Mersin Milletvekili Hacı Özkan’ın, Sanayi ve Teknoloji Bakanı
tarafından sonuçları açıklanan KOBİ Gelişim Destek Programı’na ilişkin
açıklaması 
HACI
ÖZKAN (Mersin) – Teşekkürler Sayın Başkanım.
Sanayi
ve Teknoloji Bakanımız Sayın Mustafa Varank tarafından sonuçları açıklanan
KOSGEB’in başlattığı KOBİ Gelişim Destek Programı (KOBİGEL) sayesinde 2.545
işletmeye 734 milyon TL’lik kaynak sağlanacak. Bu destekle 1,5 milyar TL’lik
proje yatırım hacmi oluşturmayı hedefliyoruz. Proje sayesinde 6.055 yeni
personel istihdam edilecek. Proje başına destek üst limiti 300 bin TL geri
ödemesiz, 700 bin TL geri ödemeli olmak üzere toplam 1 milyon TL olarak
belirlendi. Ayrıca KOSGEB’in uygun göreceği gider üzerinden hesaplanacak yüzde
30’luk bir tutar, teminat karşılığı olarak “erken ödeme” adı altında harcama
yapılmadan önce ödenebilecek. 
İşletmelerimize
hayırlı olmasını diliyor, Genel Kurulu saygıyla selamlıyorum.
BAŞKAN
– Sayın Aygun…
10.- Tekirdağ Milletvekili İlhami Özcan Aygun’’un, Fransa, İtalya ve
İspanya’ya ihraç edilen Tekirdağ’ın Saray ilçesinde yetişen bolet mantarının
korunması gerektiğine ilişkin açıklaması
İLHAMİ
ÖZCAN AYGUN (Tekirdağ) – Tarım ve Orman Bakanlığı 2019 yılı bütçe sunuşunda
orman köylerinde kırsal kalkınmayı sağlamak için eylem planı yaptığını
belirtmiştir. Orman köylülerinin yeniden kalkındırılması için 5 bin köye gelir
getirici proje uygulandığı vurgulanmıştır. Tekirdağ’ın Saray ilçesinin Ayvacık,
Safaalan, Güngörmez ve Bahçeköy köylerindeki Istranca’nın gür ormanlarında
yetişen ve halk arasında “çörek mantarı” ya da “bolet mantarı” olarak bilinen
doğal mantar türüne sahibiz. Bu mantar köylerimiz için önemli bir geçim
kaynağıdır. Bolet mantarı zengin besin değeri, içerdiği vitamin, mineral ve
proteinin yanı sıra bağırsak ve mide hastalıklarında tedavi olarak kullanılan
özelliğiyle iyi bir gelir kaynağıdır; Fransa, İtalya ve İspanya’ya ihraç
edilmektedir. 2006 yılından itibaren ormanlarda uygulanan ferahlandırma
çalışması sebebiyle ağaçlardaki sıklığın azaltılması sonucu toprağın daha çok
güneş almasına bağlı olarak bolet mantarında verim düşmüştür. 2006 yılı
öncesinde bölgede 500-600 ton çıkan bolet mantarı miktarı şu anda 150 tonlara
düşmüştür. Tekirdağ’daki köylerimizin geçim kaynağı ellerinden alınmamalı, hem
ormanı korumalı hem de mantarı korumalıyız. 
Teşekkür
ederim. 
BAŞKAN
– Sayın Filiz…
11.- Gaziantep Milletvekili İmam Hüseyin Filiz’in, 2547 sayılı
Yükseköğretim Kanunu'nun geçici 69’uncu maddesinin değiştirilerek 2014 yılından
sonra mezun olan sağlık ön lisans mezunlarına lisans tamamlama hakkının
verilmesiyle sağlık alanında ara eleman ihtiyacının giderileceğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
2547
sayılı Yükseköğretim Kanunu'nun geçici 69’uncu maddesinde "Bu maddenin
yürürlüğe girdiği tarih itibariyle sağlık alanında ön lisans diploması
alanlardan ebelik ve hemşirelik programlarından mezun olanlara kendi
alanlarında, diğerlerinde ise Yükseköğretim Kurulunun belirleyeceği, ebelik ve
hemşirelik dışındaki ilişkili alanlarda lisans tamamlama eğitimi yaptırılır. Bu
eğitimler, Yükseköğretim Kurulunun belirleyeceği alanlarda uzaktan eğitim
yöntemleri ile verilebilir.” denmekte ve 19 Kasım 2014 tarihinden sonra mezun
olanlara bu hak tanınmamaktadır. Geçici 69’uncu maddenin değiştirilerek 2014
yılından sonra mezun olan sağlık ön lisans mezunlarına da lisans tamamlama
hakkının tanınması, sağlık alanında ara eleman ihtiyacının giderilmesine
katkıda bulunacaktır diyor, Genel Kurulu saygıyla selamlıyorum.
BAŞKAN
– Sayın Arkaz…
12.- İstanbul Milletvekili Hayati Arkaz’ın, Kocaeli ilinde Kuzey Marmara
Otoyolu inşaatındaki viyadük çalışması sırasında beton blokun altında kalarak
hayatını kaybeden Öztürk Yılmaz, Bayram Kılıç ve Mehmet Sıddık Canpolat’a
Allah’tan rahmet, yaralı olarak kurtarılan Kani Öztürk’e şifa dilediğine
ilişkin açıklaması
HAYATİ
ARKAZ (İstanbul) – Sayın Başkan, değerli milletvekilleri; Kocaeli’nin Gebze
ilçesi Tavşanlı mevkisinde Kuzey Marmara Otoyolu Projesi kapsamında inşaatı
devam eden viyadüğün beton blok parçası montaj sırasında çöktü. Yaşanan olayda,
inşaatta çalışan işçilerden 3 kişi hayatını kaybetti, 1 kişi de ağır yaralandı.
Yaşanan olayın derin üzüntüsünü hissediyorum. Hayatını kaybedenlere Allah’tan
rahmet, yaralı vatandaşlarımıza acil şifalar diliyorum. 
Büyük
Türk milletini ve Genel Kurulu saygıyla selamlıyorum.
BAŞKAN
– Sayın Tutdere…
13.- Adıyaman Milletvekili Abdurrahman Tutdere’nin, 1 Aralık Adıyaman’ın
il oluşunun 64’üncü yıl dönümünü kutladığına ilişkin açıklaması 
ABDURRAHMAN
TUTDERE (Adıyaman) – Teşekkür ediyorum Başkan. 
1
Aralık 1954 tarihinde Malatya’dan ayrılarak il olan tarihî ve doğal
güzellikleriyle güneydoğumuzun incisi, farklı etnik ve inanç gruplarının bir
arada barış içerisinde ve kardeşçe yaşadığı, huzurun, barışın başkenti
Adıyaman’ımızın il oluşunun 64’üncü yıl dönümünü kutluyor, bu vesileyle bütün
hemşehrilerimi ve yüce Parlamentoyu saygıyla sevgiyle selamlıyorum.
Teşekkür
ediyorum.
BAŞKAN
– Sayın Yılmaz? Yok.
Sayın
Gözgeç…
14.- Bursa Milletvekili Emine Yavuz Gözgeç’in, 29 Kasım Filistin
Halkıyla Uluslararası Dayanışma Günü’nün tüm dünyada kardeşlik hukukunun ve
adaletin tesisine, insan hakları ihlallerinin son bulmasına vesile olmasını
dilediğine ilişkin açıklaması
EMİNE
YAVUZ GÖZGEÇ (Bursa) – Sayın Başkan, değerli milletvekilleri; bugün 29 Kasım
Filistin Halkıyla Uluslararası Dayanışma Günü. Bu vesileyle haklı davalarında
Filistinli kardeşlerimizi daima desteklediğimizi ifade etmek istiyorum. 1948
yılından bu yana devam eden Filistinli kardeşlerimize yönelik, hukuk tanımaz,
zorba, ayrımcı politikalara bütün dünya dur demelidir. Kudüs Yafa Kapısı’nın
üzerine “La ilahe illallah İbrahim halilullah” yazdırmış, hoşgörü ve özgürlük
medeniyetinin torunları olarak bizler her zaman Filistin’in yanında olmaya
devam edeceğiz. 
Bugünün
tüm dünyada kardeşlik hukukunun ve adaletin tesisine, insan hakları
ihlallerinin son bulmasına vesile olmasını diliyor, saygılarımı sunuyorum. 
BAŞKAN
– Son olarak, Sayın Çelebi…
15.- İzmir Milletvekili Mehmet Ali Çelebi’nin, 26 Ağustos 2016 tarihinde
Sağlık Bakanlığına devredilen askerî hastane personelinin mağduriyetinin telafi
edilip edilmeyeceğini Sağlık Bakanından öğrenmek istediğine ilişkin açıklaması
MEHMET
ALİ ÇELEBİ (İzmir) – Sayın Başkan, teşekkürler. 
26
Ağustos 2016 tarihinde asker hastaneleri Sağlık Bakanlığına devredilmiştir.
İçişleri Bakanlığına devredilen Jandarma Genel Komutanlığı ve Sahil Güvenlik
Komutanlığındaki personelin bütün hakları korunmasına rağmen, askerî hastane
personelleri olan subay, astsubay, sivil memurların lojman, servis, tayin
bedelleri haklarını elinden aldınız. Kurum tercihi yaptırılmayan, rızaları
dışında devrolan personeli maddi yönden kayba sokup kazanılmış haklarını
engellediniz. İkametgâhlarının olduğu yerlere ya da memleketlerine atamadınız.
Devraldığınız personeli kadro branşında kurumunuzda yer bulamayınca nöbetçi
memur, şoför yaptınız. 
Sağlık
Bakanlığına sesleniyorum: Devrolan askerî hastane personellerinin kayıplarını
telafi edecek misiniz? 
Teşekkürler.

BAŞKAN
– Teşekkür ederim. 
Değerli
arkadaşlar, şimdi sayın grup başkan vekillerinin söz taleplerini
karşılayacağım. 
Sayın
Türkkan…
16.- Kocaeli Milletvekili Lütfü Türkkan’ın, Kocaeli’nin Gebze ilçesinde
Kuzey Marmara Otoyolu inşaatındaki viyadük çalışması sırasında beton blokun
altında kalarak hayatını kaybeden işçilere Allah’tan rahmet dilediğine,
Edirne’de yaşanan sel felaketi nedeniyle meydana gelen maddi kaybın giderilmesi
gerektiğine, 29 Kasım Filistin Halkıyla Uluslararası Dayanışma Günü’ne ve Dede
Korkut’un UNESCO Dünya Somut Olmayan Kültür Mirası Temsili Listesi'ne kabul
edildiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün Gebze’de vuku
bulan bu viyadüğün çökmesi sonucu beton blokların altında kalan işçi
kardeşlerimizin maalesef 3’ünün cesetlerine ulaşmışlar. 
Allah’tan
rahmet diliyorum, geride kalanlara sabır niyaz ediyorum. Gerçekten, geride
kalanlar için çok zor bir süreç. Ekmek parası kazanmak için, çoluğuna çocuğuna
ekmek götürmek için orada insanüstü şartlarda görev alıp vazifesini ifa ederken
-bir ihmal sonucu olduğu belli oluyor- hayatını kaybetmek geride kalanlar için
çok daha büyük bir acı. 
Umuyorum
bundan ders alınır. Yani, ben o yolu yapan müteahhit şirketlerle alakalı dünden
beri burada ifade edilen sözleri bir daha tekrarlamak istemiyorum. Herkes
hayatı boyunca yaptığı işlerden para kazanmak ister ama bu, yaptığı işlerden
para kazanırken bir insanın hayatına mal olacaksa o para o insanın kursağından
geçmez. Umuyorum bu son olur, bundan ders alırlar. Bundan sonra gerekli iş
güvenliği önlemlerini almadan böyle bir işe girişmez bu Hükûmetin hemen hemen
her ihalesinde gördüğümüz bu 3 şirketin yetkilileri. 
Dün
Edirne’de büyük bir sel baskını oldu. Hamdolsun, çok büyük bir can kaybımız
yok, 85 yaşında bir vatandaşımız sele kapılıp vefat etmiş ama Edirne’de yaşayan
vatandaşlarımızın çok ciddi bir maddi kaybı var. Bu konuda, Hükûmetimizin
Edirne’de yaşayan vatandaşlarımızın maddi kaybını gidermek üzere acele olarak
harekete geçmesini bekliyoruz. 
(Mikrofon
otomatik cihaz tarafından kapatıldı)
BAŞKAN
– Buyurun. 
LÜTFÜ
TÜRKKAN (Kocaeli) – Bugün, aynı zamanda, Birleşmiş Milletler Genel Kurulunda
alınan kararla 1978’den bu yana her yıl 29 Kasım günü Filistin Halkıyla
Uluslararası Dayanışma Günü olarak kutlanıyor. Böylesi anlamlı bir günde
Filistin’de yaşanan zulmü kabul etmiyoruz. İşgalci İsrail’i şiddetle kınıyoruz.
İlk kıblemiz olan o kutsal topraklarda işgale karşı direnen tüm Filistinli
kardeşlerimizi destekliyoruz. Filistin sorununda, 4 Haziran 1967 sınırlarını
esas alan iki devletli çözüm istiyor, bu bağlamda başkenti Doğu Kudüs olan
bağımsız ve egemen Filistin devletinin kurulmasına yönelik siyasi çabaları
destekliyoruz. İYİ PARTİ olarak tavrımız nettir. Kudüs’ten veya herhangi bir
parçasından asla ve kata feragat edilemez. 
Türk
kültür kimliğini yansıtan millî destanımız Dede Korkut, UNESCO İnsanlığın Somut
Olmayan Kültür Mirası Temsili Listesi’ne oy birliğiyle kabul edilmiş. 
(Mikrofon
otomatik cihaz tarafından kapatıldı)
BAŞKAN
– Buyurun. 
LÜTFÜ
TÜRKKAN (Kocaeli) – Türk tarihinin değerli bir kültür mirası olan Dede
Korkut’un UNESCO listesinde yer almasını haklı bir gururla karşılıyoruz. Emeği
geçenlerden de Allah razı olsun diyoruz.
Sağ
olun, var olun. 
BAŞKAN
– Teşekkür ederim. 
Şimdi
Milliyetçi Hareket Partisi Grubu adına Sakarya Milletvekili, Grup Başkan Vekili
Muhammed Levent Bülbül. 
Buyurun
Sayın Bülbül. 
17.- Sakarya Milletvekili Muhammed Levent Bülbül’ün, Kırıkkale OSB'deki
gaz dolum tesisinde meydana gelen patlamada ölen işçiye Allah’tan rahmet,
yaralılara şifa dilediğine, Millî Savunma Bakanlığı Genelkurmay Başkanlığı,
Kara, Deniz ve Hava Kuvvetleri Komutanlıklarında görev yapmakta olan sivil
devlet memurlarının mağduriyetinin giderilmesini talep ettiklerine, Filistin
davasına olan inanç ve kararlılıklarının altını çizmek istediğine ilişkin
açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Sayın
milletvekilleri, konuşmamın başında Kırıkkale Organize Sanayi Bölgesi
yakınlarında bir gaz dolum tesisinde meydana gelen patlama sonucunda 1
işçimizin hayatını kaybettiğinden, 2 işçimizin de yaralandığından haberdar
olmuş bulunmaktayız. Bu elim hadisede hayatını kaybeden vatandaşımıza Allah’tan
rahmet, yaralı vatandaşlarımıza da acil şifalar diliyorum. 
Sayın
Başkan, Millî Savunma Bakanlığı, Genelkurmay Başkanlığı, Kara, Deniz ve Hava
Kuvvetleri komutanlıklarımızda görev yapmakta olan sivil devlet memurlarımız
vardır. Bunlar her ne kadar bir resmî üniforma içerisinde askerî statüde
çalışan memurlar olmasa da en az onlar kadar fedakârlık gösteren, feragat
duygusuna sahip ve işlerine kendini adamış olan vatandaşlarımız,
memurlarımızdır. Bu kurumlarda çalışan memurlarımızın sorunları bugün
itibarıyla oldukça birikmiştir. Konuyla ilgili olarak geçtiğimiz günlerde Sayın
Millî Savunma Bakanımızın özellikle mali haklarda birtakım düzeltmelerin
yapılacağına ilişkin yapmış olduğu açıklamalar hepimizi memnun etmiştir,
özellikle fazla çalışma ücretleriyle alakalı yapmış oldukları çalışmalardan
haberdar olmaktan mutlu olduk. 
Yine,
mali haklarına dair tazminat haklarıyla alakalı birtakım talimatların
verildiğini öğrenmiş bulunmaktayız. Bunların da en kısa sürede gerçekleşmesini
umduğumuzu ifade etmek istiyorum. 
Bu
kurumlardaki askerî personelle aynı şartlarda çalışmalarına rağmen bu
memurlarımızın, sivil memurlarımızın yıpranma payı ve ek hizmet zammı
alamadıklarını burada ifade etmek istiyorum. 
Yine,
son dönemde kamu kurum ve kuruşları ve buralarda çalışanlara yönelik mali
iyileştirmeler sonucu…
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – …ortalama maaş durumu açısından bu kurumlar
kendilerine ancak 20’li sıralarda yer bulabilmektedirler. 
Diğer
kamu personelinin kendi kurumlarına ait sosyal tesis, misafirhane, yaz kampı
gibi olanakları olmasına karşın Millî Savunma Bakanlığı ve TSK’deki sivil
memurlar askerî personelin kullandığı bu tesisleri kullanamamaktadırlar. 
Bunun
gibi daha birçok konuda mağduriyetleri olan ve problemleri gün geçtikçe daha da
artan sivil memurlarımızın bu mali ve sosyal haklarındaki, özlük haklarındaki
gerekli düzeltmelerin acilen yapılmasını arzu etmekteyiz, talep etmekteyiz.
Milliyetçi Hareket Partisi olarak bu konuyla ilgili olarak çalışma içerisinde
olduğumuzu da ifade etmek istiyorum. 
Bu
vesileyle, Filistin meselesiyle ilgili olarak ben de Milliyetçi Hareket Partisi
Grubu adına Filistin davasına olan inancımızın ve kararlılığımızın altını
çizmek istiyorum.
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMED
LEVENT BÜLBÜL (Sakarya) – Özellikle, bu geçtiğimiz yıl içerisinde, bu yıl
içerisinde Filistin meselesine yönelik proaktif anlayış, ortaya koymuş olduğu
tavır ve diplomatik başarıdan ötürü devletimizi ve başta Hükûmet ve
Cumhurbaşkanımız olmak üzere bunda emeği geçen herkesi kutlamak istiyorum.
Birleşmiş Milletlerin öncülüğünde Amerika Birleşik Devletleri’nin Kudüs’ü
İsrail’in başkenti olarak tanımasına yönelik defakto almış olduğu karara karşı
Türkiye’nin şahsiyetli duruşu ve bunun dünya kamuoyu tarafından, Birleşmiş
Milletler üyesi olan birçok ülke tarafından kabul görmesi dünyaya ve bu anlamda
farklı heva ve hevesler içerisinde olan özellikle İsrail’e en büyük mesaj
olmuştur. Bu kararlılığın Türkiye Cumhuriyeti devleti açısından aynı şekilde
devam etmesi bizim temennimizdir.
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – Bu hedef doğrultusunda atılacak bütün adımlarda
Milliyetçi Hareket Partisi devletiyle, milletiyle, İslam dünyasıyla ve
Filistin’le beraber olacaktır.
Saygılar
sunuyorum.
BAŞKAN
– Teşekkür ederim.
Halkların
Demokratik Partisi Grubu Başkan Vekili Sayın Kurtulan, buyurun.
18.- Mersin Milletvekili Fatma Kurtulan’ın, 29 Kasım Filistin Halkıyla
Uluslararası Dayanışma Günü vesilesiyle Filistinlilerin haklı mücadelesinin
yanında olduklarına, 29 Kasım Aladağ katliamının 2’nci yıl dönümü nedeniyle
çocukların iktidarın politikaları sonucu cemaatlerin, tarikatların yurtlarında
kalmak zorunda bırakıldığına, Aladağ Yurt Yangınını Araştırma Komisyonu
Raporu’nun açıklanmadığına ilişkin açıklaması
FATMA
KURTULAN (Mersin) – Teşekkür ediyorum Sayın Başkan.
Bugün
insanlık vicdanında zalimleri mahkûm ettiren iki dramın günü. Bugün, Filistin
Halkıyla Uluslararası Dayanışma Günü. Filistin halkının yetmiş yıldır süregiden
meşru mücadelesiyle İsrail devletine karşı elde ettiği kazanımlara rağmen
Filistin topraklarının yüzde 85’i hâlâ İsrail işgali altında. Bir kez daha
Filistin halkının kendi kaderini tayin hakkını hatırlatıyor, Filistinli
kardeşlerimizin haklı mücadelesinin yanında olduğumuzu belirtiyoruz.
Bugün
aynı zamanda, cemaatlerin, tarikatların önüne atılan çocuklarımızın
katledildiği gün, Aladağ katliamının 2’nci yıl dönümü. İki yıl önce toplumun
vicdanını yerinden sarsan Aladağ katliamında 11’i çocuk 12 kişinin yaşamını
yitirdiği, 24 kişinin de yaralandığı bir facia yaşandı. Kaçak yurt yangınıyla
ilgili hâlâ ailelerin yüreğine bir nebze su serpecek bir yargılama süreci
maalesef yaşanmıyor. Aileler, katliamın sorumluları olarak gördüğü yurt müdürü
Cumali Genç ile Aladağ Kurs ve Okul Talebelerine Yardım Derneği Başkanı İsmail
Uğur’un adli kontrol şartıyla tahliye edildiğini belirttiler. Çocukları kaçak
yurtta kalmaya mecbur bırakan Millî Eğitim Müdürü hakkında, Aladağ Kaymakamı
hakkında hâlâ etkili yargı süreci işletilmiyor ve çocuklarımız hâlâ iktidarın
politikaları sonucu cemaatlerin, tarikatların yurtlarında kalmak zorunda
bırakılıyor. 
Meclis
bünyesinde kurulan Aladağ katliamını araştırma komisyonu, çalışmalarını bir
yıla yakın süredir bitirmiş olmasına rağmen, raporunu hâlâ açıklamadı. 
Bugün,
Aladağ’da çocuklarını kaybeden aileler bizi ziyaret etti. 
(Mikrofon
otomatik cihaz tarafından kapatıldı) 
BAŞKAN
– Buyurun. 
FATMA
KURTULAN (Mersin) - Sorumluların etkili bir şekilde yargılanmadığını, komisyon
raporunun hâlâ açıklanmadığını, çocuklarının katledilmesinin hesabının
verilmediğini belirttiler. Aileler, davada neredeyse kendilerinin suçlu duruma
düşürüldüğünü ifade ettiler. Ailelere de söylediğimiz gibi, Aladağ katliamı
sorumlularının yargılanması için parti olarak elimizden geleni yapacağız, bu
katliamın üzerinin örtülmesine asla izin vermeyeceğiz diyorum. 
Teşekkür
ediyorum. 
BAŞKAN
– Teşekkür ederim. 
Cumhuriyet
Halk Partisi Grup Başkan Vekili Sayın Özkoç, buyurun. 
19.- Sakarya Milletvekili Engin Özkoç’un, 29 Kasım 2016 tarihinde Adana
Aladağ’da yanarak hayatını kaybeden 12 yaşındaki Cennet’in günlüğünde
yazılanlara, Kocaeli’nin Gebze ilçesinde işçilerin hayatını kaybettiği olay
sonrasında devlet tarafından atılan ilk adımın yayın yasağı olduğuna, 29 Kasım
Filistin Halkıyla Uluslararası Dayanışma Günü’ne ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum. 
12
yaşında bir kız çocuğu, adı Cennet, günlüğünden ufak bir not okuyorum: “Bugün,
okula gitmem için sekiz günüm kaldı. 4’üncü sınıfı bitirdim, 5’e geçtim. Aladağ
Süleymancılara gidiyorum. Annem ve babam benim için her şeyi yapıyor, benim
okumam için her şeyi yapıyorlar, ben de okumak için her şeyi yapıyorum. Eğer
ben okursam kardeşlerimi de okuturum. Okumak için elimden gelen imkânları
değerlendireceğim.” 
Cennet
artık yok. Cennet, Süleymancıların tam iki yıl önce 29 Kasım 2016’da Adana
Aladağ’da kurduğu kaçak yurtta arkadaşlarıyla beraber çatı katında yanarak
hayatını kaybetti.
Bina
kaçak, kapılar pencereler PVC, her taraf lambiri ve halı, yangın merdivenleri
kilitli. Çocuklar bulaşık yıkarken sudan elektrik çarptığını söylüyorlar
günlerce, kimse dinlemiyor onları; kontrol yok, denetim yok, önlem yok ve
elektrik kontağından yangın çıkıyor. Bu, Bülent Bey’i ilgilendirmediği için
konuşuyor ama biraz sonra herhâlde o da bizi dinlemeye başlar. PVC’ler,
halılar, lambiriler bir anda ateşle sarılıyor. Yangın merdivenleri kilitli.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – Çocuklar kaçtıkları çatı katında can veriyorlar; 11 çocuk, 12
kişi göz göre göre yanarak ölüyor, ölüm adım adım geliyor ve bunun adı “kaza”
bu ülkede.
Davayla
ilgili şu anda tutuklu yargılanan tek bir sanık yok, il ve ilçe millî eğitim
müdürleri terfi aldılar, herkes koltuğunda rahat. Ama çocuklarını kaybeden
anneler ve babalar tam iki yıldan beri rüyalarında yanıyorlar çocuklarıyla
birlikte; seslerini duyurmaya çalışıyorlar, mahkemede avukatları
konuşturulmuyor, kendileri konuşmuyorlar. Neden? Konuşturulmadıkları için.
Dün,
Gebze’de viyadük inşaatında 3 işçi beton blok altında kalarak yaşamını yitirdi.
Devlet tarafından atılan ilk adım ne biliyor musunuz?
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – Devlet tarafından atılan ilk adım yayın yasağı. Gerekçe ne?
Gerekçe toplum sağlığının ve ahlakının zedelenmesiymiş. Toplumun sağlığı ve
ahlakı; ihmallerle, ucuz sebeplerle yaşamını yitiren insanlarımızı görmezden
gelmekle bozulur, arkadaşları için çırpınan işçilerin feryatlarına sağır
kalmakla bozulur, hesap sormamakla, hesap vermemekle bozulur. İhmallerin,
denetimsizliğin yol açtığı ölümlere “kaza” denilmez, adım adım gelen tüm bu
ölümlerin adı “cinayet”tir. Hesap verilmesi gerekir, hesap sorulması gerekir.
Devletin büyüklüğü vatandaşına verdiği önemle ölçülür. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) - Onun için, devletimiz, örtbas ederek değil, vatandaşına sahip
çıkarak büyük devlet olur.
Değerli
milletvekilleri, bugün Filistin Halkıyla Uluslararası Dayanışma Günü. İki
devletli çözüm temellerinin başkenti Doğu Kudüs olan, 1967 sınırlarında
bağımsız ve egemen bir Filistin devletinin kurulması için hem tüm çabaları
destekleyeceğiz hem de Cumhuriyet Halk Partisi olarak mücadelemize devam
edeceğiz.
BAŞKAN
– Teşekkür ederim.
Şimdi,
Adalet ve Kalkınma Partisi Grubu Başkan Vekili Sayın Turan.
Buyurun.
20.- Çanakkale Milletvekili Bülent Turan’ın, Kocaeli’nin Gebze ilçesinde
viyadük çalışması sırasında yaşanan kazada hayatını kaybeden işçilere Allah’tan
rahmet dilediğine, 29 Kasım Filistin Halkıyla Uluslararası Dayanışma Günü’ne,
29 Kasım Aladağ yangınının 2’nci yıl dönümünde ölen çocukları rahmetle andığına
ve 494 sıra sayılı Komisyon Raporu’nun tekrar incelenmesinde fayda olduğuna
ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ben de hepinizi
saygıyla selamlıyorum. 
Dün
Gebze ilçemizde viyadük yol yapım çalışması sırasında elem verici bir kaza
yaşanmıştı, yetkililerden kazaya ilişkin aldığımız son bilgilere göre olay
yerinde 3 işçimiz hayatını kaybetmiş, 1 işçimiz de yaralı olarak
kurtarılmıştır. Vefat eden kardeşlerimize Allah’tan rahmet diliyorum,
yakınlarına başsağlığı diliyorum. Umarım bu tarz kazalar son bulur.
Sayın
Başkan, değerli milletvekilleri; bugün Filistin Halklarıyla Uluslararası
Dayanışma Günü. Bundan yetmiş bir yıl önce Birleşmiş Milletler, tarihî bir
yanılgıya imza atmış, bölgenin asli unsuru olan Filistin halkının olanca karşı
çıkmasına rağmen bağımsız bir İsrail devletinin kurulmasını maalesef
kararlaştırmıştı ve Filistin’in bölünmesi sürecini başlatmıştı. O günden
bugüne, bölgede, İsrail, yayılmacı politikalarla birçok insanlık suçu işlemiş
ve bugün gelinen noktada, Birleşmiş Milletler Güvenlik Konseyinin 242 ve 338
sayılı Kararlarını çiğneyerek Kudüs’te işgalci konumuna gelmişlerdir. Tüm hâkim
güçlerin sessizliğine rağmen, tüm Filistinliler bilsin ki bir yanımız, bir
gözümüz, bir kulağımız hep İsrail’in karşısında, Filistin’in yanında olacak,
olmaya devam edecek.
Sayın
Başkan, değerli milletvekilleri; yine, bugün, grup başkan vekillerimizin
zikrettiği gibi, Aladağ’daki yangının 2’nci yıl dönümü. Evlatlarımızı rahmetle
anıyorum. Ancak iddia edildiği gibi Meclisimizin konuya duyarsız kaldığı çok
afaki ve haksız bir itham. Az önce bir grup başkan vekili Meclisin bu konuda
çalışma yapmadığını, komisyon raporu hazırlanmadığını ifade etti. Ben, yapılan
çalışmalarla -eksik fazla bir tarafa ama- ilgili ithamları haksız buluyorum. 
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Bakınız, 9 Mayıs 2018’de, tüm partilerin katılımıyla şu
gördüğünüz 494 sıra sayılı Rapor hazırlandı, bölge incelendi, yurtlar
incelendi, kurumların kanaatleri alındı vesaire fazlasıyla kıymetli olan bir
çalışma ortaya konuldu. Tüm kurumlar, idare başta olmak üzere, yasama başta
olmak üzere, Meclisimiz başta olmak üzere üzerine düşeni yapmaya çalıştılar.
Ben öncelikle bu raporun tekrar incelenmesinde fayda olduğu kanaatindeyim.
Teşekkür
ediyorum Sayın Başkanım.
BAŞKAN
– Değerli arkadaşlar, şimdi gündeme geçiyoruz…
ENGİN
ÖZKOÇ (Sakarya) – Sayın Başkan, kayıtlara geçmesi için müsaade ederseniz bir
iki kelime etmek istiyorum.
Sayın
Başkan, ortaokul düzeyinde olan çocuklarımızın tarikatların kurduğu yurtlarda
kalmasını engelleyecek şekilde devletin müdahalede bulunması gerekir.
Çocuklarımız, hiçbir kurumun ya da kuruluşun kendi düşünceleri etrafında var
olabilmeleri için bu tür kaçak yapılarda eğitim görmeye mahkûm edilmemelidir.
Buradaki suç, devletin başında olan iktidarın başka konulara ayırdığı ekonomik
varlığı çocuklarımızın geleceği için ayırmamasından kaynaklanmamaktadır. Eğer
çocuklar ölsün istemiyorsak biz çocuklarımıza sahip çıkarak onların okuyacağı
yurtları çocuklarımıza açmalıyız.
Saygılar
sunuyorum. 
BAŞKAN
– Teşekkür ederim.
Başkanlığın
Genel Kurula sunuşları vardır. 
GÖKAN
ZEYBEK (İstanbul) – Sayın Başkanım, 60’a göre bir söz istiyorum sizden. 
BAŞKAN
– 60’a göre söz isteyen bir hayli arkadaşımız var burada. Onlara vakti geldikçe
söz vereceğim.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İYİ PARTİ Grup Başkan Vekili Kocaeli
Milletvekili Lütfü Türkkan tarafından, ülkemizde kaç Suriyeli mültecinin
yaşamakta olduğunun araştırılması ve tamamının kayıt altına alınması, Suriyeli
mültecilere Türk vatandaşlığı hakkı tanınmasının koşullarının belirlenmesi,
Suriyeli mülteciler için oluşturulan kampların durumu, Suriyeli mültecilerin
neden olduğu sorunların detaylı olarak incelenmesi ve bu sorunların çözümü için
programlar hazırlanması, Suriyeli mültecilerin ülkelerine dönmelerine yönelik
çalışmalara başlanması, daha fazla Suriyeli mültecinin ülkemize girişinin önüne
geçilmesine yönelik çalışmaların ivedilikle başlatılması amacıyla 29/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi
29/11/2018
Türkiye Büyük Millet Meclisi Başkanlığına
Danışma
Kurulu 29/11/2018 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasına saygılarımla arz ederim.
 Lütfü
Türkkan 
 Kocaeli
 Grup
Başkan Vekili 
Öneri:
Kocaeli
Milletvekili ve İYİ Parti Grup Başkan Vekili Lütfü Türkkan tarafından,
ülkemizde kaç Suriyeli mültecinin yaşamakta olduğunun araştırılması ve
tamamının kayıt altına alınması, Suriyeli mültecilere Türk vatandaşlığı hakkı
tanınmasının koşullarının belirlenmesi, Suriyeli mülteciler için oluşturulan
kampların durumu, Suriyeli mültecilerin neden olduğu sorunların detaylı olarak
incelenmesi ve bu sorunların çözümü için programlar hazırlanması, Suriyeli
mültecilerin ülkelerine dönmelerine yönelik çalışmalara başlanması, daha fazla
Suriyeli mültecinin ülkemize girişinin önüne geçilmesine yönelik çalışmaların
ivedilikle başlatılması amacıyla 29/11/2018 tarihinde (10-059 numaralı
araştırma önergemiz) Türkiye Büyük Millet Meclisi Başkanlığına verilmiş olan
Meclis araştırması önergesinin diğer önergelerin önüne alınarak görüşmelerin
29/11/2018 Perşembe günlü birleşimde yapılması önerilmiştir.
BAŞKAN
– Öneri üzerinde gerekçesini açıklamak üzere öneri sahibi İYİ PARTİ Grubu adına
İstanbul Milletvekili Ümit Özdağ.
Buyurun
Sayın Özdağ. (İYİ PARTİ sıralarından alkışlar)
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; Türkiye, dünyada en fazla sığınmacının olduğu ve bütçesine
göre dünyada sığınmacılar için en fazla para harcayan ülkedir. 
Suriye
iç savaşından, Suriye’den sonra en fazla zararlı çıkan ülke de Türkiye
olmuştur. Erdoğan’ın Beşar Esad’ı yıkma politikası tamamen çökmüştür. Sanırım,
artık gizli görüşmeler de başladı Beşar Esad’la. Ancak, bu arada, resmî
rakamlara göre, Türkiye’ye 3 milyon 800 bin Suriyeli sığınmacı yerleşmiştir.
Yine iktidarın açıkladığı rakamlara göre, bunların Türkiye’ye maliyeti bir sene
önce 35 milyar dolardı, aradan geçen bir sene içinde bunun 40 milyar dolara
yaklaştığı anlaşılıyor. Bu maliyet her geçen gün artıyor. 
Suriyeli
sığınmacıların Türkiye için oluşturdukları tehdit sadece ekonomik tehditlerle
sınırlı değil. Suriyeliler, orta ve uzun vadede, Türkiye'nin millî, kültürel,
politik ve jeopolitik yapısını değiştirecek büyük tehditler oluşturmaktadır.
Suriyeli sığınmacılar, Türkiye'nin kültürel ve etnik dokusunu değiştirecek
hızla artmaktadırlar. Eğer resmî rakamları doğru kabul eder, 3,8 milyon
üzerinden hesaplarsak bugün Türkiye’de yaşayan her 20 kişiden 1’i Suriyeli
sığınmacıdır. 2040 yılında rakamları 7,5 milyona çıkacak ve her 13 kişiden 1’i
Suriyeli olacaktır. 
Değerli
milletvekilleri, Suriyeli sığınmacıların kitlesel göçleri, modern bir kavimler
göçüdür. Türkiye’nin demografik yapısını, millî kimliğini orta ve uzun vadede
tahribata uğratacağı kesindir. Suriyeliler, bu gidişle, içimizde yaşayan ayrı
bir millet olarak büyüyecekler ve gelişecekler. Bunu, politik talepler
izleyecektir. 
Bakın,
daha bugünden, Türkiye'nin belirli kentlerinde Suriyeliler nüfusun yüzde
25’ini, yüzde 30’unu, yüzde 24’ünü oluşturmaktalar; Gaziantep’te, Şanlıurfa’da
ve Hatay’da. Kilis’te ise Suriyeli nüfusu, Türk nüfusunu geçmiş durumda. Bir
Kilis ortaokulunda yapılan araştırmanın sonucunu sizinle paylaşmak istiyorum:
52 Suriyeli çocuğun 246 kardeşi var, 49 Türk çocuğun ise 156 kardeşi var.
Bunun, on sene sonra Kilis’in nüfusunu nasıl etkileyeceğini siz düşünün lütfen.

Kitlesel
göçlerin bir silah olduğu artık Batı dünyasında iyiden iyiye kabul edildiği
için kitlesel imha silahlarından hareket edilerek “kitlesel imha göçleri”
kavramı kullanılmaya başlandı. İşte, Türkiye, böyle bir göçle karşı karşıya. Bu
arada, Batı emperyalizmi kaynaklı bazı STÖ’lerin de “Bu sığınmacılar geldiler,
bir daha gitmezler.” şeklinde Türk halkına yalan söylediklerini görüyoruz.
Amaç, Türkiye'nin içerisine gelecekte manipüle edilebilecek etnik tuzaklar
koymaktır. Ama sadece orta ve uzun vadeyle mi ilgili sıkıntılarımız? Hayır,
bugünle de ilgili sıkıntılarımız var. 1 milyona yakın Suriyeli, Türk iş
piyasasında çalışıyor ve Türklerin işsiz kalmasına yol açıyor, iş piyasasının
dengelerini bozuyor ve şimdi, Hükûmet attığı yeni adımlarla daha fazla
Suriyeliye iş vermek için çalışıyor, oysa Türkiye’de işsizlik oranı yüzde 15’in
üzerine çıkmış durumda. İş bulamadığı için intihar eden öğretmenler var. 900
Suriyeliye öğretmenlik verildi geçen hafta. Açtıkları ticarethanelerde vergi
ödemediklerini biliyoruz. Türk esnaf vergi ödüyor, mücadele edemiyor ve
sonunda, biliyorsunuz, iflaslar birbirini izliyor. Lütfen, Gaziantep’e, Hatay’a
ve Şanlıurfa’ya gidin, gerçeği yerinde görün. Türkiye’de güçlü bir Suriye
mafyası oluşmaya başladı ve bu güçlü Suriye mafyasını destekleyecek ne yazık ki
600 binden fazla, klinik depresyondan geçen Suriyeli çocuk var, Türkiye için
ciddi bir tehdittir bu. IŞİD ve El Nusra gibi örgütlerin bu zemini Türkiye’ye
karşı gelecekte kullanacaklarından emin olabilirsiniz ve bu arada, Selefilik
Türkiye’de çok hızlı bir şekilde yayılıyor, Hanefi Mâtüridi çizginin yerine
Selefiliğin âdeta Türk kültürüne sızdığını görüyoruz, bunun üzerinde sizin de
düşünmeniz gerektiğini düşünüyorum.
Hepinize
saygılar sunuyorum. (İYİ PARTİ sıralarından alkışlar) 
BAŞKAN
– Teşekkür ederim.
Öneri
üzerinde Milliyetçi Hareket Partisi Grubu adına Gaziantep Milletvekili Ali
Muhittin Taşdoğan.
Buyurun
Sayın Taşdoğan. (MHP sıralarından alkışlar) 
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, sayın
milletvekilleri; İçişleri Bakanlığı Göç İdaresi Genel Müdürlüğünün verilerine
göre, ülkemizdeki Suriyeli sığınmacıların sayısı 3 milyon 564 bin 919’dur.
Suriyelilerin yüzde 90’ı da 15 ilimizde ikamet etmektedir. Suriye’de yaşanan iç
savaşın ardından ülkenin barış ve istikrara kavuşması, sosyal ve ekonomik açıdan
kalkındırılması, güney hudutlarımızda güvenliğinin temin edilmesi, bölgede
terörist yapılanmanın tekrar inşa edilmemesi ve Suriye’de yaşayan Türk
varlığının hak ve hürriyetlerinin garanti altına alınması partimiz açısından
millî beka meselesi olarak kabul edilmektedir. Nitekim, tarihî bir zaferle
sonuçlanan Fırat Kalkanı ve Zeytin Dalı Harekâtlarına partimiz en güçlü desteği
vermiştir. 
Türk
Silahlı Kuvvetlerinin yürüttüğü Fırat Kalkanı Operasyonu sonucu 260 bin
Suriyeli, Suriye’nin kuzeyine dönmüştür. Bölgede altyapı çalışmaları, insanca
yaşama şartları oluşturuldukça Suriyeli misafirler hızla vatanlarına
döneceklerdir. Gaziantep’te hâlihazırda nüfusun yüzde 19,6’sını Suriyeliler
oluşturmaktadır. Gaziantep’te yapılan Gaziantep Üniversitesinin Suriyelilerle
ilgili araştırma çalışmalarına göre... Suriyeliler hakkında birçok gazetede,
köşe yazılarında bilimsel verilere dayanmadan çok çeşitli yazılar yazılmakta ve
Suriyeliler üzerinden bir yabancı düşmanlığı hortlatılmaya çalışılmaktadır. Bu
konu üzerinden yabancı düşmanlığı yapmanın âlemi yoktur. (CHP sıralarından
alkışlar) Zira bu insanlar, ülkelerindeki iç savaştan dolayı göçmek zorunda
kalmışlardır. Sanıldığının aksine, yüzde 63’ü hiçbir maddi yardım almıyor,
yüzde 99’u savaşın etkilerine rağmen hiçbir psikolojik destek ve yardım
almamıştır, yüzde 97,8’i kirada yaşamaktadır. 
Yapılan
çalışmada “Ülkenize dönmek istiyor musunuz?” sorusunun cevabı yüzde 56,5’tir.
Aynı çalışmada “Ülkemizden başka bir ülkeye gitmek istiyor musunuz?” sorusunun
cevabı yüzde 12,3’tür. 
Görüldüğü
gibi, Türk Silahlı Kuvvetlerinin Fırat Kalkanı ve Zeytin Dalı’nda oluşturduğu
gibi, eğer ülkelerinde insani şartların oluşması sağlanırsa, barış, huzur,
güven, istikrar ülkelerinde oluşturulursa, bataklık kurutulursa bu insanlar
ülkelerine döneceklerdir. Bu konularla ilgili yapılan çalışmaları
değerlendiriyoruz, takipçisiyiz.
Partimiz,
Irak ve Suriye’de savaşın zulmüne muhatap kalan ve kimliği, aidiyeti ne olursa
olsun her insana Türkiye'nin yardım elini uzatmasını gerekli görmektedir. Iraklı
ve Suriyeli sığınmacıların sağlıklı bir şekilde vatanlarına kavuşturulmaları bu
konudaki politikamızın esasını oluşturmaktadır ancak sığınmacılar ve
mülteciler…
(Mikrofon
otomatik cihaz tarafından kapatıldı)
ALİ
MUHİTTİN TAŞDOĞAN (Devamla) – Toparlıyorum Sayın Başkan.
BAŞKAN
– Tamamlayalım lütfen.
ALİ
MUHİTTİN TAŞDOĞAN (Devamla) – Son olarak, Sayın Genel Başkanımız Doktor Devlet
Bahçeli Bey’in ifadesiyle “Anadolu, Türk vatanıdır. Ülkemizdeki Suriyelilerin
güvenli ve süratli şekilde asıl yurtlarına sevki acilen planlanıp hayata
geçirilmelidir. Sınırlarımıza diktiğimiz duvarların aşılması, yeni göç akımları
millet varlığının geleceğini karartacaktır. Üzerinde gururla yaşadığımız
toprakları fetihle, bedel ödeyerek, can vererek, çilelere katlanarak fedakârlıklarla
vatan yaptık. Gidecek yerimiz yok, sığınacak yeni bir yurdumuz yok. Vatan varsa
bayrak vardır, bağımsızlık vardır, istikbal vardır, ar ve namus vardır.”
Genel
Kurulu saygıyla selamlarım. (MHP sıralarından alkışlar)
BAŞKAN
– Öneri üzerinde Halkların Demokratik Partisi Grubu adına Batman Milletvekili
Mehmet Ruştu Tiryaki.
Buyurun
Sayın Tiryaki. 
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; hepinizi saygıyla selamlıyorum.
Suriye’de
çatışmaların başlamasıyla birlikte Lübnan, Mısır, Ürdün, Irak ve Türkiye
hükûmetleri insani amaçlarla açık kapı politikasını benimsemişti. Biz de parti
olarak bu tür savaş ortamlarında sığınmacılara açık kapı politikasını
destekliyoruz ancak sorun şu ki bu sırada girişlerde hiçbir kayıt tutulmadı.
Suriyeliler Türkiye'nin dört bir yanına dağıldı, sağlık dışında herkesin
yararlanması gereken temel hakların hiçbirinden yararlanmadılar; Suriyeli
sığınmacılara beslenme, barınma ve eğitim konusunda gerekli destek verilmedi.
Bu yüzden Suriyeli sığınmacılar ülkemizde büyük bir dram yaşamaktadır. 
Suriye’den
ülkemize gelen sığınmacılar sorununun bir tek çözümü vardır, o da Suriye’ye
barış gelmesidir. Suriye’deki barış politikaları desteklenmeli, savaşı besleyen
her tür destek girişiminden ivedi olarak vazgeçilmelidir. 
Türkiye,
esasen Suriye’den gelenlere mültecilik hakkı tanımamıştır, hâlâ “sığınmacı”
kavramını kullanmamızın nedeni budur. Çünkü Mültecilerin Hukuki Durumuna Dair
Cenevre Sözleşmesi ile Mültecilerin Hukuki Statüsüne İlişkin New York
Protokolü’ne Türkiye çekince koymuştur. Türkiye, sadece Batı’dan gelenlere
mültecilik hakkı tanımaktadır, Türkiye'nin doğusundan gelen hiçbir ülkenin
vatandaşına mültecilik hakkı tanımamaktadır; bu konuda tanınan tek hak, üçüncü
bir ülkeye geçiş için izindir. 
Asıl
sorun, Türkiye üzerinden Suriye’ye geçen cihatçılara da açık kapı politikasının
uygulanmasıdır. Bakın, Suriye’den Türkiye’ye gelenlerle ilgili kayıt
tutulmadığı gibi, dünyanın dört bir yanından gelen radikal cihatçı örgütlerin
militanları Türkiye’den ellerini kollarını sallayarak Suriye’ye geçebilmiş,
oradaki halklara büyük bir dram yaşatmıştır. Hâlâ Türkiye’deki sığınmacı sayısı
bilinmemektedir. 
Türkiye
Hükûmeti sığınmacı hareketlerinden yaklaşık bir buçuk yıl sonra ilk kez
uluslararası görüşmeleri başlatabilmiştir. Bu süre içerisinde uluslararası
örgütlerin hiçbiriyle dayanışma anlamında bir görüşme yürütmemiştir. 
Ayrıca,
Suriye’den Türkiye’ye gelen sığınmacıların kamplarda yaşamak istememesinin,
ülkemizin dört bir yanına dağılmasının birkaç temel nedeni var. 
(Mikrofon
otomatik cihaz tarafından kapatıldı) 
BAŞKAN
– Sayın Tiryaki, tamamlayalım lütfen.
MEHMET
RUŞTU TİRYAKİ (Devamla) – Hemen tamamlıyorum Sayın Başkan, bunun da altını
çizip sözlerime son vereceğim. 
Bunlardan
ilki şu: İş bulup çalışma isteği; ikincisi, kamplardaki fiziki koşullar ve
güvenlik; üçüncüsü, izolasyon ve hareket özgürlüğü; dördüncüsü, etnik ve dinî
kökene dayalı olarak ayrımcılığa uğrama riski; beşincisi, cinsiyet ayrımcılığı
ve uğradıkları şiddet; sonuncusu da kampların tarafsızlığına ilişkin
çekincelerdir. 
Sözlerime
son verirken basın-yayın organları ve siyasetle uğraşan kişilerin, Suriye’den
sığınan savaş mağduru kişilere yönelik şiddeti meşru gösterecek dil konusunda
özen göstermesi ve bu savaşın sona erdirilmesi için çaba göstermesi gerektiğini
söylüyor, hepinizi saygıyla selamlıyorum. (HDP sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına İzmir Milletvekili Özcan
Purçu.
Buyurun
Sayın Purçu. (CHP sıralarından alkışlar)
CHP
GRUBU ADINA ÖZCAN PURÇU (İzmir) – Sayın Başkan, değerli milletvekili
arkadaşlarım; hepinize saygılar sunuyorum. 
Çoğu
politikada olduğu gibi Hükûmet, mülteci politikasında da maalesef sınıfta
kaldı. Ne yaptınız mültecilerle ilgili? Hemen söyleyeyim: Mültecilerin yaşam
koşullarını iyileştirmeye yönelik politikalar yapmak yerine mültecilerin
insanlık onurunu zedeleyen pazarlıklar yaptınız Avrupa Birliğiyle. “Şu kadar
para verirseniz şöyle yaparız, bu kadar para verirseniz böyle yaparız.”
dediniz, bunu inkâr etmezsiniz. 
BÜLENT
TURAN (Çanakkale) – Sen ne dedin? Kovmaya kalktınız. 
ÖZCAN
PURÇU (Devamla) – Mültecileri kullanarak iktidar alanınızı genişletmeye
çalıştınız, siyasette kullanmaya çalıştınız; bunu da inkâr edemezsiniz. Ayrıca,
iç ve dış politikada da tehdit unsuru olarak kullandınız. Kullanmadınız mı?
Kullandınız, bunu kullandınız. (CHP sıralarından alkışlar)
Biz
ne dedik? Dedik ki: “Sığınmacı ve mülteci konusunu dinî referanslar ve geçici
çözümler ekseninde değil de hak temelli kalıcı çözümler öneren politikalar üzerinde
çalışma yapın.” Bunu hak temelli de yapmadınız, kalıcı çözümler nezdinde de
değerlendirmediniz. Cumhuriyet Halk Partisi ne dedi size? “Acilen göç ve
entegrasyon bakanlığı kurun.” dedi. Kurdunuz mu? “Elinize yüzünüze
bulaştırdınız, sınıfta kaldınız.” dedik. 
Mülteciler
Komisyonundaydık, Göç İdaresini arıyoruz, bize hiçbir bilgi vermiyor. Kayıt
yok, envanter yok, kaç tane mülteci geldi, bilgisi yok.
BÜLENT
TURAN (Çanakkale) – Sen, Romanlara olan borcunu öde önce; kandırdın insanları. 
ÖZCAN
PURÇU (Devamla) – Biraz önceki milletvekili anlatıyor, “Ülkelerine dönüyor.”
diyor. Vallahi yalan, gerçek değil. Al, bak, nüfuslar burada. Kurduğunuz
kamplar da yetersiz.
HAYDAR
AKAR (Kocaeli) – Dönenden çok doğuyor, doğuyor, Özcan.
ÖZCAN
PURÇU (Devamla) – Bakın, İstanbul’un göbeğinde 600 bin mülteci var, kayıtlı
mülteci; kayıtsız kim bilir ne kadar var. Kayıtlı mülteci sayısı 3 milyon 700
bin civarında ama kayıtsız olan… Maşallah, sınırlarımız da elek gibi, geçen
geçene, gelen gelene. 6 milyona yakın mülteci var bu ülkede hem de gitmiyorlar.

BÜLENT
TURAN (Çanakkale) – Yanılıyorsun, hepsi kayıtlı.
ÖZCAN
PURÇU (Devamla) – Ülkede savaş varken, çoluk çocuğunuz varken savaş ortamına
gider misiniz, gitmez misiniz? Mülteci de böyle düşünüyor, Suriyeli böyle
düşünüyor. “Ben gitmeyeceğim arkadaş, Türkiye’de bana bedava para veriyorlar,
Türkiye’de bana bakıyorlar, bedava da okul var, ben gitmeyeceğim.” diyor. Niye
gitsin? (CHP sıralarından alkışlar) Öyle yalan yanlış konuşmayın. Bak, rakamlar
burada. 
OĞUZHAN
KAYA (Çorum) – 350 bin kişi gitti geri, 350 bin kişi.
ÖZCAN
PURÇU (Devamla) – Bakın, Cumhuriyet Halk Partisi ne demiş? “İnsanların
verilerini kayıt altına alın.” demiş, almadınız. Sağlıklı barınma koşulları
yapın, çadırda olmaz. Biz çadırda yaşadık, biliyoruz. “Konteynerler koyun.”
dedik, yapmadınız. İnsanlar ne yaptı? Mülteciler kendi imkanlarıyla İstanbul’a
gittiler, İzmir’e gittiler, sokaklarda kaldırımlarda kaldılar. Bizim Türk
vatandaşımız yardımseverdir, kalktı, onlara kendi imkânıyla…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – İngiltere’de çocuk tokatlayanla aynı şeyleri söylüyorsun. 
BAŞKAN
– Sayın Purçu, tamamlayalım lütfen. 
ÖZCAN
PURÇU (Devamla) – Türk vatandaşı yardımsever, mültecilere kendi imkânıyla
yardım etti, sokaklardaki vatandaşı aldı, oraya buraya yerleştirdi, ekmek
verdi, su verdi. Hükûmet, baktı… Bak, biz daha neler…
2015
kayıtlarına göre 708 bin mülteci çocuk var. Bunların yarısı okula gitmiyor,
potansiyel suçlu, yarın öbür gün potansiyel suçlu. Erken evlendirmeler var, zorla
evlilikler var. Organ mafyaları tünemiş Suriyeliler içerisine. Hükûmet bu
konularla ilgili hiçbir çalışma yapmadı. “Belediyeleri bu işin içerisine
koyun.” dedik hizmet alsınlar diye -onlar da insan- onları da yapmadınız.
“Sağlıklı toplum merkezleri kurun.” dedik, onu da kurmadınız, toplum merkezleri
de çalıştırmadınız. Ve sınıfta kaldınız arkadaşlar. Soğanla uğraşmayı bırakın,
insana dokunan politikalar yapın. Soğan hükûmeti olmayın. (CHP sıralarından
alkışlar) İnsana dokunun, insana dokunan politikalar geliştirin. Ülkemizin hâli
belli; mültecilerin hâli de belli, Türk vatandaşının hâli de belli, Roman
vatandaşın hâli de belli.
Hepinize
saygılar, sevgiler sunuyorum. (CHP sıralarından alkışlar) 
BÜLENT
TURAN (Çanakkale) – Sayın Başkan...
MUHAMMED
LEVENT BÜLBÜL (Sakarya) – Başkanım...
BAŞKAN
– Sayın Turan...
BÜLENT
TURAN (Çanakkale) – Sayın Başkan, savaşın ortasında kalmış çocuklarla ilgili bu
tarz dilin, İngiltere’de Suriyeli çocuğu tokatlayan adamlarla aynı dil olduğunu
üzülerek gördüm; hiç yakıştıramadım sayın vekile. (AK PARTİ sıralarından
alkışlar) 
MUHAMMED
LEVENT BÜLBÜL (Sakarya) – Sayın Başkan...
BAŞKAN
– Sayın Bülbül, buyurun.
MUHAMMED
LEVENT BÜLBÜL (Sakarya) – Efendim, demin hatip, demin bizim, Milliyetçi Hareket
Partisi Grubu adına konuşan Sayın Ali Muhittin Taşdoğan’ın konuşmasındaki
ifadelerle ilgili “yalan” ifadesini kullanmıştır. Sataşma dolayısıyla kürsüden
söz hakkının verilmesini talep ediyorum.
BAŞKAN
– Yerinden olsa?
MUHAMMED
LEVENT BÜLBÜL (Sakarya) – Efendim, bu “yalan” ifadesinin kürsüden açıklanmaya
ihtiyacı var.
METİN
NURULLAH SAZAK (Eskişehir) – Ağır bir laf bizim için.
BAŞKAN
– Tamam, peki.
Sayın
Taşdoğan, buyurun.
Yeni
bir sataşmaya yol açmayalım.
VII.- SATAŞMALARA İLİŞKİN KONUŞMALAR
1.- Gaziantep Milletvekili Ali Muhittin Taşdoğan’ın, İzmir Milletvekili
Özcan Purçu’nun İYİ PARTİ grup önerisi üzerinde CHP Grubu adına yaptığı
konuşmasında şahsına sataşması nedeniyle konuşması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; az önceki
hatip ateşli konuşmasında bize dönerek “yalan” dedi. “Yalan”a sonra geleceğim
de hiçbir şeyi ezberden konuşmadık. Bir kere, Milliyetçi Hareket Partisi olarak
Suriyelilerin dönmesini içinizde en çok biz arzu ediyoruz, vatanlarına
dönmelerini.
BÜLENT
TURAN (Çanakkale) – Savaş bitince.
ALİ
MUHİTTİN TAŞDOĞAN (Devamla) – Vatanlarına, vatanları yaşanılabilir bir hâle
gelince dönmelerini.
BÜLENT
TURAN (Çanakkale) – Eyvallah.
ALİ
MUHİTTİN TAŞDOĞAN (Devamla) – 260 bin kişi Suriye’ye dönmüştür; Türk Silahlı
Kuvvetlerinin açıklamasıdır, Millî Savunma Bakanımız açıklamıştır, rakam
oradandır. Yüzde 56’sı dönmek istiyor. Bilimsel değerlere ne kadar saygı
gösteriyorsunuz, ne kadar değer veriyorsunuz bilmiyorum. Gaziantep
Üniversitesinin yaptığı saha çalışmasıdır, herhangi bir köşe yazısından alınmış
değildir, herhangi bir gazete kupürü de değildir. 
Yalana
gelince, evelallah Türk milliyetçisiyiz, 8-9 Şubat 1969’da Adana’da kurulduk, o
günden beri Türk siyasetinin içerisindeyiz, 50’nci yılımız, bir gün yalan
söylemedik, kellemizi verdik yalan söylemedik, kanımızı akıttık yalan
söylemedik, yalan da söylemeyeceğiz. (MHP sıralarından “Bravo” sesleri,
alkışlar) Hele hele milletin kürsüsünden, milletin gözünün içine bakarak yalan
söylemek bize yakışmaz; sözlerinizi iade ediyorum. Elli yıllık bu partiden özür
dilemenizi bekliyorum. 
Genel
Kurulu saygıyla selamlarım. (MHP sıralarından alkışlar) 
BAŞKAN
– Teşekkür ederim. 
HAYDAR
AKAR (Kocaeli) – Sayın Başkan…
BAŞKAN
– Sayın Akar…
HAYDAR
AKAR (Kocaeli) – Hem AKP grup başkan vekilinin hem de MHP sözcüsü arkadaşın
arkadaşımızın söylemleriyle ilgili yanlış anladıklarını düşündüğümüz için ve
orada cevaplaması gerektiğini düşündüğümüz için sataşmadan 69’a göre, ki bariz
bir sataşma var…
MUHAMMED
LEVENT BÜLBÜL (Sakarya) – Ne sataşması?
BAŞKAN
– Yani nasıl sataştığını söyler misiniz. 
BÜLENT
TURAN (Çanakkale) – Hayır, grup başkan vekili olarak mı konuşuyor, Özcan Bey mi
konuşuyor? 
BAŞKAN
– Bir dakika…
METİN
NURULLAH SAZAK (Eskişehir) – Özür dilesin, çıksın özür dilesin. 
HAYDAR
AKAR (Kocaeli) – Bir siyasi kurumu, partiyi yalancılıkla itham ettiğimizi
söyledi, bir defa o kastımız yok orada, ayrıca yine grup başkan vekili… İki
tane olay var, biri de yeter zaten 69’a göre söz vermek için. 
BAŞKAN
– Sayın Akar, dönüp “Yalan söylüyorsunuz.” diye ifade etti burada, ben onu takip
ediyorum burada. 
BÜLENT
TURAN (Çanakkale) – Onu görmezler. 
HAYDAR
AKAR (Kocaeli) – Gördük, gördük. 
MEHMET
BEKAROĞLU (İstanbul) – Kurumu kastetmedi ki “Bilgi yalan.” dedi. 
HAYDAR
AKAR (Kocaeli) – Kurumu kastettiğimizi ifade etti, kuruluş tarihinden itibaren
de nasıl dik durduklarını ifade etti. 
BAŞKAN
– Ama kendileriyle ilgili söyledi, sizinle ilgili bir şey söylemedi. 
MUHAMMED
LEVENT BÜLBÜL (Sakarya) – Bizim kendimizi anlatmamız size sataşma mı oluyor? 
HAYDAR
AKAR (Kocaeli) – Efendim, konuşmacımızın söylemleri yanlış anlaşılmıştır ve bu
yanlış anlaşılma üzerinden bir sataşma gerçekleşmiştir, 69’a göre Özcan Bey’in
cevap vermesi gerekiyor. 
BÜLENT
TURAN (Çanakkale) – Ya, “Yalan atmadım.” demeyecek mi adam? 
METİN
NURULLAH SAZAK (Eskişehir) – Özür dilemesi için izin verin Başkanım. 
MUHAMMED
LEVENT BÜLBÜL (Sakarya) – Efendim, özür dileyecekse…
HALİL
ÖZTÜRK (Kırıkkale) – Belki özür dileyecektir Başkanım. 60’a göre bir özür
dileyecek galiba. 
BAŞKAN
– Yani tavzih mi edecek söylediklerini? 
Yerinden
bir söz verebiliriz Sayın Purçu’ya, 60’a göre, 69 değil de.
HAYDAR
AKAR (Kocaeli) – Peki, peki. 
BÜLENT
TURAN (Çanakkale) – Hayır, Haydar Bey’in istemesi yanlış ama neyse yani. 
BAŞKAN
– Buyurun Sayın Purçu.
IV.- AÇIKLAMALAR (Devam)
21.- İzmir Milletvekili Özcan Purçu’nun, bilgilerin yanlışlığını ifade
etmek istediğine ve özür dilediğine ilişkin açıklaması
ÖZCAN
PURÇU (İzmir) – Sayın Başkanım, öncelikle şunu ifade etmek isterim: Şahsi ve
kurumsal bir niyetimiz yok burada, bilgilerin yanlışlığıyla alakalı bir kastım
var. 
METİN
NURULLAH SAZAK (Eskişehir) – Yanlış başka, yalan başka. 
ÖZCAN
PURÇU (İzmir) – Yalan haber, yalan bilgi üzerinden böyle bir bilgi verdi. Ben
özür diliyorum yanlış anlaşıldıysa. Ama şunu söyleyeyim: Mülteciler
Komisyonunda görev yapmış bir kişi olarak söylüyorum, hakikaten, çevrelerde,
bizim dönemimizde -daha önce çalışmıştım çünkü- o dönemde çok yanlış ve eksik,
kirli bilgiler dolaşıyor. O manada, o bilgileri kullanarak konuşma yaptığını
düşündüğüm şekilde beyan etmek istedim ama yanlış anlaşıldı, özür diliyorum. 
Bir
diğer konu, potansiyel suçlu manası. 2015 verilerine göre, 400 bin civarında
mülteci çocuk okula gitmiyor. Bu 400 bin çocuk sokakta, dolayısıyla suça
meyilli ortamlarda yaşıyorlar, mendil satıyorlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Purçu. 
ÖZCAN
PURÇU (İzmir) – Dolayısıyla suçlu manasında değil, potansiyel suçlu, sokakta
oldukları için, suça yakın oldukları için bunu ifade etmek istedim; yanlış
anlaşılmasın. Yanlış anlaşıldıysa da arkadaşlarımdan ve kurumdan özür
diliyorum. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İYİ PARTİ Grup Başkan Vekili Kocaeli
Milletvekili Lütfü Türkkan tarafından, ülkemizde kaç Suriyeli mültecinin
yaşamakta olduğunun araştırılması ve tamamının kayıt altına alınması, Suriyeli
mültecilere Türk vatandaşlığı hakkı tanınmasının koşullarının belirlenmesi,
Suriyeli mülteciler için oluşturulan kampların durumu, Suriyeli mültecilerin
neden olduğu sorunların detaylı olarak incelenmesi ve bu sorunların çözümü için
programlar hazırlanması, Suriyeli mültecilerin ülkelerine dönmelerine yönelik
çalışmalara başlanması, daha fazla Suriyeli mültecinin ülkemize girişinin önüne
geçilmesine yönelik çalışmaların ivedilikle başlatılması amacıyla 29/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi (Devam)
BAŞKAN
– Şimdi, öneri üzerinde Adalet ve Kalkınma Partisi Grubu adına Kilis
Milletvekili Ahmet Salih Dal. 
Buyurun
Sayın Dal. (AK PARTİ sıralarından alkışlar) 
AK
PARTİ GRUBU ADINA AHMET SALİH DAL (Kilis) – Sayın Başkan, değerli
milletvekilleri; hepinizi saygıyla selamlıyorum. 
Bilindiği
üzere, 2011 yılında Suriye’de başlayan iç karışıklık nedeniyle geldiğimiz
bugünde yaklaşık 3,5 milyon Suriyeli mülteci sadece Türkiye’de ve dünyanın
değişik ülkelerinde de birçok Suriyeli mülteci bulunmaktadır. O dönem,
Başbakanımız, Sayın Cumhurbaşkanımız ve yetkili bakanlıklarımızla beraber
defaatle Suriye Hükûmeti Başkanı Beşar Esad’la görüşmeler yapıldı, ilgili
bakanlıklarla görüşmeler yapıldı, Sudan’da, Tunus’ta, Irak’ta yaşanan olayların
Suriye’de de cereyan etmemesi ve bu olayların bir an önce bitmesiyle ilgili
defalarca görüşmeler yapıldı ama Beşar Esad bütün bu görüşmeleri elinin
tersiyle itekleyerek bu görüşmelere yanaşmadı ve dünyanın birçok ülkesini de
Suriye’de barış ortamının olması için Türkiye Cumhuriyeti Başbakanı ve
Cumhurbaşkanımız davet ettiyse de Türkiye’nin dışında hiçbir ülke oradaki
barışa el uzatmadı. Tabii, geldiğimiz bugünde orada birçok insanın kanı aktı,
birçok çocuk mazlum duruma düştü, kadınlar, erkekler, yaşlılar mazlum ve mağdur
duruma düştüler. 
Şimdi,
2011 yılından bu tarafa Hükûmetimiz açık kapı politikası uygulayarak Suriyeli
mazlum kardeşlerimizin Türkiye’ye geçişlerine yardımcı oldu. Bugün Türkiye’de
bunların bir kısmı kamplarda, barınma merkezlerinde bir kısmı da değişik
illerde kendi imkânlarıyla kalmaktadırlar. Fakat bu konuyla ilgili gerek İnsan
Haklarını İnceleme Komisyonunda gerek ilgili bakanlıklarda defaatle
araştırmalar yapılarak defaatle açıklamalar yapılmasına rağmen zaman zaman bazı
gruplar sümen altından bu grup önerilerini çıkarıyorlar, tekrar Meclis gündemine
ve Türkiye gündemine getiriyorlar. 
Şimdi,
İYİ PARTİ’deki konuşmacı arkadaşımız Esad’la görüşmeyi söyledi. İlk başta
Esad’la görüşmeyi Esad kabul etmedi. Ama Esad Suriye’de mazlum insanların
kanını döktükten sonra, ondan sonra Başbakanımız tavır koydu ve “Biz bundan
sonra Suriye’deki masum, mazlum insanların yanındayız.” diye açıklama da yaptı.

Ayrıca,
okullardaki Suriyeli çocukların Türk çocukların demografik yapısını
değiştireceği ve bunların çok etkilendiğiyle ilgili iddialar var.
Yine,
öğretmenlik yapanlar, esnaflık yapanlarla ilgili iddialar var. Bunlarla ilgili
de burada çok konuşuldu. Esnaflık yapanlar Türkiyeli vatandaşların üzerine
açılan iş yerlerinde sadece işçi olarak çalışıyorlar. Evet, kayıt dışı
çalışanlar var mıdır? Olabilir, zaten SSK kurumları ilgili ihbar aldıklarında
onlarla ilgili gerekli inceleme ve araştırmayı yapıyorlar. Ama bunun dışında,
Türkiye’ye gelen Suriyelilerin sayısının belli olmadığı, sınırımızın kevgire
döndüğü iddiaları asılsızdır, doğruluğu tespit edilemez.
(Mikrofon
otomatik cihaz tarafından kapatıldı)
BAŞKAN
– Sayın Dal, tamamlayalım lütfen.
AHMET
SALİH DAL (Devamla) – Sayın Başkanım teşekkür ediyorum.
Türkiye,
dünyanın gözü önünde cereyan eden kirli bir savaşın hemen yanı başında
yıllardır insanlık onurunu kurtarma mücadelesi veriyor. Yaşadığımız birçok
sıkıntıya rağmen ülkemiz yüklendiği bu tarihsel sorumluluktan payına düşeni
fazlasıyla sırtlanarak katıksız bir şekilde insani ve vicdani görevini yerine
getiriyor. İşte bu büyük ülke, dünya mazlumlarının sesi olan bu ülke benim ülkemdir,
Türkiye Cumhuriyeti’dir, hepimiz bununla iftihar edelim. İnşallah, yaptığımız
Fırat Kalkanı ve Zeytin Dalı Operasyonlarıyla da Suriye’deki terör örgütlerini
temizleyip bu insanların kendi ülkelerine gitmelerini sağlayacağız. 
Genel Kurulu saygıyla selamlıyorum. (AK PARTİ
sıralarından alkışlar)
LÜTFÜ TÜRKKAN (Kocaeli) – Sayın Başkan…
BAŞKAN – Buyurun Sayın Türkkan. 
LÜTFÜ TÜRKKAN (Kocaeli) – Müsaade ederseniz, sayın hatip,
kürsüde, “bazı gruplar, sümen altı önergeler…” şeklinde, isim vermeden, partime
ve verdiğimiz soru önergelerine karşı sataşmada bulunmuştur, 69’a göre söz alıp
cevap vermek istiyorum, yerimden de olabilir. 
Teşekkür ederim. 
BAŞKAN – Buyurun. 
IV.- AÇIKLAMALAR (Devam)
22.- Kocaeli Milletvekili Lütfü Türkkan’ın, Kilis Milletvekili Ahmet
Salih Dal’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; öncelikle, biz bir
grup değiliz, bir siyasi partiyiz; yani, sizin Oslo’da veya İngiltere’nin
başkenti Londra’da görüştüğünüz gibi, birileriyle görüşen bir grup falan da
değiliz. Biz, Türk siyasi hayatında, iktidar olmaya namzet bir siyasi partiyiz,
önce onu bir hatırlatmak istiyorum, o sözünüzü de bizzat size ve partinize iade
ediyorum. 
Bu,
Suriyeliler konusuyla ilgili de biraz bilgi vermek istiyorum size: Okul
çağındaki Suriyelilerin sayısı 907.554, 155.582 Suriyeli ülkemizde eğitim
görebiliyor ancak. Emniyetin raporuna göre, “Suriyeliler işsizlik sorununa yol
açmıyor.” deniliyor ama, “Gaziantep’te, Kilis’te, Adıyaman’da, Hatay gibi
illerde hiç etkisi yok.” deniliyor ama, Suriyelilerin yüzde 10’u çalışma iznine
sahip bu ülkede. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım lütfen. 
LÜTFÜ
TÜRKKAN (Kocaeli) – Kayıt dışı ekonomiye etkileri çok fazla. Ayrıca, geri
gönderme merkezleri işlevsizleştirildiği için, herhangi bir asayiş sorunu kayda
alınmıyor ve resmî rakamlarda, Suriyeliler, Türkiye’de etkisiz eleman olarak görülüyor.
En önemli ayrıntı, Türkiye’deki Suriyelilerin yarısı 18 yaş altında ve gerekli
eğitimleri almıyor bu çocuklar. En büyük potansiyel olan güvenlik ve asayiş
sorununun kaynağı da gerçekte bu durum. 
Teşekkür
ediyorum efendim. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İYİ PARTİ Grup Başkan Vekili Kocaeli
Milletvekili Lütfü Türkkan tarafından, ülkemizde kaç Suriyeli mültecinin
yaşamakta olduğunun araştırılması ve tamamının kayıt altına alınması, Suriyeli
mültecilere Türk vatandaşlığı hakkı tanınmasının koşullarının belirlenmesi,
Suriyeli mülteciler için oluşturulan kampların durumu, Suriyeli mültecilerin
neden olduğu sorunların detaylı olarak incelenmesi ve bu sorunların çözümü için
programlar hazırlanması, Suriyeli mültecilerin ülkelerine dönmelerine yönelik
çalışmalara başlanması, daha fazla Suriyeli mültecinin ülkemize girişinin önüne
geçilmesine yönelik çalışmaların ivedilikle başlatılması amacıyla 29/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi (Devam)
BAŞKAN
– İYİ PARTİ grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Arkadaşlar,
Kırıkkale’deki patlamayla ilgili söz talep eden arkadaşlarımız vardı.
Sayın
Öztürk de istemişti ama buyurun Sayın Can.
IV.- AÇIKLAMALAR (Devam)
23.- Kırıkkale Milletvekili Ramazan Can’ın, Kırıkkale OSB’de LPG yüklü
aracın infilak etmesi sonucu vefat eden hemşehrisi Mikail Şimşek’e Allah’tan
rahmet, yaralanan Mehmet Akbulut ile Ali Kirik’e şifa dilediğine ilişkin
açıklaması
RAMAZAN
CAN (Kırıkkale) – Sayın Başkanım, teşekkür ediyorum.
Bugün,
Kırıkkale Organize Sanayi Bölgesi’nde LPG yüklü aracın infilak etmesi üzerine,
maalesef, hemşehrimiz Mikail Şimşek vefat etmiştir. Kendisine Allah’tan rahmet,
yakınlarına başsağlığı diliyorum.
Yine,
patlamada hemşehrilerimiz Mehmet Akbulut ve Ali Kirik hafif yaralanmıştır;
yaralılara acil şifalar diliyorum. 
Kırıkkale’mize
geçmiş olsun.
Teşekkür
ediyorum Sayın Başkanım.
BAŞKAN
– Yine, Sayın Başevirgen’in söz talebi vardı.
Buyurun.
24.- Manisa Milletvekili Bekir Başevirgen’in, Manisa’nın Turgutlu
ilçesine kurulmak istenen biyogaz enerji santralinin yaratacağı problemlere
ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkan.
Manisa
Turgutlu’da bir biyogaz enerji santrali kurulması planlanıyor. Enerji
şirketinin yapmayı planladığı ÇED toplantısı muhtarlarımızın ve köylerimizin
imza toplayarak tepki göstermeleri sonucu yapılmadı. Genellikle çevreci ve
zararsız olarak görülen bu santral hayvansal, bitkisel atıklar ve kanalizasyon
atıklarını birbirine karıştırıp fermante ederek biyogaz elde edecek. Endişemiz,
tesisin, kurulmak istendiği alana zarar verecek olması. Yapılmak istenen
tesisin yeri çok sakıncalı; köylerin ve yerleşim alanlarının hemen yanına
kurulmak isteniyor, ayrıca Turgutlu’nun içme suyunun sağlandığı su havzasına da
çok yakın. Tesiste kullanılacak olan suyun nereden karşılanacağı, çıkan
atıkların nereye boşaltılacağı ise belli değil. Üstelik, üretim sonucu ortaya
çıkacak gazların yanıcı ve patlayıcı olması ise bir başka risk faktörü. 
Tesisin
kuruluş şartları, yeri ve ÇED raporu Çevre Mühendisleri Odası tarafından da
detaylı olarak inceleniyor. Biz de konunun sonuna kadar takipçisi olmaya devam
edeceğiz. 
Teşekkür
ederim Başkan.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, Dilovası ilçesindeki sanayi tesislerinin çevreye ve
insan sağlığına etkilerini tespit edebilmek ve çözümler üretebilmek amacıyla
26/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 29 Kasım 2018 Perşembe günkü
birleşiminde yapılmasına ilişkin önerisi
BAŞKAN
– Teşekkür ederim.
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım, oylarınıza sunacağım.
29/11/2018
Türkiye Büyük Millet Meclisi Başkanlığına
Danışma
Kurulu 29/11/2018 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 HDP
Grubu Başkan Vekili
Öneri:
26
Kasım 2018 tarihinde, Kocaeli Milletvekili Sayın Ömer Faruk Gergerlioğlu ve
arkadaşları tarafından -939 sıra numaralı- Dilovası ilçesindeki sanayi
tesislerinin çevreye ve insan sağlığına etkilerini tespit edebilmek ve çözümler
üretebilmek amacıyla Türkiye Büyük Millet Meclisine verilmiş olan Meclis
araştırma önergesinin diğer önergelerin önüne alınarak, görüşmelerinin
29/11/2018 Perşembe günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Kocaeli Milletvekili Ömer Faruk Gergerlioğlu.
Buyurun
Sayın Gergerlioğlu. (HDP sıralarından alkışlar)
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli milletvekilleri;
Dilovası’ndaki çevre felaketini bilmeyeniniz yoktur ama maalesef iktidar
tarafından buna bir çözüm yıllardır bulunmamıştır. 
Değerli
arkadaşlar, Dilovası konusunda yıllardır mücadele ediyoruz, çok büyük bir çevre
felaketi yaşanıyor ve maalesef çözümsüz durumda. Biz milletvekili olarak,
Kocaeli Milletvekili olarak Millet Meclisinde bulunduğumuz süre içinde iki ayrı
yazılı soru önergesiyle bu sorunu Cumhurbaşkanı Yardımcısına sorduk, ayrıntılı
bir şekilde sorduk. Bunu nasıl sorduk? 2006’da yine yüce Meclisimizin yapmış
olduğu bir çalışmaya istinaden sorduk. 2006’da Dilovası Meclis Araştırması
Komisyonu kuruldu ve etraflı bir araştırma yapıldı. Hakikaten değerli bir
araştırmaydı, 200 sayfalık bir araştırmaydı, teknik bir araştırmaydı; a’dan
z’ye okudum, not aldım ve bu önerilerin değerli öneriler olduğunu gördüm ancak
bu öneriler yapılmış ve uygulanmamış. 29 çok değerli öneri önerilmiş ve bunlar
yapılmadığı gibi, Dilovası halkının başına bir de Kömürcüler OSB açılmış, âdeta
bir bela olmuş Dilovası halkının başına. 
Değerli
arkadaşlar, şu anda, aylardır, biliyorsunuz, Dilovası halkı, feryat ediyor;
Osman Gazi Köprüsü’nde eylem yapıyor, iktidar görmezden geliyor; Dilovası’nda
etkinlik yapmak istiyor, kaymakamlık engellemeye çalışıyor; en sonunda, bu engellemeler
sonrasında eylemini yaptı ve açıklamalar yaptı.
Değerli
arkadaşlar, Dilovası, aslında, son derece güzel, zamanında çavuş üzümlerinin
yetiştiği, deniz kenarında, çok şirin bir ilçemizdir ancak bu ilçenin yüzde
40’ı şu anda sanayiyle kaplıdır ve hâlen çözüm de bulunmamaktadır çevre
kirliliğine. 
Şimdi
ben size bazı fotoğraflar göstereceğim. Mesela, bakın, Diliskelesi’nin hâli;
fabrika atıklarıyla berbat bir hâlde ve bu atıklar denize gidiyor. Kömürcüler
OSB’den kömür tozları karışıyor ve deniz kapkara bir hâle geliyor. Basında da
fotoğraflarını gördünüz, kapkara bir ortamda çocuklar denize giriyor. 
Fabrikalar,
atıklarını gece on birden sonra salıyordu, iktidarı hiçe sayıyorlardı; zaten o
da denetlemiyordu, umurunda değildi. Şimdi, artık iş iyice çığırından çıktı,
gündüz de atıklar atılıyor ve Dilovası halkı tamamen zehirlerin içinde. Bunun
için biz fabrika önlerine birçok kez gittik ve korkunç kokular salan
fabrikaların önünde eylemler yaptık Dilovası halkıyla, açıklamalar yaptık ve
çok az cezalarla bu fabrikalar cezalandırıldı. Onların umurunda değildi bu
cezalar. Halkı katleden fabrika atıkları ve kokular salıyorlar ama onlar için
çok değersiz cezalarla cezalandırılıyor ve o cezaları ödeyip aynı işlemleri
yapmaya devam ediyorlar; çok yakinen bunları biliyoruz. 
Bunları
nereden biliyorum? Bakın, 2006 yılında ben bir sivil toplum kuruluşu
başkanıydım, MAZLUMDER’in başkanıydım, aynı zamanda da göğüs hastalıkları
uzmanıyım. Benim ana konum astım, bronşit konusu uzmanlık alanım. 2006’da
Dilovası halkı üzerinde bir sağlık taraması yaptım; gerçekten sağlık tablosu
çok kötüydü, inanın ki gördüğüm tablo çok üzücüydü. Şu an 2018 ve gördüğüm çok
çok daha kötü bir tablo değerli arkadaşlar. İşte, Dilovası halkı iyi tanır,
Muhtar Mehmet Şirin Barış yıllarca hava kirliliğiyle mücadele etti, sonunda
kendisi kanserden vefat etti; Allah rahmet eylesin. 
Yine
bakın, Dilovası evlerinin çoğunda oksijen tüpleri, oksijen konsantratörleri
var. İsmet Umuç oksijen maskesiyle nefes alamıyor; görün, bakın, birçok kişi bu
durumda. 
Bu
pazar günü Dilovası Belediyesinin önünde halk toplandı ancak halktan çok polis,
TOMA vardı. Sanki halk ne yapacak yani, bu kadar polis, TOMA’yı yığıyorsunuz
buraya? Halk derdini anlatmaya çalışıyor, sağlık konusunda çözüm bulmaya
çalışıyor. Bakın insanlar feryat ediyor değerli arkadaşlar.
LÜTFÜ
TÜRKKAN (Kocaeli) – Faruk Bey, ben o gün oradaydım, hiç TOMA da yoktu, polis de
yoktu. Ben bizzat oradaydım. Bakın, en önde benim resmim var. Doğruları dile
getirin, eyvallah.
ÖMER
FARUK GERGERLİOĞLU (Devamla) – Bize söylenen bu şekilde. 
Değerli
arkadaşlar, biz şimdi neyi öneriyoruz? 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Gergerlioğlu.
ÖMER
FARUK GERGERLİOĞLU (Devamla) - 2006’da Dilovası Meclis Araştırması Komisyonunun
yapmış olduğu 29 önerisinin tekrar yerine getirilmesi gerektiğini söylüyoruz.
Bakın, bunların arasında özetle söyleyeyim: Bakın “Kurşun, cıva, kadmiyum,
arsenik, krom indikatör olarak kullanılarak bir biyoizleme çalışması
gerçekleştirilmeli.” denilmiş, yapılmamış. “Sağlık tarama merkezi ivedilikle
kurulmalı.” denilmiş, yapılmamış. “Pilot bölge ilan edilmeli.” denilmiş,
yapılmamış. 
Bakın,
daha birçok, 29 önerimiz var ve şunu çok net söylüyorum: Dilovası Kömürcüler
OSB kaldırılmalıdır. Mevzuata aykırı yapılmış olan ve çalışan mevcut OSB’ler
için yeni düzenleme getirilmeli. OSB’lerin denetimi kendi denetim kurullarından
alınıp ehil ve bağımsız kurumlara verilmeli. Denetimler periyodik olarak
yapılmalı. Baca filtrelilerin temizliği, gerektiğinde değişimi mutlaka
sağlanmalı. Her işletmenin kendi özel atık su tesisi olmalı. 
Değerli
arkadaşlar, bugün, burada -bakın, bu siyasetüstü bir konudur- tüm partililere,
en başta da AK PARTİ’lilere söylüyorum: Gelin, tekrar bu Dilovası Meclis
Araştırması Komisyonunu kuralım, bu konuya bir çözüm getirelim.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
CEMİL
YAMAN (Kocaeli) – Ömer ağabey, bu üslupla olmaz.
SELAMİ
ALTINOK (Erzurum) – Verdiğiniz bilgiler, bak, aldığınız bilgiler yanlışmış.
Daha sağlıklı bilgi alarak konuşmalıydınız.
HAYDAR
AKAR (Kocaeli) – Doğru, doğru, verdiği bilgiler doğru.
BAŞKAN
- Sayın Öztürk…
IV.- AÇIKLAMALAR (Devam)
25.- Kırıkkale Milletvekili Halil Öztürk’ün, Kırıkkale OSB’de LPG yüklü
aracın infilak etmesi sonucu vefat eden hemşehrisi Mikail Şimşek’e Allah’tan
rahmet, yaralanan Mehmet Akbulut ile Ali Kirik’e şifa dilediğine ilişkin
açıklaması
HALİL
ÖZTÜRK (Kırıkkale) – Teşekkür ederim Sayın Başkan.
Bugün
seçim bölgem Kırıkkale’de organize sanayi bölgesinde faaliyet gösteren tesise
oksijen gazı taşıyan bir tankerde patlama meydana gelmiştir. Bu patlamada
Mikail Şimşek adlı kardeşimiz rahmetli olmuştur. Kendisine yüce Allah’tan
rahmet, kederli ailesine de başsağlığı diliyorum. Yine bu patlamada Mehmet
Akbulut ve Ali Kirik adlı kardeşlerimiz de yaralanmışlardır, acil şifalar
diliyorum.
Diğer
taraftan Antalya Aksu’da çatışma sonrasında yaralanan ve şu an Akdeniz
Üniversitesi Hastanesinde tedavi gören Kırıkkaleli Uzman Çavuş İbrahim Güngör
kardeşimize de buradan acil şifalar diliyor, Genel Kurulu saygıyla
selamlıyorum. 
Teşekkür
ederim. 
BAŞKAN
– Teşekkür ederim.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, Dilovası ilçesindeki sanayi tesislerinin çevreye ve
insan sağlığına etkilerini tespit edebilmek ve çözümler üretebilmek amacıyla
26/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi (Devam)
BAŞKAN
– Öneri üzerinde İYİ PARTİ Grubu adına Kocaeli Milletvekili Lütfü Türkkan
konuşacaktır.
Buyurun
Sayın Türkkan. (İYİ PARTİ sıralarından alkışlar)
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; ben Dilovası’nda ikamet eden bir milletvekiliyim, burada bir
arkadaşımız daha var, eski Belediye Başkanı Sayın Cemil Yaman, o da benim gibi
Dilovası’nda ikamet ediyor. Dilovası’ndaki kirliliği, Dilovası’ndaki insan
sağlığını tehdit eden şeylerin hepsini konuşalım ama bunları konuşurken devlet
ile milleti karşı karşıya getirecek birtakım provokasyonlardan da imtina
edelim. Bu, sıkıntılı olur, o zaman maksat hasıl olmaz. Ben Kocaeli
Milletvekiliyim, o günkü toplantıda belediyenin önündeki o basın açıklamasında
da tek milletvekili bendim. Oradan rahatsızlıklarını dile getiren, çocukları
gerçekten bu kirlilikten hasta olan insanların kurduğu bir platform var, gelip
bir basın açıklaması yaptılar, çok doğru şeyler de söylediler.
Bakın,
Dilovası’nın bir kadersizliği şu: Dilovası Kocaeli’nin zenci çocuğudur.
Belediye Başkanıyken Sayın Cemil Yaman için de gazeteye demeç vermiştim,
“‘Kocaeli’nin zenci Belediye Başkanı’ diye muamele görüyor.” demiştim,
hakikaten Dilovası öyle. 
Dilovası’na
ikamet etmek üzere gelen arkadaşlarımızın, ailelerin tamamı orada sanayi var
diye geldiler yani iş bulma umuduyla geldiler, geliş sebepleri o. Yani neticede
deniz kenarı olan, gayet güzel bir sayfiye yeriyken birden bir sanayileşme
oluştu, o sanayileşmeyle beraber insanlar iş bulma umuduyla gelip oraya
yerleştiler. Oradaki problemin aslı şu: O sanayi tesislerini oradan kaldırmak
oradaki iş gücünü de yok etmek demektir, bu çok mümkün değil. Hakikaten
Türkiye’nin ilk 500’ünde bulunan yaklaşık 47 tane firma Dilovası’nda üretim
yapıyor, çok ciddi bir istihdam sağlıyor ama bunların arasında ciddi anlamda
insan sağlığını tehdit edecek şekilde üretim yapan fabrikalar var. Bir tanesini
çok ciddi baskılarla Dilovası’ndan taşınmaya razı ettik, buradan da isim veriyorum
Lever fabrikası. Dumanından her gün deterjan artıkları çıkıyordu, insanlar
deterjan artıkları soluyorlardı, o deterjan artıkları yollara geldiğinde bu
sefer her hafta Dilovası’nda o yokuşta 3 tane vatandaşımız hayatını
kaybediyordu.
Geriye
kalan 2 tane demir çelik fabrikası var. Bunlar bir kısım yatırımlar yaptılar
ama hâlâ kanserojenli hurda demir işliyorlar. Bunların da oradan gitmesi için
ciddi bir kamuoyu oluşturmak gerekiyor veyahut da üretimlerini ciddi anlamda
hurdadan değil, diğer türlü üretim yapan bir demir çelik tesisi hâline
getirmeleri için çaba sarf etmemiz lazım. Bu konuda Hükûmete çok ciddi görev
düşüyor.
Dilovası’ndaki
bir önemli mesele de Dilovası’nda görev yapan, geçmişte ve bugün görev yapan
belediye başkanlarının hatasını şu anda Dilovası halkı çekiyor. Sayın Cemil
Yaman burada, bir şey söyledim: “Bu fabrikaları birden bire buradan kaldırmak
mümkün değil. Bu fabrikaların arasına serpiştirilmiş olan bu evleri
-Dilovası’nın hinterlandı müsait- yukarıda kuzeye doğru taşıdığımızda mezkûr sahayı
daha yukarıya iskân edersek Dilovası’nı o sanayiden içeriye çekmiş oluruz…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
LÜTFÜ
TÜRKKAN (Devamla) - …o insanlar hem temiz hava alırlar hem de buradaki zehirli
üretimden etkilenmezler.” diye söylemiştim. Ama maalesef, ne Cemil Yaman ne de
şimdiki belediye başkanı bu konuda çok başarılı olamadılar, hatta hiç başarılı
olamadılar.
Bu
konuda, geçmiş dönemde bakanlık da yaptı, Sayın Erdoğan Bayraktar’a da teşekkür
ediyorum. Orada TOKİ’de, TOKİ’ye ait evler yaptı, insanların bir kısmı yavaş
yavaş oraya taşınacak. Ama bunu yerel yöneticiler yapabilirdi, bunu merkezî
Hükûmet teşvik edebilirdi, maalesef olmadı.
Bir
sıkıntımız daha var, o da Kömürcüler OSB. Kömürcüler OSB’yi kurdular, hemen
yanına “Siz kanser olacaksınız, biz biliyoruz.” deyip bir de hastane kurdular,
bir komedi. Kömürcüler OSB’de kömür partikülleri insanları zehirliyor,
öldürüyor, “Tamam, siz öleceksiniz, biliyoruz, ama ölmeden evvel bir de
hastanede yatın.” deyip yanına hem okul hem de hastane yaptılar. Bu da bu
Hükûmetin yapabileceği en gudubet işlerden bir tanesiydi. 
Hepinize
saygılar sunuyorum, sağ olun. (İYİ PARTİ sıralarından alkışlar) 
BAŞKAN
– Teşekkür ederim. 
Yine,
Kırıkkale’yle ilgili, Kırıkkale Milletvekili Sayın Önal.
Buyurun.

IV.- AÇIKLAMALAR (Devam)
26.- Kırıkkale Milletvekili Ahmet Önal’ın, Kırıkkale OSB’de LPG yüklü
aracın infilak etmesi sonucu vefat eden hemşehrisi Mikail Şimşek’e Allah’tan
rahmet, yaralanan Mehmet Akbulut ile Ali Kirik’e şifa dilediğine ilişkin
açıklaması
AHMET
ÖNAL (Kırıkkale) – Sayın Başkan, çok teşekkür ediyorum. 
Kırıkkale
Organize Sanayi Bölgesi’nde bulunan bir fabrikada gaz dolumu yapıldığı esnada
henüz sebebi bilinmeyen bir patlama meydana gelmiş, maalesef 1 yurttaşımız,
kardeşimiz hayatını kaybetmiş, 2 yurttaşımız da yaralanmıştır. Hayatını
kaybeden kardeşimize Cenab-ı Allah’tan rahmet, ailesine sabırlar diliyorum;
yaralı kardeşlerimize de yine Cenab-ı Allah’tan acil şifalar diliyorum.
Kırıkkale’mize geçmiş olsun diyorum. 
Teşekkür
ederim. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, Dilovası ilçesindeki sanayi tesislerinin çevreye ve
insan sağlığına etkilerini tespit edebilmek ve çözümler üretebilmek amacıyla
26/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 29 Kasım 2018 Perşembe günkü
birleşiminde yapılmasına ilişkin önerisi (Devam)
BAŞKAN
– Öneri üzerinde Cumhuriyet Halk Partisi Grubu adına Kocaeli Milletvekili
Haydar Akar. 
Buyurun
Sayın Akar. (CHP sıralarından alkışlar)
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
Dilovası hakkında konuşacağız. 
Aslında
Dilovası’nın adı, gündem olarak herkesin bildiği, tüm Türkiye'ye mal olmuş adı
kanser ovası. 
CEMİL
YAMAN (Kocaeli) – Yapmayın ya, burada yapmayın ya!
HAYDAR
AKAR (Devamla) – Evet, evet “kanser ovası” diye söylendiği zaman herkesin
aklına Dilovası gelir. Dilovası aslında çok şirin bir beldemizdi. 
CEMİL
YAMAN (Kocaeli) – Siz böyle düşünüyorsunuz. Dilovası kanser ovası değildir.
Dilovası, güzel insanların…
HAYDAR
AKAR (Devamla) – Konuşmacı arkadaşlara katılıyorum ama Lütfü Bey’in dediği
gibi, sanayiyle beraber kurulmuş bir belde de değildir. Sahilde, çok güzel bir
beldeydi, sanayiyle birlikte bu özelliklerinin tümünü yitirdi ve şu anda
yaşanabilir olmaktan çıktı. 
CEMİL
YAMAN (Kocaeli) – Dilovası, kanser ovası değil, yiğitlerin ovasıdır. 
HAYDAR
AKAR (Devamla) – Cemilciğim, buna senin katkın var demeyeceğim ama zorlama beni
şimdi oradan. 
Şimdi
biraz Dilovası’nı anlatayım. Dilovası, gerçekten, Türkiye sanayisinin kalbinin
attığı bir ilçemiz. 6 tane organize sanayi bölgesi var, toplamda Kocaeli’de 13
sanayi bölgesinin 6’sı Dilovası’nda bulunuyor. 
CEMİL
YAMAN (Kocaeli) – 5 tane, 5.
HAYDAR
AKAR (Devamla) – Sen burada düzeltirsin biraz sonra gelince. 
En
son kurulan Kömürcüler Organize Sanayi Bölgesi. O dönemde karşı çıktım, ben
özel sektörden gelen bir kişi olarak buna karşı çıktım. Cemil Bey de karşı
çıktı Belediye Başkanı olarak, onu da biliyorum, karşı çıktığını. Niye karşı
çıktık? Türkiye'nin üç tarafı denizlerle çevrili. Organize sanayi bölgesinde,
Kömürcüler OSB’nin yapacağı iş, gemiyle gelecek ithal kömürler organize sanayi
bölgesine taşınacak, Dilovası’nın içerisine taşınacak, torbalanacak ve
Türkiye'nin her tarafına yayılacak, Türkiye'nin her tarafına. Türkiye'nin üç
tarafı denizlerle çevrili. Zonguldak’ta madenler kapandığı için istihdam problemi
var, oraya yapılması gereken veya başka bir yere yapılması gerekirken tam da
Dilovası’nın rüzgâr aldığı yere, kalbine yapıldı. O zamana kadar Dilovası,
kanser ovası olarak yine anılıyordu. Şimdi itiraz ediyor ama Meclis araştırması
komisyonu kuruldu 2006’da, 29 tane öneri tespit etti. Bunların hepsi doğru
öneriler, doğru öneriler. Peki, biri yerine getirildi mi? Getirilmedi.
Hepsini
genelleyecek önerinin başında sanayileşmenin durdurulması, öyle mevcut
sanayinin kaldırılması falan değil, iyileştirilmesi vardı, iyileştirilmesi.
Biraz evvel bahsedilen sanayi tesislerinin iyileştirilmesi vardı. Bunların
hiçbiri yapılmadı.
Dünyada
kanserden ölenlerin oranı yüzde 12, Türkiye’de kanserden ölenlerin oranı yüzde
13, Kocaeli’de 4 kişiden 1 kişi kanser nedeniyle ölüyor, Dilovası’nda kanserden
ölenlerin oranı yüzde 34. Hele bundan sonra çok daha artacak çünkü Dilovası’na
girebilmek için: Bir, önce bir navigasyon cihazı bulacaksınız çünkü öyle bir
belde ki fabrikaların arasına sıkışmış, ne girişi bulabiliyorsunuz ne çıkışı
bulabiliyorsunuz. İki, oksijen tüpü veya maskeyle girmek zorundasınız. Gerçi
navigasyon olmasa da zaman kaybınız olur ama eğer maske kullanmazsanız inanın
yaşam tehlikeniz var demektir hele biraz da uzun süre kalırsanız.
Biraz
evvel gösterdiği örnekler gerçekten doğruydu. Dilovası’ndaki kardeşlerimizin,
arkadaşlarımızın, yurttaşlarımızın birçoğu kanserden ölüyor, o kömür tozunu
soluyarak ölüyor. 
Sadece
kömür değil tabii, o kadar çok problemi var ki. Türkiye’deki en büyük 50
firmaya sahip olmasına rağmen aldığı yatırımlara baktığımız zaman aynı
Kocaeli’nin genelinde olduğu gibi Dilovası da bir yatırım fakiri.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen…
HAYDAR
AKAR (Devamla) – Gerçekten Türk ekonomisine büyük katkısı var. Dedik ki ya
organize sanayi bölgeleri, ilk 500’ün içindeki 50 tane büyük firma… Kocaeli,
Türkiye’de kamu yatırımı olarak sonuncu il Bayburt’un dibinde, sonuncu il,
81’inci il. Bizim Dilovası da ilçeler arasında sonuncu ilçe diyebilirim. 
Tabii,
sayın vekilim gelecek burada “Hastane yaptık.” diyecek ama bu hastane
gerçeğinin ne olduğu da biraz evvel anlatıldı. Onun için, Dilovası’na hep
beraber bir çözüm bulmak zorundayız. 
Şimdi
yapmamız gereken yeniden araştırılması değil. Tespitlerin hepsi doğruydu, 29
madde. Şimdi, bakalım, on altı yıllık iktidarınız döneminde bu maddelerde
hangisinin yerine getirildiğini hep birlikte tespit edelim. Yapılmışsa teşekkür
edelim, yapılmamışsa da yapılmamış olanları yaptırmak için burada mücadele
edelim. Dilovası’nın buna ihtiyacı var, Kocaeli’nin buna ihtiyacı var.
Hepinize
saygılar, sevgiler sunuyor, teşekkür ediyorum. (CHP sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına Kocaeli Milletvekili
Cemil Yaman. 
Buyurun
Sayın Yaman. (AK PARTİ sıralarından alkışlar) 
AK
PARTİ GRUBU ADINA CEMİL YAMAN (Kocaeli) – Sayın Başkan, değerli
milletvekilleri; öncelikli sizleri ve ekranları başında bizleri izlemekte olan
aziz milletimizi saygıyla selamlıyorum. 
HDP
Grubu önerisi üzerine söz almış bulunuyorum. Bu vesileyle, dün Gebze’de
yaşanan, Kuzey Marmara Otoyolu’nda hayatını kaybeden kardeşlerimize Allah’tan
rahmet diliyorum, yaralı kardeşime de acil şifalar diliyorum. 
Dilovası
benim yaşadığım şehir. Ben Ağrı doğumlu bir Dilovalıyım ve Dilovası’nda
yaşamaktayım ve Dilovası’nda yaşamaya devam etmekteyim; çocuklarımla birlikte
Dilovası’nda yaşamaktayım. Bu insanların verdiği oylarla bir dönem de,
2009-2014 yılları arasında belediye başkanlığı, hizmetkârlık yaptım o halka.
Bakın, bilinen şeylerin birçoğu doğru değildir. Dilovası Kocaeli’de suç oranı
en düşük ilçedir. Dilovası, insanların bir arada yaşamaktan mutlu olduğu güzel
bir ilçedir. Evet, Dilovası değil Türkiye’mizin, ülkemizin, dünya sanayisinin
önemli noktalarından biridir. Osmanlı’nın meyveliği olan Dilovası, AK PARTİ
öncesinde Türkiye’de birçok konuda olduğu gibi çarpık sanayileşmeyle birlikte,
çarpık şehirleşmeyle birlikte, benimle birlikte büyüdü. 1980’den, darbeden
sonra hızlı göç aldı. 1987 yılında ilk defa “Dilovası” ismi kullanıldı ve Çerkeşli
köyü Muallimköy’le birleştirilerek belde yapıldı, ondan sonra da Dilovası hızlı
büyümeye devam etti. Dilovası çarpık bir organize sanayi bölgesi değildi, ıslah
OSB’dir; Dilovası Organize Sanayi Bölgesi daha sonradan organize sanayi bölgesi
yapıldı. Dilovası’na AK PARTİ döneminde bir metrekare yeni sanayi alanı
açılmadı. Kömürcüler Organize Sanayi Bölgesi dâhil AK PARTİ öncesinde kurulmuş
bu sanayi kuruluşları, keşke kurulmamış olsaydı orada. 
HAYDAR
AKAR (Kocaeli) – Ama hiç kimse izin vermedi ona, siz izin verdiniz. 
CEMİL
YAMAN (Devamla) - Dilovası’nın sorunları elbette ki vardır.
HAYDAR
AKAR (Kocaeli) – Hiç kimse izin vermedi Sayın Cemil Bey, sizin iktidarınız
döneminde o kömürcülerin oraya taşınmasına izin verildi. 
CEMİL
YAMAN (Devamla) – Efendim? 
HAYDAR
AKAR (Kocaeli) – Karşı koyduk; sen de karşı koydun, ben de karşı koydum ama
kabul ettiler. 
CEMİL
YAMAN (Devamla) – Kömürcüler Organize Sanayi Bölgesi için 1996 yılında başvuru
yapılmış ve AK PARTİ öncesinde, 2002’den önce kurulma kararı verilmiştir. Bizim
dönemimize doğru, taşındı fabrikalar.
HAYDAR
AKAR (Kocaeli) – Beraber karşı koyduk.
BAŞKAN
– Sayın Akar, konuşmuştunuz siz.
CEMİL
YAMAN (Devamla) – Bugün Dilovası 5 organize sanayi bölgesinin olduğu, OSB
büyüklüğünde bir küçük sanayi sitesinin olduğu, 9 uluslararası limanın olduğu
ve yaklaşık olarak 600 sanayi kuruluşunun hâlihazırda faal olduğu, 350 sanayi
kuruluşunun da yapım aşamasında olduğu, Türkiye Büyük Millet Meclisi araştırma
komisyonunun almış olduğu kararlar doğrultusunda -burada o dönemin Çevre Bakanı
Sayın Osman Pepe’ye de teşekkür ediyorum- bu 29 maddeyle ilgili çok ciddi
çalışmalar yapıldı. Şu anda herkes, televizyonları başında izlemekte olan
vatandaşlarımız Bakanlığın ilgili sayfasına girerseniz…
(Mikrofon
otomatik cihaz tarafından kapatıldı)
BAŞKAN
– Sayın Yaman, 1 dakika…
CEMİL
YAMAN (Devamla) – 1 dakika yetmez Dilovası için.
BAŞKAN
- Toparlayalım lütfen. O kadar ama.
CEMİL
YAMAN (Devamla) – Eğer telefonlarınıza girerseniz hava ölçüm cihazlarından
Dilovası’nın hava raporlarını alabilirsiniz.
Ben
Dilovası Belediye Başkanıydım. 2009 yılında Dilovası AK PARTİ belediyeciliğiyle
tanıştı ve Allah’a hamdolsun 2009-2014 yılları arasında 120 proje başladı ve
bitirildi. Şimdiki belediye başkanımız da projeler yapmaya devam ediyor. 
Ama
buradan sesleniyorum: Bizim yakın zamanda Dilovası’yla ilgili güzel
müjdelerimiz olacak diyorum.
Bu
vesileyle hepinizi saygıyla selamlıyorum. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Müsaade ederseniz, kayıtlara geçmesi açısından…
ÖMER
FARUK GERGERLİOĞLU (Kocaeli) – O zaman “Evet.” deyin de samimiyetinizi görelim.
BAŞKAN
– Arkadaşlar, sayın grup başkan vekilini dinliyorum, lütfen.
Buyurun
Sayın Özkoç.
ENGİN
ÖZKOÇ (Sakarya) – Müsaade ederseniz kayıtlara geçmesi açısından bir şeyleri
ifade etmek istiyorum.
Efendim,
Sayın Başkanı dikkatle dinledik. 29 maddeden hangisi çözüldü, bir tanesini
söylemedi, tek bir tane söylemedi. Bugüne kadar ne yaptıkları konusunda tek bir
şey söylemedi. Dilovası’yla ilgili bildiğimiz şeyleri tekrarladı ama
Dilovası’nın içine düştüğü ve insanların ölüm nedeni hâline gelen bütün o
sanayinin nasıl kurtarılacağı konusunda, nasıl tekrar insanlarımızın gerçekten
mutlu yaşayacağı bir yer olması konusunda tek bir kelime etmedi. AKP’yi sadece
bu yüzden eleştiriyoruz. Demagoji yapmayı bırakın. Arkadaşımız Haydar Akar
diyor ki: “Ben milletvekiliydim, sen belediye başkanıydın; birlikte mücadele
ettik, gel birlikte mücadele etmeye devam edelim.” O ise bu sıralara demagoji yapıyor,
olmuyor. 
BÜLENT
TURAN (Çanakkale) – Demagoji değil, cevaplarını verdi Sayın Başkan.
OSMAN
AŞKIN BAK (Rize) – Ayrıca proje açıklayacağını söyledi Engin Bey, eksik
dinledin bence, son kısmı eksik dinlemişsin.
CEMİL
YAMAN (Kocaeli) – Sayın Başkanım, söz istiyorum. 
BAŞKAN
– Sayın Yaman…
CEMİL
YAMAN (Kocaeli) – Ben demagoji yapmıyorum. 
ENGİN
ÖZKOÇ (Sakarya) – “Demagoji” sataşma değildir Sayın Başkan.
BAŞKAN
– Arkadaşlar, bir dakika... Sayın Yaman’ı dinleyelim, size bir şey diyen
olmadı.
CEMİL
YAMAN (Kocaeli) – Bu grup önerisini veren arkadaş beni yakinen bilir. Ben
demagoji yapmıyorum. Üç dakikalık bir sürede bunu özetlemeye çalıştım. Mesela
Dilovası’nın iki deresi vardır; Eynerce ve Dil Deresi, ıslah edilmiştir. Dil
Deresi’nin ıslah çalışmaları devam etmektedir.
HAYDAR
AKAR (Kocaeli) – Dil Deresi’nin beraber fotoğraflarını çekelim istersen.
CEMİL
YAMAN (Kocaeli) – Örnek vermek gerekirse, Dilovası’nın evsel ve sanayi
atıklarının tamamına yakını, yüzde 99,9’u arıtılıyor. Sayın Başkanım, 3 tane
arıtma tesisi yapılmıştır ve artık denizimiz kirletilmiyor. 
Kömürcüler
Organize Sanayi Bölgesinin, evet, yer seçimi yanlış, Dilovası’nda olmamalıydı;
bununla ilgili de çalışmaları yapmaktayız, bir yıla yakın bir zamanda bu
müjdeyi de halkımıza vereceğiz. (AK PARTİ sıralarından alkışlar) 
OSMAN
AŞKIN BAK (Rize) – O kadar çok şey yaptık ki sayamıyoruz, süre yetmiyor,
maşallah.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Efendim, Sayın Başkana dedim ya “29 maddeden niye söylemediniz?”
diye. Niye söylemedi? 
OSMAN
AŞKIN BAK (Rize) – Söyledi işte.
ENGİN
ÖZKOÇ (Sakarya) – Niye ben sana sorunca “Şöyle şöyle yaptık.” diyorsunuz.
BAŞKAN
– İşte, neyse, sonuç itibarıyla…
ENGİN
ÖZKOÇ (Sakarya) – Şimdi, ben o derenin hâlini…
BÜLENT
TURAN (Çanakkale) – Arada konuşsunlar Başkanım.
ENGİN
ÖZKOÇ (Sakarya) – Müsaade ederseniz, kayıtlara geçmesi için Haydar Akar’ın bir
iki kelimeyle kendisine cevap… 
CEMİL
YAMAN (Kocaeli) – Sataşmadım ben.
ENGİN
ÖZKOÇ (Sakarya) – Kayıtlara geçmesi için. 
CEMİL
YAMAN (Kocaeli) – Sayın Başkan, bir sataşmam olmamıştır.
BAŞKAN
– Yok, bir dakika…
Sayın
Akar…
HAYDAR
AKAR (Kocaeli) – Yok, yok, sataşma yok, kayıtlara girsin diye söylüyorum.
Evet,
29 maddeden gerçekten de büyük bir çoğunluğu hakkında bir adım atılmamıştır.
Dil Deresi, bunların temizliği, bunların içerisinden bir tanesiydi ama Dil
Deresi’nin hâlini yine hep birlikte görüyoruz. Bir kısmında çalışma yapıldı ama
bir kısmı duruyor.
OSMAN
AŞKIN BAK (Rize) – “Devam ediyor.” dedi. 
HAYDAR
AKAR (Kocaeli) – Zaman zaman da Veysel Eroğlu’yla çok görüşmem oldu. Bu
araştırma önergesi Dilovası hakkında ilk kez verilmiyor, 24’üncü Dönemde de
verdik. “Lütfen, Meclis olarak verilen önerilerin yerine getirilip
getirilmediğini denetleyelim çünkü bu çok önemli.” dedik. 
Diğer
konularda Cemil Bey’le -dediğim gibi- birlikte savaştık ama yetmedi. Kömürcüler
OSB’yi kurduktan sonra bir de çöp entegre tesislerini oraya kurmaya kalktılar,
Dilovası’na kurmaya kalktılar. Kocaeli Büyükşehir Belediyesi, çöp entegre
tesislerini oraya…
CEMİL
YAMAN (Kocaeli) – O konu kaldı.
HAYDAR
AKAR (Kocaeli) – Yine gittik, orada yine mücadelemizi yaptık, yine oradan
kaldırttık onu. Yani Dilovası…
BÜLENT
TURAN (Çanakkale) – Sayın Başkan…
OSMAN
AŞKIN BAK (Rize) – Efendim, konuşma…
BAŞKAN
– Tamam, bir dakika arkadaşlar…
HAYDAR
AKAR (Kocaeli) – Yok, anlaşılması açısından söylüyorum.
ENGİN
ÖZKOÇ (Sakarya) – Önemli bir konu arkadaşlar.
HAYDAR
AKAR (Kocaeli) – Gerçekten de Dilovası Türkiye'nin en önemli olaylarından bir
tanesi. Aslında Türkiye'ye örnek olabilecek bir proje Dilovası’nda yapılabilir.
Sanayiyi kaldıramayız; dedik ya 5-6 neyse, organize sanayi bölgemiz var,
kaldıramayız ama vatandaşlara hemen yamacında yaşanabilir bir kent
yaratabiliriz. Bu imkânları var Türkiye'nin ama bu göz ardı ediliyor.
ABDULLAH
GÜLER (İstanbul) – Müjdelerimizi bekleyin.
HAYDAR
AKAR (Kocaeli) – Derdimiz, bunun yerine getirilmesi ve denetlenmesidir. Başka
bir şey demiyorum.
BAŞKAN
– Teşekkür ederim.
BÜLENT
TURAN (Çanakkale) – Başka ilçelerimiz de var kıymetli, Sayın Başkanım. 
OSMAN
AŞKIN BAK (Rize) – Cemil Bey söyledi zaten, projeleri açıklayacağını ifade
etti. 
LÜTFÜ
TÜRKKAN (Kocaeli) – Sayın Başkanım…
FATMA
KURTULAN (Mersin) – Sayın Başkan…
BAŞKAN
– Arkadaşlar, sükûnetle tamamlayalım şu öneri üzerindeki görüşmeleri. 
Sayın
Türkkan…
LÜTFÜ
TÜRKKAN (Kocaeli) – Sayın Cemil Yaman’ı kürsüde dinledim. Kendisini geçmiş
dönemde yaptığı Belediye Başkanlığı döneminde yapamadığı işler yüzünden nedamet
içerisinde gördüm, saygı duyuyorum. Yalnız “Yüzde 99,6’sı arıtma tesisinden
geçiriliyor.” dediği o atıkların hiçbirini belediye falan yapmadı, Hükûmet de
yapmadı. Benim de içinde bulunduğum, mütevellisi olduğum, yönetim kurulu
üyeliği yaptığım Dilovası Organize Sanayi Bölgesi’nin yaptığı bir tesisten…
CEMİL
YAMAN (Kocaeli) – 1’ini yaptı, 3’ünü Büyükşehir yaptı. 
LÜTFÜ
TÜRKKAN (Kocaeli) – …Dilovası’nın atıkları temizleniyor. Yani bunu ne merkezî
Hükûmete ne de belediyenize mal etmeyin. 
CEMİL
YAMAN (Kocaeli) – Sayın Başkanım, şu anda Dilovası Organize Sanayi
Bölgesi’ndeki arıtma tesisi...
LÜTFÜ
TÜRKKAN (Kocaeli) – İkinci bir konu daha söyleyeceğim, müsaade eder misiniz?
CEMİL
YAMAN (Kocaeli) - …evsel ve sanayi atıkları…
LÜTFÜ
TÜRKKAN (Kocaeli) – Sayın Başkan, bir müsaade eder misiniz?
Dil
Deresi ıslah çalışması… Bakın, derenin ıslah çalışmasından bahsediyoruz,
İstanbul’un hemen yakınındaki bir vilayetten bahsediyoruz. Yedinci sene oldu
yahu, yedi senede nesil değişti, bir dereyi halledemediniz, vallahi
halledemediniz.
ENGİN
ÖZKOÇ (Sakarya) – Bize bir müjde verecekler ama.
FEHMİ
ALPAY ÖZALAN (İzmir) – İzmir de öyle.
LÜTFÜ
TÜRKKAN (Kocaeli) – Ve üzülerek ifade ediyorum, Sayın Cemil Yaman’ın akrabaları
arasından ölen çocuklar var, ölen insanlar var bu Dilovası’ndaki kirlilik
yüzünden. Dolayısıyla, birinci önceliğimiz bizim insanoğlu, siyasetçi olmak
ondan sonra gelen vasfımız. Kendi akrabalarınız, kendi canınız, kendi
yeğenleriniz için de düşünürseniz burada söylenenlerden kalkıp bir Hükûmet
politikasını doğrulayacak ifadelerden uzak konuşmanızı beklerdim ben. Doğru
olan bu, buradakilerin hepsi kalacak ama cuma günü, cumartesi günü ben
Dilovası’ndayım, siz de Dilovası’ndasınız, bu insanlar bizim yüzümüze
baktığında “Yahu Başkan, doğru söylemedin.” diyecekler. E bu da hoş olmayacak
Sevgili Cemil Yaman. 
Teşekkür
ediyorum.
FATMA
KURTULAN (Mersin) – Sayın Başkan…
CEMİL
YAMAN (Kocaeli) – Efendim, sataşmadan söz istiyorum. 
FATMA
KURTULAN (Mersin) – Sayın Başkan…
BAŞKAN
– Sayın Yaman, bir dakika…
Sayın
Kurtulan…
FATMA
KURTULAN (Mersin) – Sayın Başkan, konuşmacımız 2006… (Gürültüler)
BAŞKAN
– Arkadaşlar, duyamıyorum. Lütfen müsaade eder misiniz arkadaşlar. 
FATMA
KURTULAN (Mersin) – Konuşmacımız, 2006 yılında Dilovası sorunlarını araştırmak
üzere kurulan Komisyonun ihtiyacı hasıl olmadığını söyledi. Karşı iddialar da
var. Bunun biraz daha anlaşılması için konuşmacımıza bir söz vermenizi rica
ediyoruz. 
BAŞKAN
– Sayın Kurtulan, yani iddialara cevap mahiyetinde tekrar bir şeyimiz yok yani
usulümüz. 
FATMA
KURTULAN (Mersin) – Hayır, biraz daha izaha ihtiyacı var. 
BAŞKAN
– Bir sataşma varsa ayrı mesele, onu söylüyorsanız. 
FATMA
KURTULAN (Mersin) – Hayır, doğru olmadığı söylendi, bunların gerçek olmadığını
söyledi.
CEMİL
YAMAN (Kocaeli) – Hayır, sataşmadım ben. 
FATMA
KURTULAN (Mersin) – Dolayısıyla böyle bir sorun da ortada görülüyor.
Konuşmacımıza bir…
BAŞKAN
– Bir dakika…
Sayın
Yaman, çok kısa lütfen…
CEMİL
YAMAN (Kocaeli) – Ben sataşmadım. 
BAŞKAN
– Tamam, çok kısa… 
FATMA
KURTULAN (Mersin) – Niye bizden geçtiniz oraya?
CEMİL
YAMAN (Kocaeli) – Kimseye bir sataşmam olmadı. 
ÖMER
FARUK GERGERLİOĞLU (Kocaeli) – Bize söz verdiniz sanırım. 
BAŞKAN
– Bir dakika…
CEMİL
YAMAN (Kocaeli) – Ben Dilovası’nda yaşıyorum ve yaşamaya devam ediyorum. Benim
ailem de hep orada yaşıyor ve yaşamaya devam edeceğiz. Dilovası’nın elbette ki
sorunları vardır. Dilovası bir üretim merkezidir. Sorunların çözümü konusunda
AK PARTİ iktidarı döneminde çok ciddi adımlar atılmıştır ve atılmaya da devam
edilmektedir. 
Sayın
Grup Başkan Vekilimiz Lütfü Bey söyledi, ben Dilovası’nın içinde yaşıyorum, ben
sokağında, caddesinde dolaşıyorum, dolaşmaya devam edeceğim. 
HAYDAR
AKAR (Kocaeli) – Şimdiki belediye başkanı yaşamıyor, sen yaşıyorsun! 
BAŞKAN
– Sayın Gergerlioğlu, siz de lütfen şu önden… Mikrofondan şey yapmayalım, siz
de diğer arkadaşlar gibi ön taraftan… Kayda geçsin. 
ÖMER
FARUK GERGERLİOĞLU (Kocaeli) – Açık mı mikrofon?
BAŞKAN
– Mikrofonları açmadım hiç kimsenin, arkadaşlarımızın. Lütfen…
ÖMER
FARUK GERGERLİOĞLU (Kocaeli) – Kayda geçsin diye yani. 
BAŞKAN
– Kayda geçsin, kaydediyor arkadaşlarımız. Lütfen…
ÖMER
FARUK GERGERLİOĞLU (Kocaeli) – Şimdi, şöyle, Sayın Türkkan sanırım yanlış bir
bilgilendirme yaptı çünkü Dilovası halkı beni aradı, kendisi cumartesi günü
mitinge gittiğinde…
LÜTFÜ
TÜRKKAN (Kocaeli) – Pazar günü…
ÖMER
FARUK GERGERLİOĞLU (Kocaeli) – Pazar günü sanırım. 
…TOMA’lar
yukarı çıkmışlar, kendisi geldiğinde ayrılmışlar, o yüzden görememiş sanırım.
Bu bilgiyi düzeltmiş olalım. 
LÜTFÜ
TÜRKKAN (Kocaeli) – Benden mi korkmuşlar ya? Değil, vallaha değil, olsa
söylerim. 
FATMA
KURTULAN (Mersin) – Ya, siz doğru söylediğinizi iddia ediyorsunuz, arkadaşa
yalancı diyorsunuz Lütfü Bey ya. 
BAŞKAN
– Bir dakika arkadaşlar, lütfen…
FATMA
KURTULAN (Mersin) – Demek ki görmüşler, var yani.
ÖMER
FARUK GERGERLİOĞLU (Kocaeli) – Bakın, Lütfü Bey…
BAŞKAN
– Arkadaşlar…
ÖMER
FARUK GERGERLİOĞLU (Kocaeli) – …ben doğru olanı söyledim. 
LÜTFÜ
TÜRKKAN (Kocaeli) – Yanlış bilgi verdin.
ÖMER
FARUK GERGERLİOĞLU (Kocaeli) – Yanlış bilgi değil, düzeltilmiş bilgi. Siz de
beni şey çıkarmaya çalışmayın. 
FATMA
KURTULAN (Mersin) – TOMA’ya mı sahip çıkıyorsun?
BAŞKAN
– Sayın Gergerlioğlu konuşsun. Lütfen…
LÜTFÜ
TÜRKKAN (Kocaeli) – Bakın, ben bir şeyi istirham ediyorum. Bakın, çok önemli…
BAŞKAN
– Sayın Türkkan…
ÖMER
FARUK GERGERLİOĞLU (Kocaeli) – Hayır, bir dakika, konuşmamı bitirmedim. Lütfen…
BAŞKAN
– Sayın Türkkan, karşılıklı konuşma olmasın, lütfen.
FATMA
KURTULAN (Mersin) – İstediğiniz zaman kalkamazsınız Lütfü Bey. 
OSMAN
AŞKIN BAK (Rize) – Bence oylamaya geçelim efendim. 
ÖMER
FARUK GERGERLİOĞLU (Kocaeli) – Bakın, değerli arkadaşlar, burada bizim önerimiz
çok basit, tüm partilerin katılması gereken bir şey söylüyoruz. Yüce Meclisin
2006’da yapmış olduğu araştırma yerde kalmıştır, 29 önerinin hiçbiri uygulamaya
geçmemiştir, ana mesele budur. Gelin, tekrar bu önerilerin hayata geçmesi için
bir uğraş verelim. Dilovası halkı şu anda feryat ediyor. 
Bakın,
ne diyor Özlem Paliha: “Eşim oksijen tüpü kullanıyor, oğlum akciğer ameliyatı
oldu. Camlarımızı günaşırı siliyoruz, artık deterjanlar da yetmiyor…”
CEMİL
YAMAN (Kocaeli) – Ya, bunlar her şehirde oluyor, her şehirde oluyor Ömer Bey.
LÜTFÜ
TÜRKKAN (Kocaeli) – Yok, yok, her şehirde olmuyor, her şehirde olmuyor.
ÖMER
FARUK GERGERLİOĞLU (Kocaeli) – “…Sirke ve karbonat tozu karıştırıp çıkarmaya
çalışıyorum. Ayda 150 liradan aşağı su ve elektrik parası gelmiyor. Gelirimiz,
çamaşır suyu, deterjan ile su ve elektrik faturasına gidiyor.” diyor bu halk.
Bu Kömürcüler OSB kaldırılmadığı gibi, şu anda maalesef bir de hurdacılar
OSB’nin kurulma hazırlıkları olduğunu duyuyoruz. 
Bütün
bunlardan sonra yüce Meclisin yapması gereken, hep birlikte, 5 partinin,
tekrar, Dilovası için bu önerileri hayata geçirmesi ve bir araştırma
komisyonuyla konunun en derinden, kökünden ele alınmasıdır.
Teşekkür
ediyorum.
BAŞKAN
– Tamam, teşekkür ederim.
Arkadaşlar,
öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. [HDP sıralarından alkışlar(!)]
Şimdi
diğer öneriye geçiyoruz.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Buyurun.
3.- CHP Grubunun, Adana Milletvekili Orhan Sümer ve arkadaşları
tarafından, Millî Eğitim Bakanlığına bağlı okullarda öğrenim gören öğrencilerin
barındıkları yurt ve pansiyonların denetimlerinin sıkılaştırılması ile
öğrencilerin can ve mal güvenliğinin sağlanması amacıyla 29/11/2018 tarihinde
TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Kasım 2018 Perşembe günkü birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 29/11/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Adana
Milletvekili Orhan Sümer ve arkadaşları tarafından Millî Eğitim Bakanlığına
bağlı okullarda öğrenim gören öğrencilerin barındıkları yurt ve pansiyonların
denetimlerinin sıkılaştırılması ile öğrencilerin can ve mal güvenliğinin
sağlanması amacıyla 29/11/2018 tarihinde Türkiye Büyük Millet Meclisi
Başkanlığına verilmiş olan 580 sıra no.lu Meclis Araştırması Önergesinin diğer
önergelerin önüne alınarak görüşmelerinin 29/11/2018 Perşembe günlü birleşimde
yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Adana Milletvekili Orhan Sümer konuşacak.
Buyurun
Sayın Sümer. (CHP sıralarından alkışlar)
CHP
GRUBU ADINA ORHAN SÜMER (Adana) - Sayın Başkan, değerli milletvekilleri;
hepinizi saygıyla selamlıyorum.
Gün
geçmiyor ki acı ve üzücü bir haber almayalım; Kırıkkale’deki patlamada ölen bir
vatandaşımıza, önceki gün helikopter kazasında şehit olan askerlerimize, dün de
Kuzey Marmara Otoyolu inşaatında çalışırken viyadük altında kalarak hayatını
kaybeden işçilerimize Allah’tan rahmet, ailelerine, yakınlarına sabırlar
diliyorum. 
Değerli
milletvekilleri, daha dün Adana’da çocuğunun okulundan istenen 55 lirayı
ödemediği için bir vatandaşımız intihara kalkıştı. Bizim insanlarımızın hayatı
bu kadar değersiz, bu kadar ucuz olmamalı. 
Değerli
milletvekilleri, bugün Aladağ’da 11’i kız öğrenci, 12 vatandaşımızın hayatını
kaybettiği yurt yangınının 2’nci yıl dönümü. Hayatını kaybeden minik
evlatlarımıza bir kez daha Allah’tan rahmet, ailelerine başsağlığı diliyorum.
Bugün
Aladağ’ın acılı aileleri Türkiye Büyük Millet Meclisindelerdi. Acı olayın
üzerinden iki yıl geçti ama bu davada yargılanan bir tutuklu dahi kalmadı.
Aileler hak istiyor, hukuk istiyor, adalet istiyor. Mecliste ailelerimizin
haklı feryadını duyurmak için, sorumluların hesap vermesi için onların sesi
olmaya çalışıyoruz. 
Değerli
milletvekilleri, Aladağ yangını aslında her geçen gün eğitim sistemimizde
yaşanan sorunlara tutulmuş bir aynadır, bir yüzleşmedir çünkü dönemin Aladağ
İlçe Millî Eğitim Müdürü Mehmet Aktaş görevi ihmal suçlamasıyla yargılandığı
hâlde Adana’nın en gözde okullarından birine müdür olarak atanmıştır; evet,
yanlış anlamadınız, âdeta ödüllendirilmiştir. Aladağ’da can veren minik
yavruların kemiklerini sızlatan, ailelerini yaralayan, tuz basan bu konuyu ben Meclis
gündemine taşıdım. Sayın Millî Eğitim Bakanımıza yanıtlanması talebiyle bir ay
önce bir soru önergesi verdik. Sayın Bakana sordum: On beş yıla kadar hapis
cezasıyla yargılanan bu kişinin atanmasındaki gerekçe nedir? Ama Sayın Bakan
buna yanıt verme ihtiyacı bile duymadı; oysa mevzuat çok açık, bu kişinin
buraya atanması doğru değil, etik değil. O hâlde bu kişi neden ödüllendirildi?
Öğrencileri devletin yurduna değil yanan bu yurda yönlendirdiği için mi
ödüllendirildi? Sorarım sizlere: Bu atama kararına imza atanların, Aladağ’daki
acılı annelerin, babaların yıllardır ağlamaktan kan çanağı olan gözlerine
bakacak yüzü var mıdır? Diyoruz ki: “Eğitim için adalet, Aladağ için adalet.”
Buradan bir kez daha sesleniyorum: Önergeme yanıt vermediniz ama lütfen skandal
olan yanlıştan dönün, bu atamayı iptal edin. Bu ülkedeki bir tek evladımızın
bırakın canını, tek birinin bir damla gözyaşı bile tüm kontenjanlardan,
koltuklardan daha kıymetlidir. 
Değerli
milletvekilleri, Aladağ’daki elim hadiseden sonra, delillerin karartılması
uğruna Aladağ’da yurt bir gecede yıkıldı. Yıkılan yurdun yerine hâlâ bir devlet
yurdu yapılmadı. İlçe merkezinde okuyan çocukların ailelerinin taleplerine
rağmen haftada bir gün bile servis olanağı tanınmıyor. Yani yol yok, okul yok,
yurt yok. Oysa yangında yitirdiğimiz evladımız dördüncü sınıf öğrencisi Cennet,
demin Sayın Başkanımızın da söylediği gibi, çok önemli mesaj vermişti.
Devletimizin görevini Cennet hatırlatıyor bizlere.
Değerli
milletvekillerimiz, Millî Eğitim Bakanlığına bağlı toplam 3.053 kurumda
364.739; özelde ise 2.254 kurumda 48.862 öğrenci barınma hizmeti alıyor.
Aladağ’daki elim hadiseden sonra… Bu yurt ve pansiyonlarda kalan çocuklarımızın
önemli bir bölümü dağ köylerinde yaşayan yoksul ailelerimizin çocuklarıdır.
Hepimizin bildiği gibi, dün Aladağ’da, daha önce Konya’da, Diyarbakır’da
yaşadığımız facialar denetimsizlikte başrol oynamıştır. 
Devletimizin
koruması altında bulunan çocuklarımız için en iyi ortamı oluşturma görevi
bizlere düşmektedir. Denetimleri sıklaştırmamız, kontrol mekanizmaları
oluşturmamız gerekiyor. Ama Bakanlık, yılda sadece bir defa yaptığı denetimle
denetim yapmış gibi gösteriyor. Üstüne basa basa soruyoruz: Aladağ’daki
yangından sonra yönetmeliğe uygun olmayan, uygun nitelikte personel
çalıştırmayan kaç yurt ve pansiyon denetlendi? Kaçının bugüne kadar şartları
uygun hâle getirildi? Uygun koşulları taşımayan kaç yurt kapatıldı? Bu
yurtlardan kaç çocuk pansiyonlu okullara nakil oldu? Ama herkes suspus. Niçin?
Çünkü etkin bir denetim yok, çünkü çocuklarımızın kıymeti yok. 
Bakın,
bunu da tekrar belirtiyorum: Daha üç gün önce Feke’de yine bir facianın
eşiğinden döndük; anne babalar, öğrenciler tedirgin çünkü Feke’de öğrencilerin
kaldığı pansiyonda bir hafta içinde tam 3 yangın çıktı. Allah korusun, bu facia
yaşansaydı bunun sorumlusu kim olacaktı? 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ORHAN
SÜMER (Devamla) – Artık bu tür üzücü olayları milletin vicdanına terk
etmeyelim. Ailelerin yanan yüreğine bir damla dahi olsun su taşıyalım. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim. 
Öneri
üzerinde İYİ PARTİ Grubu adına Adana Milletvekili İsmail Koncuk konuşacak. 
Buyurun
Sayın Koncuk. 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
Öncelikle
Aladağ’da yaşanan o menfur yangında rahmete eren öğrencilerimizin hatırası
önünde saygıyla eğiliyorum. Aslında bunlar hepimize de ders olması gereken,
facia boyutunda olaylardır. Devleti yönetenlerin bu tip olaylardan ders alması,
ders çıkarması lazım gelir diye düşünüyorum. 
Burada
belki de -olaydan elbette bahsetmek gerekir ama- olaydan hareketle, öğrenci
yurtlarımızın durumu nedir, gerçekten denetlenebiliyor mu, öğrencilerimizin hak
ettiği ölçüde eğitim öğretim ortamlarına uygun öğrenci yurtlarını Türkiye’nin
her köşesinde bulabilmeleri mümkün mü; bunları tartışmamız, konuşmamız lazım
çünkü devletin bu konuda daha büyük bir sorumlulukla davranmasını beklemek
lazım. Yani, devletin elinin Türkiye’nin en ücra köşesine ulaşabilmesi gerekir.
Eğitim öğretim bir haksa bu öğrencilerimize yurtta kalma imkânı tanınmalı ama
denetim sağlanmalı. Bu denetim sağlanamıyor şu anda. Niye sağlanamıyor? Birçok
konudan bahsedilebilir burada ama burada denetleme esas ise Millî Eğitim
Bakanlığının sağlam bir denetim yapısını yeniden oluşturması lazım. 2.700
civarında ilköğretim müfettişinin 500’ü Bakanlık müfettişi olarak sınav sonucu
alındı, geri kalan 2 bin civarında müfettişimiz şu anda boş oturan adam
durumunda. Yani teftiş sistemini Millî Eğitim Bakanlığı, eliyle yok etti.
Şimdi, elinde teftiş yapacak elemanı olan Millî Eğitim Bakanlığının bunları
kullanmak yerine boş oturan insan durumuna düşürmesi aslında sorgulamamız
gereken önemli bir sorundur çünkü burada bütün bu yurtların, Millî Eğitim
Bakanlığına bağlı kurumların, özel okulların bu 500 kişiyle denetlenebilme
imkânı şu anda yok. Şu anda Bakanlık müfettişi sayısı 500 civarındadır. Diğer 2
binin üzerinde ilköğretim müfettişi boş oturan, “müfettiş” adını hâlâ taşıyan
ama kanun gereği görev verilmesi mümkün olmayan…
(Mikrofon
otomatik cihaz tarafından)
İSMAİL
KONCUK (Devamla) – Bir dakika daha verir misiniz Sayın Başkan?
BAŞKAN
– Tamamlayalım lütfen. 
İSMAİL
KONCUK (Devamla) – Dolayısıyla böyle bir teftiş sistemiyle bizim denetlenmesi
gereken yurtları denetleyebilmemiz, okulları denetleyebilmemiz, özel okulları
denetleyebilmemiz mümkün değil.
Aslında
burada bir de özel okullarla ilgili bir Meclis araştırması önergesi vermekte
fayda var çünkü özel okullarda da hem öğrenci istismarı var -bazı özel okulları
kastediyorum tabii, bütün özel okulları değil- hem de öğretmenler istismar
ediliyor. Bunların mutlaka denetlenmesi lazım, gerekli tedbirlerin alınması
lazım. Elimizde bu teftişi yapacak bilgi birikimine sahip kadrolarımız var ama
Millî Eğitim Bakanlığı maalesef bunları elimine etti. 
Saygılar
sunuyorum. 
Teşekkür
ediyorum. (İYİ PARTİ sıralarından alkışlar)
BAŞKAN
– Öneri üzerinde Milliyetçi Hareket Partisi Grubu adına Kahramanmaraş
Milletvekili Sefer Aycan…
Buyurun
Sayın Aycan. (MHP sıralarından alkışlar) 
MHP
GRUBU ADINA  SEFER AYCAN (Kahramanmaraş) – Sayın Başkan, değerli
milletvekilleri; hepinizi saygıyla selamlıyorum. 
Yurt
meselesine geçmeden önce, rahatsız olduğum bir konuyu belirterek başlamak
istiyorum. Son zamanlarda televizyon kanallarında, özellikle de ana haber
bültenlerinde, bir şekilde medyatik olmuş kişilerin boşanmaları günlük diziler
gibi gösterilmektedir ve buradan alınan tazminatlar ve detaylar her gün
ballandıra ballandıra sunulmakta ve bu, topluma kötü örnek oluşturmaktadır.
Bununla ilgili Radyo Televizyon Üst Kuruluna da gerekli uyarıyı yaptık.
Gençlerimize çok kötü örnekler sergiliyoruz, buna müsaade edilmemesi gerekir.
Boşanma tabii ki bir haktır ama kötü bir haktır, reklamı yapılacak bir tarafı
da yoktur. 
Adana’daki
yurt meselesine gelince, o masum gençlerimizi, çocuklarımızı rahmetle anıyorum.
Keşke olmasaydı. Olmaması için de önlem alınması gerekirdi. 
Ortaöğretim
düzeyinde zaten yurt olmamalıdır. Ortaöğretim eğer zorunlu bir eğitimse, haksa,
temel haksa devletin bunu karşılaması gerekirdi. Kırsal alandaki çocukların
okuması için yatılı okullar yapılıp bu çocuklara kamu imkânlarıyla barınma ve
okuma imkânları verilmesi gerekirdi. Bunu zaten asla kabul etmiyoruz. Ortaöğretim
düzeyinde hiçbir şekilde özel yurt olmamalıdır, olacaksa, eğer okul yoksa,
orada da kamu okullarındaki pansiyonlarda ve devletin yurtlarında okuması
gerekir.
Çok
büyük yanlışlar yaptık. Özellikle yükseköğretimde, yükseköğretim gençliğini
birtakım FETÖ ve benzeri vakıfların veya art niyetli kuruluşların eline teslim
ettik. Devlet sahip çıkmadığı için bu çocuklara okulların girişinde stantlar
kurdular, hatta otogarlarda stantlar kurarak bu çocukları kendilerine çektiler.
Zavallı, geçim sıkıntısı yaşayan ama okumak isteyen bu gençleri isteyerek veya
istemeyerek, bilerek veya bilmeyerek kucaklarına ittik ve bugün yaşadığımız
FETÖ, benzeri terör örgütlerinin faaliyetlerine eleman verdik. Onun için, Kredi
ve Yurtlar Kurumuna büyük bir sorumluluk düşmektedir, hiçbir çocuğumuz dışarıda
kalmamalıdır. Bununla ilgili olarak da Kredi ve Yurtlar Kurumunu uyardık. Yurt
açığı, eksiği olan bölgelerde mutlaka bina kiralayarak bu çocuklarımıza barınma
imkânı sağlamamız lazım, devletin buna sahip çıkması lazım. Bu çocukların temel
ihtiyacı yurt ve yemek ihtiyacıdır. Okullarında ve yurtlarında bu konuda destek
verilmesi gerekir. 
(Mikrofon
otomatik cihaz tarafından kapatıldı)
BAŞKAN
– Toparlayalım lütfen Sayın Aycan.
SEFER
AYCAN (Devamla) – Bu, devletin bence temel görevidir. Bunu yapmayacaksak bu
gençlere nasıl destek vereceğiz veya bu gençler yarın bir gün terör
örgütlerinin maşası olarak karşımıza çıktığında hiçbir şekilde hak savunmaya
hakkımız yoktur. Bu, devletin bu zamana kadar bilerek veya bilmeyerek yaptığı
bir yanlıştır.
Teşekkür
ediyorum.
Saygılar
sunuyorum. (MHP ve İYİ PARTİ sıralarından alkışlar)
BAŞKAN
– Öneri üzerinde Halkların Demokratik Partisi Grubu adına İstanbul Milletvekili
Hüda Kaya.
Buyurun
Sayın Kaya. (HDP sıralarından alkışlar)
HDP
GRUBU ADINA HÜDA KAYA (İstanbul) – Sayın Başkan, değerli vekil arkadaşlarım;
Cumhuriyet Halk Partisinin önerisi üzerinde söz almış bulunuyorum.
Bugün
29 Kasım. 2016 29 Kasımında Adana Aladağ ilçesinde 11’i çocuk yaşta, 1’i kadın
eğitmen olmak üzere 12 canımızı, vatandaşımızı kaybettik vahşi bir yangın
içerisinde. O dönemde, 2016 yılı içerisinde Aladağ Komisyonu olarak olay yerine
gittik, yetkililerle görüştük, ailelerle görüştük ve ortaya bir rapor çıktı,
katılan partiler muhalefet şerhlerini hazırladılar. O gün, o dönemde, Komisyon
olarak yaptığımız çalışmada, yetkililerle yaptığımız görüşmelerde,
belediyesinden, valisinden, il, ilçe millî eğitim müdürlerinden tutun, yurt
yetkililerine kadar -ki, o zaman 6 kişi tutukluydu henüz - köy köy dolaştığımız
dağ köylerinde ailelerle yaptığımız görüşmelerde çok vahim bir tabloyla
karşılaştık. Özellikle o dönemde de burada yaptığım konuşmada belirtmiştim.
İktidar sürekli otobanlar yaptığından, otoyollar yaptığından, köprüler
yaptığından bahsediyor, evet, yapıyor çünkü altın yumurtlayan tavuk oralar
çünkü oradan havuz doluyor ama gidin dağ köylerine, o köylülerin yürüyecek
yolları yok. O aileler bizim gittiğimiz dönemde şunu demişlerdi Allah için:
“Saray erkânından, aileden bazı zatı muhteremler ‘Geçmiş olsun.’a, taziyeye
köye gelecek diye belediye bir gecede oraya çakıl döktü.” Ondan sonra, yağmur,
kar yağdı, orası yürünemez hâle geldi, çamur derya oldu, içine giremediler. 
Kar
yağdığı zaman, hava şartları uygun olmadığı zaman o dağ köylerindeki aileler
şehre bile inemiyorlar. Okul yok, yurt yok. Çocuklarını okutmazlarsa valilik,
kaymakamlık “Ceza vereceksiniz.” diye tebligatlar gönderiyor fakat okutmak
istedikleri için, çocuklarının o yoksulluğa, o perişanlığa mahkûm bir yaşam
sürmemesini istedikleri için “Biz, devletimize güvendik.” diyorlar. O günlerde
devlet yetkililerine gittiklerinde, başta ilçe millî eğitim müdürü olmak üzere,
okul müdürü olmak üzere kendi elleriyle cemaat yurtlarına yönlendiriyorlar.
Bugün aranız iyi olabilir Süleymancılarla, (a) şıkkı cemaatle, (b) şıkkı
cemaatle, pek çok cemaatle şu anda dirsek temasınız olabilir; dün de
birileriyle vardı, bugün ne hâldesiniz! Yarın da Türkiye’yi yine bu türlü
kaoslu ilişkilere mahkûm edeceksiniz. Hâlâ bu cemaatlere, İstanbul başta olmak
üzere Türkiye'nin her bir tarafında, yüzlerce değil, binlerce öğrenci binaları
kendi ellerinizle, belediyelerinizle kurmaya, kurdurtmaya devam ediyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Kaya.
HÜDA
KAYA (Devamla) – Teşekkür ederim Sayın Başkan.
Evet,
işte, bu davanın, arkadaşlar, 19 Ocak 2019’da bir mahkemesi daha olacak. Ve şu
anda bu davadan tek bir tutuklu yok, tutuklu olmayı bırakın çocukların ölümüne
idari, teknik, vicdani olarak sebep olanlar, yetkililer terfi ettirmeye devam
ediyor.
Bugün
Filistin Halkıyla Uluslararası Dayanışma Günü münasebetiyle arkadaşlar söz
aldılar. Sevgili arkadaşlar, Filistin halkının, ezilen halkların mücadelesini
ağzımıza alabilmek için -ülkemizdeki ezilen emekçilerin, kadınların diliyle,
kültürüyle, ırkıyla aşağılanan, ezilen ve yok edilmeye çalışılan- buradaki
mağduriyetleri de görmemiz lazım, buna uygun ahlaki, vicdani, insani
politikalar geliştirmemiz lazım.
İsrail
zindanlarında da vekiller var, Filistinli vekiller var, Türkiye zindanlarında
da HDP'li vekiller var. Filistin halkını anlayabilecek tek halk Türkiye'de
HDP'dir.
(Mikrofon
otomatik cihaz tarafından kapatıldı)
HÜDA
KAYA (Devamla) – Saraydan yana olanlar ezilen halkları anlayamazlar, yanlarında
duramazlar.
BÜLENT
TURAN (Çanakkale) – Bu iddiayı ciddiye bile almıyoruz Sayın Başkan.
HÜDA
KAYA (Devamla) – Saygılar sunuyorum. (HDP sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına Bursa Milletvekili
Osman Mesten.
Buyurun
Sayın Mesten. (AK PARTİ sıralarından alkışlar) 
AK
PARTİ GRUBU ADINA OSMAN MESTEN (Bursa) – Sayın Başkan, değerli milletvekilleri;
Cumhuriyet Halk Partisinin önerisi üzerine grubun adına söz almış bulunuyorum,
yüce heyetinizi saygıyla selamlarım.
Bugün,
okul öncesinden lise son sınıfa kadar ülkemizde yaklaşık 18 milyon öğrencimiz
var, yaklaşık 900 bin Suriyeli öğrenciyi de katarsak neredeyse 19 milyona
yaklaşan ortaöğrenim öğrencisine sahibiz. Bu kadar öğrencinin olduğu bir yerde
zaman zaman beklemediğimiz hadiseler, müessif hadiseler olabilir. 
HÜDA
KAYA (İstanbul) – Fıtratında var!
OSMAN
MESTEN (Devamla) – Gazetelerin üçüncü sayfalarına bakarsanız zannedersiniz ki
Türkiye’mizde kan gövdeyi götürüyor, her gün herkes birbirini boğazlıyor. 
ÖMER
FETHİ GÜRER (Niğde) – Daha ne olacak?
OSMAN
MESTEN (Devamla) – Gerçek durum böyle değildir. AK PARTİ iktidara geldiğinden
bu tarafa üzerinde en çok durduğu…
ENGİN
ÖZKOÇ (Sakarya) – Sayın Başkan, bu çok yanlış bir ifade.
BAŞKAN
– Müdahale etmeyin lütfen.
ENGİN
ÖZKOÇ (Sakarya) – Sayın Hatip, sözlerinizi düzeltin lütfen.
OSMAN
MESTEN (Devamla) – Ben bitireyim.
ENGİN
ÖZKOÇ (Sakarya) – Lütfen düzeltin ya. Yani “Bu kadar çok öğrencinin olduğu
yerde böyle şeyler olur.” ne demek Sayın Hatip ya!
BAŞKAN
– Sayın Özkoç, lütfen…
ENGİN
ÖZKOÇ (Sakarya) – Ama yapmayın yani.
OSMAN
MESTEN (Devamla) – AK PARTİ iktidara geldiğinden bu tarafa üzerinde en çok
durduğu konuların başında millî eğitim geliyor. 
ENGİN
ÖZKOÇ (Sakarya) – Allah aşkına yapmayın, iyi niyetle bir şey yapmaya
çalışıyoruz ya. 
OSMAN
MESTEN (Devamla) – Millî eğitim politikalarımız bizim en çok övündüğümüz
politikalardır. 
HÜDA
KAYA (İstanbul) – Evet, cemaat yurtlarına mahkûm ediyorsunuz.
ENGİN
ÖZKOÇ (Sakarya) – Allah aşkına ya!
OSMAN
MESTEN (Devamla) – Bizim hükûmetlerimiz dönemine gelinceye kadar Millî Eğitime
ayrılan bütçe hiçbir şekilde birinci planda değildi. 
ENGİN
ÖZKOÇ (Sakarya) – Ya, bırak bunları, bırak; başka bir şeyden bahset ya!
OSMAN
MESTEN (Devamla) – Barınma hizmetlerinde de yine aynı şekildedir. Biz iktidara
geldiğimizde yaklaşık olarak 1.400 civarında olan özel ve devlete bağlı
yurtların sayısı bugün 5 bini geçmiştir. Biz olan hadiselerden her zaman ders
alıp bunların üzerine en çok giden, titizlikle giden bir iktidara sahibiz. En
son 2017 yılında çıkarılmış Başbakanlık yönetmeliğiyle olağanüstü şartlarda
denetim şartları getirilmiş, özel yurt işletme şartları getirilmiş ve buna
göre, daha önceden kurulan yurtlar dahi denetlenmiş, çok ciddi oranda da
kapatılmıştır. Biz bunun üzerine doğrudan gidiyoruz, sizden çok daha mühim
bunun üzerinde duruyoruz. Eğer Cumhuriyet Halk Partisi acılar üzerinden, kan
üzerinden siyaset yapmak istemiyorsa… (CHP sıralarından gürültüler) 
ENGİN
ÖZKOÇ (Sakarya) – Allah kahretmesin seni!
FARUK
SARIASLAN (Nevşehir) – Ya, ölen çocuk, çocuk! Ya, çocuk ölmüş, çocuk, çocuk;
ölen çocuk!
OSMAN
MESTEN (Devamla) – …olumlu siyaset yapıp varsa herhangi bir yerde bir tespiti
bize bunları bildirsin, hangi kurumda hangi yurtta bir eksik varsa bunun
üzerine gidelim. Bir tespitiniz varsa biz de iktidar milletvekilleri olarak
bunun üzerine gidelim. Ben Aladağ Komisyonunda görev almış bir kardeşinizim,
orada bütün muhalefet partileriyle beraber gayet uyumlu bir şekilde çalıştık ve
bunun üzerine muhalefet partili milletvekillerinin olduğu kadar biz de
titizlikle gittik.
(Mikrofon
otomatik cihaz tarafından kapatıldı)
ATİLA
SERTEL (İzmir) – Çocuklar öldü, çocuklar! Çocuklar öldü orada!
FARUK
SARIASLAN (Nevşehir) – Çocuklar öldü, çocuklar!
BAŞKAN
– Tamamlayalım lütfen.
OSMAN
MESTEN (Devamla) – Bu konu üzerinde yeniden Meclis araştırması açılmasına gerek
olmadığını düşünüyoruz. Eğer varsa, biraz önce söylediğim gibi bir tespitiniz
varsa herhangi bir yurtla ilgili…
HÜDA
KAYA (İstanbul) – Komisyonda anlaşılsın işte bunlar!
OSMAN
MESTEN (Devamla) – …gerek Millî Eğitime bağlı olsun gerek özel yurtlarla ilgili
olsun, varsa bir tespitiniz, biz de sizin kadar üzerine gidelim, bunun
cezalandırılması, kapatılması…
HÜDA
KAYA (İstanbul) – Ya, 12 can gitmiş, daha ne olsun!
OSMAN
MESTEN (Devamla) – …ne gerekiyorsa bunun üzerine yapalım ama genel siyasetle,
genel siyaset yaparak, kan üzerinden, acı üzerinden siyaset yaparsanız…
ENGİN
ÖZKOÇ (Sakarya) – Çok ayıp, yazıklar olsun! Konuşma! Öyle şey mi olur!
Terbiyesiz adam, olur mu öyle şey! Konuşma!
BAŞKAN
– Sayın Özkoç… Sayın Özkoç, lütfen…
OSMAN
MESTEN (Devamla) – …sadece provokatörlük yapmış olursunuz, başka bir şey yapmış
olmazsınız. 
HÜDA
KAYA (İstanbul) – Ya, vicdansızca konuşma! Can gitmiş, can, çocuklar kaybolmuş!
ENGİN
ÖZKOÇ (Sakarya) – “Çocuk üzerinden siyaset yapmak” ne demek? Ahlaksız adam!
OSMAN
MESTEN (Devamla) – Hepinizi saygıyla selamlarım. (CHP ve HDP sıralarından
gürültüler)
ENGİN
ÖZKOÇ (Sakarya) – Sayın Başkan…
BAŞKAN
– Arkadaşlar… Sayın Özkoç…
ENGİN
ÖZKOÇ (Sakarya) – “Cumhuriyet Halk Partisi acı üzerinden siyaset yapmaktadır,
çocuklar üzerinden.” diyerek Cumhuriyet Halk Partisi Grubuna sataşmada
bulunmuştur, sataşmadan söz istiyorum Sayın Başkan. 
BAŞKAN
– Buyurun.
Yeni
bir sataşmaya yol açmayalım lütfen.
VII.- SATAŞMALARA İLİŞKİN KONUŞMALAR (Devam)
2.- Sakarya Milletvekili Engin Özkoç’un, Bursa Milletvekili Osman
Mesten’in CHP grup önerisi üzerinde AK PARTİ Grubu adına yaptığı konuşmasında
Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; az önce
konuşmacı, hatip kürsüye çıkmadan önce AK PARTİ grup başkan vekillerinin yanına
yanaşarak dedim ki: “Ya, Sayın Başkanım, acaba yapabileceğimiz bir şeyler olur
mu?” O da beni hemen arkada, bu konuyla ilgili bilgisi olan, daha önceden de
Millî Eğitimde görev yapmış bir milletvekilimizle görüştürdü “Gelişmeleri size
anlatsın.” dedi. 
Şimdi,
acı ve çocuklar üzerinden siyaset yapmak isteyen bir anlayış, hatip burada
konuşurken böyle bir girişimde bulunur mu?
Değerli
arkadaşlarım, hatibin ilk başladığındaki konuşması şu: “8 milyon civarında
çocuk var, Suriyeliler de 900 bin, toplam 9 milyon çocuk; bu kadar çok çocuğun
olduğu yerde böyle ölümler olur.” 
Allah
kahretsin! Allah kahretsin sizi! (CHP ve HDP sıralarından alkışlar)
Anlayışınızı Allah kahretsin! Böyle bir anlayış olur mu? 
ŞİRİN
ÜNAL (İstanbul) – Allah sizi kahretsin be! Böyle terbiyesizlik olur mu?
BAŞKAN
– Sayın Özkoç, beddua etmeyin kürsüden.
ENGİN
ÖZKOÇ (Devamla) – Çocuklar üzerinden, “Bu kadar çocuk, böyle, çocuk ölür.”
diyen bir yaklaşım tarzı olur mu? (AK PARTİ sıralarından gürültüler)
Çocuk
istismarıyla ilgili “Bir kere olmasından hiçbir şey olmaz.” diyen bu anlayışı
Allah kahretsin! (CHP sıralarından alkışlar, AK PARTİ sıralarından gürültüler)
BURHAN
ÇAKIR (Erzincan) – Allah seni kahretsin!
ENGİN
ÖZKOÇ (Sakarya) – Yazıklar olsun!
BAŞKAN
– Sayın Turan…
BÜLENT
TURAN (Çanakkale) – Sayın Başkan, öncelikle arkadaşımızın konuşmasında ısrarla
altını çizdiği “Eksik varsa tamamlarız…”
ENGİN
ÖZKOÇ (Sakarya) – Bırak ya! Terbiyesiz adam! 
BÜLENT
TURAN (Çanakkale) – “…bununla ilgili çok ciddi bir çalışma yapıldı, bunu
değerlendiririz.” demesinin altını çizmek istiyoruz. Arkadaşımızın “Çocuklar
üzerinden siyaset yapmayalım.” tarzı ifadesi bir genel yaklaşımdır, “Bu acı
bizim acımız, hepimizin acısı.” demektir, “her partinin acısı” demektir. O
yüzden zaten geçen dönem bu raporu hazırladık, bir araya geldik. Kaldı ki az
önce Sayın Başkan Vekiliyle konuştuk, çok önemli adımlar atıldı bir daha bu acı
yaşanmasın diye. Millî Eğitim yaptı, Yurtlar Kurumu yaptı ve sair, her birim
bununla ilgili çok büyük tedbirler aldı. Örneğin, sadece yurtları altı ayda bir
denetleyen Millî Eğitim Bakanlığı yetkisi “her ay tüm ilgili birimlerce” olmak
üzere yoğunlaştırıldı. Bu açıdan hepimiz ızdırap duyduk. O yüzden daha sakin
olmak, meseleye insancıl yaklaşmak hepimizin görevi. Kaldı ki Sayın Başkan
Vekilinin “Allah kahretsin.” tarzındaki ifadesini grubumuza yapmadığına inanmak
istiyorum. Bunu ihmali olanlar için ifade ettiğini düşünmek istiyorum. 
Teşekkür
ederim Sayın Başkan.
BAŞKAN
– Sayın Özkoç…
ENGİN
ÖZKOÇ (Sakarya) – Kayıtlara geçmesi açısından ifade etmek istiyorum Sayın
Başkan. 
Sayın
Başkan, Aladağ’da yangında çocuğunu kaybetmiş, “Cennet” adlı çocuğun annesi ve
babası az önce yukarıdaydı. Bütün grupları ziyaret ettiler. Buradaki -ben
eminim- AK PARTİ Grubundan da arkadaşların, buradan da arkadaşların yüreği
dağlanmıştır. Ben bu konuyla ilgili AK PARTİ grup başkan vekillerinden birini
arayıp “Adalet Bakanı yardımcılarıyla birinin görüşmesi mümkün mü?” dedim,
arkadaşlar bunu sağladılar. Şimdi, tüm bu iyi niyetle yapılan hareketlerden
sonra hatibin kürsüye çıkarak “Cumhuriyet Halk Partisi çocuklar üzerinden, acı
üzerinden siyaset yapmak durumundadır.” töhmetini ve iftirasını şiddetle
reddediyorum. Söylediğim söz, bu anlayışa ve kendisinin sahip olduğu anlayışa
sahip olan herkes için Allah’a sığınarak Allah sizi ıslah etsin ve kahretsin
diyorum. (CHP sıralarından alkışlar) 
OSMAN
AŞKIN BAK (Rize) – Bizi gösterme ya, ne alakası var? Hâlâ “kahretsin” diyorsun.
Durmadın bir ya! Yanlış yapıyorsun, söyleyemezsin bize öyle! 
ENGİN
ÖZKOÇ (Sakarya) – Osman sen bir sus, sen bakanlık yaptın, sen bir sus! Söyleyen
kendisi söyler, sen bir dur ya! 
OSMAN
AŞKIN BAK (Rize) – Ya, ne alakası var? Bize söyleyemezsin “Allah kahretsin
sizi.” diye ya. Niye diyorsun? 
BAŞKAN
– Arkadaşlar, grup önerisini oylarınıza sunuyorum: Kabul edenler… Kabul
etmeyenler… Grup önerisi kabul edilmemiştir. 
Birleşime
on dakika ara veriyorum. 
Kapanma Saati: 16.31
İKİNCİ OTURUM
Açılma Saati: 16.48
BAŞKAN: Başkan Vekili Mustafa ŞENTOP
KÂTİP ÜYELER: Barış KARADENİZ (Sinop), Rümeysa KADAK
(İstanbul) 
-----0-----
BAŞKAN
- Türkiye Büyük Millet Meclisinin 24’üncü Birleşiminin İkinci Oturumunu
açıyorum.
Gündemin
"Kanun Teklifleri ile Komisyonlardan Gelen Diğer İşler" kısmına
geçiyoruz.
1’inci
sırada yer alan Kocaeli Milletvekili İlyas Şeker ve 6 Milletvekilinin Çevre
Kanunu ve Bazı Kanunlarda Değişiklik Yapılmasına Dair Kanun Teklifi ve Çevre
Komisyonu Raporu’nun görüşmelerine kaldığımız yerden devam edeceğiz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (x)
BAŞKAN
– Komisyon? Yerinde. 
Geçen
birleşimde İç Tüzük’ün 91’inci maddesine göre temel kanun olarak görüşülen 15
sıra sayılı Kanun Teklifi’nin ikinci bölümünde yer alan 22’nci maddesi kabul
edilmişti. 
Şimdi
23’üncü maddenin önerge işlemini yapacağız. 
Madde
üzerinde üç önerge vardır, önergeleri aykırılık sırasına göre okutup işleme
alacağım. 
Buyurun.
Türkiye Büyük Millet Meclisi
Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 23’üncü maddesi ile 6306 sayılı Kanun’un 6’ncı maddesinin
5’inci fıkrasına eklenmesi teklif edilen cümlelerin madde metninden
çıkarılmasını arz ve teklif ederiz. 
Saygılarımızla.
 Gökan
Zeybek Müzeyyen Şevkin Mehmet Göker 
 İstanbul Adana Burdur
 Emine
Gülizar Emecan Ayhan Barut Murat Bakan
 İstanbul Adana İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
IX.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Marmara Üniversitesi
öğrencilerine "Hoş geldiniz." denilmesi
BAŞKAN – Bu arada Marmara Üniversitesi öğrencileri
izleyici olarak gelmişler. Gençlere “Hoş geldiniz.” diyoruz. (Alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Önerge üzerinde İstanbul Milletvekili Emine Gülizar Emecan. 
Buyurun
Sayın Emecan. (CHP sıralarından alkışlar) 
EMİNE
GÜLİZAR EMECAN (İstanbul) – Sayın Başkan, değerli milletvekilleri; öncelikle
biraz önceki tartışmaya istinaden, bugün Aladağ yurt yangınının 2’nci yıl
dönümünde sayın hatibin olayı normalleştirmesini ve Cumhuriyet Halk Partisini
acılar üzerinden siyaset yapmakla suçlamasını kınıyor ve bu sözlerini kendisine
iade ediyorum. Bu ülkede her gün acılar yaşanıyor, daha dün bir yenisini
yaşadık. Kocaeli Gebze’de Kuzey Marmara Otoyolu inşaatında mühendislik
kurallarına ve iş güvenliği önlemlerine uyulmadan, Hükûmetin bitirme baskısı
altında yapılan hızlı imalatın sonucu göçük meydana geldi ve yine işçilerimiz
bunun bedelini canlarıyla ödedi. Biz buna kaza değil, cinayet diyoruz. Hayatını
kaybeden işçilerimize Allah’tan rahmet, yaralılarımıza da acil şifalar
diliyorum. 
Değerli
milletvekilleri, 15 sıra sayılı Çevre Kanunu ve Bazı Kanunlarda Değişiklik
Yapılmasına Dair Kanun Teklifi’nin 23’üncü maddesi üzerine söz almış bulunuyor,
Genel Kurulu saygıyla selamlıyorum. 
Üzerine
söz almış olduğum madde 2012 yılında çıkarılmış olan 6306 sayılı Afet Riski
Altındaki Alanların Dönüştürülmesi Hakkındaki Kanun’un 6’ncı maddesinde bazı
değişiklikler öngördüğü için bu kanun üzerine ve uygulamaları üzerine
konuşacağım. 
Ülkemizde
yaklaşık 20 milyon yapının neredeyse yarısının güvenli yapı olmadığı,
mühendislik hizmeti almadan ruhsatsız ve kaçak imal edildiği, seçim bölgem
İstanbul’da ise 2 milyona yakın binanın benzer şekilde bulunduğu bir gerçektir.
Aynı şekilde, okul, hastane, yurt, kreş gibi kamuya ait binalar da maalesef
risk altında binalardır. 
6306
sayılı bu Kanun’un çıkış amacı, adından da anlaşılacağı üzere, 1999 depremleri
sonrası güvenli yapılaşmanın sağlanması, afet riski altındaki alanlardaki can
kayıpları başta olmak üzere, risklerin olabildiğince azaltılmasıydı. Bu kanunun
her ne kadar iyi niyetle çıkarıldığını söylesek de işleri kolaylaştırmak adına
bazı maddelerin suistimale açık olduğu görülmüştür. Sonrasında, AKP iktidarı
döneminde uygulamalarda da bunun böyle olduğunu zaman içerisinde gördük.
Uygulanmakta olan dönüşümün bir vizyonu ve bütünlüğü olmadığını, özellikle
metropollerde her ilçenin kendine göre bir dönüşüm gerçekleştirdiğini,
vatandaşın mülkiyet hakkını gasbetmeye yönelik uygulamalar gerçekleştirildiğini
söyleyebiliriz. Yine bu süreçte risk tespit edilmiş alanlar dururken ne
hikmetse hangi riskleri içerdiği açıklanamayan, getirisi yüksek, ranta açık
alanların riskli alan ve rezerv alanı olarak ilan edildiğini, üzerine
konuştuğumuz maddeyle vatandaşın mülkiyet haklarının sosyal devlet anlayışıyla
uyuşmayacak şekilde aktarımlarının gerçekleştirildiğini birçok uygulamada
maalesef gördük. Birçok yerde değerli alanlar önce rezerv alanı ve riskli alan
ilan edilip sonra TOKİ’ye devredilerek hissedarlar yok sayıldı ve sayılmaya da
devam ediyor. Bu maddede yapılan değişikliklerle -şimdi de işler hızlandırılma
bahanesiyle- insan haklarına aykırı şekilde, kararlara katılmayan
vatandaşlarımızın hakkı devlet ve bakanlık eliyle gasbedilmeye devam edilecek. 
Hemen
size seçim bölgemden bir örnekle devam etmek istiyorum. Birkaç ay önce
Zeytinburnu Nakliyeciler Sitesi’nde 216 bina iş yeri sahiplerinin bütün
itirazlarına rağmen yıkıldı. Bu araziyi 2014 yılında Suudi Arabistan merkezli
Al Qemam Grubunun yatırım şirketi Akzirve Gayrimenkul satın almıştı. CHP
İstanbul İl Başkanlığımızın 2016 ve 2017 yıllarında mülk sahipleri ve kamu
lehine açtığı davalar devam ederken, keşif ve bilirkişi raporları beklenirken
bakanlık, satın alan şirketin yanında durdu ve bu alanı önce riskli alan, daha
sonra da rezerv alanı ilan ederek inşaat izni verdi. Siteyi boşaltan
nakliyeciler şu anda açıktalar ve çok mağdurlar. Ayrıca, emsal dışı alanlar da
dâhil edildiğinde, 400 bin metrekare civarında olan bu alan için 10-15 katlı
binalar düşünüldüğü de iddialar arasında. İşte size çıkarılan yasa, işte bunun
uygulaması, işte yabancılara peşkeş çekilen bir İstanbul değerli
milletvekilleri. 
Yine,
Esenyurt, Fikirtepe, Kirazlıtepe ve Gaziosmanpaşa başta olmak üzere birçok
yerde bu yasanın suistimal edildiğini gördük. Hele Esenyurt’ta Belediye
Başkanınız bu projelere maalesef, garantörlük yapmış, reklam filmlerinde
oynamış, billboardlarında yer almıştır. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Tamamlayacağım Sayın Başkanım. 
BAŞKAN
– Tamamlayalım Sayın Emecan. 
EMİNE
GÜLİZAR EMECAN (Devamla) – Bugün de yine yarım kalan projeler de dâhil,
kararlara katılmayan vatandaşlarımızın hakları tehlike altındadır. Bakanlık bu
yaşananların üzerinde mutlaka durmalıdır. 
Madde
üzerindeki düzenleme de hiçbir aksaklığa ilaç olmayacaktır. 6306 sayılı
Kanun’un uygulamasının yeniden gözden geçirilmesi, rant odaklı değil risklerin
azaltıldığı bir yaklaşımla halkımızın can ve mal güvenliğini koruyacak şekilde
uygulanmasını dileyerek sözlerime son veriyor, saygılar sunuyorum. (CHP
sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 23’üncü maddesiyle değiştirilmesi öngörülen 6306 sayılı Kanun’un
6’ncı maddesinin (1)’inci fıkrasının dokuzuncu cümlesinde yer alan “Bakanlıkça”
ibaresinin “Bakanlık tarafından” ibaresiyle değiştirilmesini arz ve teklif
ederim. 
 İsmail
Koncuk Feridun Bahşi Ayhan Erel
 Adana Antalya Aksaray
 Yasin
Öztürk Zeki Hakan Sıdalı Muhammet Naci Cinisli
 Denizli Mersin Erzurum
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Erzurum Milletvekili Muhammet Naci Cinisli…
Buyurun
Sayın Cinisli. (İYİ PARTİ sıralarından alkışlar)
MUHAMMET
NACİ CİNİSLİ (Erzurum) – Sayın Başkan, değerli milletvekilleri; 27’nci Dönemde
milletin kürsüsünden Genel Kurulumuza hitap etmenin onurunu yaşıyorum. Bu
çerçevede, Gazi Meclisimizin ilk Başkanı, devlet adamı Mustafa Kemal Atatürk’ü
hürmetle, rahmetle anıyorum. Önceki dönemlerde görev yapmış
milletvekillerimizden ahirete intikal etmiş olanlara rahmet, hayatta
bulunanlara sağlık, afiyet diliyor, kendilerini ve sizleri saygıyla
selamlıyorum.
Sayın
milletvekilleri, 13 Kasım 2018 tarihinde Türkiye Büyük Millet Meclisi
Başkanlığına sunulan ve Başkanlıkça vakit kaybedilmeden Çevre Komisyonuna
havale edilen bu kanun teklifinin acelesini anlamak için hem kanun teklifini ve
gerekçelerini hem de Komisyon tutanaklarını dikkatlice inceledim. Üzülerek
ifade etmeliyim ki bu aceleciliğin nedenini anlayamadım. Çevre alanı hiç şüphesiz
hepimizin ortak paydalarından bir tanesidir. Bu bakımdan, hep beraber
partilerüstü bir yaklaşımla, milletimizin menfaatini düşünerek düzenleme yapmak
milletvekilliğimizin esas sebeplerindendir. Ama bakıyorsunuz, Çevre Kanunu ile
Bazı Kanunlarda Değişiklik Yapılması Hakkında Kanun Teklifi, tali komisyon
olarak havale edildiği Bayındırlık, İmar, Ulaştırma ve Turizm Komisyonundaki
değerlendirilmesi bile beklenmeden alelacele bir şekilde Genel Kurulun
gündemine alınıyor. İçerisinde Afet Riski Altındaki Alanların Dönüştürülmesi
Hakkında Kanun ve İmar Kanunu gibi çok önemli ve farklı kanunlarda değişiklik
yapılması öngörülen bir kanun teklifi esas komisyon olarak bile düşünülebilecek
olan Bayındırlık, İmar, Ulaştırma ve Turizm Komisyonunda neden tartışılmaz anlamak
mümkün değil. 
Teklifin
13’üncü maddesinde “Kamu kurum ve kuruluşlarınca inşaatın yapımına ve
denetimine ilişkin hizmet alımı yapılmış ise inşaatın yapımına ve denetimine
ilişkin her türlü fennî mesuliyet kamu kurum ve kuruluşu adına danışman
firmanın mimar ve mühendislerince üstlenilebilir.” denilerek kanun marifetiyle
yandaş firmalara iltimas sağlanmasından korkarım. 
Sayın
milletvekilleri, Genel Kurulumuzda ve kanun tekliflerinin havale edildiği
ilgili komisyonlarımızda gözlemlediğim bir hususu sizlerle paylaşmak isterim.
Geçtiğimiz haftalarda Sağlıkla İlgili Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’ni görüşmüştük. Bu
hafta da Çevre Kanunu ve Bazı Kanunlarda Değişiklik Yapılmasına Dair Kanun
Teklifi’ni görüşmekteyiz. Yani tüm siyasi parti gruplarının ortak paydalarında
bulunan sağlık ve çevre gibi konular görünürde ele alınmakta ancak böyle önemli
ve partilerüstü bir anlayışa sahip ortak alanları seçerek kanun tekliflerini
isimlendirip 30-40 maddelik bir kanun değişikliği içeren torba yasayla farklı
konularda değişiklik teklifine gitmek kısaca algı yönetimi yapmaktır, yasama
gücünün saygınlığına ve önemine gölge düşürmektir. Bu yöntemle kanun yapmak
vatandaşı, bizleri, hatta sevgili AK PARTİ milletvekilleri, sizleri ve hepimizi
kandırmaktan başka bir şey değildir maalesef. Toplumun tümünü ilgilendiren ve
doğrudan etkileyebilen kanun tekliflerinin hazırlanması ve görüşülmesi
sürecinde mütalaada bulunabilme bağlamında yeterli zaman verilmesi, sivil
toplum örgütleri, üniversite temsilcileri ve yerel yönetimlerin geniş bir
ölçekte katılımlarıyla müştereken müzakerelerde bulunulması usul olarak daha
uygun olacak, Parlamentomuzun saygınlığını yükseltecektir. 
Değerli
milletvekilleri, Parlamentomuzun kamuoyundaki saygınlığı çerçevesinde
dikkatlerinize sunmak istediğim bazı hususlar vardır. Bizler yasama gücünü
kullanmak adına milletimiz tarafından seçildik, kutsal bir emanet aldık yani
gücümüzün kaynağı milletimizdir, millî iradedir. Milletimizin tamamının
haklarını hukuki zeminde korumak için en büyük güvenceleri Türkiye Büyük Millet
Meclisidir, başka bir merci değildir. Kanun teklifi hazırlamak, denetim
faaliyetlerimizle beraber bizlerin yani milletvekillerinin iki görevinden bir
tanesidir fakat son zamanlarda pratikteki uygulama, yürütmenin bu tür torba
yasalarla yasamanın yani Meclisimizin çalışmalarına doğrudan müdahale etmesi
yönünde oluyor. Peki, nerede kaldı kuvvetler ayrılığı? Cumhurbaşkanlığı hükûmet
sistemine geçtiğimiz için Cumhurbaşkanlığı kararnamelerini ayrı tutuyorum çünkü
yürütmenin başı olan Cumhurbaşkanı gerekli gördüğü düzenlemeleri yapabiliyor.
Bizler seçim çevrelerimizde seçmenlerimizle konuştuğumuzda onların dertlerini
dinliyor, mevcut düzenlemelerin aksayan yanlarını gözlemleyebiliyor ve neticede
ilk elden ihtiyaçlarını tespit edebiliyoruz. İhtiyaç olması hâlinde kanun
teklifleri hazırlayıp Başkanlığımıza arz ediyoruz. Komisyonlarda iktidar
muhalefet bir arada milletimizin menfaatine uygun olarak çalışmalarımızı
tamamlıyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Cinisli.
MUHAMMET
NACİ CİNİSLİ (Devamla) – Teşekkür ederim.
Fakat
görüşmekte olduğumuz bu değişiklik teklifi ve diğerleri kamuoyunda böyle
algılanmıyor. Bugün sokağa çıktığımızda vatandaşlarımızla konuştuğumuzda genel
olarak oluşan algı, yasaların teoride Meclisimizde yapıldığı ancak pratikte
başka yerde hazırlandığı yönündedir. 
Değerli
milletvekilleri, Parlamentomuzun milletimizin ihtiyaçlarına cevap veren
çalışmalar içerisinde olması en büyük amacımız olmalıdır. Geçtiğimiz on-on beş
yıl boyunca yapılan jeotermal enerji santralleri, hidroelektrik enerji
santralleri veya altın madenlerinin sebep olduğu doğa tahribatı gözle görülür
hâle ulaşmıştır. Bu tür doğa tahribatlarının yanında vatandaşlarımızın sağlığı
üzerindeki olumsuz etkilerini ve neden olduğu hastalıkları da gelecek yıllarda
maalesef hep beraber göreceğiz. 
Çevre
Kanunu görüşmeleri vesilesiyle, yeri gelmişken, nüfusumuzun neredeyse dörtte
1’inin yaşadığı İstanbul için hayati öneme sahip bir konuyu dikkatlerinize
sunmak isterim. İstanbul’a su sağlamak için yapımına başlanılan Melen Barajı
öngörülen süre içinde bitirilemediğinden İstanbul’a zaman zaman geçici
önlemlerle su akıtılmaktadır. Bu çerçevede Sakarya Nehri’nden de İstanbul’a su
pompalanmıştır. Sakarya Nehri’nin suları zehirlidir. 
(Mikrofon
otomatik cihaz tarafından kapatıldı) 
MUHAMMET
NACİ CİNİSLİ (Devamla) – Nüfusumuzun neredeyse dörtte 1’i de risk altındadır.
Bu durum Erzurum’da da geçerlidir. Erzurum’un da şehir şebekesinden ve ilçelerinin
şebekelerinden zehirli su akmaktadır. Neredeyse bulaşıkları bile yıkamayacak
duruma gelmişlerdir. 
Sözlerimin
sonunda bütün bunların çevre felaketlerinin sonucu olduğunu belirtir, sizleri
saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 23’üncü maddesinde yer alan “hisseleri”
ibaresinin “oranları” şeklinde değiştirilmesini arz ve teklif ederiz.
 Hüda
Kaya Ali Kenanoğlu Mensur Işık
 İstanbul İstanbul Muş
 Ömer
Öcalan Habip Eksik
 Şanlıurfa Iğdır
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde İstanbul Milletvekili Hüda Kaya.
Buyurun
Sayın Kaya. (HDP sıralarından alkışlar) 
HÜDA
KAYA (İstanbul) – Tekrar saygıyla selamlıyorum. 
Değerli
arkadaşlar, 23’üncü madde hakkında söz almış bulunuyorum. Öncelikle günlerdir
tabii ki farklı konu ve gündemlere yoğunlaşmaktan ancak bu maddeyle ilgili bana
söz geldiğinden, geçtiğimiz hafta İstanbul’da Kadına Yönelik Şiddete Karşı
Uluslararası Mücadele Günü’nde kadınların yürüyüşüne yapılan saldırıyı
kınayarak başlamak istiyorum. 
Dünyada
pek çok yerde tüm kadınların, her ne düşünce, ırk, inanç olursa olsun
yeryüzünün tüm kadınlarının bu etkinliği farklı şekillerle kutlayıp
etkinliklerle anması, yürüyüşlerle, panellerle gündem ettiği böyle bir zamanda
kadına şiddete karşı mücadele yürüyüşüne bu iktidar saldırarak, polisle
kadınları karşı karşıya getirerek yine kirli bir tarih yazdı; tepkiler gelince
de “Efendim, kadınların arasına teröristler girmiş, teröristler kadınları da
istismar ediyormuş.” gibi söylemler gerçekleştirdi bazı zatımuhteremler yine. 
Cumartesi
Anneleri yıllardır Galatasaray Meydanı’nda -alkış yok, slogan yok, ses yok-
sadece kendi dertlerini yarım saat içerisinde ifade edip dile getirirlerken,
yıllardır hiç kimse onları istismar etmiyorken topu topuna 50-60 tane cumartesi
insanı, kadınlar, babalar, evlatlar, çocuklar orada dertlerini, acılarını ifade
ediyorlarken ne hikmetse 700’üncü haftada iktidarın aklı başına geldi, on altı
yıldır iktidar olan bu iktidar döneminde… Geçen sene biz 600’üncü haftasında da
aynı büyük etkinliği gerçekleştirmiştik, ondan önceki sene 500’üncü hafta
etkinliğini yine gerçekleştirmiştik, hiçbir şey olmamıştı. Ne hikmetse 700’üncü
haftada teröristleri keşfettiler, teröristler Cumartesi Annelerini de, anneleri
de istismar ediyorlarmış. İşinize gelmeyen her konuda terörizmi kılıf hâline
getirdiniz arkadaşlar. Hiç kimse kusura bakmasın, kadınların aklı, bilinci,
vicdanı yerinde; cumartesi insanlarının aklı, vicdanı, bilinci yerinde; kim
nerede ne konuşuyor, nerede nasıl yürümesi gerektiğinin farkında, ne yaptığını
biliyor. Bizim aklımız, vicdanımız başkalarının istismarına açık değil
arkadaşlar. Biz, attığımız adımların farkındayız. 
Evet,
bu vesileyle yine kadınlardan konu açılmışken “Ülkemizde, toplumumuzda artık
barış olsun, kan dökülmesin -ne genci ne sivili ne askeri ne polisi- huzur
olsun, eşitlik, onurlu bir yaşam içerisinde 80 milyon birlikte yaşamanın önü
açılsın.” diye açlık grevine başlayan Sevgili Vekilimiz Leyla Güven’e ve şu
anda zindanlarda bulunan, her bir yanda zindanlarda olan, Türkiye’nin her bir
tarafında… Hani “Demir ağlarla ördük ülkemizin her bir yanını.” denirdi bir
zamanlar, siz ise tarihe “Ülkenin her bir yanını cezaevleriyle ördük.” diye
geçeceksiniz. 
AHMET
UZER (Gaziantep) – Çevreyle ne alakası var? 
HÜDA
KAYA (Devamla) - Ve bu vesileyle Kandıra’nın kahraman kadınlarını, direnen
kadınlarını, bütün kadınlarımızı saygıyla selamlıyorum arkadaşlar. 
Biz
asker de ölmesin diyoruz, polis de ölmesin, insanlarımız ölmesin diyoruz.
Bakın, son dakika, biraz önce Bursa İnegöl’de yine bir konteyner kazasında yine
2 işçimizin, 2 emekçi, 2 gariban, 2 yoksul insanımızın ölüm haberi geldi.
Allah’tan korkun ya, her gün kadınlar katlediliyor, her gün emekçiler bir yerde
can veriyor, her gün bir yerde çocuklar tacize uğruyor, her gün bir yerde
insanlar intihar için tepelere çıkıyor. Daha dün İstiklal Caddesi’nde bir
pasajın üzerine -okuyayım- Elhamra Pasajı’nın tepesine intihara çıkıyor bir
vatandaşımız. Bir insan, bir vatandaş oradaki görevliye soruyor: “İşsizlikten
mi intihar ediyor acaba?” diyor. Verilen cevap ne? “Ya, bunlar alışmışlar ya,
alışkanlıktan yapıyorlar.” diyorlar. İntiharın alışkanlığı mı olur ha? Nasıl
bir çevre duyarlılığı, nasıl bir insan duyarlılığı, nasıl bir doğa duyarlılığı
bu? Nasıl bir vicdan, nasıl bir ahlak, hangi din, hangi iman ya? İnsan krize
giriyor, cinnet geçiriyor, çaresiz kalıyor, yaşamını sürdüremeyeceğini görüyor,
intihara tepeye çıkıyor, “Alışkanlık hâline getirdiniz.” diyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
HÜDA
KAYA (Devamla) – Teşekkür ediyorum.
Allah’ın
yarattıklarını, doğayı, doğal olanı talan etmek, altüst etmek medeniyet,
kalkınma, ilericilik, vatanseverlik, dine bağlılık, dindarlık olacak ama
devletin, kapitalizmin, sermayenin yapay ilahçılık eserlerine, çağdaş putlarına
karşı olmak Vandallık olacak, marjinallik olacak, çapulculuk, din düşmanlığı,
vatan hainliği ve teröristlik olacak öyle mi? Böyle bir din yok, böyle bir
Allah’ın dini yok. Bu din Kur’an’ın dini değil, Muhammed’in dini değil ancak
Ebu Leheb’lerin dinidir arkadaşlar. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
23’üncü
maddeyi oylarınıza sunuyorum: Kabul edenler… Kabul etmeyenler… 23’üncü madde
kabul edilmiştir.
Şimdi,
24’üncü madde üzerinde yine üç önerge var, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 24’üncü maddesiyle 6306 sayılı Kanun’un 7’nci maddesinin
birinci fıkrasına eklenmesi teklif edilen (ç) bendindeki "onu"
ibaresinin “onbeşi” olarak değiştirilmesini arz ve teklif ederiz.
Saygılarımızla.
 Mehmet
Göker Gökan Zeybek Müzeyyen Şevkin
 Burdur İstanbul Adana
 Ayhan
Barut Murat Bakan
 Adana İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Adana Milletvekili Müzeyyen Şevkin.
Buyurun
Sayın Şevkin. (CHP sıralarından alkışlar)
MÜZEYYEN
ŞEVKİN (Adana) – Sayın Başkan, değerli milletvekilleri; Gebze’de yaşanan iş
cinayetinde ölen 3 işçi kardeşimizi buradan rahmetle anıyorum, ailelerine sabır
ve başsağlığı diliyorum. 
Tabii,
Allah’a havale ediyoruz; ama, Allah bizlere akıl vermiş, bilimi öncelediğimiz
zaman, aklı öncelediğimiz zaman, bu iş cinayetlerinin önüne geçebilmek olası
arkadaşlar. Bakın, 2017’de 2.006 tane iş cinayeti meydana gelmiş, 2018’in ilk
altı ayında 1.640 tane insan ölmüş. Savaşlarda bu kadar insan ölmüyor değerli
milletvekilleri. Lütfen, dikkat edelim, bilimi önceleyelim, aklı önceleyelim
diyorum. 
Yine,
bugün, Aladağ’da, 12 çocuğumuzun -1 tanesi büyük, eğitmen, 11 çocuğumuzun-
öldüğü, yüreklerin dağlandığı ikinci yılı yaşıyoruz. Şu anda bir tek sorumlu
yok, herkes serbest bırakılmış durumda. 17 Ocakta mahkeme, devam ediyor.
Değerli milletvekilleri, şuna dikkatinizi çekmek istiyorum: Yangının olduğu gün
zemin katta 35 kilogram et bulunuyormuş ve cenazeler hâlâ meydandayken, bu 35
kilogram etin derdine düşülmüş, yazıyla, avukatlardan edindiğimiz bilgiye göre,
bu et sorgulanıyor arkadaşlar. “Bu 12 canın acaba bu 35 kilogram et kadar
değeri yok mu?” diye sizlerin vicdanına sunuyorum sayın iktidar
milletvekilleri. 
Değerli
milletvekilleri; en temel insani gereksinimlerden biri olan barınma sorununun,
Türkiye’de, rant odaklı siyasi bakış açısıyla çözülmeye çalışılması girişimi,
gecekondulaşma ve betonlaşmanın önünü açmıştır. Çevre sorunlarının başında yer
alan plansız kentleşme, ormanların yok edilmesi, canlı türlerinin yok olması,
betonlaşma ve buna bağlı altyapı yetersizlikleri, insanımızı önemli çevre
sorunlarıyla karşı karşıya getirmiştir. İstanbul üçüncü köprüsü yapılırken,
resmî verilere göre, 381 ağaç kesilmiş arkadaşlar. Peki, ağaçları kestiğimizde
sadece ağaçlar mı yok oluyor? Oradaki tavşanlar, oradaki ayılar, oradaki kurtlar,
fauna, flora, ekosistem zarar görmüyor mu arkadaşlar bundan? Yani “Yeniden ağaç
dikeceğiz.” demekle oradaki faunayı, florayı kurtarmış oluyor muyuz? 
Ben
size bir fotoğraf göstermek istiyorum; bu, Adana’dan bir fotoğraf değerli
milletvekilleri. Bu leke sizce ne olabilir, yeşil leke? Çukurova Türkiye’nin
3’üncü sayılı tarım toprağı arkadaşlar, dünyada 3’üncü sayılı tarım toprağı. Bu
gördüğünüz Asri Mezarlık arkadaşlar; sadece yeşil olarak, gördüğünüz leke,
burası kalmıştır; imarda ne duruma geldiğimizin göstergesi. 
Endüstri
atıklarının düzenli bertaraf edilmemesi ve düzenli denetlenmemesi çevre
sorunlarını her geçen gün artırmakta ve ürkütücü boyutlara ulaştırmaktadır.
Tarımda yapay gübre kullanımı, bilinçsiz tüketilen tarım ilaçları, toprakta
kimyasal madde artışı, kirlenen hava, su yaşamı olumsuz etkilemektedir. Adana
başta olmak üzere, kalitesiz yakıt kullanımı tehlikeli boyutlara ulaşmıştır.
Adana, 81 ili oluşturan Türkiye genelinde havası en kirli 3’üncü kent olmuştur;
üzülerek belirtmek istiyorum ki kentimiz gürültü kirliliğinde ise 1’inci
konumdadır. 
Adana
topraklarımızı, havamızı gelecek açısından olumsuz etkileyen bir başka sorunla
da karşı karşıya: Anız yangınları. Elbette bu da dikkatinize sunmak istediğim
bir şey değerli milletvekili kardeşlerim.
Bu
arada, Tufanbeyli ve Sugözü’nde yapılan termik santraller, Tufanbeyli’den
Kozan’a kadar olan, dere üzerinde yapılan HES’ler… Ayrıca termik santrallerin,
burada dere sularının sıcaklığının 1-2 derece artmasını sağlayarak, balıkların
ve canlı varlıkların yavaş yavaş yok olmasına neden olduğunu buradan belirtmek
isterim. Hava kirliliği ve oradaki bitki örtüsüne de zararı zaten,
Afşin-Elbistan Termik Santrali örneğinde olduğu gibi, Adana’da da her geçen gün
artmaktadır ne yazık ki.
Yine,
bir başka Adana fotoğrafı arkadaşlar. Bu gördüğünüz martılar denizin üzerinde
değil arkadaşlar; imar planı içerisinde, Sarıçam bölgemizde çöplük üzerinde
olan martılar ne yazık ki. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) - Ve çarpık kentleşme, yine arkada görüyorsunuz yapılaşmayı. 
Sayın
Başkan, sürem bitti mi?
BAŞKAN
– Tamamlayalım Sayın Şevkin.
MÜZEYYEN
ŞEVKİN (Devamla) – Evet, yine bir başka konu: Birinci sınıf tarım toprağında
çok katlı yapılaşma ve şehirleşmede geldiğimiz nokta. Dünyanın sayılı tarım
toprağı. Yine, bir taraftan çift süren köylümüz ve “kırmızı terra rosa”
dediğimiz topraklar üzerinde arkada çok katlı yapılaşmayı görüyorsunuz. 
Ben,
izninizle, çok kısa, hemen deprem yönetmeliğiyle ilgili… 18 Mart 2018’de 81
ilimizin 46’sının deprem derecesi düşürülüyor ve 6 ilimizin deprem derecesi
yükseltiliyor. Kırşehir önemli bir örnek arkadaşlar. Kırşehir 1’inci derece
deprem bölgesi ve 1940 yılında yüzlerce insanın ölümüne neden olunan bu yerde
1’inci dereceden 5’inci dereceye getirilmiştir. Bu 46 tane kentimizin hangi
kriterler, hangi bilimsel verilere dayanarak deprem derecesinin düşürüldüğünü
sizlerin dikkatine sunmak istiyorum.
Değerli
milletvekilleri, ironi olarak anlatılır bir Meclis üyesinin fay hattını
kaydırdığı, bu da buna benzer bir şey zannediyorum. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) - Evet, 1 Ocak…
Hocam,
çok önemli, çok özür diliyorum, bunu da söyleyebilir miyim.
BAŞKAN
– Özür dilerim ama hiç uzatmıyorum yani bir uzatma, bir dakika ekliyorum o
kadar, tamamlandı.
MÜZEYYEN
ŞEVKİN (Devamla) – Peki, teşekkür ederim. (CHP sıralarından alkışlar)
BAŞKAN
– Arkadaşlar, önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 24’üncü maddesinde yer alan
“Cumhurbaşkanı” ibaresinin “Cumhurbaşkanlığı” şeklinde değiştirilmesini arz ve
teklif ederiz. 
 Mensur Işık Mehmet Ruştu
Tiryaki Ali Kenanoğlu
 Muş Batman İstanbul
 Ömer Öcalan Züleyha Gülüm Hüda
Kaya
 Şanlıurfa İstanbul İstanbul
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ruştu Tiryaki.
Buyurun
Sayın Tiryaki. (HDP sıralarından alkışlar)
MEHMET
RUŞTU TİRYAKİ (Batman) – Sayın Başkan, değerli milletvekilleri; hepinizi
saygıyla selamlıyorum.
Çevre
Kanunu ve Bazı Kanunlarda Değişiklik Yapılmasına Dair Kanun Teklifi’nin 24’üncü
maddesi üzerine birkaç şey söyleyeceğim. Buna geçmeden önce Bursa’nın İnegöl
ilçesinde mobilya fabrikasında devrilen konteynerin altında kalarak yaşamını
yitiren 2 işçi ile Kuzey Marmara Otoyolu’nun Kocaeli-Gebze kesimindeki viyadük
çalışması sırasında beton blok düşmesi sonucunda yaşamını yitirenlere Allah’tan
rahmet, yakınlarına başsağlığı diliyorum. 
Anımsamakta
yarar var. Bu Kuzey Marmara Otoyolu Projesi’nde -aynı projede- dört yıl önce de
yaşanan bir başka viyadük çökmesinde 3 işçi betonun altında kalmıştı. İnşaat
Mühendisleri Odası şöyle bir açıklama yaptı, diyor ki: “Yeterli önlemler
alınmadan hızlı çalışma anlayışının bu olaylara sebep olduğunu düşünüyoruz.”
Anlaşılmaz biçimde hem merkezî hem de yerel yönetimler bu tür inşaatlarda işin
niteliğinden çok süresiyle ilgileniyorlar. On yılda bitecek bir proje için on
yılda değil de yedi yılda bitsin istiyorlar, beş yılda bitecek bir proje için
beş yıl değil de üç yılda bitsin istiyorlar, bir yılda bitecek bir proje için
de sekiz dokuz ayda bitmesini istiyorlar. Peki, bunun sonucunda ne oluyor?
İşçiler yeterince dinlenemiyorlar, ek mesai yapmak zorunda kalıyorlar, işin
niteliğinde ve dikkatinde azalmalar oluyor ve sonuçta da onlarca işçi yaşamını
kaybediyor, bu tür işler dolayısıyla.
Peki,
biz burada, buna bir “iş kazası” diyebilir miyiz? Yani bu kadar ihmali
davranıştan sonra işçilerin ölümüne “iş kazası” diyebilir miyiz? Elbette ki
bunun ismi iş cinayetidir ve bu iş cinayetinde sorumlu olan herkes mutlaka
yargılanmalı, yargı önüne çıkarılmalıdır.
Sayın
Başkan, bu yasa teklifinin 24’üncü maddesi de tıpkı “torba yasa” deyimine uygun
bir madde çünkü maddenin çevreye ilişkin bir düzenleme içermediği açık, 6306
sayılı Yasa’da bir dizi değişiklik yapıyor. Fakat ben bu konuşmamda yasanın
içerisinde yer alan bir başka konuyla ilgili düşüncelerimi açıklamak istiyorum.
Bu da kamu konutlarının bağımsız bölümler hâlinde satılmasına ilişkin. 
Bakın,
bu kamu konutlarının satılmasına ilişkin ilk düzenleme şu gerekçeyle yapılmıştı,
denilmişti ki: “On yılın üzerindeki kamu konutları -bizim, hepimizin “lojman”
dediğimiz- deprem riski taşıyor. Deprem riski taşıdıkları için biz bu konutları
satacağız.” denmişti, deprem riskini önlemek için. Peki ne oldu? Deprem riskini
önlemek için satılabildi mi bu konutlar? Evet, bir kısmı satılabildi. Geçen
yılın 2017 Kasım ayında bir değişiklik daha yaptınız, dediniz ki: “On yılını
doldurmamış kamu konutlarını da satışa çıkarıyoruz.” Bakın, önce “Deprem riski
nedeniyle satıyoruz." dediniz. Daha sonra yetmedi, 2017’nin Kasım ayında
bir değişiklik yaptınız, on yılını doldurmamış kamu konutlarının da satışının
önünü açtınız. Kaç konuttan bahsediyoruz? 107 bin kamu konutundan, 107 bin
lojmandan bahsediyoruz. 
Şimdi,
bugün bu yasada bir değişiklik daha yapıyorsunuz, diyorsunuz ki: “‘Deprem riski’
dedik, tutmadı, yeterince satamadık.” “On yılını doldurmamışlarını
satalım." dediniz, tutmadı, hâlâ elinizde kaldı. Şimdi de diyorsunuz ki:
“Bağımsız bölümler hâlinde satalım.” 
Bakın,
bugün getirdiğiniz, görüştüğümüz teklifin içerisinde lojmanların bağımsız
bölümler hâlinde satılması var. Ne istiyorsunuz bu kamu lojmanlarından yani ne
istiyorsunuz? Kamu görevlileri gittikleri yerde çalışabilsinler diye tahsis
edilmemiş miydi bu lojmanlar? Yani amacınız nedir? Yani kamu hizmetini daha mı
nitelikli hâle getireceksiniz? Bu lojmanları satarak umduğunuz amaç nedir?
Bir
diğer şey şu, şimdi, gerekçede aynen şöyle bir şey yazıyor, diyor ki: “Bu
satışın amacı, lojmanların satışının amacı ekonomiye kazanç elde etmek.”
Ekonomimize kazanç elde edilecekmiş. Yani sanki bu lojmanların kamu
görevlilerine tahsis edildiği sırada ekonomik hiçbir değeri yokmuş da
sattığınız zaman bir ekonomik değeri olacakmış gibi. Bu, sadece bu gerekçeye
mahsus bir söz değil, kuşkusuz, yasanın tamamında aynı dil kullanılmakta. Bizim
bu dile de yani kamu konutlarının ekonomiye kazandırılması amacıyla satılması
diline de karşı olduğumuzu belirtmek istiyoruz. 
En
ücra köye, en ücra yerleşim yerine hizmet götürürken bir kamu görevlisinin
orada kirada oturabileceği bir yer olmadığını biliyoruz. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Sözlerimi bitiriyorum Sayın Başkan. 
BAŞKAN
– Tamamlayalım lütfen.
MEHMET
RUŞTU TİRYAKİ (Devamla) – Lütfen, Hükûmet olarak bu lojman düşmanlığından
vazgeçin. Bakın, milletvekili lojmanları satışa çıkarıldığında kimse karşı
çıkmadı ama kamu görevlilerinin lojmanına göz dikmeyin. 
Son
olarak şunu söyleyeyim: Bir sabah kalkar da Türkiye Büyük Millet Meclisinin
satışa çıkarıldığını bina ve müştemilatlarıyla, üstelik kira garantili olarak
satışa çıkarıldığını duyarsak emin olun hiçbirimiz buna şaşırmayacağız. Bunun
örneği yok mu? Bunun örnekleri de var. Hâlâ kirada olan bakanlıklar var, ayda
100 bin TL ödeyerek kirada oturan bakanlıklar var. Bir gün kalktığımızda umarız
Türkiye Büyük Millet Meclisinde de milletvekilleri olarak kirada olmayız.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan “Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 24’üncü maddesiyle değiştirilmesi öngörülen 6306 sayılı Kanun’un
7’nci maddesinin dokuzuncu fıkrasında yer alan “belediyelerce” ibaresinin
“belediyeler tarafından” ibaresiyle değiştirilmesini arz ve teklif ederim. 
 Enez Kaplan Ayhan Erel Tamer
Akkal
 Tekirdağ Aksaray Manisa
 Ümit Beyaz Hüseyin
Örs
 İstanbul Trabzon
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKAN VEKİLİ MUHAMMET MÜFİT AYDIN (Bursa) – Katılamıyoruz Sayın
Başkan. 
BAŞKAN
- Önerge üzerinde Tekirdağ Milletvekili Enez Kaplan.
Buyurun
Sayın Kaplan. (İYİ PARTİ sıralarından alkışlar) 
ENEZ
KAPLAN (Tekirdağ) – Sayın Başkan, değerli milletvekilleri; dün Edirne’de
meydana gelen sel felaketinde mağdur olan tüm vatandaşlarımıza geçmiş olsun
dileklerimi sunarım; vefat eden hemşehrimize Allah’tan rahmet, ailesine
başsağlığı diliyorum. 
Çevre
Kanunu ve Bazı Kanunlarda Değişiklik Yapılmasına Dair Kanun Teklifi’nin 24’üncü
maddesi için verdiğimiz önerge üzerine İYİ PARTİ adına söz almış bulunuyorum.
Genel Kurulu saygıyla, sevgiyle selamlıyorum. 
30
maddelik bu kanun teklifinin 9’uncu maddesinde yaban hayvanlarını koruma adına
göstermiş olduğunuz gayret beni çok duygulandırdı. Bu madde hakkında uğraşan,
düşünen arkadaşlarımızın ellerine sağlık. Lakin, Trakya’nın kalbinden geçen
Ergene Nehri ve Ergene Nehri yatağı boyunca artık ölebilecek tek bir yaban
hayvanı kalmadığı gibi, nehrin içinde de hiçbir canlı türüne rastlanmamaktadır.
On altı yıllık devriiktidarınızda, 1 tanesi bana ait olmak üzere, Ergene
Nehri’yle ilgili 26 adet yazılı soru önergesi, 14 adet Meclis araştırma
önergesi verilirken bu on altı yıl boyunca tüm canlılık yavaş yavaş ölüyordu.
Ergene Havzası boyunca kurtarılabilecek yaban hayatı türü ne yazık ki kalmadı,
hiç canlı kalmadı arkadaşlar. 
Çevre
kanunu teklifinizde bir de insan yok, bu tuhaf değil mi? Çünkü insanlar da
ölüyor. Artık bunun hiçbir önemi yok sayın milletvekilleri. Ergene Nehri boyunca
rastlanan kanser vakaları, henüz çaresi bulunmamış grip virüsü gibidir. On altı
yıllık devriiktidarınızda hem kör hem sağır hem dilsiz davranarak uygulamış
olduğunuz çözüm modelleriniz, maalesef, yavaş yavaş öldürme hususunda kesin bir
sonuca ulaşmış gibi görülüyor. Ergene Nehri boyunca ölüyoruz sayın
milletvekilleri. Seçim çevresinde dolaşırken, annesi veya babası kanser olan
bir küçük çocuk önümüzü kesse “İnsanlık da bu nehir yüzünden ölmüş müdür?”
diyecek olsa, ne cevap verebiliriz değerli milletvekilleri? 
Ergene’de
yaşanan facia yetmezmiş gibi Tekirdağ ve Kırklareli sınırlarında termik santral
kurulmaya çalışılıyor hem de binlerce dönümlük verimli tarla ve orman alanları
betonlaştırılarak. Anlaşılıyor ki Ergene yatağı boyunca canlıları yok edip insanların
ölmesini seyredenler bunlarla yetinmiyorlar. Ergene için hiçbir çözüm
üretmeyenler, Trakya’nın ekosistemini yerle yeksan edecek projelerle Trakya’da
yaşayan vatandaşlarımızı da gözden çıkarmışlardır. Oysa Şeyh Edebali, Osman
Gazi’ye “Ey oğul, insanı yaşat ki devlet yaşasın.” demiştir. Çevreyi
yaşatmayanlar insanı yaşatamazlar. Ergene ve termik santraller insanlığı da
hedef almadan hep birlikte bir şey yapmalıyız diyoruz arkadaşlar.
Genel
Kurulu saygıyla, sevgiyle selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
24’üncü
maddeyi oylarınıza sunuyorum: Kabul edenler… Kabul etmeyenler… 24’üncü madde
kabul edilmiştir.
25’inci
madde üzerinde, yine, üç tane önerge vardır, aykırılık sırasına göre okutup
işleme alacağım.
Buyurun.
Türkiye Büyük Millet Meclisi
Başkanlığına
Görüşülmekte olan 15 sıra sayılı Kanun Teklifi’nin
25’inci maddesinin kanun teklifinden çıkarılmasını arz ve teklif ederiz.
 Mahmut
Toğrul  Hüda Kaya  Habip Eksik
 Gaziantep
 İstanbul  Iğdır 
 Kemal
Peköz  Ömer Öcalan  Mahmut Celadet Gaydalı
 Adana
 Şanlıurfa  Bitlis
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Iğdır Milletvekili Habip Eksik.
Buyurun
Sayın Eksik. (HDP sıralarından alkışlar) 
HABİP
EKSİK (Iğdır) – Sayın Başkan, değerli milletvekilleri; 15 sıra sayılı Kanun
Teklifi’nin 25’inci maddesi üzerine söz almış bulunmaktayım, sizleri ve
kamuoyunu saygıyla selamlıyorum.
Sözlerime
başlamadan önce, bu Parlamentonun bir üyesi olan Hakkâri ilinin iradesi Sayın
Leyla Güven’in başlattığı eylemi saygıyla selamlıyor ve bu eyleminden dolayı
kendisini kutluyorum. 
Ve
yine, Sur’u korumak için, tarihî minareyle ilgili basın açıklaması yaparken -üç
yıl önce- tüm dünyanın gözü önünde alçakça katledilen Sayın Tahir Elçi’nin
ölümünün 3’üncü yıl dönümüydü dün. Onu da saygıyla selamlıyor ve rahmetle
anıyorum. 
Değerli
milletvekilleri, iktidarın çevre konusuna bakışı başlı başına bir garabettir.
Köprülerden tünellere, HES’lerden barajlara, kanallardan binalara varıncaya
kadar betona dayalı politikalar çevre konusunda ne kadar kötü olduğunuzun
kanıtı niteliğindedir. Şehirlerden ve insan hayatından yeşili söken, grinin tüm
tonlarını müstahak gören bu anlayışın tabii ki sürdürülebilirliği yoktur. Kendi
toprağını yabancı sermayenin kölesi hâline getiren geçitler ve köprüler
vatandaşın ekonomisini de zayıflatmaktadır. Yap-işlet-devret modelleriyle
insanlar sermaye karşısında köleleştiriliyor. İnsanlar geçmedikleri köprünün, kullanmadıkları
tünelin parasını öderken her gün “mega projeler” adı altında yeni fikirler
ortaya çıkarılmaya devam ediliyor maalesef. Söz konusu durum beraberinde modern
köle anlayışını pekiştiriyor, toplumu sefalete biraz daha sürüklüyor. 
İktidarın
her mega projesi beraberinde büyük bir yıkımı da getiriyor. Ekolojik yaşam,
sermayenin her zaman olduğu gibi ilk hedefi oluyor. Sadece üçüncü köprü ve
üçüncü havalimanında milyonlarca ağaç sermayeye kurban edildi. Bakın, AKP
iktidarının ilk on iki yılında 164.222 hektar ormanlık alan yok edildi. Bunu
ben söylemiyorum, bunu Dünya Doğal Kaynaklar Enstitüsü söylüyor arkadaşlar. Ne
demişti AKP Genel Başkanı: “Ben dikey mimariden yana değilim, yatay mimariden
yanayım. İnsan topraktan uzak değil, toprağa yakın yaşamalıdır.” Bu bakış
açısıyla İstanbul’da 45 metreden uzun binin üzerinde yapı inşa edildi. Yine,
söylemiyle çelişkili olarak AKP döneminde İstanbul Avrupa’nın gökdelen
şampiyonu oldu. 
Değerli
milletvekilleri, hukuku tanımayarak, mahkeme kararlarını tanımayıp “Karşı
hamlemizi yaparız.” deyip hukuki hiçbir dayanak olmadan içeride rehin tutulan,
tutsak tutulan Sayın Selahattin Demirtaş’ın dediği gibi, ağaca bakınca odun
gören bir yönetim anlayışı iktidarın çevreye, doğaya bakışını tam da yerinde
ifade etmiştir. Çevre konusuna bir milletvekili olarak değil, bir vatandaş
hassasiyetinde yaklaşmak gerekir. Neoliberal politikalarla sermaye güdümlü
değil, toplumsal yararı hedeflemek gerekmektedir. Bunu yaparken de doğayı
bütüncül bir şekilde ele almak ve korumak anayasal bir yükümlülüktür, insan
olmanın da bir gereğidir.
Değerli
milletvekilleri, 25’inci madde incelendiği zaman yapım işlerini üstlenecek
müteahhitlerin belirli ekonomik, mali, mesleki ve teknik yeterliliğe sahip
olması koşulu da yer alıyor. Söz konusu durum her ne kadar olumlu görünse de
eksiklikler yer almaktadır. Standartların sadece bakanlık tarafından
belirleniyor olması denetim anlamında da eksiklikleri ortaya çıkaracaktır.
Bakanlığın hangi şart ve koşullarda projeleri kabul edeceği açık bir şekilde
belirtilmeli ve yasal bir dayanak oluşturulmalıdır. “Bakanlıkça belirlenir.”
gibi ucu açık, değiştirilebilir ve ileride keyfî durumların ortaya çıkmasına
sebep olacak bir dilin kullanılması kesinlikle yanlıştır. Bu, daha çok minare
için şimdiden kılıf uydurma durumundan başka da bir şey değildir. Kanunlar net
olmalıdır, anlaşılır bir dille yazılmalıdır. Birilerinin yarın öbür gün keyfî
durumuna göre yorumlanacak şekilde yazılmaz. Gerçi siz kanunları zaten tanımıyorsunuz.
Anayasa’nın 90’ıncı maddesinde “Avrupa İnsan Hakları Mahkemesinin kararları
bağlayıcıdır.” diyor ama siz “Biz tanımıyoruz, karşı hamlemizi yaparız.”
diyorsunuz. Bu da zaten sizin kanun tanımazlığınızı bir kez daha gösteriyor.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
HABİP
EKSİK (Devamla) – Değerli milletvekilleri, sigorta konusu gerçekten önemli bir
konu. Mağduriyetlerin önüne geçilmesi için kesinlikle böyle bir şey
yapılmalıydı fakat bu yapılırken, işini tamamlayamayan şirketlerin temel
sebebinin ekonomik yetersizlik ve iflaslar olduğunu da görmek gerekir. Önemli
olan, iflas etmeden işi götürebilecek müteahhitler belirlemek değildir; önemli
olan, bu kadar iflasın temel sebebinin ekonomik kırılgan yapı olduğunu
anlamaktır. 
Bakıldığı
zaman, AKP, krizden müteahhitlerini kurtarma peşine düşmüş. Bırakın sermayeyi,
gariban halkı kurtarmaya çalışın. Yönetemiyorsanız “Yönetemiyoruz.” deyin.
Damatlarla bu iş yürümez. Soğanlarla uğraşmaktan vazgeçin, müteahhitleri kurtarmaktan
vazgeçin; işçinin, emekçinin, köylünün, esnafın emeğini korumaya yönelik
çalışmalar yapın; halkı düşünün, halkı arkadaşlar. Zaten bu konuda da çok
geridesiniz, onu da biliyoruz.
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeye geçiyoruz.
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 25’inci maddesinin aşağıdaki şekilde değiştirilmesini arz ve
teklif ederiz.
Saygılarımızla.
 Mehmet
Akif Hamzaçebi Özgür Özel Orhan Sümer
 İstanbul Manisa Adana
 Mahir
Polat Aysu Bankoğlu Alpay Antmen
 İzmir Bartın Mersin
"MADDE
25- 6306 sayılı Kanunun 8 inci maddesinin (2) numaralı ve (6) numaralı
fıkraları aşağıdaki şekilde değiştirilmiş, aynı maddeye (7) numaralı fıkra
eklenmiş ve diğer fıkralar buna göre teselsül ettirilmiştir.
"(2)
Bakanlık, TOKİ, İller Bankası Anonim Şirketi ve İdare; danışmanlık, yazılım,
araştırma, her tür ve ölçekte harita, etüt, proje, kadastro, kamulaştırma,
mikro bölgeleme, risk yönetimi ve sakınım planı çalışmalarını, her tür ve
ölçekte plan yapımı ve imar uygulaması işlerini ve dönüşüm uygulamalarını,
Bakanlığın bağlı, ilgili ve ilişkili kurum, kuruluş ve bunların iştirakleriyle
ve 4734 sayılı Kanun kapsamındaki idareler ile akdedecekleri protokoller
çerçevesinde 2886 sayılı Kanuna ve 4734 sayılı Kanuna tabi olmaksızın ortak
hizmet uygulamaları suretiyle de gerçekleştirebilir.”
"(6)
Bu Kanun uyarınca yapılacak anlaşmaların usul ve esasları ile riskli alanlarda
ve rezerv yapı alanlarında yürütülecek projelerin yapım işini üstlenecek yapı
müteahhitlerinin sahip olmaları gereken asgari iş tecrübesi, teknik donanımı ve
mali durumu Bakanlıkça belirlenir. Bu Kanun kapsamındaki alanlarda ve
parsellerde yürütülecek projeler için yapım işini üstlenen yapı müteahhidinin
yapı ruhsatı alınmadan önce; kapsamı, koşulları ve uygulama esasları Hazine ve
Maliye Bakanlığınca belirlenen bina tamamlama sigortası yaptırması veya
Bakanlıkça belirlenen diğer teminat ve şartları sağlaması zorunludur. 
(7)
Riskli alanlardaki yapılar ile riskli yapıların dönüştürülmesi için başlanılan
ancak tamamlanamayan inşaatlar aşağıda yazılı hallerde, malikler ile
düzenlenecek yeni bir sözleşme çerçevesinde Bakanlık tarafından tamamlanır.
Bakanlık bu görevini Toplu Konut İdaresi Başkanlığı (TOKİ) vasıtasıyla yerine
getirir.
1. Müteahhidin
iflas etmesi,
2. Gerçek
kişi müteahhidin ölümü üzerine mirasçıların mirası reddetmesi,
3. Müteahhidin
sözleşmede taahhüt edilen teslim tarihini müteakip 12 ay içinde konut veya
işyerlerini tamamlayamaması.
Bu
Kanuna göre gerçekleştirilen uygulamalar kapsamında yer teslimi yapıldıktan
sonra 12 ay içinde ruhsat alarak inşaata başlamamış olan müteahhide Bakanlıkça
ihtarda bulunularak bir iş planı sunması konusunda 1 aylık süre verilir.
Verilen süre içinde iş planının sunulmaması ya da sunulan iş planı çerçevesinde
izleyen 12 aylık süre içinde müteahhit tarafından inşaata başlanılmaması
halinde inşaat, malikler ile düzenlenecek yeni bir sözleşme çerçevesinde
Bakanlık tarafından tamamlanır. Bu duruma neden olan müteahhit hakkında
Bakanlıkça inceleme başlatılır. İnceleme sonucunda haklı bir gerekçesi
olmaksızın inşaata başlamadığı tespit edilenler hakkında 5237 sayılı Türk Ceza
Kanunu hükümleri çerçevesinde Cumhuriyet savcılığına suç duyurusunda bulunulur.
Bu
hallerde, malikler ile imzalanmış bulunan sözleşmeye istinaden müteahhit
tarafından herhangi bir hak talebinde bulunulamaz.
Uygulama
sonucunda Bakanlığın payına düşen bağımsız birimler Bakanlığın talebi üzerine
tapuda Toplu Konut İdaresi Başkanlığı adına resen tescil edilir.
Uygulama
kapsamındaki taşınmazlara ilişkin olarak malikler ile müteahhitler arasında,
ilgili sivil toplum kuruluşlarının görüşleri de alınarak Bakanlıkça hazırlanan
ve Resmi Gazetede yayımlanan Tip Sözleşmeler düzenlenir.
Ayrıca,
malikler ile sözleşme imzalayan müteahhitlerden taşınmazın Bakanlıkça tespit
ettirilecek rayiç değerinin "0,3'ü oranında teminat alınır. Teminatın
alınmasına ilişkin olarak 2886 sayılı Devlet İhale Kanununun 26 ve 27 nci
maddeleri uygulanır. Taahhüdün sözleşme hükümlerine uygun biçimde ve eksiksiz
olarak yerine getirildiği anlaşıldıktan sonra teminat Bakanlıkça müteahhide
geri verilir. Aksi halde malikler arasında payları oranında Bakanlıkça
paylaştırılır.
Kanun
kapsamındaki kira yardımı uygulamaya ilişkin taahhüdün sözleşme hükümlerine
uygun biçimde ve eksiksiz olarak yerine getirildiği tarihe kadar devam eder.
Bu
madde, maddenin yürürlük tarihinden önce sözleşmesi imzalanmış ancak
müteahhitlerce henüz başlanılamamış ya da tamamlanamamış olan inşaatlar
bakımından da uygulanır.
Bu
maddenin uygulanmasına ilişkin usul ve esaslar Bakanlıkça çıkarılacak
yönetmelik ile belirlenir.
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Mersin Milletvekili Alpay Antmen…
Buyurun
Sayın Antmen. (CHP sıralarından alkışlar)
ALPAY
ANTMEN (Mersin) – Teşekkür ederim Sayın Başkan. 
Öncelikle,
önergeyi dinlediniz, bu haklı önergeye desteğinizi bekliyoruz.
Sayın
Başkan, değerli milletvekilleri; “Bu dünya bize miras kalmadı, çocuklardan
ödünç aldık.” sözü bugünlerde söylenebilecek en anlamlı sözdür çünkü Türkiye
artık alarm veriyor. İmar uygulamaları, rant ve talan için feda edilen çevre,
yağmalanan orman arazileri, yok edilen su kaynakları, koylarımızın ve
denizlerimizin yok edilişiyle yarınlarımızı göremiyoruz, doğal çevremizi
yarınlara taşıyamıyoruz. Cehennemden geri dönüş yoktur. 
Bakınız,
Türkiye, doğa koruma kriterlerine göre 180 ülke arasında 177’nci sırada. 81
ilden sadece Kırıkkale, Artvin, Bitlis, Eskişehir, Yozgat ve Kırşehir’in havası
sağlık standartlarına uygun. En kirli havaya sahip şehirler İstanbul, Ankara,
Adana, Amasya ve Manisa. Değerli milletvekilleri, doğanın partisi olmaz,
siyaseti hiç olmaz. Kirli havayı CHP’li vatandaş da HDP’li vatandaş da AK
PARTİ’li vatandaş da MHP’li vatandaş da İYİ PARTİ’li vatandaş da soluyor.
Vatandaşlarımızın hepsi kirli suyu birlikte içiyor.
Sözlerimin
başında da belirttim, çocuklarımızdan emanet aldığımız doğayı yok ediyoruz. Çok
az vaktimiz kaldı. Doğaya yapılan tahribat nedeniyle Anadolu geri dönülemez
biçimde çölleşiyor ve havası kirleniyor. 
Bakınız,
barajlarla ekosistem değişiyor, HES’lerle akarsular kuruyor, RES’lerle ormanlar
kesiliyor; yollarla, havalimanlarıyla, köprülerle Türkiye’nin doğası talan
ediliyor. İşçilerimiz de ölüyor, ayrı mesele. Bunun en önemli örneklerinden
biri kaybettiğimiz orman alanları. 2004’te 211 bin kilometrekare olan orman
alanımız 2017’de 210 bin kilometrekareye geriledi. Yine, aynı dönemde ortalama
10 bin hektar orman arazisinin niteliği değiştirildi, yandaşlara verildi ve
yapılaşmanın önü açıldı. 2003-2017 yılları arasında zarar gören alan 120.927
hektar oldu. Bir zamanlar kendi kendine yeten 7 ülkeden biri olan Türkiye bugün
samanı dahi ithal eder duruma geldi. Üçüncü havalimanı ve Kuzey Marmara Otoyolu
için kesilen ağaç sayısı en az 2 milyon 300 bin. 
Bakınız,
değerli milletvekilleri, doğa ve çevre ile hukuk da yok ediliyor. Çevre ve
Şehircilik Bakanlığının 2017 sonuna kadar enerji, madencilik ve ulaşım için ÇED
görüşü verdiği proje sayısı 59.372. Bakanlık bunlardan 4.457 projeye “ÇED
Olumlu”, 46 projeye “ÇED Olumsuz”, 54.357 projeye “ÇED Gerekli Değildir”, 872
projeyeyse “ÇED Gereklidir” kararı verdi. “ÇED Olumlu” kararı verilen
projelerin yüzde 80’i enerji ve maden sektörüne verildi. Onaylanan birçok proje
hakkında mahkemelerin durdurma kararına rağmen inşaat çalışmaları sürdürüldü.
Ben
size kendi şehrimden, Mersin’den iki örnek vermek istiyorum, bunlardan biri
balık çiftlikleri. Mersin en güzel sahillerimizin olduğu bir turizm kenti.
Yakın geçmişte su altında 30 metre derinliğin bile berrak bir şekilde görüldüğü
koylarda görüş mesafesi, kirlilik ve yağ tabakası nedeniyle 2-3 metreye kadar
düşecek. Balık çiftliklerinden gelen dışkı, yağ, artık ve köpüklerden oluşan
kirlilik, çiftliklerden uzak noktalara dahi ulaşacak. Bu çiftliklerde
kullanılan kimyasal maddelerin, başta çocuklar olmak üzere insan sağlığı
üzerinde son derece olumsuz etkileri olduğu yine çevreciler ve konunun
uzmanları tarafından dile getiriliyor. Bahsi geçen maddeler nedeniyle her yıl
binlerce insanın kansere yakalandığı iddia ediliyor. 
Diğeri
daha büyük bir felaket: Akkuyu Nükleer Santrali Projesi. Bütün gelişmiş ülkeler
nükleerden vazgeçiyor. Türkiye, imkânı olmasına rağmen yenilenebilir enerji
kaynaklarına yatırım yapmak yerine sanayi ülkelerinin ellerindeki eskimiş
nükleer santral teknolojilerini satın alıyor, kullanılacak yakıt çubuklarını
ithal etmek durumunda kalıyor. Yarın ülkeler arası bir kriz durumunda “Yakıt
yok.” dedikleri zaman çubukları nereden bulacaksınız? 
Bakın,
değerli milletvekilleri, santralde oluşabilecek herhangi bir sızıntı veya
patlama sonucunda 100 bin kilometrekareden fazla alan etkilenecek. Gereğinde
silah olarak kullanılabilecek bu tesis tamamen Rusların eline bırakılıyor, ne
yerli ne millî. Ve orada olacak atıklar yüz bin yıl boyunca orada saklanmak
zorunda. Almanya, şu anda Türkiye’nin 2 katı daha fazla enerji ihtiyacına sahip
ve 2022’de tamamen nükleer santrallerden vazgeçecek. 
(Mikrofon
otomatik cihaz tarafından kapatıldı)
ALPAY
ANTMEN (Devamla) – Tamamlayayım Sayın Başkanım.
BAŞKAN
– Tamamlayalım Sayın Antmen.
ALPAY
ANTMEN (Devamla) – Evet, Akkuyu Nükleer Santrali Akdeniz’in ekosistemini
bozacak; tarımını, turizmini, insan sağlığını, yaşamını tehdit edecek düzeyde
etkileyerek bölgeyi bir nükleer atık deposuna çevirecek. Bakın, Japonya
Başbakanı Kan 2016’da ne diyor: “Fukuşima kazasından önce dönemin Başbakanı
Erdoğan’la bir görüşmemde, benim de kalitesinden emin olduğum Japon nükleer
teknolojisini kullanmalarını tavsiye ettim. Şimdi anladım ki bu sözlerim
tamamen hatalıymış, bunun için pişmanım.”
Evet,
değerli milletvekilleri, değerli AK PARTİ’li vekil arkadaşlarım, gelin bu
yanlışlardan, çevre katliamlarından dönün; dönün ki tarih sizi “Üretip ihraç
ettikleri şey kirlilikti.” diye yazmasın ve siz de bir gün gelin pişman
olmayın.
Çok
teşekkür ediyor, hepinize saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan Çevre Kanunu ve Bazı Kanunlarda
Değişiklik Yapılması Hakkında Kanun Teklifi’nin 25’inci maddesinde yer alan
“2886 sayılı Kanuna ve” ibaresinin madde metninden çıkarılmasını arz ve teklif
ederim. 
 Tuba Vural Çokal Ayhan Erel Tamer
Akkal
 Antalya Aksaray Manisa
 İsmail Koncuk Feridun
Bahşi
 Adana Antalya
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Manisa Milletvekili Tamer Akkal…
Buyurun
Sayın Akkal. (İYİ PARTİ sıralarından alkışlar)
TAMER
AKKAL (Manisa) – Sayın Başkan, değerli milletvekilleri; Çevre Kanunu ve Bazı
Kanunlarda Değişiklik Yapılmasına Dair Kanun Teklifi’nin 25’inci maddesi
üzerine İYİ PARTİ Grubu adına söz almış bulunmaktayım. 
Çevre
Kanunu ve Bazı Kanunlarda Değişiklik Yapılmasına Dair Kanun Teklifi’nin ikinci
bölümünün üzerine dün yapmış olduğum konuşmada, özellikle 15 ve 16’ncı
maddelerin kamu kurum ve kuruluşlarınca yapılan denetimlerin danışman firmalara
bırakılması yönündeki maddenin değiştirilmesi gerektiğini ifade etmiştim.
Çünkü, 3194 sayılı İmar Kanunu’yla ilgili bu maddelerin yasalaşması, yetkinin
kötüye kullanılmasına, keyfiliğe ve denetimsizliğe sebep olacak. 
Çevreyle
ilgili, üzerinde konuştuğumuz yasal düzenlemeler, maalesef İmar Kanunu ya da
Devlet İhale Kanunu üzerinde rant elde etmeye yönelik kanunlardan ibaret.
Yandaş sermayenin değil kırsal kesimde yaşayan vatandaşlarımızın büyük faydalar
elde edeceği yasal düzenlemeler gündeme dahi alınmıyor. Dünyanın uzun zamandır
keşfettiği, fakat ülkemizde henüz gündeme gelmemiş bir sektör olan ekoturizmin
yasal altyapısını sağlamak, kırsal kesimde yaşayan vatandaşlarımıza çok ciddi
bir gelir kapısı ve refah sağlayacaktır. Çevreye zarar vermeden ondan
yararlanma yöntemlerinin geliştirilmesi ve kırsal kesimlerde yaşayan
vatandaşlarımızın kültürlerini muhafaza ederek onların turizm faaliyetlerinden
yararlanmalarını sağlamak mümkündür. 
Ekoturizm,
çevreyi koruyan ve yerel halkın refahını gözeten, doğal alanlara karşı duyarlı
bir tatil şeklinin teşvik edilmesidir. Turizm pazarında doğaya dayalı turizm
olarak tarif edilen ekoturizm, aynı zamanda bir kalkınma aracı olarak
görülmektedir. Bunun yasal çerçevesini çizmek ve ekoturizmi teşvik etmek hem
memleketimizin doğal güzelliklerinin tahrip edilmeden yerli ve yabancı
turistler tarafından keşfedilmesini sağlayacaktır hem de yerel ekonomiye can
suyu olacaktır. 
Çevre
kanunları hususunda değişiklik yapılmasına dair teklifin içerisinde ihale var,
rant var, iskân var fakat bu kanun teklifi doğayı korumak adına getirilmiş bir
kanun teklifi değildir. Doğayı korumakta samimiyseniz 300 odalı yazlık saray
inşaatı için 50 bin ağaç kesmeyerek işe başlayabilirsiniz. İstanbul’un kuzey
ormanlarını, göletlerini, kıyı kesimdeki ekosistemi yok etmeyerek işe
başlayabilirsiniz. UNESCO’nun dahi korumaya aldığı ve en az 10 bin yıllık
tarihe sahip Hasankeyf’i koruyarak işe başlayabilirsiniz. 
Değerli
milletvekilleri, Menemen Karagöl’de kalker ocağı açma girişiminde bulunan
Bakanlık destekli, valilik destekli rantçılar taş ocağı için İzmir Valiliğinden
“ÇED Gerekmez” raporu aldılar. İzmir Valisi Erol Ayyıldız’ın marifetiyle
verilmiş olan bu rapor Karagöl ormanlarında büyük bir ağaç kıyımına sebep oldu.
Geldiğimiz noktada, Karagöl ormanlarını katlederek yapılmak istenen taş ocağı
mahkeme tarafından da usulsüz bulundu, yürütmeyi durdurma kararı verildi. 
İzmir
Büyükşehir Belediyesinin bu bölgede hayata geçirmeyi planladığı, bölge için
büyük öneme sahip olan sulama barajı projesi yıllardır ÇED raporuna
takılıyorken yandaş bir şirket tarafından yapılacak bir işletme için yüzlerce
çam ağacının kesilmesine izin veren İzmir Valiliğindeki sorumluluk “ÇED
Gerekmez” raporunu hazırlayan yetkililer bunun hesabını mutlaka bir gün
verecekler. 
Bu
doğa katliamının hesabını şimdi sorarak işe başlayabilirsiniz Değerli AK PARTİ.
Sayın Erdoğan’ın “gerçek çevreci” olarak ilan ettiği AK PARTİ’den bizim de
beklentimiz budur. 
AK
PARTİ döneminde çevre politikaları ekonominin emrine amade yapılanmalara, kamu
yönetiminin küçülmesi telkinlerini uygulamaya yönelmiştir. Bu yasa teklifleri
çevre yönetiminin rantçı şehirleşme politikalarının yoğun baskısı altında
olduğunu göstermektedir. Anayasa Mahkemesi doğa kirliliğine yol açan çok sayıda
mega proje tipine “ÇED Olumlu” raporundan muafiyet kararını Anayasa’ya aykırı
bulmasına karşın, Bakanlık bir yönetmelik düzenlemesiyle bu muafiyeti
korumuştur. 
Ekonomik
kararlarda ve kalkınma çabalarında çevrenin dikkate alınarak geliştirilmesi,
bütün kamu organlarının ortak çabasıyla güçlü ve bağımsız bir çevre yönetimi
örgütlenmesiyle mümkün olabilir. Hükûmetin çevre politikasındaki yanlış anlayış
çevre ve ekonomiyi birbirinin karşıtı görmekte ve ikisi arasında seçim yapmaya
çalışmaktadır. Böyle bir yaklaşım bizi ekonomi için çevreyi yok edebileceğimiz
ya da çevreyi korumak için kalkınmadan vazgeçebileceğimiz gibi yanlış bir
sonuca götürür. Oysa ne kalkınma ya da gelişme tümüyle durdurulabilir ne de
çevrenin korunmasından vazgeçilebilir.
Birçok
ülke çevre-ekonomi dengesini benimseyen politikaları uygulamaya koymaya
başladı. Bu çağdaş kalkınma anlayışı ortaya atıldı. 
(Mikrofon
otomatik cihaz tarafından kapatıldı)
TAMER
AKKAL (Devamla) – Toparlıyorum. 
BAŞKAN
– Toparlayalım lütfen. 
TAMER
AKKAL (Devamla) – Türkiye bu anlayışın özellikle yasama ve yürütme boyutunda
benimsediği bir düzeye gelememiştir. Dolayısıyla 2872 numaralı Çevre Kanunu’nda
değişiklikler yapmak zorundayız. Bu doğrultuda, Türk çevre mevzuatındaki
dağınıklığı ve uyumsuzluğu gidermek, çevre yasasında aksayan hükümleri
değiştirmek zorundayız ancak maalesef, bugün tüm bunları yapmak yerine, çok
üzülerek söylüyorum ki “Yandaşlara nasıl daha fazla rant dağıtırız?” üzerine
yazılmış bir çevre kanunu teklifi tartışıyoruz. 
Saygılarımı
sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
25’inci
maddeyi oylarınıza sunuyorum: Kabul edenler… Kabul etmeyenler… 25’inci madde
kabul edilmiştir. 
26’ncı
madde üzerinde yine üç önerge var. Önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 26’ncı maddesiyle 6306 sayılı Kanun’a eklenmesi teklif edilen
geçici 3’üncü maddenin birinci fıkrasının (a) bendindeki "kuruluşlar
tarafından” ibaresinin “kuruluşlarca” olarak değiştirilmesini arz ve teklif
ederiz. 
Saygılarımızla.
 Mehmet
Göker Gökan Zeybek Ayhan Barut
 Burdur İstanbul Adana
 Müzeyyen
Şevkin Murat Bakan 
 Adana İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde İstanbul Milletvekili Gökan Zeybek…
Buyurun
Sayın Zeybek. (CHP sıralarından alkışlar)
GÖKAN
ZEYBEK (İstanbul) – Sayın Başkan, sayın milletvekilleri; hepinizi saygıyla selamlıyorum.

Görüşmekte
olduğumuz madde 6306 sayılı Yasa’da yarım kalmış inşaatlarla ilgili bazı
düzenlemeler getiriyor. İktidarınız döneminde, özellikle “kentsel dönüşüm” adı
altında, afet riski altındaki alanlara kentsel dönüşüm yasa tasarısıyla
birtakım düzenlemeler getirdiniz. Ancak bu uygulanan ekonomik politikaların
başarısızlığı, kentlerdeki imar planı karar ve kurallarına uyum sorunları
yüzünden bugün özellikle İstanbul’un pek çok ilçesinde iktidarınız tarafından
yaratılmış olan mağdurlardan bahsetmek gerekir. Nereden bahsetmek gerekir?
Mesela Esenyurt’tan bahsetmek gerekir. 1994 yılında 50 bin nüfuslu Esenyurt
beldesinde bugün 1 milyon insan yaşıyor. Ortalama olarak her yıl 50 bin insanın
yerleştiği Esenyurt’ta şu an 20 binden fazla kent mağduru vardır. Esenyurt’ta
yarım kalmış inşaatlarla ilgili bir düzenleme getiriyorsunuz, bu düzenlemeyle
bu tür yapıların sigorta kapsamına alınması uluslararası fonlar destekli
kredilerle de bu binaların bitirilmesi… Ve bugüne kadar bu yapılarla ilgili
bedelini ödemiş, müteahhide tüm borçlarını ödemiş olan yurttaşları şimdi siz
uluslararası piyasadan bulacağınız fonlara yeniden borçlandırmak istiyorsunuz.
Başka nerede yaptınız? Gaziosmanpaşa’da yaptınız kentsel dönüşüm. Başka nerede
yaptınız? Yüzünüze gözünüze bulaştırdığınız Fikirtepe’de 50 binden fazla insanı
mağdur ettiniz. Başka? Üsküdar Kirazlıtepe’de. Kirazlıtepe’de, bir hafta sonu
gittiniz, mahallenin camisini bile yerle bir ederek oradaki insanları kentsel
dönüşüme mahkûm etmek istiyorsunuz. İnsanlar “Size inanmıyoruz, sizin
getirdiğiniz yasa tekliflerine güvenmiyoruz, sizin bizim önümüze koymuş
olduğunuz projelere inanmıyoruz.” diyorlar ama siz “Ya bize inanacaksınız ya da
bizim istediğimiz koşullarda sözleşmeleri imzalayacaksınız.” diyerek
yurttaşlarımızı evinden yurdundan mahrum ediyorsunuz. 
Şimdi,
yarım kalmış olan binaları diyorsunuz ki “Sigorta kapsamına alacağız.” Değerli
arkadaşlar, bugün işini aşını kaybetmiş olan yurttaşlarımız, nasıl yarım kalmış
olan inşaatlar sigorta kapsamına girecek, bunlarla ilgili primleri nasıl
ödeyecek de bu yarım kalmış olan kentsel dönüşüm mağdurlarının sorununu
çözeceksiniz? Tam bir hayal. Zaten 6306 sayılı Yasa’yla ilgili hükümlerin bir
çevre yasasının içine yerleştirilmesi de sinsice hazırlanmış bir plan. Çevre
planıyla, çevreyle ilgili bir yasa teklifinin içinde müteahhitlerin durumu,
yapı denetim şirketleri, 3194 sayılı İmar Yasası, 2981 sayılı af yasası, 6306
sayılı Afet Riski Altındaki Alanların Dönüştürülmesi Hakkında Kanun’la ilgili
maddelerin yer almasının zaten mantığını anlamak mümkün değildir.
Sayın
milletvekilleri, yerel yönetimlerde 150’nci yılını yaşıyor Türkiye, Osmanlı’dan
beri bizde belediyecilik var. İmar planı yapma yetkisi kimindir? Bir beldede
yaşayan halk adına, bir bölgede yaşayan insanlar adına plan yapma yetkisi
Ankara’da atadığınız bürokratların mı, halkın oylarıyla seçilmiş olan yerel
meclislerin mi? Türkiye iktidarınız döneminde yüz elli yıllık demokratik
cumhuriyetteki gelişimini terk ederek merkeziyetçi, mutlakiyetçi bir yönetim
anlayışına doğru gidiyor. 
Bakın,
bugün, daha bugün, İstanbul Florya’da Bakırköy’de TOKİ bir plan yapıyor.
Askeriyeye tahsis edilmiş olan bir alan üzerinde yüzde 60 konut alanını imara
açıyor. Açılan alan üzerinde toplam 400’den fazla konut inşa edilecek, 4’le
çarpsanız 1.600 kişilik bir nüfus. Bu bölge planında bu 1.600 nüfusla ilgili
altyapı planlandı mı, doğal gaz planlandı mı, ulaşım aksları planlandı mı?
Bütün bunlar yok ama siz burada oturuyorsunuz -Ankara’da Hükûmetin bürokrasisi-
İstanbul’un rant merkezlerini tümüyle planlamaya çalışıyorsunuz. 
Bir
başka önemli sorun şu: AK PARTİ’li milletvekilleri bu konuda bu Mecliste halkın
huzurunda bu açıklamayı yapmıyorlar, 1983 yılında çıkmış yasayla, 2981 sayılı
af yasasıyla hak sahibi olmuş olan hazine, belediye ve vakıf arazisi üzerindeki
yurttaşlarımıza tapularını vermeyi niçin gerçekleştirmiyorsunuz? 
(Mikrofon
otomatik cihaz tarafından kapatıldı) 
GÖKAN
ZEYBEK (Devamla) – Sayın Başkan, toparlıyorum. 
BAŞKAN
– Toparlayalım Sayın Zeybek.
GÖKAN
ZEYBEK (Devamla) – 2981 sayılı Yasa Türkiye Büyük Millet Meclisinden geçmiş ve
yurttaşlarımıza haklar vermiştir. İstanbul’un rant merkezi olan Boğaz’ın iki
yakasında tapu tahsis belgesi olan binlerce gecekondu sahibine imar
vermiyorsunuz, plan vermiyorsunuz, tapu da vermiyorsunuz. Sokak rayiçleri
üzerinden Armutlu’ya, FSM’ye, Sarıyer’deki on binlerce yurttaşa, Beykoz’daki
yurttaşlarımıza tapu vermeyi niçin düşünmüyorsunuz?
Bir
başka olay da imar barışı. Şu an Türkiye’nin bütün coğrafyalarında imar
barışıyla meralar, orman alanları, kıyı alanları ve yaylalar katledildi ve
sizin de gözünüzün önünde gerçekleşiyor bu. Sanki bu yetmezmiş gibi Türkiye
Büyük Millet Meclisine imar barışı yasasını getirerek bütün bu alanların
katledilmesine ve yağmalanmasına yol açan Bakanı da tuttunuz Ankara’ya belediye
başkan adayı gösterdiniz. Bunun hesabını Ankara halkı mutlaka size soracaktır
diyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum…
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – İzin verirseniz bir hususu küçük bir sözle açıklamak
istiyorum. 
BAŞKAN
– Buyurun. 
IV.- AÇIKLAMALAR (Devam)
27.- Çanakkale Milletvekili Bülent Turan’ın, İstanbul Milletvekili Gökan
Zeybek’in 15 sıra sayılı Kanun Teklifi’nin 26’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; küçük bir hususu ifade
etmek istiyorum. Az önce CHP’nin hatibi Kirazlıtepe’deki bir camiden, Esentepe
Camisi’nden bahsederek caminin yıkıldığından bahsetti. Bu bilgiyi revize etmek
istedim. Mesele şudur: Bu cami iki ay kadar önce Diyanet İşleri Başkanlığınca
riskli alan ilan edilmiş, ibadete kapatılmış, halkın can güvenliği için
yıkılmasında fayda olduğu kanaati ortaya konmuş bir camidir. Belediyemiz de bu
konuyla ilgili üzerine düşeni yapmış, gerekli yıkım çalışmasını yapıp daha özel
bir mimari projesini hazırlamış ve inşallah başlamıştır. Kaldı ki Üsküdar’da
belediyemiz son dönemde 50’den fazla caminin yapımına öncülük yapmıştır. Bu
konularda daha hassas davranıp daha doğru bilgiler vermek doğru olur. 
Teşekkür
ediyorum Sayın Başkanım. 
BAŞKAN
– Teşekkür ederim. 
Sayın
Özkoç...
ENGİN
ÖZKOÇ (Sakarya) – Sayın Başkanım, eğer müsaade ederseniz grup başkan
vekilimizin açıkladığı bu konuyla ilgili araştırma yapan ve konunun
gerçekliğiyle ilgili bilgisi olan Mahmut Tanal arkadaşımıza da bu konuda 60’a
göre söz verirseniz…
BÜLENT
TURAN (Çanakkale) – Ama az önceki vekiliniz az mı araştırdı? Bence onun cevap
vermesi lazım. Cidden, yanlış olur. 
BAŞKAN
– Buyurun.
28.- İstanbul Milletvekili Mahmut Tanal’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
MAHMUT
TANAL (İstanbul) – Değerli Başkanım, teşekkür ediyorum. 
Kirazlıtepe
Mahallesi’nde bulunan Esentepe Camisi imar barışından yararlanmak için
müracaatını yaptı, belgesini aldı ve bundan dört beş ay öncesi, daha öncesinden
bu tadilatı yapıldı, orada riskli bir alan yoktu, hatta oranın cami hocası
-cuma günleri gelip ibadet yapılıyordu- görevden alındı. Yani sabahın 4.30’unda
cami yıkılırken ben o caminin önündeydim. Üsküdar’da oturan bir
milletvekiliyim. O anlamda gerçekten o cami niçin yıkıldı? Şu gerekçeyle
yıkıldı, deniyor ki: “Büyük Çamlıca’da büyük cami yapılıyor, o yüzden bu camiye
ihtiyaç yok.” Orada yaşlısı var, engellisi var, o yokuştan nasıl büyük camiye,
yukarıya gidebilir? Camilerin halka yakın olması lazım, erişilebilir olması
lazım, konut alanları içerisinde olması lazım. Orada gerçekten camiyi yıktılar
yani gerçeği bu değerli arkadaşlar. Bunu kabul edin. (İYİ PARTİ sıralarından
alkışlar)
BAŞKAN
– Sayın Turan…
29.- Çanakkale Milletvekili Bülent Turan’ın, İstanbul Milletvekili
Mahmut Tanal’ın yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Başkanım, arkadaşlar niye alkışladılar? Caminin
yıkılmasını, araştırmayı mı? Neyi alkışladıklarını anlamıyorum. 
ARSLAN
KABUKCUOĞLU (Eskişehir) – Araştırmayı, araştırmayı.
FAHRETTİN
YOKUŞ (Konya) – Seni de alkışlayalım. 
BÜLENT
TURAN (Çanakkale) – Sayın Başkan, Sayın Tanal’a ve alkışlayan arkadaşlara şöyle
ifade etmek istiyorum: O caminin yıkıldığı yere cami yapılacak. Şimdiye kadar,
on beş yıldan beri benzer iddiaları çok getirdiler ama hep bunlar yalanlandı.
Elimde Diyanet İşleri Başkanlığının 18/7/2018 tarihli yıkım talebi yazısı var.
Cami yıkmak ne demek Allah aşkına ya? Bizim tarihimizde bu yok. Can güvenliği
olduğu için orayı yıktık, daha güzelini yapacağız, bu bizim işimiz. O yüzden
Sayın Tanal’ın daha iyi araştırmasını, alkışlayanların da bilmeden
alkışlamamasını öneriyorum.
Teşekkür
ediyorum Sayın Başkanım.
ENGİN
ÖZKOÇ (Sakarya) – O gerekçe nedir, okur musun?
BAŞKAN
– Önergeyi...
ENGİN
ÖZKOÇ (Sakarya) – Sayın Başkan...
BÜLENT
TURAN (Çanakkale) – Oylayalım Başkanım artık.
BAŞKAN
– Sayın Özkoç...
ENGİN
ÖZKOÇ (Sakarya) – Sayın Başkan, kayıtlara geçsin diye söylüyorum: Sayın Grup
Başkan Vekilimizden “Elimizde Diyanet İşlerinin böyle bir belgesi vardır.” diye
sunduğu belgenin içeriğini de açıklamasını istiyoruz; nedir, biz de öğrenelim.
BÜLENT
TURAN (Çanakkale) – Arada anlatayım ben Başkanım; zaman kaybı, Meclis çalışıyor
yani.
BAŞKAN
– Tamam, siz konuşun.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi...
MAHMUT
TANAL (İstanbul) – Sayın Başkan, söz konusu cami; bu “Arada anlatırım.” demek,
olur mu öyle şey? Tüm, 81 milyon insanı ilgilendiriyor. Bize dağıtsın birer
tane belgesinin içeriğini. Böyle şey olabilir mi?
BÜLENT
TURAN (Çanakkale) – Sayın Başkan, Meclisin çalışmasına engel olmayalım, gerek
yok.
BAŞKAN
– Bir dakika, lafımı tamamlayayım.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 26’ncı maddesinde yer alan “eklenmiştir”
ibaresinin “ilave edilmiştir” şeklinde değiştirilmesini arz ve teklif ederiz.
 Hüseyin
Örs Ayhan Erel Behiç Çelik
 Trabzon Aksaray Mersin
 Mehmet
Metanet Çulhaoğlu Ümit Özdağ
 Adana İstanbul
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Trabzon Milletvekili Hüseyin Örs.
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekili arkadaşlarım;
görüşülmekte olan Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 26’ncı maddesi üzerinde İYİ PARTİ adına görüşlerimizi ifade
etmek üzere huzurlarınızdayım. Hepinizi en derin saygılarımla selamlıyorum.
Değerli
milletvekilleri, Trabzon’un çevre sorunları son on beş yılda giderek artmıştır.

Trabzon,
Türkiye’nin eşsiz güzelliklerine sahip, sahil şeridinde yer alan kentlerinden
biri olmakla birlikte bunun nimetlerinden faydalanamayan sayılı kentlerden
biridir. Trabzon’da insanların denize girebileceği birkaç plaj vardır, var olan
plajlarımız da insanların ihtiyacını karşılamakta yetersiz kalmaktadır. Trabzon
denizin kenarında ama denize hasrettir. Bu durum böyleyken Trabzon Büyükşehir
Belediye Meclisinin 26 Kasım 2018 tarihinde yani bundan üç gün önce aldığı bir
kararla mevcut plajlardan bir tanesini de kaybetme tehlikesiyle karşı
karşıyayız. Trabzon Büyükşehir Belediye Meclisinin kararıyla Akçaabat ilçemiz
Yıldızlı Mahallesi sahilinde yapılması planlanan çöp ve kanalizasyon arıtma
tesisi Akçaabat’ın denize girilebilen sahil kesiminde bir yerdir. Bu alan
turizm cennetimiz Sera Gölü’nün tamamlayıcısı konumunda olan bir yerdir. Bu
alan yok edilmemeli, turizme kazandırılmalıdır. Kaldı ki bu tür tesislerin
sahil şeridine yapılamayacağı hepimizin malumudur. 
Değerli
milletvekili arkadaşlarım, Akçaabat’taki vatandaşlarımız, Yıldızlı’da yaşayan
hemşehrilerim bu tesisin yapılmasına şiddetle karşı çıkmaktadırlar. Trabzon
Büyükşehir Belediyesini bu vatandaşlarımızın sesine kulak vermeye çağırıyorum.
110 bin nüfuslu, 90 bin seçmenli koskoca bir ilçe olan Akçaabat’ımızı âdeta yok
sayar gibi karar alan Trabzon Büyükşehir Belediye Meclisini aldığı bu kararı
tekrar gözden geçirmeye davet ediyorum. 
Kanalizasyon
arıtma tesisi kurulması planlanan bu bölge, Sera Gölü de düşünülerek Sera
Gölü’nden aşağıya doğru, sahile kadar bir turizm vadisi olarak
projelendirilmelidir. Akçaabat, turizm konusunda her geçen gün çekim merkezi
hâline gelmektedir. Fabrikalaşmanın olmadığı, tarımın yok olduğu Akçaabat’ta
refah düzeyini artıracak tek seçenek turizm iken ilçenin en güzel plajlarından
ve doğal koylarından biri olan Yıldızlı sahiline kanalizasyon arıtma tesisi
kurmak düşüncesi abesle iştigaldir. Yıldızlı halkı, esnafı, sivil ve kamu
kuruluşları mensupları ve Akçaabat Kent Konseyi, yaptıkları açıklamalarla
büyükşehir belediyesinin bu kararına karşı tepkilerini dile getirmişlerdir. 
Meclisimizin
kürsüsünden Akçaabatlı hemşehrilerimin bu haklı talebini dile getirmeyi bir
görev addettim. İnşallah Akçaabat’taki doğal koyumuz, Yıldızlı’daki doğal
koyumuz turizmin hizmetinde olarak yeniden projelendirilerek insanlarımızın
denizle buluştuğu bir yer olarak kalmaya devam eder. 
Hepinize
en derin saygılarımı sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 26’ncı maddesiyle eklenmesi öngörülen geçici
3’üncü maddenin (b) bendindeki “ve” ibaresinin “veya” olarak değiştirilmesini
arz ve teklif ederiz.
 Halil
Öztürk Cemal Enginyurt Sefer Aycan
 Kırıkkale Ordu Kahramanmaraş
 Esin
Kara Ayşe Sibel Ersoy Ahmet Özyürek
 Konya Adana Sivas
 Ramazan
Kaşlı
 Aksaray
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Ordu Milletvekili Cemal Enginyurt…
Buyurun
Sayın Enginyurt. (MHP sıralarından alkışlar)
CEMAL
ENGİNYURT (Ordu) – Sayın Başkan, değerli milletvekilleri; Çevre Kanunu’yla
ilgili kanun teklifinin 26’ncı maddesi üzerinde söz almış bulunmaktayım. 
Öncelikli
olarak şunu söylemek istiyorum bir hakkın teslimi anlamında: Bu, poşetlere
uygulanan yeni 25 kuruşluk fiyat teklifi hakikaten güzel bir teklif oldu çünkü
markete alışverişe gidenler “Nasıl olsa poşetler bedava.” diye 10 tane, 20 tane
alıp götürüyorlardı ve bir müddet sonra bu da çevrede, geri dönüşümde çevre
için büyük sıkıntılar yaratıyordu. En azından bundan sonra insanımız daha
dikkatli, daha kullanışlı bir şekilde poşet alır.
Tabii
“çevre” deyince kendi memleketimdeki çevrenin ne durumda olduğu da ister
istemez aklıma geliyor ve gündeme getirmek zorunda kaldığımı hissederek bu sözü
aldım. 
Birinci
olarak, Fatsa ilçemiz Ordu’nun en güzel ilçelerinden birisi; sahil kenarında,
muhteşem bir doğa, denizle yeşilin bütünleştiği bir ilçemiz. Bu ilçemizde
Korgan ilçe yolu üzerinde 2 kilometre mesafede özel şahsa ait bir arazi
kiralanarak üç yıldan bu tarafa buraya çöp dökülmeye başlandı. Şehir hem yazın
hem de kışın artık oturulmaz hâle geldi. Böylesine muhteşem bir güzellik… Fatsa
ilçemizi yaşanmaz bir kent hâline getiriyor her geçen gün. Bunun bir an önce
çözümlemesi gerektiğini düşünüyorum. Buradan huzurlarınızda bunu duyurmak
istiyorum çünkü Fatsa bizim büyük -ikinci- ilçelerimizden bir tanesi. Ayrıca,
Altınordu ilçesi, benim yaşadığım ilçede, Altınordu Belediyesi, maalesef, büyük
bir çevre kirliliğine sebep olacak uygulamaları, tam da seçime giderken hayata
geçirdi. Şehrin bütün parkeleri söküldü kış ayına girilirken, şehir
sokaklarında -artık denizde balık tutmaya gerek kalmadı- sokak aralarında çok
rahat balık tutar hâle geldik. Bunlar şehir için hiç hoş görüntüler değil,
şehre hiç hoş şey kazandırmıyor. 
Bir
de belediyenin sattığı araziler var, Ordu Büyükşehir Belediyesinin sattığı
araziler var. Bu arazilerden bir tanesi “Migros Alışveriş Merkezi” diye
ifadelendirdiğimiz bir AVM’nin arsası, bir diğeri de yine, Durugöl mevkisinde,
şehrin en güzel alanındaki bir arazi. Bu araziler belediye tarafından alındı ve
sonrasında, belediyemiz, tüccar mantığıyla, “Kâr ediyorum.” düşüncesiyle, bu
arazileri satışa çıkardı. Araziler satışa çıkarken kat hakkı 6 kat iken,
çevrede de en fazla 6 kat var iken, bu Migros arazisinde 17 kata izin verildi,
Durugöl’deki arazide de 21 kata kadar izin verildi. Bunlar, denizin hemen
kenarında olan araziler olması sebebiyle, şehri betonlaştıran, silüeti
acımasızca bozacak olan vahşi uygulamalardır. Bundan da geri dönülmesi
gerektiğini düşünüyorum. Sizin huzurlarınızda, bizi dinleyecek olanlara
sesleniyorum: Sayın Balta da Çevre Komisyonu Başkanı olması hasebiyle, kendisi
de bu konuda hassasiyet gösterecektir, inşallah, bir yerlere ulaştıracaktır
diye düşünüyorum. Bu şehir katliamını önlemek gerekiyor. Sırf birileri 3 kuruş
fazla para kazanacak diye -üstelik bunlar sizin partili falan, bizim partili
falan da değiller, herhangi bir partili de değiller, paranın peşinde olan,
acımasız, kapitalist ruhlular- bu kapitalist ruhluların Altınordu ilçesinde
yaratacağı bu vahşete “Dur!” denilmesini hassaten rica ediyorum. Kanunun
hayırlara vesile olmasını Yüce Allah’tan temenni ediyor, hepinize saygılar
sunuyorum. (MHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
26’ncı
maddeyi oylarınıza sunuyorum: Kabul edenler... Kabul etmeyenler... 26’ncı madde
kabul edilmiştir. 
Şimdi,
27’nci madde üzerinde iki önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 27’nci maddesindeki “şeklinde” ibaresinin “biçiminde” olarak
değiştirilmesini arz ve teklif ederiz.
Saygılarımızla.

 Mehmet
Göker Gökan Zeybek Ayhan Barut
 Burdur İstanbul Adana
 Müzeyyen
Şevkin Murat Bakan  İsmail Atakan Ünver
 Adana İzmir
 Karaman
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde, Karaman Milletvekili İsmail Atakan Ünver…
Buyurun
Sayın Ünver. (CHP sıralarından alkışlar)
İSMAİL
ATAKAN ÜNVER (Karaman) – Sayın Başkan, değerli milletvekilleri; Çevre Kanunu ve
Bazı Kanunlarda Değişiklik Yapılmasına Dair Kanun Teklifi’nin 27’nci maddesinin
değiştirilmesine yönelik önerge üzerinde söz almış bulunuyorum. Yüce Meclisi
saygıyla selamlıyorum.
Bilindiği
üzere, 2016 ve 2017 yıllarında Dünya Sağlık Örgütünün partikül madde 2,5
kriteriyle yaptığı değerlendirmeye göre Avrupa’da havası en kirli 10 kentin 8’i
Türkiye’de bulunmaktadır. Bu iller 2016’da Bartın, Hakkâri, Gaziantep, Siirt,
Afyon, Karaman, Iğdır ve Isparta; 2017’de ise Batman, Hakkâri, Gaziantep,
Siirt, Afyon, Karaman, Iğdır ve Isparta’dır. Çevre ve Şehircilik Bakanlığı,
partikül madde 2,5 kriterine göre ölçüm yapmamakta, kükürtdioksit ve partikül
madde 10 kriterine göre ölçüm yapmaktadır.
Bakanlığın
ölçümlemediği “partikül madde 2,5” olarak adlandırılan ince parçacıklar enerji
santralleri, fabrikalar, motorlu taşıtlar ve uçakların yakıt artıkları, evdeki
odun ve kömür kullanımı, orman yangınları ve tarımsal yanma sonucu ortaya
çıkmaktadır. Sizce bunlardan hangisi ülkemizde yok da bakanlık bunu ölçmeye
değer bulmuyor? 
Kentlerimizdeki
kirli havanın başlıca sebepleri arasında kış dönemlerinde ısınmak için
kullanılan yakıtlar yer almaktadır. Kükürt, kül ve nem oranı yüksek, kalorisi
düşük yakıtların kullanılması bu kirliliği tetikleyen en önemli unsurdur. Bir
insanın günlük ihtiyacı olan 15 metreküp temiz havayı bir tek taşıtın sadece on
dakikalık bir süre içerisinde tehlikeli hâle dönüştürmesi, kentlerdeki yüz
binlerce motorlu taşıtın neden olduğu hava kirliliğinin boyutu hakkında bizlere
biraz olsun ipucu verir diye düşünüyorum. Türkiye'de çözüm bekleyen hava
kirliliği problemi farkında olmasak da tam anlamıyla felakete dönüşmüş
durumdadır. Öyle ki hava kirliliği trafik canavarından daha fazla can
almaktadır. Ülkemizde her 100 bin ölümün 44’ü hava kirliliği nedenlidir.
Ülkemizde trafik kazaları nedeniyle her yıl yaklaşık 4 bin kişinin hayatını
kaybettiğini düşünürsek hava kirliliğinin Türkiye için trafik canavarından daha
tehlikeli olduğunu söyleyebiliriz. Hava kirliliğinin yol açtığı rahatsızlıklar
nedeniyle ülkemizde her yıl 32 bin kişi hayatını kaybediyor ve inanır mısınız,
81 ilimizin çoğunda hava solunabilir değil. Dünya Sağlık Örgütü kriterlerine
göre tam 80 ilimizde yaşayan yurttaşlarımız kirli hava soluyor ve eğer böyle
giderse hava kirliliği sebebiyle yaşanılabilecek daha büyük felaketler kapımızda
demektir. Görünmez katil denilen hava kirliliğinin ülkemizde alarm veren
seviyelerde seyretmesi son derece endişe vericidir. Dünya üzerinde de her yıl 7
milyona yakın insan hava kirliliğinin yol açtığı rahatsızlıklar nedeniyle
yaşamını yitirmektedir. Hava kirliliği yetişkinlerde kalp dolaşım sistemindeki
bozukluklara bağlı ölümlerin dörtte 1’inin sorumlusu olduğu gibi, felç
vakalarının yüzde 25’i, akciğer kanseri vakalarının yüzde 30’u ve kronik
akciğer rahatsızlıklarının yüzde 43’ü de hava kirliliğine bağlı sebeplerden
ortaya çıkmaktadır. 
Tabii,
hava kirliliğini tek boyutta ele almak da mümkün değildir, ciddi ekonomik
etkileri de bulunmaktadır. Sağlık maliyetlerinde artış, iş verimliliğinde düşüş
gibi sebeplerle ekonomiyi doğrudan etkileyen hava kirliliği toprağa, ormana,
göllere ve nehirlere de zarar vererek tarımsal verimliliği olumsuz yönde
etkilemektedir. Konuşmamın başında da belirttiğim üzere Avrupa’nın havası en
kirli 10 ilinden 8’ine sahibiz ülke olarak ve bunlardan birisi de ne yazık ki
seçim çevrem olan Karaman. Karaman’da il merkezi dışında doğal gaz kullanımı
yaygınlaştırılamamış ve dolayısıyla hava kirliliği bu yönüyle önlenememiştir.
Sadece soba bacalarından çıkan duman değil, özellikle yollardan kalkan tozlar,
trafik, kömür, inşaat alanları ve taş ocakları gibi doğal kaynakların
oluşturduğu toz partikül madde havaya ve insan sağlığına en büyük zararı
vermektedir. Bu sorunun halk sağlığı açısından daha ciddi boyutlara ulaşmaması
için başta Çevre ve Şehircilik Bakanlığı ve belediyeler olmak üzere, yetkili
birimlerin gerekli hassasiyeti göstermelerini, hava kirliliğine maruz kalan tüm
yurttaşlarımız adına rica ediyorum. 
(Mikrofon
otomatik cihaz tarafından kapatıldı)
İSMAİL
ATAKAN ÜNVER (Devamla) – Tamamlayabilir miyim Başkanım.
BAŞKAN
– Tamamlayalım lütfen.
İSMAİL
ATAKAN ÜNVER (Devamla) – Bunun için öncelikli olarak kentlerde toplu taşıma ve
raylı sistemler geliştirilmeli, araçların emisyon denetimleri aksatılmamalı,
hava kirliliğinin yoğun olduğu günlerde valilik ve belediyeler yurttaşları bilgilendirmeli,
kentsel dönüşüm devletin sıkı denetimi altına alınmalı, yoksul yurttaşlara
kalitesiz kömür dağıtımı yerine doğal gaz abonesi olmaları sağlanarak kullanım
bedelleri devletçe desteklenmelidir.
Genel
Kurulu saygıyla selamlıyor, teşekkür ediyorum. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeye geçiyoruz, buyurun:
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 27’nci maddesinin birinci fıkrasında yer alan “değiştirilmiştir”
ibaresinin “düzenlenmiştir” ibaresiyle değiştirilmesini arz ve teklif ederiz. 
 Enez
Kaplan Ayhan Erel Tamer Akkal
 Tekirdağ Aksaray Manisa
 İsmail
Koncuk Feridun Bahşi
 Adana Antalya
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Adana Milletvekili İsmail Koncuk konuşacaktır.
Buyurun
Sayın Koncuk. (İYİ PARTİ sıralarından alkışlar) 
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum. 
Bir
kanunun, çevre kanununun da sonuna geliyoruz yavaş yavaş.
HAYDAR
AKAR (Kocaeli) – Çevreyi de bitiriyoruz.”
İSMAİL
KONCUK (Devamla) – Tabii, çevreyi de bitiriyoruz, evet.
BÜLENT
TURAN (Çanakkale) – Hiç gaza gelmeyin, Haydar Bey’in gazına.
HAYDAR
AKAR (Kocaeli) – Bitirdiler. Öyle demek istedim, düzeltiyorum.
İSMAİL
KONCUK (Devamla) – Poşeti paralı hâle getirdik, “İyi olur.” falan diyoruz da ya
vatandaşın cebine göz dikiyoruz, ondan haberdar değiliz, sürekli vatandaşın
cebinde gözümüz. “Biraz da vatandaşa katkı sağlayalım." diye düşünmüyoruz.
Yani, bu naylon poşetleri devlet de üstlenebilirdi yani bunların maliyetleri
çok fazla değil.
HAYDAR
AKAR (Kocaeli) – Kimse buna uymaz Sayın Vekilim.
İSMAİL
KONCUK (Devamla) – Madem çevreyi bu kadar düşünüyorsak 6-7 milyarlık bir bütçe
kalemi konurdu, vatandaşlara ücretsiz verilirdi, sayıyla verilirdi veya aldığı
ürüne göre falan verilirdi; neyse, artık o madde geçti.
Yalnız,
tabii, bir madde daha geçti burada. Anayasa’nın 128’inci maddesi çok açık,
değerli milletvekilleri. Anayasa’nın 128’inci maddesi “Devletin, kamu iktisadî
teşebbüsleri ve diğer kamu tüzelkişilerinin genel idare esaslarına göre
yürütmekle yükümlü oldukları kamu hizmetlerinin gerektirdiği aslî ve sürekli
görevler, memurlar ve diğer kamu görevlileri eliyle görülür." diyor ama
bir madde daha çıkardınız burada, danışman firma ihdas ettiniz. Yani devletin
inşaatlarını danışman firmanın mühendisleri denetleyebilecek bundan sonra. 
Bir
kanun yapılırken normlar hiyerarşisinin göz önüne alınması gerekir yani
kanunların Anayasa’ya uygun olmak gibi bir mecburiyeti var. Dolayısıyla siz,
maalesef Anayasa’yı da artık gözden çıkarmış bir şekilde kanun yapıyorsunuz.
Aslında, biraz da bu bir gerçek niyeti ortaya koyuyor. Çünkü AK PARTİ’nin
iktidara geldiği günden bugüne, çalışma hayatından devlet memurlarını böyle
uzaklaştırmak, devlet memurluğu kavramını ortadan kaldırmak gibi niyeti
olduğunu biliyoruz.
Bakın,
2002 yılında kamuda 20 bin taşeron eleman vardı, 20 bin. İktidarınızın
sonlarında bu sayı 1 milyon 150 bine ulaştı, belediyeleri de dâhil ettiğimiz
zaman 1 milyon 150 bine ulaştı bu sayı. Yani 2002’de 20 bin olan taşeron
sayısı, iktidarınızın sonlarında 1 milyon 150 binlere ulaştı ki özel sektörü
saymıyoruz. Bir düzenleme yaptınız, “taşerona kadro” dediniz. Aslında burada
niyet, devlet memurluğu kavramını ortadan kaldırmak. Yani, devlet memurluğunu
sözleşmeli yapmak, taşeron eleman almak, hep devlet memurluğu kavramını ortadan
kaldırma niyetinin adımlarıydı. Gerçi, bir kanuni düzenleme yaparak “taşerona
kadro” dediniz ama özür dileyerek söylüyorum, onu da elinize yüzünüze
bulaştırdınız. Bu kadro verdiğiniz taşeronlar hâlâ mutlu değil, hâlâ kadro
aldığına inanmıyorlar. Mesela, belediyelerde çalışan taşeron elemanlar sürekli
feryat içerisindeler, figan içerisindeler. KİT’ler hâlâ problem. Madem bir
düzenleme yapıyorsunuz ve sizin dahliniz var, ortadan kaldırdığınızı iddia
ediyorsunuz taşeronluğu. Taşeronluk nedir, biliyor musunuz? Taşeron sistem,
insanların kemiğini, iliğini, istikbalini sömüren sistemin adıdır, sömüren
sistemin adıdır ve bunu kurguladınız ve bunu ortadan kaldırdığınızı iddia
ediyorsunuz ama adamakıllı bir düzenleme yapmadınız. Benzeri uygulamaları
sözleşmelilik sistemine de aktarıyorsunuz. Sözleşmelilik sisteminin çıkmasının
sebebi de aynı devlet memurluğu kavramına olan bakış açınız maalesef. Şimdi,
dolayısıyla, böylesine düşünen bir siyasal iktidarın Anayasa’nın 128’inci
maddesini tamamen göz ardı ederek bir düzenleme yapması gayet normaldir
diyorum. Ama hepinizden devlet memurluğu kavramına saygı duymanızı istiyorum
çünkü devlet memurları millet adına görev yapar, milletin malını korumak adına
devlet memurluğu ihdas edilmiştir ama siz, danışman firma yani bu denetleme
işini de özel sektöre…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Koncuk. 
İSMAİL
KONCUK (Devamla) - …devrederseniz, devlet memurunun uhdesinde olan bir görevi
de bir şekilde Anayasa’ya rağmen gasbetmiş olursunuz. Zaten bu madde Anayasa
Mahkemesine götürüldüğü takdirde iptal edilecek bir madde hükmündedir diyorum. 
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
27’nci
maddeyi oylarınıza sunuyorum: Kabul edenler… Kabul etmeyenler… 27’nci madde
kabul edilmiştir. 
Sayın
Gökcan’ın pek kısa bir söz talebi var. 
Buyurun.

IV.- AÇIKLAMALAR (Devam)
30.- Muğla Milletvekili Yelda Erol Gökcan’ın, sağanak yağış nedeniyle
Bodrum ilçesinin Gümbet, Yokuşbaşı ile Bitez Mahallesinde su baskınları
yaşandığına, Muğlalı ve Bodrumlu hemşehrilerine geçmiş olsun dileğinde
bulunduğuna ilişkin açıklaması
YELDA
EROL GÖKCAN (Muğla) – Teşekkür ediyorum. 
Sayın
Başkan, değerli milletvekilleri; Gazi Meclisimizi saygıyla selamlıyorum. 
Bugün
öğleden sonra, saat 14.40 ile 17.00 arasında Bodrum ilçemizde metrekareye
yaklaşık 45 kilogram yağış düştü. Aralıksız devam eden şiddetli yağış
dolayısıyla dere yataklarının bulunduğu Gümbet, Yokuşbaşı, Dere Sokak ve Bitez
Mahallemizde iş yerleri ve konutlar su baskınına maruz kalmış, araçlar mahsur
kalmıştır. Su tahliyesi ve temizleme çalışmaları Bodrum Kaymakamlığımız
koordinesinde devam etmektedir. Çalışmalara AFAD, UMKE, Kızılay ekipleri
katılmaktadır. Şu an itibarıyla sel nedeniyle Bodrum’da bir can kaybı,
yaralanma, kayıp veya mahsur kalma söz konusu değildir. Yerel yetkililer,
vatandaşlarımızın meteorolojik duyuruları dikkatli takip etmelerini
istemektedir. Milletvekili arkadaşım Mehmet Yavuz Demir bölgeye hareket etti,
kısa bir süre sonra bölgede olacak. 
Tüm
Muğlalı ve Bodrumlu hemşehrilerimize geçmiş olsun dileklerimi sunuyorum. 
BAŞKAN
– Sayın Gürer’in de pek kısa bir söz talebi var.
Buyurun
Sayın Gürer.
31.- Niğde Milletvekili Ömer Fethi Gürer’in, rutin depolama işlemi yapan
patates üreticilerinin stokçu muamelesi yapılarak depolarına baskınlar
düzenlenmesinden rahatsızlık duyduklarına ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan. 
Maliye
ekipleri, Cumhurbaşkanı Sayın Tayyip Erdoğan’ın “Stokçuluk yapan soğan ve
patates depolarına baskın yapın.” talimatıyla Niğde’de depoları basmıştır.
Üretici bu baskınlardan üzüntü duymaktadır. Depocuyken stokçu muamelesi
yapılmasını kabul etmiyoruz demektedirler. 
Niğde,
ülkemizde patates üretiminde ilk sıradadır. Ekim ayında hasat edilen patates
depolanıp sonraki nisan ayına kadar satılır, bir bölümü tohuma ayrılır. Depoda
patates çürüdüğünde iktidar bu depolara uğramadı. Şu anda da girdi fiyatlarına
göre 1.500 lira civarında bir fiyatla patates satan çiftçi depolara yapılan bu
baskınlardan rahatsızdır. Yetkililerin konuya duyarlı davranmasını ve stokçuluk
yapmayan depodaki patates üreticisini bu şekilde cezalandırmamasını diliyor,
teşekkür ediyorum. 
BAŞKAN
– Birleşime on dakika ara veriyorum. 
Kapanma Saati: 18.36
ÜÇÜNCÜ OTURUM
Açılma Saati: 18.48
BAŞKAN: Başkan Vekili Mustafa ŞENTOP
KÂTİP ÜYELER: Fatma KAPLAN HÜRRİYET (Kocaeli), Bayram
ÖZÇELİK (Burdur) 
-----0-----
BAŞKAN
- Türkiye Büyük Millet Meclisinin 24’üncü Birleşiminin Üçüncü Oturumunu
açıyorum.
15
sıra sayılı Kanun Teklifi’nin görüşmelerine devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Komisyon yerinde.
28’inci
madde üzerinde üç önerge vardır. Önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin çerçeve 28’inci maddesinin üçüncü
fıkrasında yer alan “, 28 inci maddesinin birinci fıkrasında yer alan
"Dahiliye, Maliye, Nafia ve Gümrük ve İnhisarlar Vekilleri” ibaresi
"Ticaret, Hazine ve Maliye ile Çevre ve Şehircilik Bakanları” şeklinde”
ibaresinin, dördüncü fıkrasının, sekizinci fıkrasında yer alan "ve 12 nci
maddesinde yer alan "İçişleri” ibaresi "Çevre ve Şehircilik”
şeklinde” ibaresinin madde metninden çıkarılmasını, on üçüncü fıkrasına
"birinci fıkrasında yer alan” ibaresinden sonra gelmek üzere "Çevre
yönetim birimi/Çevre görevlisi tanımında yer alan "görevliyi” ibaresi "çevre
mühendislerini, mevcut çevre görevlilerini ve Bakanlıkça usul ve esasları
ilgili Yönetmelikle belirlenen görevliyi” şeklinde,” ibaresinin eklenmesini ve
yirmi dördüncü fıkrasında yer alan “, geçici 2 nci maddesinin birinci ve ikinci
fıkralarında yer alan "İçişleri” ibareleri "Çevre ve Şehircilik”
şeklinde” ibaresinin madde metninden çıkarılmasını ve diğer fıkraların teselsül
ettirilmesini arz ve teklif ederiz.
 Bülent
Turan  Çiğdem Karaaslan  Nevzat Ceylan
 Çanakkale
 Samsun  Ankara
 Abdullah
Güler  Yusuf Ziya Yılmaz  Muhammet Müfit Aydın
 İstanbul
 Samsun  Bursa 
 Eyüp
Özsoy
 İstanbul

BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Takdire bırakıyoruz Sayın
Başkanım. 
BAŞKAN
– Önerge üzerinde İstanbul Milletvekili Eyüp Özsoy… 
Buyurun
Sayın Özsoy. (AK PARTİ sıralarından alkışlar) 
EYÜP
ÖZSOY (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Sözlerime
başlamadan önce, Batman’da ve İstanbul Sancaktepe’de şehit olan polisimize ve
askerlerimize Allah’tan rahmet, yaralılara da acil şifalar diliyorum. 
Kanun
teklifiyle daha yaşanılabilir ve kaliteli bir çevre için karbon salınımını
önlemek amacıyla bisiklet yolları ve bisiklet park istasyonlarına imar
planlarında yer verilmesinin yanı sıra belirli bir plan doğrultusunda inşa
edilmesi de amaçlanmaktadır. Ayrıca, afet riskli alanlarda ikamet şartı
aranarak, oluşan sorunların ve paydaşlar arasında çıkan anlaşmazlıkların
ortadan kaldırılmasına yönelik çalışmaları da içermektedir. Tapu Kadastro Genel
Müdürlüğü bünyesinde görev yapmakta olan pilotlarımızın hak kaybına uğramaması
açısından uçuş tazminatları da bu teklif kapsamında değerlendirilmekte ve
düzenlenmektedir. Bununla birlikte, Antalya ili Aksu ilçesi ve Aydın ili Çine
ilçesinde yıllardır süren bürokratik engeller dolayısıyla da sıkıntılar yaşayan
vatandaşlarımızın mağduriyetleri de ortadan kaldırılmaktadır. 
AK
PARTİ iktidarı olarak 2002 yılından bugüne çevreye duyarlılık anlamında birçok
adımlar attık. Doğal alanların korunması kapsamında, ülkemizde korunan
alanların toplam yüz ölçümüne oranı yüzde 4,34’ten yüzde 12,68’e çıkarılmıştır.
Yaptığımız tesislerle su depolama kapasitemizi 166 milyar metreküpe yükselttik.

Türkiye,
ağaçlandırma çalışmalarıyla dünyanın en başarılı ülkelerinden biri olmuştur. İktidarımız
döneminde 4 milyardan fazla fidanı toprakla buluşturduk. Ayrıca Türkiye,
dünyada orman varlığını artıran nadir ülkeler arasındadır. 2002 yılında 280
milyon dekar olan orman varlığımız 283 milyon dekara çıkmıştır. 
Çevreyi
gelecek nesillere karşı bir sorumluluk bilinciyle ele almakta ve bir emanet
olarak görmekteyiz. Çevreyi koruma, her türlü kirliliği giderme, ağaçlandırma,
yenilenebilir enerji ve enerji verimliliği, tarım topraklarının korunması ve
içme suyuna erişim alanlarında güçlü ve önemli adımlar attık. Sıfır Atık
Projesi’ni başlatarak atıkların kaynağında ayrı toplanmasını, çevreye zarar
vermeden ve ekonomiye katkı sağlayacak şekilde geri dönüştürülmesini, israfın
önlenmesini ve kaynak verimliliğini sağladık.
Değerli
milletvekilleri, bizler “İnsanı yaşat ki devlet yaşasın.” diyen, yerleştiğimiz
her coğrafyayı abat etmiş bir milletin evlatlarıyız. On altı yıllık iktidarımız
boyunca aziz milletimizin yaşam kalitesini artırmak, yaşanabilir bir çevre ve
şehirler oluşturmak iktidarımızın da temel önceliklerinden olmuştur.
Milletimizin sosyal ve toplumsal ihtiyacını karşılayan, kültürümüzün ve
geleneklerimizin yaşatıldığı, temiz çevre, temiz toplum özleminin giderildiği
yaşam alanları oluşturuyor ve oluşturmaya devam ediyoruz. 
Türkiye’deki
bu büyük değişimin öncüsü, eserleriyle konuşan, milletimizin hizmetkârı Genel
Başkanımız Sayın Recep Tayyip Erdoğan’ı ve bizleri yalnız bırakmayan, her zaman
destekçimiz olan aziz milletimize şükranlarımı sunuyorum.
Sözlerime
son verirken ayrıca buradan şunu da ifade etmek istiyorum: Geçtiğimiz hafta
idrak ettiğimiz Mevlid-i Nebi Haftası’nın ülkemize ve milletimize hayırlar
getirmesini Cenab-ı Hak’tan niyaz ediyorum. Ümmeti olmaktan şeref duyduğum, söz
ve davranışlarıyla her zaman bizlere örnek olan, savaşa giden ordusuna bile
“Kadınları ve çocukları öldürmeyin, ağaçları kesmeyin.” diye talimat vererek
kadınlara, çocuklara ve çevreye verdiği önemi bizlere miras bırakan
peygamberler sultanına Gazi Meclisimizin kürsüsünden salat ve selam olsun. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir. 
Diğer
önergeyi işleme alıyorum:
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 28’inci maddesine aşağıdaki fıkranın eklenmesini arz ve
teklif ederiz.
Saygılarımızla.
 Ömer
Fethi Gürer Murat Bakan Alpay Antmen
 Niğde İzmir Mersin
 Gamze
Taşcıer Bekir Başevirgen Engin Özkoç
 Ankara Manisa Sakarya
 Aziz
Aydınlık
 Şanlıurfa
(34)
“2872 sayılı Kanununda geçen “Çevre Görevlisi” ibareleri “Çevre Mühendisi”
olarak değiştirilmiştir.”
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde, Manisa Milletvekili Bekir Başevirgen…
Buyurun
Sayın Başevirgen. (CHP sıralarından alkışlar)
BEKİR
BAŞEVİRGEN (Manisa) – Sayın Başkan, değerli milletvekilleri; Genel Kurulu
saygıyla selamlıyorum. 
Konuşmama
başlamadan önce, geçtiğimiz günlerde aramızdan ayrılan, Turgutlu’muzun efsane
Belediye Başkanı İsmail Kırdar’ı bir kez daha rahmetle anıyorum. 
Bir
Kızılderili atasözü der ki: “Bütün ağaçlar kesildiğinde, bütün hayvanlar
öldüğünde, bütün sular kirlendiğinde, hava solunamaz hâle geldiğinde paranın
yenilebilir bir şey olmadığını anlayacaksınız.” İşte bu söz, günümüzde 300 bin
ağacın kesildiği, toprakların ve suların sülfürik asitle kirletileceği Manisa
Turgutlu Çaldağı’ndaki nikel madenini ifade etmekte. Çevreyle ilgili bir kanun
görüşmesi yaptığımız tam da bu noktada, buradan 550 kilometre uzaklıkta,
Manisa’nın Turgutlu ilçesi Çaldağı’nda yaşanan Gediz Vadisi katliamını anlatmak
istiyorum. 
Değerli
milletvekilleri, Turgutlu halkı belki de farkında olmadığınız büyük bir
mücadele veriyor. İnsanı, çevreyi, doğayı yok sayan nikel maden işletmesi,
dünyanın 7 harikası arasında olan en önemli tarım bölgesi Gediz havzası için
tehdit olmaya devam ediyor çünkü bu madene karşı çıkılmasının temelinde, son
derece ilkel ve vahşi madencilik diye tanımlanabilen yöntemlerin kullanılmak
istenmesi var; dünyada kullanılmayan, izin verilmeyen bir yöntemin ilk defa
uygulanmak istenmesi var; böylece, halkın kobay, Manisa Ovası’nın da bir
laboratuvar hâline getirilmek istenmesi var. Çöllük arazilerde bile izin
verilmeyen bir madencilik projesinin bu şekliyle dünyanın en bereketli
toprakları üzerinde işletilmek istenmesi, bunun bir madencilik değil ancak
katliam olabileceği fikrini somut hâle getiriyor. 
Sayın
milletvekilleri, ayrıca bu proje kapsamında alınan ÇED raporuna bir başka
işletme anlamına gelen sülfürik asit fabrikasının da eklenmesi sorunun bir
başka çarpıcı boyutu çünkü ayrıştırma işlemi için 20 milyon ton sülfürik asit
üretmesi planlanan bu fabrika dünyanın en büyük 2’nci sülfürik asit fabrikası
olacak. Üstelik dünya standartlarına göre, bu büyüklükteki bir fabrikanın ancak
çöllük arazilerde kurulması öngörülürken ülkemizin en bereketli ovasının
göbeğinde ve bu fabrikanın ilkel denilebilecek bir teknolojiyle Çin malı ucuz
bir fabrika olarak kurulacak olması tehdidin boyutunu daha da gözler önüne
seriyor. Bu yüzden de tüm Gediz Vadisi’ni yok edecek olan bu madene karşı
verdiğimiz bu mücadeleyi vahşi madenciliğe karşı verilen bir yaşam mücadelesi
olarak tanımlıyoruz. 
Peki,
bu noktaya nasıl geldik? Değerli milletvekilleri, konu ilçemiz gündemine, 2004
yılında İngiliz European Nickel şirketinin ülkemizde kurduğu paravan şirketi
Bosphorus’la Çaldağı’nda maden işletme hakkını almasıyla girdi. Ama meselenin
büyük bir tehlike olarak karşımıza çıkması 2007 yılında oldu, şirketin aldığı
ÇED raporunu Bakanlık onayladı. Oysaki ÇED için verilen rapor bir yıl önce
Manisa İdare Mahkemesi tarafından iptal edilmişti ama bizim çevreyi korumakla
görevli Bakanlığımız her zamanki gibi sermayenin yanında yer alarak şirketle
birlikte karara itiraz etti. Bu da yetmedi, Maden Yasası değiştirildi. Aynı
dönemde, bu projeye onay vermeyen dönemin Çevre Bakanı Osman Pepe görevden
alındı, yerine Veysel Eroğlu atandı. Hemen akabinde bölge halkı ve yürüttükleri
mücadele için bir olumlu rapor da Danıştaydan geldi. 9 kişilik bilirkişi heyeti
ÇED raporunun yanlış ve yetersiz olduğunu tespit etti. Anında bağımsız yargımız
Hızır gibi yetişerek bilirkişi raporunu geçersiz saydı. Şimdi önümüzdeki günlerde
yeni bir bilirkişi heyeti atanarak Çaldağı’nda yeni bir keşif yapılacak.
Turgutlu Çevre Platformu, TMMOB gibi STK’lerle birlikte bu keşif sırasında da
orada olacağız.
Değerli
milletvekilleri, Türkiye’de hukukun kırıntısı kalmışsa Danıştay bu kararı bozacaktır.
Toprağın ve suyun sülfürik asitle kirletileceği Turgutlu Çaldağı’ndaki nikel
madeni için “Gediz Vadisi katliamı” demek abartılı bir söylem değil. Önceki ÇED
raporu iptal edilen madenin deneme üretimi üç yıl önce durmuş olmasına rağmen
Çaldağı’nda hâlâ ağaç kesimine devam ediliyor. Bugüne kadar 300 bin ağaç
kesildi ve toplamda 2 milyon ağacın kesilmesi öngörülüyor. Bu kadar miktar
sülfürik asidin kullanılması ve dünyanın en büyük 2’nci sülfürik asit tesisinin
kurulması sonrasında oluşacak asit bulutları ve asit sisi ise sırada bekleyen
bir başka tehlike. Bu asit bulutlarının rüzgâr etkisiyle tüm Ege Bölgesi’ne
dağılması ve zamanla asit yağmurları hâlinde yere inmesi, toprağa karışması,
yer altı sularını etkilemesiyse kaçınılmaz bir durum. Yöre halkı ve uzmanlar,
maden işletmesinin iki yüzde 1’i olacağı ileri sürülen deneme üretim
tesislerinin olumsuz etkilerinin de şimdiden görülmeye başlandığını ifade
ediyorlar. Unutulmasın ki Turgutlu’da yerin üstü, yerin altı kadar değerlidir. 
Değerli
milletvekilleri, buradan bir kez daha sesleniyorum: Bizler Çaldağı’nın bekçisi
olacağız. Tek bir yaprağın dahi kopartılmasına izin vermeyeceğiz ve Gediz’in
tarımsal zenginliğini vahşi madenciliğe kurban etmeyeceğiz. 
Teşekkür
ediyorum, Genel Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
IX.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, Genel Kurulu ziyaret eden Sinop Engelsiz Yaşam, Bakım,
Rehabilitasyon ve Aile Danışma Merkezinden bir grup zihinsel engelli çocuk ve
personele "Hoş geldiniz." denilmesi
BAŞKAN
- Diğer önergeye geçmeden, misafirlerimiz var, Sinop Engelsiz Yaşam ve Bakım
Rehabilitasyon Merkezinden bir grup zihinsel engelli çocuğumuz ve personeli.
Hoş geldiniz. (Alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 28’inci maddesinin ikinci fıkrasında yer alan “değiştirilmiştir”
ibaresinin “düzenlenmiştir” ibaresiyle değiştirilmesini arz ve teklif ederiz. 
 Yasin
Öztürk Ayhan Erel Behiç Çelik
 Denizli Aksaray Mersin
 İsmail
Koncuk Feridun Bahşi
 Adana Antalya
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Mersin Milletvekili Behiç Çelik.
Buyurun
Sayın Çelik. (İYİ PARTİ sıralarından alkışlar)
BEHİÇ
ÇELİK (Mersin) – Sayın Başkan, değerli milletvekilleri; bahse konu kanun
teklifinin 28’inci maddesi üzerinde önergemiz uyarınca İYİ PARTİ Grubu adına
görüşlerimi arz etmek üzere söz aldım. Yüce heyetinizi saygılarımla
selamlıyorum.
Bu
arada, birkaç gün içerisinde, Batman, Sancaktepe, Gebze, Kırıkkale ve İnegöl’de
şehitlerimiz ve can kayıplarımız oldu. Bütün kayıplarımıza Allah’tan rahmet
niyaz ediyorum, yaralılara acil şifalar diliyorum; milletimizin başı sağ olsun.

Değerli
milletvekili arkadaşlarım, bu kanun teklifiyle birçok kanunda ayıklama
yapılıyor. Çevre Kanunu ve devamı olan, uzantısı olan hükümlerde, örneğin
İçişleri çıkarılıyor yerine Çevre ve Şehircilik konuluyor ve bu şekilde
ayıklamayla bazı bakanlıkların yetkileri doğruca, bütünüyle Çevre ve Şehircilik
Bakanlığına transfer ediliyor. 
Bunun
yanında, on altı yıllık süre zarfında neredeyse üç yılda bir bakanlıkların
isimleri değiştirildi, yetkileri, görevleri, sorumlulukları değiştirildi ve bu
hercümerç içerisinde bakanlıkların hafızalarını yok ettiler, bu çok önemlidir. 
Teamüller
ortadan kalktı, devlette değerler silsilesi ortadan kalktı ve bunun yanında,
yasalar dışında devleti yöneten, yine yasal olan -yönetmelik gibi, tüzük gibi-
birtakım düzenlemeler var, bunlar karmakarışık hâle geldi ve bakanlıkların
isimleri birleştirilerek bazı bölümler, departmanlar bir yerden alındı, başka
bir yere taşındı. Böylece bütün kurumsal gelenekler ve teamüller yıkıldı. 
İçişleri
Bakanlığının içerisinden mahallî idareleri aldılar. Şimdi, bu alma ne demek
biliyor musunuz? İçişleri Bakanlığı neredeyse iki yüz yıl önce, yüz elli yıl
önce “Zaptiye Nezareti” diye kurulmuştu, o hâle getirdiler yani iki yüz yıl
neredeyse geriye gittik. 
İçişleri
Bakanlığında Emniyet var, Jandarma var, Sahil Güvenlik var; Göç İdaresi geldi,
AFAD geldi ama ne oldu? Mahallî idareler gitti. Sivil Savunma vardı, onu da
ortadan kaldırdılar. Böylece Zaptiye Nezaretine giden bir yol açılmış oldu.
2004 yılında AK PARTİ iktidarı “kamu yönetimi reformu” adı altında bir yasa
çıkardı. Geçmiş Cumhurbaşkanı bunu veto etti, uygulayamadı ama tümevarım
yöntemiyle bu reformu çoğunlukla hayata geçirmeyi başardınız. Bunun yanında
“yerel yönetim reformu” adı altında 2004 yılında yasalar çıktı; Özel İdare
Yasası, Belediye Yasası, Büyükşehir Belediye Yasası ve böylece 1930 yılında
çıkarılmış olan 1580 sayılı Belediye Yasası’nın da gerisine gidildi ve daha
sonra kanun hükmünde kararnameyle tuttular, kayyumluk şeklinde yeni bir
müessese getirdiler. Hâlbuki 1580’de bu hüküm “mansup reislik” olarak
düzenlenmişti. 
Ne
diyorlar? “İstanbul’a ihanet ettik.” “Ankara’yı parsel parsel sattık.” Sonuçta
bu sözler bize neyi hatırlatıyor? Bu, AK PARTİ belediyeciliğinin sicilini net
bir şekilde ortaya koyuyor. Onun için İçişleri Bakanlığı Mahalli İdareler Genel
Müdürlüğünün tekrar İçişleri Bakanlığına verilmesi zorunludur diyorum. 
Çevre
felaketi olarak Türkiye’de en fazla rahatsız olan başka bir il de Mersin’dir.
Mersin Tarsus’tan Anamur’a kadar bütünüyle çok büyük çevre felaketleriyle karşı
karşıyadır. Bu ile iktidarın, Hükûmetin el atması zorunludur çünkü ne
yatırımlarıyla ne üretimiyle ne mevcut şirketleriyle ayakta durur hâlde
değildir. 
(Mikrofon
otomatik cihaz tarafından kapatıldı)
BAŞKAN
– Sayın Çelik, tamamlayın lütfen. 
BEHİÇ
ÇELİK (Devamla) – Üstüne üstlük balık çiftlikleri kurulması yönünde çalışmalar
var. Kuşkusuz balık çiftlikleri denizde çevre felaketine yol açmaktadır. Bunun
da önüne geçilmelidir. Dolayısıyla ulus devlet yapısına yönelik sistematik
saldırılar ve yoğun ve sistemli yolsuzluk karşısında hepimizin duyarlı olmamız
zorunluluğu ortadadır. Bu itibarla her şeye rağmen bu Çevre Kanunu
düzenlemesinin ülkemize ve milletimize yararlı olmasını diliyor, hepinize
saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi
kabul edilen önerge doğrultusunda 28’inci maddeyi oylarınıza sunuyorum: Kabul
edenler… Kabul etmeyenler… 28’inci madde kabul edilmiştir. 
29’uncu
madde üzerinde iki önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 29’uncu maddesinin aşağıdaki şekilde değiştirilmesini arz ve
teklif ederiz. 
Saygılarımızla.
 Mehmet
Göker Gökan Zeybek Ayhan Barut
 Burdur İstanbul Adana
 Müzeyyen
Şevkin Murat Bakan İbrahim Özden Kaboğlu
 Adana İzmir İstanbul
“MADDE
29- Bu kanun yayımlandığı ayı izleyen ayın son gününde yürürlüğe girer.”
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde İstanbul Milletvekili İbrahim Özden Kaboğlu…
Buyurun
Sayın Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri;
yürürlük maddesi konusunu iki açıdan ele alacağım: Birincisi teknik açıdan,
ikincisi genel olarak.
Teknik
açıdan, çünkü bu yasa teklifinin niteliği gereği, torba kanun olması ve
alelacele görüşülmesi nedeniyle yol arızaları ortaya çıktı. Onları telafi
edebilmek için bir aylık süre önemli görünüyor. Bu yol kazasında AK PARTİ
Grubuyla iş birliği yaparak yeni düzenlemeyi yapabileceğimizi düşünüyoruz. Bu
bakımdan, bir aylık süre tutarlılık açısından da önem taşımaktadır. 
Şimdi,
tabii, bu, teknik yönü ancak bu vesileyle bu yasanın bu kadar önemli bir konuda
torba yasa olarak getirilmesinin başkaca sakıncaları var. Ama ben bu vesileyle
-hep burada değinildiği gibi- Aladağ’dan Gebze’ye kadar kazaların aslında tam
konumuzla ilgili olduğunu, düzenlemek, denetlemek ve yaptırım uygulama amacıyla
görev, yetki ve sorumluluk zincirindeki aksaklıklardan kaynaklandığını ve
bunların kaza değil aslında iş cinayeti olduğunu düşünüyorum. Bu nedenle, bu
düzenlemeleri ciddiye almamız gerekiyor. Bu düzenleme ülkemizle ilgili bir
düzenlemedir. İnsanın üzerinde yaşadığı toprak parçası, ülke, insan, devlet
sıralamasında bunun anayasal boyutlarını ayrıntılı olarak ele aldık ama
almadığımız bir husus özellikle 18’inci madde açısından Karadeniz’in Kirlenmeye
Karşı Korunması Sözleşmesi ile Akdeniz’in Kirlenmeye Karşı Korunması
Sözleşmesi, Bükreş ve Barselona sözleşmeleri. Biz bu tür düzenlemelerde bu
sözleşmeleri dikkate aldığımız ölçüde aslında kıyıdaş devletlerden de benzeri
yükümlülükleri yerine getirmelerini isteyebiliriz.
Şimdi,
bu, aslında kentli olma hakkı, çevre hakkı ya da alt başlık olarak, su hakkı
gibi, gerçekten, yaşam alanlarını düzenlemesi bakımından Anayasa’mızda bir
başka hak yoktur ki hak ve ödev diyalektiğini yansıtsın çünkü bütün haklar hak
olarak, özgürlük olarak düzenleniyor ama çevre hem hak ve ödev birlikteliğiyle
düzenleniyor. Bu nedenle, ülkemizde sıkça yapılan yanlıştan kaçınmak gerekir.
Zira, çevresel gösteriler, toplantılar, örgütlenmeler aslında kamu yararı adına
Anayasa’nın 33’üncü ve 34’üncü maddesinin kullanılmasını ifade eder ancak
ülkemizde kamu makamlarından en çok gördüğümüz itibarsızlaştırma faaliyetleri
bu yöndeki toplu özgürlükler kullanımına gelmektedir. Bu, sorumlu yurttaş
olmanın bir gereğidir, aslında kamu yararı ereğinde toplu özgürlüklerin
kullanılması, gelecek kuşaklara karşı sorumlu yurttaşların bir sorumluluğudur,
ödevidir. Bu vesileyle tekrar belirtmek istiyorum, bütün bu kıyalar, dereler,
göller; bunların kullanımı veyahut da iktisadi amaçla kullanımı kuşkusuz
tümüyle yasaklanamaz, kalkınmaya da ihtiyacımız var ama burada uluslararası bir
ilke olarak sürdürülebilir gelişmenin temel kurallarını, temel ilkelerini
mutlaka gözetmemiz gerekir. Bu, hangi amaçla? Nitelikli bir ülke için. Eğer
nitelikli bir ülkeyi gözetmiyorsak nitelikli bir toplum yaratamayız. Nitelikli
toplumumuz yoksa nitelikli bir yönetim ihdas edemeyiz. Şu hâlde, burada
görüştüğümüz kanun çerçevesinde yaptığımız tartışmalarda dile getirdiğimiz
“nitelikli sürdürülebilir gelişme” kavramı nitelikli ülke için, nitelikli
toplum için ve nitelikli devlet içindir. Bunu hiçbir zaman gözden uzak
tutmamamız gerekir. Bu çerçevede, muhafazakâr olmak durumundayız. Partiler
açısından söylemiyorum, siyasal açıdan söylemiyorum; ülkemizin doğal değerleri açısından
olumlu olanları korumak durumundayız, olumlu olanların bozulmasını önlemek
durumundayız. Biz ne yapabiliriz? Olumlu olanları ileriye götürmek için daha
iyisini eklemek anlamında inisiyatif almalıyız ama olumlu olan değerleri
muhafaza etmek her yurttaşın bir görevi olsa gerek. İşte, bu ülkesel
muhafazakârlık aslında yurtseverlik görevidir ve burada bitki, hayvan ve insan
dengesini de çok iyi korumamız gerekir, gözetmemiz gerekir.
(Mikrofon
otomatik cihaz tarafından kapatıldı) 
BAŞKAN
– Buyurun. 
İBRAHİM
ÖZDEN KABOĞLU (Devamla) – Bu vesileyle, bozulmayı önlemek, çevresel değerleri
korumak ve geliştirmek devletin yükümlülüğü olduğu kadar yurttaşların da
görevidir. Bu Meclis hukuk toplumunun ve hukuk devletinin gelişmesini sağlayan
düzenlemelere imzasını atmak durumundadır.
Sonuç
olarak, mademki AK PARTİ’yle bazı teknik konularda mutabakat sağladık -Yapı
Denetimi Kanunu’nda mesela, 13’üncü madde bununla çelişmektedir ve mutlaka
hemen düzenleme yapılması gerekiyor- o zaman tutarlı olmamız adına bu teknik düzenlemeyle
bu torba kanunu biraz serinletelim. Evet, bugün oylanacak, bir aylık süre
içeresinde ortaya çıkan, dünden bugüne gördüğümüz zaafları kâğıda dökmek
açısından, kanuna dökmek açısından ve ortaya çıkabilecek diğer olumsuzlukları
yine düzenlemek adına bir aylık serinleme süresini partim adına öneriyorum ve
hepinize saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 15 sıra sayılı Kanun Teklifi’nin
29’uncu maddesinde yer alan “yayımı tarihinde” ibaresinin “yayımlandığı
tarihte” şeklinde değiştirilmesini arz ve teklif ederiz. 
 Dersim
Dağ Züleyha Gülüm Ömer Faruk Gergerlioğlu
 Diyarbakır İstanbul Kocaeli
 Ömer
Öcalan Kemal Bülbül
 Şanlıurfa Antalya
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan. 
BAŞKAN
– Önerge üzerinde İstanbul Milletvekili Züleyha Gülüm.
Buyurun
Sayın Gülüm. (HDP sıralarından alkışlar) 
ZÜLEYHA
GÜLÜM (İstanbul) – Merhabalar.
Bugün
Filistin Halkıyla Uluslararası Dayanışma Günü. Size bir açıklama okumak
istiyorum, basına yapılmak istenen bir açıklamayı.
“29
Kasım 1947… Dünya bu tarihten sonra Filistinlilerin kitlesel sürgün ve etnik
temizliğe maruz bırakılmasını yani Nakba’yı gördü. Genişleyen bir işgali,
büyüyen bir mülteci nüfusunu ve 1967’de İsrail’in Filistin’den geriye kalan her
yeri, hatta Sina Yarımadası ve Golan Tepelerini işgal etmesini gördü.
Topraksızlaştırmanın, sürgünün, kültürel varlıkların gasbının ve yok
edilmesinin tanığı oldu. Tüm bunların sonucunda, taksim kararından tam otuz yıl
sonra, 1977 yılında 29 Kasım günü Uluslararası Filistin Halkıyla Dayanışma Günü
ilan edildi. 
Bu
yıl 29 Kasım günü Filistinliler için hem yoğun bir saldırı dönemine hem de
yoğun bir mücadele dönemine denk düştü. Gazze’de yaşayan ve önemli bir bölümü
yaşadığı yerden çıkarılarak mülteci hâline gelmiş olan Filistinliler, ablukayı
sonlandırmak ve geri dönüş hakkı için mart ayından beri ağır bedeller ödeyerek
her cuma günü ‘büyük geri dönüş yürüyüşü’ adı altında kitlesel yürüyüşler
yapıyorlar. Bu yürüyüşleriyle halkların direniş tarihinde yeni bir sayfa
açıyorlar. 
Diğer
yandan, geçtiğimiz haftalarda Gazze Şeridi bir büyük çaplı saldırı girişiminin
de aynı zamanda hedefi oldu. Filistinlilerin güçlü ve azimli direnciyle bu
saldırı girişimi kısa sürede durduruldu ama Gazze hâlen çok ağır abluka
koşullarında varlık mücadelesi vermeye devam ediyor. Büyükelçiliğini Tel
Aviv’den Kudüs’e taşıyan ABD yönetiminin desteğiyle Kudüs’ü yutma girişimleri
hızlandırılırken ABD ve İsrail bazı Arap rejimlerin de desteğiyle ‘yüzyılın
anlaşması’ adını verdikleri bir planla Filistinlilere büyük bir teslimiyeti
dayatmak istiyorlar. Filistin halkının direnişi aynı zamanda bu tür
girişimlerin de güçlü bir şekilde reddedilmesi anlamını taşıyor. 
BDS
Türkiye olarak, bu yılki Filistin Halkıyla Uluslararası Dayanışma Günü
vesilesiyle, başta ‘geri dönüş yürüyüşü’ olmak üzere Gazze’de, Batı Şeria’da,
Kudüs’te, 1948 topraklarında ve mülteci kamplarında özgürlük, adalet, geri
dönüş ve haysiyetli bir yaşam için yürütülen tüm mücadeleleri selamlıyoruz.
Aynı zamanda son dönemlerde yeni ve somut başarılar elde eden uluslararası boykot
hareketinin, dünya çapında yayılan ve kitleselleşen uluslararası Filistin’le
dayanışma hareketlerinin ve yine antisiyonist Yahudi hareketlerinin
mücadelelerini sahipleniyoruz. 
Bu
yılki 29 Kasım vesilesiyle tekrar ediyoruz: Filistinlilerin geri dönüş hakkı da
dâhil olmak üzere pek çok temel hakkı uluslararası hukuk tarafından
tanınmıştır. İsrail bu haklara riayet etmek zorundadır. Buna karşın, taksim
planını kendi devlet ilanı için zemin kabul eden ve bugün bile bu karara
referans veren ancak daha 1948 yılında bile bu planın çizdiği sınırların çok
ötesine uzanan İsrail, diğer taraftan da Birleşmiş Milletlerin aldığı
kendisinin aleyhine olan hiçbir karara uymamış, uluslararası hukukun hiçbir
yükümlülüğünü yerine getirmemiştir. Bu sebeple İsrail’e uluslararası düzeyde
yaptırım uygulanmalıdır. Filistinlilerin temel hakları tanınıncaya ve
gerçekleşinceye dek İsrail ekonomik, ticari, siyasi, askerî, akademik ve
kültürel yönlerden tecrit edilmeli, yalnızlaştırılmalı ve boykot edilmelidir.
Geri dönüş hakkından dönmek yok. İsrail’le tüm ilişkiler kesilsin, Filistin’e
özgürlük, İsrail’e boykot.” 
Bu
metni yazan BDS Türkiye (Filistin İçin İsrail’e Boykot Girişimi) bugün saat
yedide basın açıklaması yapmak istedi. Bütün gün basın açıklamasının yasağıyla
uğraşmak zorunda kaldık. Bu metni okuması engellenmeye çalışıldı, görüşmeler
sonrasında ve arkadaşlarımızın dirençli duruşu sonrasında, kararlı duruşu
sonrasında açıklama yapmak sanırım şu an mümkün olabildi. Ama şunu sormak
isterim: Bugün bütün gün Filistin’le ilgili, Filistin’le dayanışmayla ilgili
konuştunuz, AKP de bununla ilgili konuştu. Peki, yapılmak istenen, şu metnin
okunmasını neden yasaklamaya kalktınız? Neden bu konuda emniyet arayıp “Size bu
açıklamayı yaptırmayacağız.” diye geri bildirimde bulundu boykot grubuna?
Filistin’le gerçek dayanışma onun sesini duyurmayı gerektirir. Filistin’le
gerçek dayanışma İsrail’e boykot uygulamayı gerektirir ve sıkıştırmayı
gerektirir. Filistin halkına yaptıklarının hesabının sorulması gerekir. Bunları
yapmıyorsanız, buradan birtakım sözler söylemenin hiçbir karşılığı yok. 
İsrail’le
siyasi ilişkileri devam ettiriyorsunuz, askerî ilişkileri artırdınız ve
artırmaya da devam ediyorsunuz. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ZÜLEYHA
GÜLÜM (Devamla) – Ticari ilişkilerinizi artırıyorsunuz. “Normalleşme” dediğiniz
bir süreçle devam ediyorsunuz, ondan sonra da kalkıp buradan Filistin Halkıyla
Uluslararası Dayanışma Günü’nde Filistin halkının yanında olduğunuzu
söylüyorsunuz; yanında değilsiniz, gerçekleri konuşalım, gerçekte siz İsrail’in
Filistin’e karşı uyguladığı katliamın yanındasınız. (HDP sıralarından alkışlar)

ABDULLAH
GÜLER (İstanbul) – Ayıptır be, ayıptır. 
ZÜLEYHA
GÜLÜM (İstanbul) – Ayıp değil, gerçekleri söylemek zorunuza gitmesin. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun. 
IV.- AÇIKLAMALAR (Devam)
32.- Tokat Milletvekili Özlem Zengin’in, İstanbul Milletvekili Züleyha
Gülüm’ün 15 sıra sayılı Kanun Teklifi’nin 29’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; sayın konuşmacı
milletvekilini dikkatle dinledim yani doğrusu son cümlesini... İnsanlar
yaptıklarıyla şahitlik ederler hayata. Başta Sayın Cumhurbaşkanımız olmak üzere
Türkiye kamuoyunda Filistin halkıyla alakalı hassasiyetin doruk noktası olan bu
partinin yani AK PARTİ Grubunun temsil ettiği milletvekillerinin asilleri
açısından en önemli noktası, temsil noktası Filistin’e karşı direniştir. Her
manada bu böyle; Türkiye’de temsil etmek, dünya kamuoyunda temsil etmek. Ben
Türkiye’de en ufak vicdanı olan herkesin Filistin konusunda muazzam bir
hassasiyet içerisinde olduğuna inananlardanım. O yüzden konuşurken lütfen
itidalli olalım. O manada, herkesin hassas olduğu bir konuda daha iyi bir
konuşma olması gerektiği kanaatindeyim. 
Teşekkür
ederim. 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
29’uncu
maddeyi oylarınıza sunuyorum: Kabul edenler… Kabul etmeyenler… 29’uncu madde
kabul edilmiştir. 
30’uncu
madde üzerinde bir önerge vardır, okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 30’uncu maddesinin aşağıdaki şekilde değiştirilmesini arz ve
teklif ederiz.
Saygılarımızla.

“MADDE
30 – Bu kanunu Cumhurbaşkanı yürütür.” 
 Mehmet
Göker  Gökan Zeybek  Ali Mahir Başarır 
 Burdur
 İstanbul  Mersin 
 Ayhan
Barut  Müzeyyen Şevkin Murat Bakan 
 Adana
 Adana İzmir 
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Mersin Milletvekili Ali Mahir Başarır... 
Buyurun
Sayın Başarır. (CHP sıralarından alkışlar) 
ALİ
MAHİR BAŞARIR (Mersin) – Genel Kurulu saygıyla selamlıyorum. 
Çağdaş
ve demokratik ülkelerde yaşanan çevre sorunları, çevre katliamları yürütmeye
karşı iki şekilde çözümlenebilir. Bir tanesi, bağımsız yargı organlardır yani
bizde olmayan. Üzülerek söylüyorum ki bizim idareye karşı açtığımız davalarda
mahkemenin vermiş olduğu kararların altındaki imzanın kalemi yürütme ve
idareye, saraya ait. Çok ciddi çevre sorunlarında, HES’lerle ilgili, ÇED
raporlarıyla ilgili idare mahkemelerinde davalar açılıyor. İlk derece
mahkemeleri lehimize kararlar verebiliyor ama Danıştay jet hızıyla, aleyhe,
kesin olarak kararları bozuyor. Yani Türkiye’de hür, bağımsız bir yargı yok. İkinci
seçenek sivil toplum örgütleri, dernekler, halk, toplulukların anayasal
hakları, dirençleri, vermiş olduğu tepkiler, gösterilerdir. Ben eminim ki bugün
hukuksuzluğa, haksızlığa, eşitsizliğe hâlâ tepki verecek milyonlarca vatandaş
var. Konuyu farklı bir noktaya getirmek istiyorum. 
1995-2000
yılları arasında, öğrencilik yaptığım -burada Değerli Hocam İstanbul
Milletvekili İbrahim Kaboğlu var- dönemde Sayın Meclis Başkan Vekili Mustafa
Şentop Hocam var. Günlerce ders çalışıyorduk, sınavlara giriyorduk, bir ay
çalıştığımız derslerimiz oluyordu ve sınav sırasında yanımızdaki bir
arkadaşımız düşüncesinden, kılık kıyafetinden dolayı sınavdan atılıyordu; biz o
gün sağcısı, solcusu, ülkücüsü onun yanında ciddi tepkiler verebiliyorduk,
direniyorduk polise karşı, YÖK’ü protesto ediyorduk hep beraber. O gün bize hiç
kimse “terörist” dememişti, bugün de demiyor, diyemez. Ama bu ülkede çevre
için, ülke için, geleceği için, daha eşit bir Türkiye için beş yıl önce
meydanlarda olan Gezi kahramanlarına hakaret edilebiliyor. (AK PARTİ
sıralarından gürültüler) 
Size
cevap vereceğim birazdan.
BAŞKAN
– Arkadaşlar…
ALİ
MAHİR BAŞARIR (Devamla) - Kimse şunu unutmasın. Gezi bu ülkenin onurudur. 
RECEP
AKDAĞ (Erzurum) – Yazık, yazık!
ALİ
MAHİR BAŞARIR (Devamla) - Gezi bu ülkenin aydınlık geleceğidir. (CHP
sıralarından alkışlar, AK PARTİ sıralarından gürültüler) O insanlar bu ülkenin
geleceğine ışık tutmak için yürümüşlerdir. Devlete karşı silah sıkmamışlardır.
(AK PARTİ sıralarından gürültüler)
RECEP
AKDAĞ (Erzurum) – Ayıp, ayıp, çok ayıp! Sizi ayıplıyorum! O taraf, bu taraf
olmaz!
BAŞKAN
– Hatibin sözünü kesmeyelim, lütfen... 
ALİ
MAHİR BAŞARIR (Devamla) – Ben, öncelikle, Gezi olaylarında gözünü kaybeden,
yaralanan, sakat kalan kardeşlerimi buradan saygıyla selamlıyorum.
SELAMİ
ALTINOK (Erzurum) – Polisleri de selamla! Yaralanan polisleri de selamla!
FATMA
KAPLAN HÜRRİYET (Kocaeli) – Polisleri bu kadar düşünüyorsanız 3600 ek
göstergeyi verin!
ALİ
MAHİR BAŞARIR (Devamla) – Hayatını kaybeden tüm Gezi kahramanlarına rahmet
diliyorum. 
RECEP
AKDAĞ (Erzurum) - Orada yaralanan polisler var. 
ALİ
MAHİR BAŞARIR (Devamla) – Tabii Sayın Akdağ, kızabilirsin. 
RECEP
AKDAĞ (Erzurum) – Orada yaralanan polisler ne oldu? 
SELAMİ
ALTINOK (Erzurum) – Polisleri de selamla, sen teröristleri selamlıyorsun. 
ALİ
MAHİR BAŞARIR (Devamla) – Gezi kahramanlarının CV’sinde FETÖ yok, Menzil yok,
Adnan Hoca yok, Müslüm Gündüz yok!
RECEP
AKDAĞ (Erzurum) – Yazık sana! Yazık sana!
ALİ
MAHİR BAŞARIR (Devamla) – Onların CV’sinde Mustafa Kemal’in bağımsızlık ruhu
var, tabii ki rahatsız olacaksın, tabii ki rahatsız olacaksınız. (CHP
sıralarından “Bravo” sesleri, alkışlar, AK PARTİ sıralarından gürültüler)
RECEP
AKDAĞ (Erzurum) – Seni ayıplıyorum, ayıplıyorum! Yazık sana!
SELAMİ
ALTINOK (Erzurum) – Sen teröristleri selamlıyorsun kardeşim!
BAŞKAN
– Arkadaşlar, hatibi dinleyelim. 
ALİ
MAHİR BAŞARIR (Devamla) – Değerli milletvekilleri, kimse AK PARTİ gibi düşünmek
zorunda değil, kimse onunla aynı yolda yürümek zorunda değil, kimse onların
yaptıklarını onaylamak zorunda değil. 
HALİL
ÖZTÜRK (Kırıkkale) – FETÖ organizasyonuydu kardeşim o!
ALİ
MAHİR BAŞARIR (Devamla) – Tüm çağdaş demokrasilerde, çoğulcu demokrasilerde
yüzde 49’a saygı duymak zorundalar. Siz hâlâ kendinizi şu Mecliste çoğunluk
olarak görüyorsunuz. 290 kişisiniz, unutmayın bunu. Siz bu ülkede yüzde 49’a
saygı duymak zorundasınız. (AK PARTİ sıralarından gürültüler, “Parmağını
indir!” sesleri)
ALİ
MAHİR BAŞARIR (Devamla) – Parmağımı da indirmiyorum. 
Teşekkür
ediyorum, saygılar sunuyorum. (CHP sıralarından alkışlar)
HAYDAR
AKAR (Kocaeli) – Bravo Mahir, bravo!
BAŞKAN
– Buyurun Sayın Zengin. 
IV.- AÇIKLAMALAR (Devam)
33.- Tokat Milletvekili Özlem Zengin’in, Mersin Milletvekili Ali Mahir
Başarır’ın 15 sıra sayılı Kanun Teklifi’nin 30’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, değerli arkadaşlarım… (Gürültüler) 
Sayın
Başkan, çok değerli milletvekilleri; söz aldım, müsaade ederseniz ifade etmek
istiyorum. 
Şimdi
bir iddia var: “Siz kaç kişisiniz?” Güzel bir soru yani, kaç kişiyiz? Herhâlde
cevabını matematik verecek. Evet, biz 290 kişiyiz, siz kaç kişisiniz? Bugüne
kadar kaç kişi geldiniz buraya? (AK PARTİ sıralarından ‘Bravo!” sesleri,
alkışlar) 
HAYDAR
AKAR (Kocaeli) – Vallahi bravo ya, hiç düşünmemiştik biz bu soruyu! 
ALİ
MAHİR BAŞARIR (Mersin) – İşte, olay da bu zaten, anlayabiliyorsan. 
BÜLENT
TURAN (Çanakkale) – Bağırma, dinle ya!
ÖZLEM
ZENGİN (Tokat) – Evet, düşünmeden soruyorsunuz. Soruyu soran sizsiniz, cevabını
alacaksınız. Böylesine boş bir sorunun… 
HAYDAR
AKAR (Kocaeli) – Bravo Hanımefendi! Vallahi biz hiç kitap okumadık, hiç
matematik bilmeyiz, bu soruyu hiç düşünmedik! 
ÖZLEM
ZENGİN (Tokat) – Bilmiyorsunuz, mühendis olduğunuzu söylediniz ama
bilmiyorsunuz. Böylesine boş bir sorunun böyle gerçek bir cevabı olur.
HAYDAR
AKAR (Kocaeli) - Vallahi ya!
ÖZLEM
ZENGİN (Tokat) – “Ya”yı falan bırakın, efendi olun!
Şimdi,
geldiğimiz nokta şu…
HAYDAR
AKAR (Kocaeli) – Ha, çok rica ediyorum, çok rica ediyorum!
ÖZLEM
ZENGİN (Tokat) – “Ya” demeyiniz, “ya” demeyiniz.
HAYDAR
AKAR (Kocaeli) – Siz de dilinize hâkim olun Hanımefendi!
ÖZLEM
ZENGİN (Tokat) – “Ya” demeyiniz.
BÜLENT
TURAN (Çanakkale) – Ama karışma, konuşsun.
ÖZLEM
ZENGİN (Tokat) – “Ya” demeyiniz.
Sayın
Başkan, müdahil olacak mısınız? Söz verdiniz. 
HAYDAR
AKAR (Kocaeli) – Çok rica ediyorum, dilinize hâkim olun, dilinize hâkim olun. 
ÖZLEM
ZENGİN (Tokat) – Siz “ya” diyorsunuz.
BAŞKAN
– Devam edin siz.
HAYDAR
AKAR (Kocaeli) – Hiçbir grup başkan vekiline yakışmıyor öyle bir şey. 
ÖZLEM
ZENGİN (Tokat) – Siz “ya” diyorsunuz. 
HAYDAR
AKAR (Kocaeli) – Size hakaret etmedik biz, lütfen…
BÜLENT
TURAN (Çanakkale) – Engin Bey, bir uyar şunu ya. 
ÖZLEM
ZENGİN (Tokat) – “Ya” diyorsunuz.
Sayın
Başkan…
BAŞKAN
– Sayın Akar, lütfen…
HAYDAR
AKAR (Kocaeli) – Ama böyle bir dil kullanılır mı ya? Grup başkan vekili.
BAŞKAN
– İyi de konuşurken siz niye konuşuyorsunuz? 
ÖZLEM
ZENGİN (Tokat) – Efendim, “ya” diyorsunuz.
HAYDAR
AKAR (Kocaeli) – Allah Allah! O da konuşuyordu.
ÖZLEM
ZENGİN (Tokat) – Grup başkanınız o mudur?
BAŞKAN
– İki kişi birden olur mu? Tek kişiye söz veriyoruz. 
HAYDAR
AKAR (Kocaeli) – Yapma gözünü seveyim Başkan ya!
BAŞKAN
– Lütfen, lütfen…
ÖZLEM
ZENGİN (Tokat) – Grup başkan vekiliniz beyefendi midir? Grup başkan vekili
beyefendi midir? Lütfen…
BAŞKAN
– Lütfen, devam edin. 
HAYDAR
AKAR (Kocaeli) – Yok matematik bilmiyormuşum, yok bilmem ne… 
ÖZLEM
ZENGİN (Tokat) – Sayın Başkan, “ya” falan demekten vazgeçer miyiz birbirimize?
Lütfen, lütfen... 
Soru
soruyorsunuz: “Kaç kişisiniz?”
HAYDAR
AKAR (Kocaeli) – Ben o hesabı yaparım size, merak etmeyin.
ÖZLEM
ZENGİN (Tokat) – Sorunun cevabı çok net.
Şimdi,
gelelim Gezi meselesine. Gezi meselesi bu ülkede terörizmin bir doruk
noktasıdır. Başlangıç noktasında iyi niyet olabilir; bizim de her birimizin
doğayla alakalı, ağaçla alakalı hassasiyeti var ama siz Türkiye’de Taksim’de,
orada AKM’nin üzerine…
HAYDAR
AKAR (Kocaeli) – Ne oldu? Kandilde simit dağıtıyordu çocuklar ya, lise
talebeleri ya!
ÖZLEM
ZENGİN (Tokat) – …eğer asarsanız teröristlerin resimlerini, Öcalan’ın resmini…
Asarsanız teröristlerin… 
HAYDAR
AKAR (Kocaeli) – Kim asmış?
ÖZLEM
ZENGİN (Tokat) – Asılırsa ve siz onu destekleyen sözler söylerseniz…
BÜLENT
TURAN (Çanakkale) – O parmak kırılır.
ÖZLEM
ZENGİN (Tokat) – …bal gibi cevap verilir yani, bal gibi cevap verilir.
HAYDAR
AKAR (Kocaeli) – Kızma, verebilirsin. 
ÖZLEM
ZENGİN (Tokat) – Terörizm ile bir fikri, iddiayı sahiplenmeyi, onun arkasında
eylem yapmayı ayırmak lazım; arada çok ince bir çizgi var. Bakıyorsunuz, bütün
dünyanın, Avrupa’nın, Amerika’nın hassaten günlerce haberler yaptığı,
uluslararası kamuoyunun Türkiye üzerine oyun oynadığı bir şeyi
sahipleniyorsunuz. Yazıklar olsun, bu kadar söyleyeceğim! (AK PARTİ
sıralarından alkışlar)
HAYDAR
AKAR (Kocaeli) – Kimsenin oyun falan oynadığı yok, kimsenin oyun falan oynadığı
yok!
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Sataşmadan söz istemeyeceğim çünkü artık oturumun sonuna
geldik. (AK PARTİ sıralarından gürültüler)
BAŞKAN
– Arkadaşlar, duyamıyorum.
ENGİN
ÖZKOÇ (Sakarya) – Arkadaşlar, isterseniz sataşmadan söz isteyeyim yani.
BAŞKAN
– İsterseniz ara verelim, dinlenin biraz, hepimiz dinlenelim ama müsaade
ederseniz devam edelim. O zaman susacaksınız, ben de duyacağım, dinleyeceğim.
Lütfen…
Sayın
Özkoç, bana söyleyin lütfen, buyurun. 
ENGİN
ÖZKOÇ (Sakarya) – Efendim, ben sizinle muhatap olamıyorum.
Sayın
hatip, “Abdullah Öcalan’ın resmini astınız, ona saygı gösterdiniz.” diyerek
Cumhuriyet Halk Partisi Grubuna sataşmada bulunmuştur, söz istiyorum. Söz
istemeyecektim, arkadaşlar kendi grup başkan vekillerini dinlemiyorlar. Söz
istiyorum efendim sataşmadan.
ÖZLEM
ZENGİN (Tokat) – Hayır, ben söylediğimi gayet iyi biliyorum. Alsın, ben de izah
edeyim neyi kastettiğimi, beyefendi alsın.
BAŞKAN
– Aslında partiyi kastetmedi ama buyurun. (CHP sıralarından alkışlar)
ÖZLEM
ZENGİN (Tokat) – Sizi kastetmedim.
VII.- SATAŞMALARA İLİŞKİN KONUŞMALAR (Devam)
3.- Sakarya Milletvekili Engin Özkoç’un, Tokat Milletvekili Özlem
Zengin’in açıklama nedeniyle yaptığı konuşmasında CHP Grubuna sataşması
nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekilli arkadaşlarım; arkadaşlar,
hepimiz Türkiye'de farklı şekillerde düşünebiliriz, farklı davaların yolcusu
olabiliriz ama Türkiye Cumhuriyeti’nde bir tek ortak kaderimiz olmalı:
Türkiye'nin başarısı, barış ve kardeşlik içinde yaşanması. Bunun için mücadele
etmeliyiz. Gezi’de de mücadele eden ve tepkisini gösteren yurttaşlarımız
Türkiye için gösterdiler. Siz de kendi tepkinizi gösterebilirsiniz,
konuşabilirsiniz ama kimsenin kimseye hakaret etmeye hakkı yoktur. 
Sayın
grup başkan vekili diyor ki: “Siz orada Abdullah Öcalan’ın resmini astınız. Ona
saygı duruşunda bulundunuz.” 
ÖZLEM
ZENGİN (Tokat) – Öyle söylemedim, öyle söylemedim, hayır. 
ENGİN
ÖZKOÇ (Devamla) - Ben de grup başkan vekiline diyorum ki: Habur Sınır
Kapısı’nda bu ülkenin yargıçlarını oraya koyup da PKK’lı teröristleri içeriye
kim aldıysa… 
SALİH
CORA (Trabzon) – Hepsi açığa alındı, hepsi ihraç edildi. 
ENGİN
ÖZKOÇ (Devamla) - …Abdullah Öcalan’la anlaşıp da hendekleri orada kazıtırken
valilere “Hele bir durun.” emrini kim verdiyse terör örgütüyle onlar iç içedir.
(CHP sıralarından alkışlar)
SALİH
CORA (Trabzon) – Ne alakası var ya? Ne alakası var? Ne alakası var? Ayıp ya!
Onların ne alakası var? Böyle savunma olur mu ya! 
METİN
YAVUZ (Aydın) - Hadi oradan! Hadi oradan!
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin.
IV.- AÇIKLAMALAR (Devam)
34.- Tokat Milletvekili Özlem Zengin’in, Sakarya Milletvekili Engin
Özkoç’un sataşma nedeniyle yaptğı konuşmasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkanım, değerli milletvekilleri; şimdi, tabii,
insanlar kendi bağrışmasından verdiğim cevabı duymuyorlar galiba çünkü biraz
evvel matematik tartışmasından verdiğimiz cevap yine kaynıyor. 
Ben
“Onlar astılar.” demiyorum, kulakları olan herkes bunu duymuştur. Burada biraz
evvel CHP Grubu adına konuşan hatip ya da CHP milletvekili arkadaşımız kürsüye
çıktığı zaman bizi itham ediyor, Gezi’yi kahramanlık olarak addediyor, kahramanlık!
(CHP sıralarından gürültüler)
BÜLENT
TURAN (Çanakkale) – Vandallık.
HAYDAR
AKAR (Kocaeli) – Ne var bunda? 
ALİ
MAHİR BAŞARIR (Mersin) - Ne var bunda ya?
HAYDAR
AKAR (Kocaeli) – Sen de Gezi’ye terörist diyorsun.
ALİ
MAHİR BAŞARIR (Mersin) - Sen gezisavar mısın!
BAŞKAN
– Müdahale etmeyelim lütfen.
ÖZLEM
ZENGİN (Tokat) – Biraz evvel…
HAYDAR
AKAR (Kocaeli) – Ya, bizim nasıl düşüneceğimize o mu karar verecek yani?
ÖZLEM
ZENGİN (Tokat) – Siz mi karar vereceksiniz?
HAYDAR
AKAR (Kocaeli) – Ya, sen nasıl istiyorsan öyle düşün, biz nasıl istersek öyle
düşünürüz.
ÖZLEM
ZENGİN (Tokat) – Ama “sen” dememenizi rica edeceğim. Ben size “sen” diye hitap
etmiyorum. 
HAYDAR
AKAR (Kocaeli) – “Siz” dedim, siz.
ÖZLEM
ZENGİN (Tokat) – “Sen” dediniz, duymuyorsunuz maalesef.
HAYDAR
AKAR (Kocaeli) – Tamam, bakarız tutanaklara.
BAŞKAN
– Arkadaşlar, karşılıklı konuşmayın.
ÖZLEM
ZENGİN (Tokat) - Biraz evvel grup başkan vekili çok güzel bir konuşma yaptı,
başlangıcında. Ne dedi? “Özgürsünüz, herkes istediği gibi düşünebilir.” Amenna,
ben de aynı noktadayım ama siz parmak sallayarak Gezi içerisinde yapılan
Vandallıkları görmezseniz biz, Gezi’nin neresi yanlıştı, neresi doğruydu
hatırlatması yapmak durumundayız. Eğer günün sonunda oraya bir teröristin resmi
asılmışsa, insan onu savunurken hiç olmazsa bir şerh koyar. Bir noktaya kadar
savunur, bir noktasına itiraz eder. Böyle bir şey olamaz. O yüzden Türkiye'de
yapılanlarla alakalı konuşurken resmin tamamını görerek konuşmak lazım, lafın
tamamını dinlemek lazım. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – Ben de arkadaşlarım da sonuna kadar özgürlükten yanayız ama
terörizmden yana değiliz. Bir daha altını çizmek istiyorum. (AK PARTİ
sıralarından alkışlar) 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Efendim, kayıtlara geçsin diye söylüyorum. Her kim ki çocuğun
öldürüldüğü bir yerde o davanın karşısında duruyorsa biz de o kişilerin
karşısında oluruz. Gezi olayında da bir çocuk katledildi, siz kalktınız onların
yandaşlarının tarafında oldunuz, biz karşınızda oluyoruz. 
YILMAZ
TUNÇ (Bartın) – Polisler şehit oldu, polisler!
İLYAS
ŞEKER (Kocaeli) – Memleketi yakıp yıktınız.
ENGİN
ÖZKOÇ (Sakarya) - Az önce burada -çocuklar yanarak öldü- bu ülkede bu kadar
çocuğun olduğu yerde “çocuklar yanabilir” diyen hatip sizin hatibinizdi, sizin
karşınızda duruyoruz. 
AKİF
ÇAĞATAY KILIÇ (İstanbul) – Memleket yandı memleket, siz hâlâ ne diyorsunuz!
ENGİN
ÖZKOÇ (Sakarya) - Siz ne zaman yangından yana olursanız biz o zaman karışınızda
barıştan ve özgürlükten yana olacağız. (CHP sıralarından alkışlar) 
MEHMET
DOĞAN KUBAT (İstanbul) – Devam edelim Başkanım.
FATMA
KURTULAN (Mersin) – Sayın Başkanım, bir şey diyebilir miyim.
BAŞKAN
– Sayın Kurtulan…
FATMA
KURTULAN (Mersin) – Sadece kayıtlara partimizin görüşü geçsin diye.
BAŞKAN
– Efendim?
FATMA
KURTULAN (Mersin) – Mesele Gezi olunca partimizin bu konudaki görüşünün kayda
geçmesini isterim.
BAŞKAN
– Ama lütfen… Sayın Kurtulan, böyle bir şey yok. Yani diğer partilerin hepsinin
görüşünü almayacağız konuyla ilgili. Sataşmadan söz istedi bir grup, ona cevap
verdi, o devam ediyor.
FATMA
KURTULAN (Mersin) – Gezi’yi bu kadar terörize eden, tüm özgürlükleri, talepleri
bu kadar terörize etme karşısında biz de parti olarak Gezi’ye ve orada yaşamını
yitirenlere haksızlık olduğunu düşünüyoruz.
BAŞKAN
– Ama bütün partilerin görüşlerini soramayız ki bu konuda. Sataşma dolayısıyla
yani içeriğin dışında bir teknik konudan gidiyoruz. 
FATMA
KURTULAN (Mersin) – Bazı partilerin Gezi’yle ilgili düşünceleri burayla aynı
olduğu için… Aynı olmayabilir her partinin. Ama bizim Gezi’ye dair, orada
yaşamını yitirenlerin, orada mücadele edenlerin terörize edilmesini, bir
haksızlığı, bir ağacın hukukunu, doğanın hukukunu, ona konan kuşun hukukunu
koruyanlara haksızlık edilmesini, terörize edilmesini doğru görmüyoruz. Parti
olarak en azından bu görüşümüz kayda geçsin lütfen.
ÖZLEM
ZENGİN (Tokat) – Sayın Başkan, son bir cümle...
BAŞKAN
– Buyurun Sayın Zengin. 
OYA
ERONAT (Diyarbakır) – Ya nerede ölüm varsa siz oradasınız be, nerede ölüm varsa
siz oradasınız! Lanet olsun size be! 
FATMA
KURTULAN (Mersin) – Konuşma sen! Yani güya sen de...
OYA
ERONAT (Diyarbakır) – Konuşma be!
FATMA
KURTULAN (Mersin) – Sen asıl konuşma.
BAŞKAN
– Karşılıklı konuşmayalım arkadaşlar, lütfen!
OYA
ERONAT (Diyarbakır) – Her ölümün içinde siz, her ölümde siz varsınız be!
BAŞKAN
– Arkadaşlar grup başkan vekilinize söz veriyorum yani görevlendirdi iseniz
arkadaşınıza verelim sözü.
FATMA
KURTULAN (Mersin) – Acı üzerinden siyaset yapma, yeter, yeter! Yeter sana ya! 
ÖZLEM
ZENGİN (Tokat) – Sayın Başkan, çok değerli milletvekilleri...
FATMA
KURTULAN (Mersin) – Sen bununla orada koltuğunu sağlamlaştırmak istiyorsun.
Kusura bakma, seni muhatap bile almıyorum.
BAŞKAN
– Arkadaşlar, lütfen...
OYA
ERONAT (Diyarbakır) – Ne diyorsun?
FATMA
KURTULAN (Mersin) – Konuşma oradan! 
OYA
ERONAT (Diyarbakır) – Sen oradan konuşma!
FATMA
KURTULAN (Mersin) – Ben burada söz aldım konuşuyorum.
BAŞKAN
– Arkadaşlar, lütfen, ne yapıyorsunuz anlamıyorum ya! Kimseye söz vermedim ben
şu anda, bir tek kişiye verdim, sayın grup başkan vekiline.
Kendine
hâkim olmayan, olamayan varsa dışarıya çıksın, kulise.
ÖZLEM
ZENGİN (Tokat) – Son bir cümle, daha fazla uzatmak istemiyorum.
Elbette
çocukların ölmesine karşıyız ama çocuklar da suç işleyebilirler. Çocukların
yargılanmasıyla ilgili usul hukukları niçin icra ediliyor, niçin bunları biz
yapıyoruz böyle bakıldığı zaman. 
ENGİN
ÖZKOÇ (Sakarya) – Hangi çocuk suç işledi?
ÖZLEM
ZENGİN (Tokat) – O yüzden tek başına yaş, tek başına çocuk olmak masum olmayı
beraberinde getirmiyor. Bütün masumların yanındayız, çocuk, kadın, erkek fark
etmez, bütün masumların yanındayız ama tek başına çocuk olmak masumiyet
getirmiyor.
Teşekkür
ederim.
HİŞYAR
ÖZSOY (Diyarbakır) – Çocuk öldü, öldü ya, Allah billah aşkına! 
ENGİN
ÖZKOÇ (Sakarya) – Efendim, kapatalım...
SUZAN
ŞAHİN (Hatay) – Ya bizim 7 kişi, 7 kişi! Bizim hangi çocuğumuzun ne suçu vardı,
onu söyleyeceksiniz. Hatay’dan 7 tane be! Ali İsmail’in ne suçu vardı?
BAŞKAN
– Arkadaşlar, yerinizden konuşmayın, söz alıyor Grup Başkan Vekiliniz.
ENGİN
ÖZKOÇ (Sakarya) – Sayın Grup Başkan Vekilinden rica ediyorum, ölmüş bir
çocuğun...
ÖZLEM
ZENGİN (Tokat) – Hangi çocuğu kastediyor?
ENGİN
ÖZKOÇ (Sakarya) – ...sanki adalet karşısında yargılanıp da suç almış gibi,
yargıda suçlanmış gibi burada konuşuyor olması, en azından, bir çocuğun
hatırasına ve ailesine saygısızlıktır. 
ÖZLEM
ZENGİN (Tokat) – Ama siz çocukları öldürmekle bizi itham ediyorsunuz. Siz
çocukları öldürmekle itham ediyorsunuz, edemezsiniz böyle bir şeyi!
ENGİN
ÖZKOÇ (Sakarya) – Lütfen sözünü geri alsın. (CHP sıralarından alkışlar)
ÖZLEM
ZENGİN (Tokat) – İtham edemezsiniz!
Ben
ne söylediğimi gayet iyi biliyorum.
ENGİN
ÖZKOÇ (Sakarya) – Lütfen geri alsın, sizden rica ediyorum.
ÖZLEM
ZENGİN (Tokat) – Ben ne söylediğimi gayet iyi biliyorum. 
ENGİN
ÖZKOÇ (Sakarya) – Ölen bir çocuk mahkemede yargılanmamıştır ve suç
kesinleşmemiştir böyle. 
ÖZLEM
ZENGİN (Tokat) – Ben ne söylediğimi gayet iyi biliyorum, gayet iyi biliyorum ne
söylediğimi. 
ENGİN
ÖZKOÇ (Sakarya) – Lütfen, bu çocuğun arkasından böyle konuşamaz. Sözünü geriye
alsın, sizden rica ediyorum.
ÖZLEM
ZENGİN (Tokat) – Ben kendim ne konuşacağıma kendim karar veririm, kimse bana ne
konuşacağımı söyleyemez. 
ENGİN
ÖZKOÇ (Sakarya) – Bir çocuk ölmüştür ve mahkemelerde yargılanmamıştır. Bu çocuk
suçluymuş gibi gösterilemez. 
BAŞKAN
– Teşekkür ederim. 
ÖZLEM
ZENGİN (Tokat) – Sayın Başkan, sonu gelmiyor ama yani.
BAŞKAN
– Arkadaşlar, tamam artık. 
ÖZLEM
ZENGİN (Tokat) – O zaman cevap vermeyecekler yani. 
BAŞKAN
– Buyurun Sayın Zengin. 
Ben
sabaha kadar buradayım. 
ÖZLEM
ZENGİN (Tokat) – Ben de buradayım. 
BAŞKAN
– Buyurun. 
ÖZLEM
ZENGİN (Tokat) – Sayın Başkan, ben de buradayım, arkadaşlarım da burada, sabaha
kadar. 
Bakın,
burada biraz evvel sayın grup başkan vekili konuşurken bir isimden bahsetti mi?
Bahsetmedi. Ben de bir isimden bahsetmiyorum. Eğer bahsetmem gerekirse de aleni
olarak isim söylerim.
ENGİN
ÖZKOÇ (Sakarya) – Söyleyin. 
ÖZLEM
ZENGİN (Tokat) – Siz şunu söylüyorsunuz, bize diyorsunuz ki: “Çocukları
öldürüyorsunuz.” Siz: “Biz, çocukları öldürmeyen, onları koruyan alandayız, siz
çocukları öldürenlerin yanındasınız.” diyorsunuz, bize bunu itham ediyorsunuz. 
ENGİN
ÖZKOÇ (Sakarya) – Nasıl bir şeydir bu ya? 
ÖZLEM
ZENGİN (Tokat) – Böyle söylüyorsunuz.
ENGİN
ÖZKOÇ (Sakarya) – Böyle bir şey olur mu? 
ÖZLEM
ZENGİN (Tokat) – Çıkartalım, evet. 
ENGİN
ÖZKOÇ (Sakarya) – Çok ayıp ediyorsunuz ya!
ÖZLEM
ZENGİN (Tokat) – Evet, “Biz çocukları koruyanların yanındayız.” dediniz. 
ENGİN
ÖZKOÇ (Sakarya) – Elbette ki. 
ÖZLEM
ZENGİN (Tokat) – E, biz de oradayız. 
ENGİN
ÖZKOÇ (Sakarya) – Bu çocuk, çocukları mı öldürüyor? 
BAŞKAN
– Arkadaşlar, lütfen karşılıklı tartışmaya dönüştürmeyelim bu işi. 
ÖZLEM
ZENGİN (Tokat) – Hangi çocuğu kastediyorsunuz bilmiyorum, biz de aynı yerde
duruyoruz. Ama, bir çocuğun sadece çocuk olması masumiyet değildir diyorum. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – “Siz çocukları öldürenlerin yanında duruyorsunuz.” diyerek
sataşmada bulunmuştur. Söz istiyorum efendim. 
BÜLENT
TURAN (Çanakkale) - Hayır, hayır, onu siz diyorsunuz dedik. 
ÖZLEM
ZENGİN (Tokat) – Siz söylüyorsunuz, siz. 
BÜLENT
TURAN (Çanakkale) – Engin Bey, yanlış anladınız, “Siz söylüyorsunuz.” dedi. 
ÖZLEM
ZENGİN (Tokat) – Siz söylüyorsunuz, siz.
BAŞKAN
– Bir dakika. 
Buyurun
Sayın Özkoç. 
BÜLENT
TURAN (Çanakkale) – “Siz söylüyorsunuz.” dedi, yanlış anlamışsınız. 
ÖZLEM
ZENGİN (Tokat) – Siz bize söylüyorsunuz. 
BÜLENT
TURAN (Çanakkale) – Yanlış anlaşıldı, toparlayalım. 
ENGİN
ÖZKOÇ (Sakarya) – Efendim, bir daha söyleyin, anlamadım. 
ÖZLEM
ZENGİN (Tokat) – Allahuekber! 
ENGİN
ÖZKOÇ (Sakarya) – Allah aşkına ya, böyle bir grup başkan vekilliği olmaz Bülent
Bey ya! (AK PARTİ sıralarından gürültüler) 
ÖZLEM
ZENGİN (Tokat) – Sayın Başkan, anlaşılmamışım. 
MUSTAFA
AÇIKGÖZ (Nevşehir) – Hey hey! Bu ne ya! 
ENGİN
ÖZKOÇ (Sakarya) – Ya, böyle olmaz arkadaşlar ya!
MUSTAFA
AÇIKGÖZ (Nevşehir) – Sen mi belirleyeceksin bunu?
ZÜLFÜ
DEMİRBAĞ (Elâzığ) – Sana mı soracağız? 
ENGİN
ÖZKOÇ (Sakarya) – Hayır ama olmaz arkadaşlar böyle grup başkan vekilliği ya! 
ZÜLFÜ
DEMİRBAĞ (Elâzığ) – Sana mı soracağız? 
ÖZLEM
ZENGİN (Tokat) – Sayın Başkan…
BAŞKAN
– Arkadaşlar, aranızdakileri duyamıyorum ben. 
ENGİN
ÖZKOÇ (Sakarya) – Vallahi böyle olmaz. 
BAŞKAN
– Niçin söz vereceğimi anlayamadım.
ENGİN
ÖZKOÇ (Sakarya) – Allah aşkına ya!
BAŞKAN
– Kime, niçin söz vereceğimi anlayamadım. Lütfen, bir dakika. 
ÖZLEM
ZENGİN (Tokat) – Sayın Başkan, böyle grup başkan vekilliği olmayacağını
söylüyor.
BAŞKAN
– Nasıl, duyamadım? 
İLYAS
ŞEKER (Kocaeli) – Nasıl konuşacağını bile bilmiyorsun, grup başkan vekili
olmuşsun.
ENGİN
ÖZKOÇ (Sakarya) – Ama böyle olmaz! 
ÖZLEM
ZENGİN (Tokat) – “Böyle grup başkan vekilliği olmaz.” diyor. Şahsıma bir
saldırı var, kürsüden söz istiyorum. 
BAŞKAN
– Bir dakika. 
İLYAS
ŞEKER (Kocaeli) – Ayıp be, ayıp be! 
HAYDAR
AKAR (Kocaeli) – Sen bilmiyorsun. İlyas, sözlerine dikkat et, boş ver. 
ENGİN
ÖZKOÇ (Sakarya) – Vallahi çok ayıp ya, çok ayıp ya! Yapmayın ya! Böyle bir şey
olmaz. Allah aşkına ya! Çocuklar üzerine bu kadar olmaz, gelmeyin ya!
(Gürültüler)
AYLİN
CESUR (Isparta) – Ya ara verin ya bize de söz verin. 
BAŞKAN
– Arkadaşlar, yerimize oturalım. Sessiz olalım, kimin ne dediğini de duyalım,
anlayalım. 
İLYAS
ŞEKER (Kocaeli) – Güneydoğuda o kadar çocuğu kim öldürdü? PKK terör örgütü o kadar
çocuğu öldürdü, niye sesiniz çıkmıyor?
ENGİN
ÖZKOÇ (Sakarya) – Onları kim savunuyor? 
HAYDAR
AKAR (Kocaeli) – Onlar da aynı. Onlar da aynı. Ondan farkı ne? Biz onları mı
savunuyoruz? Yani güneydoğuda çocuğu öldürenleri mi savunuyoruz? Onların
arasında fark ne. Böyle şey mi olur ya! Ayıp bir şey ya!
BAŞKAN
- Sayın Akar…
AYLİN
CESUR (Isparta) – Başkanım, ara verin.
İLYAS
ŞEKER (Kocaeli) – Ayıp ya! 
ENGİN
ÖZKOÇ (Sakarya) – Haklı çıkmaya çalışmayın, oturun ya. Haklı çıkmaya çalışmayın
ya. 
BAŞKAN
– Arkadaşlar...
Tartışmayı
sürdürmek için sözün kifayet ettiğini düşünüyorum yani böyle hareketlenmeye
gerek yok. Herkes yerinde otursun, kim söz istiyorsa söz veriyorum, isteyenlere
de söz veriyorum; bağırmanın da âlemi yok, gürültü yapmanın da âlemi yok,
herkese söz veriyorum. 
Kim
istiyor söz şu anda, niçin istiyor? 
Buyurun
Sayın Zengin. 
ÖZLEM
ZENGİN (Tokat) – İzninizle önce niçin istediğimi söylemek istiyorum. 
BAŞKAN
– Evet, buyurun. 
ÖZLEM
ZENGİN (Tokat) – Sayın CHP Grup Başkan Vekili benim söylediğimi anlamadığını,
tekrar ifade etmemi söyledi, bir. Ama daha önemlisi, şahsıma, benim grup başkan
vekili olamayacağımı… “Böyle grup başkan vekili olmaz!” diyor. Buna cevap
vermek istiyorum kürsüde müsaade ederseniz. 
BAŞKAN
– Buyurun. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR (Devam)
4.- Tokat Milletvekili Özlem Zengin’in, Sakarya Milletvekili Engin
Özkoç’un yerinden sarf ettiği bazı ifadelerinde şahsına sataşması nedeniyle
konuşması
ÖZLEM
ZENGİN (Tokat) – Doğrusu çok açık ve net konuştuğumu düşünüyorum. Genel Kurulu
saygıyla selamlıyorum. Devam eden bir konuşma olduğu için bir girizgâh yapmaya
ihtiyaç duymadım. 
Doğrusu,
çok net ifade ettiğim kanaatindeyim. Benim söylemek istediğim şey şudur: Siz,
konuşmanızda, konuşmanızı yaparken şöyle ifade ettiniz, dediniz ki: “Biz
Gezi’de çocukların yanındayız, siz onları öldürenlerin yanındasınız.” bunu
ifade ettiniz. Ben buna itiraz ediyorum. Ben, kendim -başta anne olarak- hiçbir
çocuğun hiçbir sebeple, suç işlerken dahi -bir hukukçu olarak- öldürülmesine
asla ve kata müsaade edemem. Eğer bir kabahati varsa hukuken cezalandırılır,
hukuken. (AK PARTİ sıralarından alkışlar) Devamında da şunu söylüyorum,
devamında şunu ifade ediyorum: Çocuk olmak tek başına bir masumiyet karinesi
getirmez. Çocuklar da, maalesef, suç işleyebilirler. O yüzden ben ne çocukların
yanındayım tek başına ne de tek başına masumların. Bakacağız, eğer insanlar,
çocuklar, kadınlar masumsa her daim biz onların yanındayız. Biz hukuktan
yanayız
HAYDAR
AKAR (Kocaeli) – Öldürülmeden bakacağız değil mi? 
ÖZLEM
ZENGİN (Devamla) – Evet. 
Gezi’ye
geldiğimiz zaman elbette siz kendi tarafınızdan bakarsınız. Ben de ekip
arkadaşlarım da bizim grubumuz da kendi açımızdan bakacağız ama bunu yaparken
kendinizi pirüpak, ak, bizi suçlu addederseniz ben de bu partinin grup başkan
vekili olarak elbette cevap veririm. Ama sizden ricam… Siz değil ama
yanınızdaki milletvekili arkadaşımız -geçen sefer de aynı şey oldu- çok tuhaf,
kaba bir üslup kullanıyor. Sürekli “Ya!” Genel Kurulda bakabilirsiniz.
HAYDAR
AKAR (Kocaeli) – Ne, pardon?
ÖZLEM
ZENGİN (Devamla) – “Ya!” 
ALİ
MAHİR BAŞARIR (Mersin) – Kim “Ya!” diye konuşuyor ya?
ÖZLEM
ZENGİN (Devamla) – Bunu lütfen, rica ediyorum. Bakın, her şeyi…
HAYDAR
AKAR (Kocaeli) – Kim, ben mi? Ben mi söylüyorum?
ÖZLEM
ZENGİN (Devamla) – Evet. Bakarsınız. 
HAYDAR
AKAR (Kocaeli) – Ne demişim? Kime dedim?
BÜLENT
TURAN (Çanakkale) – “Ya öyle şey mi olur?” dedin.
ÖZLEM
ZENGİN (Devamla) – Her şeyi söylersiniz ama birbirimize burada “”sen” diye
hitap edemeyiz, “ya” diye hitap edemeyiz. Bunun lütfen altını çizelim. 
Sayın
Grup Başkan Vekili, son bir şey. Ben bu partinin grup başkan vekiliyim. Buraya
da hak ederek geldim her şeyimle, çalışarak geldim. (AK PARTİ sıralarından
alkışlar) 
(Mikrofon
otomatik cihaz tarafından kapatıldı) 
ÖZLEM
ZENGİN (Devamla) – Kimin grup başkan vekili olacağına benim arkadaşlarım,
partim ve Genel Başkanım karar verir ve buradayım, sonuna kadar da buradayım.
(AK PARTİ sıralarından alkışlar) 
ENGİN
ÖZKOÇ (Sakarya) – Efendim, kayıtlara geçsin diye söylüyorum. Sayın grup başkan
vekili çocuklarla ilgili söylediği şeyi az önceki konuşmasında söylememişti…
BAŞKAN
– Duyamıyorum arkadaşlar, duyamıyorum.
ENGİN
ÖZKOÇ (Sakarya) – …ama kürsüden söylemiş olması çok doğru bir şeydir, doğru bir
şey yapmıştır. Hiçbir çocuk, hele hele Berkin Elvan suçlanmamıştır, mahkemeye
çıkmamıştır, yargılanmamıştır, masum bir evlattır ve öldürülmüştür. 
Sayın
grup başkan vekilimizin, hiçbir şekilde, kendisinin grup başkan vekili olması
karşısında söyleyecek bir sözümüz yoktur. 
ÖZLEM
ZENGİN (Tokat) – Hah, maşallah!
ENGİN
ÖZKOÇ (Sakarya) – Ama her ne kadar Haydar arkadaşımızla ilgili söylediği “Ya!”
deme lafına dahi alınıyorsa bize karşı yaptığı hareketleri de…
ÖZLEM
ZENGİN (Tokat) – Ne yaptığımı öğrenmek istiyorum. 
ENGİN
ÖZKOÇ (Sakarya) - …lütfen daha sonra videodan izleyip bir takdir etsin. Bir tek
isteğimiz odur. 
Saygılar
sunuyorum. 
ÖZLEM
ZENGİN (Tokat) – Ben ne yaptığımı da öğrenmek istiyorum. Alıp bakacağım. Ben en
ufak bir yanlış yaparsam da özür dilerim. Ben asla yanlış bir şey yapmadım.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Önergeyi oylarınıza şimdi sunuyorum: Kabul edenler… Kabul etmeyenler… Önerge
kabul edilmemiştir.
30’uncu
maddeyi oylarınıza sunuyorum: Kabul edenler… Kabul etmeyenler… 30’uncu madde
kabul edilmiştir. 
Böylece
ikinci bölümde yer alan maddelerin oylamaları tamamlanmıştır. 
İç
Tüzük 86’ncı maddeye göre oyunun rengini belli etmek üzere lehte ve aleyhte
birer kişiye beşer dakika söz vereceğim.
Lehte,
Bursa Milletvekili Atilla Ödünç. 
Buyurun
Sayın Ödünç. (AK PARTİ sıralarından alkışlar) 
ATİLLA
ÖDÜNÇ (Bursa) – Sayın Başkan, değerli milletvekilleri; Gazi Meclisimizi ve aziz
milletimizi saygıyla, muhabbetle selamlıyorum.
15
sıra sayılı Çevre Kanunu ve Bazı Kanunlarda Değişiklik Yapılmasına Dair Kanun
Teklifi üzerine şahsım adına lehte söz almış bulunuyorum.
Birleşmiş
Milletler Genel Kurulunda alınan bir kararla, 29 Kasım günü -yani bugün- 1978
yılından itibaren her yıl Filistin Halkıyla Uluslararası Dayanışma Günü olarak
kutlanmaktadır. Filistin’in uluslararası camia içinde egemen ve eşit bir üye
olarak hak ettiği yeri alması en büyük arzumuzdur. Bu vesileyle, Filistin
davasına verdiğimiz destek ve Filistin halkıyla dayanışmamızı kararlılıkla
sürdüreceğimizi ifade ediyor, Filistin halkımızın Dayanışma Günü’nü kutluyorum.
Filistinli kardeşlerimizin haklı davalarında yanlarında olduğumuzu bir kez daha
ifade ediyorum. 
Sayın
Başkan, kıymetli milletvekilleri; 2872 sayılı Çevre Kanunu, 3194 sayılı İmar
Kanunu ve 6306 sayılı Afet Riski Altındaki Alanların Dönüştürülmesine İlişkin
Kanun Teklifi’mizle, vatandaşlarımız sosyal ve toplumsal ihtiyaçlarını
karşılayan, çevre bilincini oluşturan, geri dönüşümü teşvik ederek çevre
temizliğine katkı sağlayan, Sıfır Atık Projesi kapsamında israfı önleyen,
kaynakların daha verimli kullanılmasını hedefleyen, planlama ve kentsel dönüşüm
alanındaki düzenlemelerle hak sahiplerini destekleyen çalışmalar yapılmıştır. 
Kanun
teklifinin görüşülmesinde emek veren, destek veren, başta Komisyon üyelerimize,
milletvekillerimize, Bakanlık yetkililerimize, sektör temsilcilerimize ve sivil
toplum kuruluşlarına teşekkür ediyorum. 
Sınır
tanımayan küresel çevre sorunları tüm insanlığın ortak sorunu olarak insanlığın
geleceğini tehdit etmektedir. Çevre bilinci çocuklarımıza ailede ve okul
çağlarında verilecek eğitimle kazandırılabilir. Çevre ve Şehircilik
Bakanlığımız tarafından farkındalık yaratabilecek seminerler, çalıştaylar,
sempozyumlar düzenlenerek, projeler geliştirilerek, yayınlar basılarak
dağıtılması sağlanmaktadır. Bu kanun düzenlemesiyle risklerin ve çevresel
kirliliğin giderilmesinde “Kirleten öder.” ilkesiyle, oluşacak maliyetin
ilgilisi tarafından karşılanması sağlanacaktır. Sıfır atık uygulamasına geçen
belediyelere, il özel idarelerine, kurum, kuruluş ve işletmelere teşvik
düzenlenmesi öngörülmektedir. 
Yine,
doğal yaşamın üyesi olan yaban hayvanlarının yaşam haklarının korunması için
doğal yaşam alanlarından geçen otoyollarda gerekli menfez, ekolojik köprü,
işaretleme, bilgilendirme yapılması amaçlanmaktadır. Kamu kurum ve kuruluşları
tarafından yapılacak ya da yaptırılacak yapıların denetimlerinin yapılmasında
hizmet alım yöntemi uygulanabilecektir. Müteahhitlerin, mesleki yeterlilikleri
bakımından ihtisaslaşmanın sağlanması amacıyla, yapabilecekleri iş
kapasitelerine göre teknik ve mali anlamda Çevre ve Şehircilik Bakanlığı
tarafından sınıflandırılması öngörülecektir. Yaşanabilir, kaliteli ve nitelikli
bir çevre için şehir içi ulaşımda da alternatif bir çözüm olması amacıyla yeni
yerleşim alanları planlanırken, topoğrafya da dikkate alınarak, bisiklet
yolları, imar planlarında oluşturulacaktır. 
Sayın
Başkan, değerli milletvekilleri; bütün bunlar açıkça gösteriyor ki bu kanun
düzenlemesiyle sürdürülebilir bir çevre, yaşanabilir şehirler oluşturabilmek,
ülkemizin kaynaklarını verimli kullanabilmek, gelecekte çocuklarımıza daha
yaşanabilir bir dünya bırakmak için çalışmalar yapılmıştır. Kanun teklifimizin
milletimize, ülkemize hayırlar getirmesini temenni ediyor, Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN
– Şimdi ise aleyhte İstanbul Milletvekili Mahmut Tanal.
Buyurun
Sayın Tanal.
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum.
Tabii,
bugün “Filistin Halkıyla Dayanışma Günü” denildi ama biz Türkiye Cumhuriyeti
devleti olarak veya siyasi iktidar olarak veya ülkenin 1’inci partisi olarak
veya Cumhurbaşkanı olarak, Kabine olarak, ne derseniz deyin, Filistin’in
yanında mıyız, yoksa İsrail’in yanında mıyız? Bir ülke düşünün, Filistin
halkına Türkiye’ye gelmek için vize şartı arıyorsa, İsrailli Türkiye’ye geldiği
zaman vize şartı aramıyorsa o ülke İsrail’den yana demektir. Kısacası ne demek?
Türkiye İsraillilerin Türkiye’ye gelmesi için vize şartı aramıyor, Filistin
için arıyor. Yani şu anda Türkiye İsrail’den gelecekler için vize şartı
aramıyor ama Filistinliler için vize şartı arıyor. 
Şimdi
“Türkiye, Filistin’in dayanışma gününde yanındadır; biz, onların demokrasi,
özgürlük, bağımsızlık mücadelesini destekliyoruz.” demek iyi niyetten uzak bir
şeydir değerli arkadaşlar, samimi olmadığımızı gösteriyor. Eğer samimiyseniz
yetki sizde, getirin, İsrail’e vize koyun, Filistin’e vizeyi kaldırın. (CHP
sıralarından alkışlar) 
HAYDAR
AKAR (Kocaeli) – Hemen şimdi… Hemen şimdi…
MAHMUT
TANAL (Devamla) – Hemen şimdi. Hepimiz de toplanmış durumdayız. Yani önce
samimiyetinizi test edeceksiniz arkadaşlar, sizden rica ediyorum. 
Gelelim
bir başka konuya. Değerli arkadaşlar, ben Şanlıurfalıyım, Hilvan ilçesinde
dünyaya geldim. Hilvan ilçesinde fabrika açılmadı, büyük bir kompleks cezaevi
açıldı. Cezaevinin sayısı çok büyük. Hilvan Cezaevi Hilvan’a 15 kilometre
uzaklıkta. Tabii, Hilvan’daki cezaevinde bulunan insanlar oy kullanıldığı
zaman… Ha, aynı zamanda, cezaevi, Adalet Bakanlığının sitesine bugün girin,
Hilvan diye gözüküyor ve Hilvan’a 15 kilometre uzaklıkta. Cezaevinde
Cumhurbaşkanlığı geçiş sisteminde 115 “evet” oyu çıktı, 1.496 “hayır” oyu
çıktı. 
Şimdi,
bu olaydan sonra neler gelişti tabii ki Hilvan’da? Referandum yapıldı. Yapılan
referandum da nasıl yapıldı? Cezaevi idaresinde bulananlarla değil,
Hilvanlılarla değil, oradaki köylülerle değil, sadece orada bulunan 116 kamu
görevlisi memurla ilgili, onlar nezdinde seçim yapıldı ve seçimde dendi ki:
“Efendim, 76 oyla ‘evet’ çıktı.” Hilvan Cezaevi Hilvan’a 15 kilometre yakın iken
oradan alınıp 40 kilometre uzak olan Karaköprü’ye bağlandı. Niçin? “Hilvan
Belediyesinin seçimlerini AK PARTİ kaybedecek. Kazanması için biz bu cezaevini
Hilvan’dan koparalım.” 40 kilometre uzaklıktaki Karaköprü’ye bağlandı. 
Peki,
bu bağlandı, bununla başarıya ulaşıldı mı? Ulaşılmadı. Bu sefer gelindi,
haziran seçimlerinde yine Hilvan İlçe Seçim Kurulu cezaevine o sandığı kurdu. O
sandığı kurunca bu sefer yine baktı ki hakikaten -cezaevinden çıkan oylar- AK
PARTİ’nin oyları çıkmıyor orada. Bu gidişle Hilvan’daki belediyeyi kaybedecek.
“Ne yapalım?” Referandum yapınca kimse inanmadı çünkü onu ben yargıya taşıdım,
onu da iptal ettim. Dedim ki: Bu, Anayasa’nın eşitlik, özgürlük, temsiliyetin
sandığa yansıması açısından iptal edilince kim devreye girecek? Devreye girecek
olan… Cumhurbaşkanı devreye girdi. Mahmut Tanal Cumhurbaşkanının karşısına
çıktı. Ne yapacak Cumhurbaşkanı? Yani Cumhurbaşkanının işi gücü kalmadı da
Hilvan gibi küçük bir ilçenin seçim sonuçlarıyla mı ilgileniyor? Yani bu kadar
ucuz bir siyaset olur mu değerli arkadaşlar? Kalktı Cumhurbaşkanı, 10 Ekim 2018
tarihinde kararname çıkardı bu sefer, dedi ki: “Arkadaş, bu Hilvan Cezaevini
-Hilvan'a 15 kilometre uzaklıkta- ben buradan alıyorum, 40 kilometre uzak olan
Karaköprü’ye bağlıyorum.” Ya, bunun neresinde vicdan, neresinde adalet,
neresinde eşitlik, neresinde özgürlük, neresinde dürüstlük var değerli
arkadaşlar?
Şimdi,
burada yani ilçe sınırlarını değiştirmek kanunla olur. Bir Cumhurbaşkanının
kararnamesiyle bunun değişmesi ne kadar doğru? Ha, ne olacak? Ben bunun peşini
bırakmayacağım. Hukukta çare tükenmez. Ben buradan Türkiye’ye ve hepinize ilan
ediyorum.
(Mikrofon
otomatik cihaz tarafından kapatıldı)
MAHMUT
TANAL (Devamla) – Kamu denetçiliği…
Bir
dakika verebilir misiniz Başkanım?
BAŞKAN
– Sayın Tanal, kanunun aleyhinde konuşuyorsunuz diye zannediyordum da…
MAHMUT
TANAL (Devamla) – Zaten kanun da aynı zamanda Çevre Kanunu, biliyorsunuz
eşitliği getirir ya.
BAŞKAN
– Çevre, evet.
MAHMUT
TANAL (Devamla) – İşte bu eşitlik Sayın Başkan.
Şimdi,
Değerli Başkanım, yani burada ilçe sınırları… Değerli Başkanımız hukukçu,
Anayasa hukukçusu hocamız Kaboğlu karşımızda. Yani şimdi, netice itibarıyla,
bir kanunla değişmesi gereken ilçe sınırları kararnameyle değişiyor arkadaşlar.
Yani burada Cumhurbaşkanı ettiği yemine de uygun hareket etmiyor. 
Netice
itibarıyla, değerli arkadaşlar, hukuk hepimizin namusudur, hukuk hepimizin
onurudur. Hukuku korumak kollamak sadece A partisinin, B partisinin, C
partisinin değil, bu Parlamentoda 600 milletvekilinin de asli görevidir. Yani
küçük bir ilçenin belediye başkanlığını kazanmak için bu kadar ayak oyunlarına
gitmek, bu kadar ucuz bir siyaset yapmak Türkiye Cumhuriyeti devletinin
Cumhurbaşkanına yakışır mı?
Teşekkür
ediyorum, saygılarımı sunarım. (CHP sıralarından alkışlar)
BAŞKAN
– Sayın Turan…
BÜLENT
TURAN (Çanakkale) – Sayın Başkan, bir hususu açıklamak istiyorum izin
verirseniz, kısa söz olarak.
BAŞKAN
– Buyurun.
IV.- AÇIKLAMALAR (Devam)
35.- Çanakkale Milletvekili Bülent Turan’ın, İstanbul Milletvekili
Mahmut Tanal’ın 15 sıra sayılı Kanun Teklifi’yle ilgili oyunun rengini belli
etmek üzere yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; asla bir polemiğe
imkân vermek için söylemiyorum ancak sayın CHP vekili, konuşmasında Filistin’e
vize uygulandığını, İsrail’in karşısındaysak, Filistin’in yanındaysak hemen
bugün kaldırmamız gerektiğini ifade ettiler. Bakınız, bugün Azerbaycan’a da
aynı şekilde vize uygulaması var. Vize, tek taraflı değil karşılıklı bir
işlemdir. Bazen ülkelerin nüfus politikalarından dolayı, bazı başka sebeplerden
dolayı vizenin kaldırılmaması daha doğru bir strateji olarak düşünülür.
Filistin’le olan görüşmelerde talep doğrultusunda vize uygulamasına imkân
verilmemiştir. Ancak Filistinlilerin bağımsızlığı için de ruhu için de
başımızın üstünde yeri vardır. E-vize uygulamasıyla zaten çok kolay bir şekilde
vize alabilmektedirler. 
Bilginize
sunmak istiyorum.
BAŞKAN
– Teşekkür ederim.
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Özür dilerim, kayıtlara geçsin diye söylüyorum ben.
Şimdi,
Değerli Başkanım, ben Filistin’le ilgili Türkiye Cumhuriyeti devletinin bu vize
arama şartını ikinci sefer kürsüde konuşuyorum, bu ilk değil ve bunu bugüne kadar
dinletemedim.
BÜLENT
TURAN (Çanakkale) – Bunu İsrail de istiyor Sayın Başkanım, konu bu değil ya,
bunu konuştuk, “Filistin boşalmasın.” diyoruz. 
MAHMUT
TANAL (İstanbul) – Sayın Başkanım, benim sizden istirhamım şu: Türkiye
Cumhuriyeti devleti gerçekten Filistin halkının yanındaysa vize uygulamasını
kaldırsın, İsrail’e vize uygulasın, bu kadar basit.
Teşekkür
ediyorum. (CHP sıralarından alkışlar)
BAŞKAN
– Buyurun Sayın Turan, kayıtlara geçsin. 
BÜLENT
TURAN (Çanakkale) – Sayın Başkan, arkadaşlar neyi alkışlıyorlar bilmiyorum. Bu
diplomasi, başka bir şey. Bir daha söylüyorum: Filistin’de e-vize uygulamasıyla
her türlü imkân sağlanmaktadır. Ancak vize, karşılıklı talep doğrultusunda
yapılan bir işlemdir. Filistin nüfus politikası gereği şu an bir talep yoktur
Sayın Başkanım. 
BAŞKAN
– Tamam, teşekkür ederim. 
MAHMUT
TANAL (İstanbul) – Sayın Başkanım, Sayın Grup Başkan Vekili…
BAŞKAN
– Tamam, Sayın Tanal, yeter, zaten konuyla ilgisi yok.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
- Teklifin tümü açık oylamaya tabidir. Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama
için beş dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Kocaeli Milletvekili İlyas Şeker ve 6 Milletvekilinin Çevre Kanunu ve Bazı
Kanunlarda Değişiklik Yapılmasına Dair Kanun Teklifi açık oylama sonucunu
açıklıyorum: 
“Kullanılan oy
sayısı  : 255
Kabul 
: 210
Ret 
: 37
Çekimser 
: 8 (x)

 Kâtip Üye  Kâtip
Üye
 Barış Karadeniz  Rümeysa
Kadak
 Sinop İstanbul”
Böylece,
teklif kabul edilmiş ve kanunlaşmıştır.
Birleşime
beş dakika ara veriyorum.
Kapanma Saati: 20.09
DÖRDÜNCÜ OTURUM
Açılma Saati: 20.26
BAŞKAN: Başkan Vekili Mustafa ŞENTOP
KÂTİP ÜYELER: Barış KARADENİZ (Sinop), Rümeysa KADAK
(İstanbul) 
-----0-----
BAŞKAN
- Türkiye Büyük Millet Meclisinin 24’üncü Birleşiminin Dördüncü Oturumunu
açıyorum.
2’nci
sırada yer alan, Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin Başlatılması
Usulü Hakkında Kanun Teklifi ve Adalet Komisyonu Raporu’nun görüşmelerine
başlayacağız.
2.- Afyonkarahisar Milletvekili Ali Özkaya ve 5 Milletvekilinin Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi (2/1286) ve Adalet Komisyonu Raporu (S. Sayısı: 16) 
BAŞKAN
– Adalet Komisyonu? Yok.
Ertelenmiştir.
3’üncü
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ve Birleşmiş Milletler Arasında En Az Gelişmiş
Ülkeler İçin Teknoloji Bankası Kurulmasına Yönelik Anlaşmanın Onaylanmasının
Uygun Bulunduğuna Dair Kanun Teklifi ve Dışişleri Komisyonu Raporu’nun
görüşmelerine başlayacağız.
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ve Birleşmiş Milletler Arasında En Az Gelişmiş
Ülkeler İçin Teknoloji Bankası Kurulmasına Yönelik Anlaşmanın Onaylanmasının
Uygun Bulunduğuna Dair Kanun Teklifi (2/1247) ve Dışişleri Komisyonu Raporu (S.
Sayısı: 13) (x)
BAŞKAN
– Komisyon? Yerinde.
Komisyon
Raporu 13 sıra sayısıyla bastırılıp dağıtılmıştır.
Teklifin
tümü üzerinde söz isteyen? Yok.
Teklifi
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ VE
BİRLEŞMİŞ MİLLETLER ARASINDA EN AZ GELİŞMİŞ ÜLKELER İÇİN TEKNOLOJİ BANKASI
KURULMASINA YÖNELİK ANLAŞMANIN ONAYLANMASININ UYGUN BULUNDUĞUNA DAİR KANUN
TEKLİFİ
MADDE 1- (1) 22 Eylül 2017 tarihinde New York’ta
imzalanan “Türkiye Cumhuriyeti ve Birleşmiş Milletler Arasında En Az Gelişmiş
Ülkeler İçin Teknoloji Bankası Kurulmasına Yönelik Anlaşma”nın onaylanması
uygun bulunmuştur.
BAŞKAN
– Madde üzerinde gruplar adına söz talepleri var. 
İYİ
PARTİ Grubu adına Aydın Milletvekili Aydın Adnan Sezgin. 
Buyurun
Sayın Sezgin. (İYİ PARTİ sıralarından alkışlar) 
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; bugün Filistin’le ilgili çok anlamlı bir gün, ne var ki son on
altı yılda iktidarın inişli çıkışlı teşebbüsleri bugüne kadar hiçbir sonuç
vermemiştir; Filistinlilerin haklı davaları, tam tersine, çok gerilemiştir son
on altı yılda. Öncelikle bunu kaydetmek istiyorum. Hassasiyet gösterileri ile sahici
sonuç almak farklı şeydir, heyecan ve diplomasinin farklı olduğu gibi, samimi
olmak ile mübeddel olmanın farklı olduğu gibi. İtirazı olan varsa bilahare
konuşuruz. 
Gündemdeki
kanun teklifine olumlu yaklaşıyoruz, teklifin Dışişleri Komisyonunda görüşülmesi
sırasında da bu yaklaşımımızı dile getirdik. Proje, Türkiye’ye ciddi mali ve
icrai sorumluluklar, yükler getirmektedir ve ülkemiz maalesef, büyük devlet
olma pratiklerinden ve uluslararası planda olumlu gündem yaratma yeteneğinden
bir süreden beri hayli uzaklaşmıştır. Bu bankanın ülkemizde kurulması ve
sorumluluğunun tarafımızdan üstlenilmesi bu genel olumsuz gidişat sürecinde
asıl istidadımıza uygun küçük bir istisnai adım oluşturmaktadır. Böylelikle
ülkemizde Birleşmiş Milletlerin bir kuruluşunu ağırlamış oluyoruz. Bankanın
ülkemizde kurulacak olması simgesel anlamda bir prestij hamlesi oluşturmanın
ötesinde en az gelişmiş ülkelere yönelik siyasetimizin ve olumlu hedeflerimizin
hareket sahasını genişletme imkânı sağlayacak, teknoloji diplomasimize de katkıda
bulunabilecektir. Banka esasen 2017 sonuna kadar kurulmalıydı. Hükûmet bu
taahhüdünde gecikmiştir. 
Temennimiz
gecikmenin hızla telafi edilmesi, uluslararası normlara uygun, etkin ve
iktidarın alışık olduğumuz ahbap çavuş ilişkisine yer vermeyen, israfa ve
yandaş kayırmaya kapalı ciddi bir idari yapılanmanın oluşturulabilmesidir.
Bankanın finansman kaynakları bakımından ciddi noksanları bulunduğunu
biliyoruz. İlgililerin bu konuda aşırı iyimser olarak nitelendirilebilecek bazı
beklentileri mevcuttur. Bu kısıtlamaların aşılması ancak ciddi bir yapılanma ve
yönetimle gerçekleşebilir. Bunda da esas sorumluluk ev sahibi Türkiye’ye ait
olacaktır. Bu çerçevede anlaşmaya olumlu yaklaşmakla birlikte idari yapılanmayı
ve tatbikatı olabilecek en yakın şekilde izleyeceğiz. Zira bu konudaki
başarısızlık olası suistimal ve hatalar Türkiye’nin hanesine yazılacaktır.
Bunlardan sakınılmalı, itibarımızın korunmasına azami özen gösterilmelidir.
Sayın
milletvekilleri, itibar dış politikanın temel niteliklerinden biridir. Dış
politikanın varlık nedeni ve esas hedefleri ülkenin ulusal güvenlik çıkarları
ile ekonomik ve ticari çıkarlarının azamileştirilmesi, itibarının
artırılmasıdır. Maalesef, iktidarın dış politikası uzun yıllardan beri bu
alanlarda tam bir başarısızlık içindedir. Bunun aksine iddialar beyhudedir;
inanılır, güvenilir yönü yoktur. Cumhuriyet dış politikasının kurumsal
geleneklerinden, ulusal çıkar anlayışından uzaklaşılmış, hayal ve hezeyanların
hâkimiyeti altına girilmiş, “ümmet” kavramı öne çıkartılmış, gâh ihvan, gâh
hain FETÖ uzantıları dış politikada tesir yaratmıştır. Sonuçta Türkiye’nin dış
politikası büyük bir tahribata maruz kalmış, kimliğini yitirerek dış politika
ticaretine, bir al ver ilişkisi manzumesine dönüşmüş, ulusal güvenliğimize
yönelik risk ve tehditler azami düzeyde yükselmiştir. 
MGK’nin
son bildirisine bakın. Bildiri âdeta coğrafyamızın her bir yönünde risk ve
tehdit endişelerinin ağır yükünün itirafıdır. Fırat’ın doğusu, terörist PYD-YPG
varlığı, yabancı aktörler ve ülkemize birçok açıdan tehlike yaratan girişimler
hepimiz için kaygı verici gelişmelerdir ama bu gelişmelerin her birinde
iktidarın yanlış politikalarının sonuçları birinci derecede etkilidir. Bugünün
tehditleri dünkü hataların neticeleridir. İktidar bundan sonra sağlam bir politikaya
yönelmek istiyorsa önce bu gerçeği kabullenip ilan etmelidir. 
Bu
meyanda, biz Fırat’ın doğusu derken İdlib’de de tehlike çanları yeniden
kuvvetli şekilde çalmaktadır. Rusya yönetimi sözcüleri 15 Kasımdan bu yana
ikazlarını artırmışlardır. Halep’te kimyasal silah kullanıldığına dair iddialar
durumu daha da vahim hâle getirmektedir ve hâlâ oradaki teröristlerin, ağır
silahların nereye, ne şekilde taşınacağı meçhuldür. Hükûmet bu soruların
cevabını verememektedir. Fırat’ın doğusundaki risklerin bertaraf edilmesi için
tedbir ve girişimleri öngörelim ama İdlib’i de ihmal etmeyelim. 
Yine,
MGK bildirisinde yer alan başka tehditlerden söz edeceğim. Ege Denizi ve Doğu
Akdeniz’deki hak ve menfaatlerimize karşı somut projelere ve olabilecek
gelişmelere karşı en üst düzeyde kararlılık gösterilmesi yönündeki iradenin
elbette yanında olacağız. Türkiye ve Kuzey Kıbrıs Türk Cumhuriyeti’nin
çıkarlarına aykırı hiçbir gelişmeye izin verilmeyeceğinin teyit edilmiş
olmasını da önemsiyoruz. Ancak bu konuları muhalefetle daha yakın istişare ve
daha ulusal uzlaşmayla değerlendirmenin bir vecibe olduğunu, bu konularda
atılacak adımların hezeyan ve iç siyaset kaygılarından arındırılarak atılması
gerektiğini iktidara hatırlatıyoruz. 
İktidarın
Doğu Türkistan’da müstebit, totaliter, zorba Çin rejiminin barbar uygulamaları
altında inleyen, temerküz kamplarında baskı gören Uygur Türklerinin akıbeti
karşısındaki sessizliği ve ataleti acıklıdır ve sadece ülkemizdeki geniş
yığınlar ve partimiz tarafından değil, tüm dünyaca yadırganmaktadır. Korkuyor
musunuz? Çin rejimi, emperyalizmin, totalitarizmin ve ırkçılığın ta kendisidir,
farklı gördüğüne karşı zulüm refleksi kodlarına başvurur, bu kodlar o rejime
mündemiçtir ve tarihi bu tür vakalarla doludur ama iktidarın emperyalist kategorisinde
nedense Çin yer almamaktadır. Maalesef Uygur Türkleri de mazlumlar sınıfında
yoktur. Uygur Türklerinin gördüğü zulüm karşısındaki duyarsızlığınız insanlık
namına, Türk dünyası namına ve söyleminizden eksik etmediğiniz İslam âlemi
namına hafifliktir, acıklıdır. 
Saygıyla
selamlıyorum Genel Kurulu. (İYİ PARTİ sıralarından alkışlar) 
BAŞKAN
– 1’inci madde üzerinde Milliyetçi Hareket Partisi Grubu adına Erzurum
Milletvekili Kamil Aydın…
Buyurun
Sayın Aydın. (MHP ve AK PARTİ sıralarından alkışlar) 
MHP
GRUBU ADINA KAMİL AYDIN (Erzurum) - Sayın Başkan, çok kıymetli milletvekili
arkadaşlar; ilgili kanun teklifinin 1’inci maddesi hakkında konuşmak üzere
partim Milliyetçi Hareket Partisi adına söz almış bulunmaktayım. Yüce
heyetinizi saygıyla selamlıyorum.
Saygıdeğer
milletvekilleri, çok bilge, çok tecrübeli bir seyyahın hepimizin diline
pelesenk olmuş çok güzel bir ifadesi var: “Coğrafya kaderdir.” Evet, bu, uzun
bir yaşanmışlığın ve yaşanmışlık sonucu elde edilen bir tecrübenin sonunda
ifade bulmuş bir kavramdır. “Coğrafya kaderdir.” veciz sözü, gerçekten bir
coğrafyada ve o coğrafyada yaşayan topluluğun jeopolitiğine atfen çok dikkate
alınması gereken bir sözdür. 
Biz
Türk milleti olarak iki bin yılın üzerinde düzenli bir devlet geleneği sahibi
olan bir millet olarak gerek bugüne kadar kurduğumuz devletlerin sayısı
itibarıyla ve gerekse kaderimiz saydığımız, son durağımız, son kaderimiz
saydığımız Anadolu’da verdiğimiz büyük mücadele sonucu tekrar küllerinden var
olma başarısını göstermiş bir milletin evlatları olarak bunu iliklerine kadar
hissetmek, duymak ve gereğini yapmak zorundayız. 
Evet,
birçok medeniyete ev sahipliği yapmış bu kadim Türk yurdunun içinde ve
çevresinde yaşananları dikkate aldığımızda her türlü hesabı, entrikayı,
senaryoyu, işgal planını ve sömürge girişimlerini göz önünde bulundurarak Genel
Başkanımızın veciz ifadesiyle, uykusuz gecelere matuf uyku oruçlarında durarak
gerekli hassasiyeti ve dikkati özenle göstermek zorundayız. Dahası, böylesine
zor bir coğrafyada varlığımızın bekası ve devamı için sosyolojik bir tespit
olarak bildiğimiz ve bellediğimiz her Türk’ün zihnen ve bedenen asker doğması
kaçınılmazdır. Birileri bu tespiti moda ifadeyle “güvenlikçi politikalar” adı
altında dejenere etmeye, hafife almaya, alay etmeye çalışabilir, çok da önemli
değil, biz biliyoruz. Bu kürsülerden zaman zaman söyleniyor barış, demokrasi,
insan hakkı, özgürlük, kardeşlik falan; bu kavramların, baktığımızda, gerçekten
özellikle biraz önce saydığımız, bu coğrafyada da çok dikkatli, uykusuz
gecelere matuf, uyku orucunda olmamız gerektiği dönemlerde sıklıkla bu ülke
üzerinde adice, sinsice hesapları olanlar tarafından sözler, şarkılar, besteler
hâline dönüştüğünün farkındayız. Dolayısıyla bakın, Millî Mücadele’de de aynı
hafife almaları görmüştük: Nemelazımcılar, ilgisizler, mandacılar. Aynı
teraneyle, aynı duruşu sergilemişlerdi. Ama Türkiye Cumhuriyeti devleti kendine
kader ettiği bu coğrafyada bekasını ve buradaki sürekliliğini, ebet müddet
sürekliliğini, varlığını sürdürmesi için bu hassasiyetten en küçük bir taviz
vermemek durumundadır. Çünkü yüce Türk milleti şunun farkındadır: Aynı yerden
bir kez daha ısırılmayacaktır. Bu konuda azim ve kararlılığı çok açık ve nettir
ve kader saydığı bu coğrafyaya halel gelmemesi noktasında her türlü azim ve
kararlılığı göstermiştir, bundan sonra da gösterecektir inşallah. 
Sayın
milletvekilleri, halihazırda içeride ve dışarıda çok boyutlu bir terör
sarmalıyla kıyasıya mücadele verilmekte ve özellikle bu mücadele, 15 Temmuz
sonrası, daha farklı, daha ciddi birtakım platformlara çekilmiştir. 
Öte
yandan, Türkiye’yi son yurdunda işgalci görüp varlığına tahammül edemeyenlerce,
ortak merkezden verilen talimatlarla, bir domino taşı etkisiyle, ta Akdeniz’den
Karadeniz’e, oradan Ege’ye, denizlerimizle çevrili yurdumuzun hem içerisinde
hem dışarısında, her türlü provokasyon, her türlü, efendim, kışkırtmalara maruz
bırakılmaktayız. Bu girişimler zaman zaman o kadar masumane söylemlere
büründürülüp uluslararası platformlara taşınıyor ki ve burada yapılan çirkin,
gerçekten mesnetsiz, düzeysiz lobi faaliyetleri sonucu elde edilen aleyhimize
birtakım kararları da utanmadan, sıkılmadan gelip iç kamuoyumuzla paylaşma
cüretini de gösterebiliyorlar. Kim ne yaparsa yapsın, çok önemli değil. Biz
varlığımızın farkındayız, bekamızın ilelebet, ebet müddet olması gerektiğinin
farkındayız. Bizim, inşallah, daha nice bin yıllara birlikte gideceğimiz güzel
günlerin özlemiyle, güzel yüzyılların özlemiyle gerekli azim ve
kararlılığımızın farkındayız. O yüzden zaten, bu kararlılığımızdan dolayı
maalesef, işte, bakın, bizi dolaylı ya da doğrudan ilgilendiren birçok
sorunlara düçar kalmışız. Efendim, ta, Myanmar’dan Rohingya’dan başlayan
etrafımızdaki sarmal, işte, bugünkü konulara vesile olan Filistin’deki,
Gazze’deki kardeşlerimizin düçarlığına kadar, çaresizliğine kadar bizleri
etkilemektedir; Kudüs’ün başkent yapılma girişimlerinden, efendim, Doğu
Akdeniz’de, Kıbrıs üzerinden Türkiye’yi kıstırma projelerine varana kadar;
buradan cesaretle, Ege’de kıta sahanlığı tartışmalarına gidene kadar; yine
buradan cesaretle, güneyimizde bir oldubitti ön hazırlıkları yapılarak buna
Türkiye Cumhuriyeti devletini mahkûm etmeye çalışma girişimlerini de
katabiliriz. Bütün bunlar oluyor. İçeride de çok boyutlu, çok yönlü, metamorfoz
yeteneği olan, yani biçim değiştirme, şekil değiştirme, efendim, mekân
değiştirme yeteneği çok yüksek terör örgütleriyle kıyasıya bir mücadele
safahatındayız. Dolayısıyla, bizim gerçekten iki düşünüp, bir karar verip çok
ivedilikle birtakım eylem planlarını ortaya koymamız lazım.
Sayın
milletvekilleri, bunların hepsinin farkındayız ama bunlara bağlı olarak, son
söz olarak şunu ifade etmek isterim: Değişmez, kader kabul ettiğimiz ve ebet
müddet varlığımızın nihai durağı olarak gördüğümüz bu coğrafyada biz Milliyetçi
Hareket Partisi olarak kaderimize sımsıkı sahip çıkmakta ve maziden aldığımız
güçle atiye uzanmayı hedeflemekteyiz. Bu hassasiyetle, 1990’larda ortaya
koyduğumuz “Lider ülke Türkiye” vizyonuyla nice bin yıllara birlik, beraberlik,
refah ve güven içinde ulaşmayı öncelemekteyiz. Çünkü bir bilge sözde ifade
edildiği gibi, hayatta kalmak için fevkalade olmak lazım; fevkalade olmadığınız
takdirde itilip kakılmak ve ezilmek kaçınılmazdır. 
Akif’in
ifadesiyle, Rabb’im bu yüce milleti bir daha itilip, kakılıp ezildiği günlerde
küllerinden yeniden var olmasına vesile olan yeni bir İstiklal Marşı yazmak
zorunda bırakmasın diyor, ilgili uluslararası anlaşmanın hayırlı olmasını
temenni ediyor, siz yüce Meclisi saygıyla selamlıyorum. (MHP ve AK PARTİ
sıralarından alkışlar)
BAŞKAN
– Teşekkür ederim.
1’inci
madde üzerinde, Halkların Demokratik Partisi Grubu adına Diyarbakır
Milletvekili Hişyar Özsoy…
Buyurun
Sayın Özsoy. (HDP sıralarından alkışlar)
HDP
GRUBU ADINA HİŞYAR ÖZSOY (Diyarbakır) – Teşekkür ederim.
Sayın
Başkan, değerli milletvekilleri; Genel Kurulu saygıyla selamlıyorum.
Tabii,
az gelişmiş ülkeler için kurulan bu teknoloji bankasıyla ilgili anlaşma
konusunda bizim herhangi bir şerhimiz de olmadı, Komisyonda da olmadı. Bu
tartışma vesilesiyle, biraz Türkiye’nin Avrupa’yla olan ilişkilerine dair
birkaç ifadede bulunduktan sonra Türkiye’de çok önemli bir mesele olan
adaletsizlik sorununa dair birkaç örnek paylaşıp Genel Kurulu selamlayarak
bitireceğim konuşmamı.
Şimdi,
arkadaşlar, biliyorsunuz, Türkiye, 2017 yılının Nisan ayında Avrupa Konseyi tarafından
izleme sürecine alınmıştı; yoğunlukla Türkiye'de yaşanan insan hak ihlalleri,
demokratik kurumların işlememesi, hukuk devleti gibi birtakım kriterlerle
değerlendirmeye tabi tutulmuş, izleme sürecine dâhil edilmişti. Yakın zamanda
raportörler buraya gelecekler. Muhtemelen nisan ayı içerisinde bu konuda,
Türkiye-Avrupa Konseyi ilişkileri konusunda ciddi bir tartışma yürütülecek.
Yine, yakın zamanda Avrupa Birliğinin Dış İlişkilerinden Sorumlu Yüksek
Temsilcisi Mogherini ile Genişlemeden Sorumlu Komiseri Hahn buradaydı. Yine,
yakın zamanda Avrupa Parlamentosunun, Türkiye’yle müzakerelerin resmî olarak
askıya alınmasını öneren raporları biliyorsunuz çıktı, gündemleşti. Öyle
görünüyor ki önümüzdeki dönemde Türkiye ve Avrupa arasındaki ilişkilerdeki bu gerilim
bu şekilde belki daha da artarak devam edecek.
Şimdi,
kıymetli arkadaşlar, biz bu ilişkilere baktığımız zaman çok temel tartışma
konusu: Demokrasi, insan hakları, hukukun üstünlüğü. Şimdi, burada birçok kişi
evet “Avrupa da demokrasi, insan hakları, hukuk konusunda çok ikiyüzlü
davranıyorlar.” diyebilir; doğrudur, birçok konuda da davranıyorlar yani bunun
aksini söyleyecek değiliz. Fakat bu tartışmalar Türkiye'de bazı
adaletsizliklere bakmayı zorunlu hâle getiriyor. Şu an bizim de gündemimizde
olan bazı meseleler var, yüce Meclisin dikkatine sunmak istiyorum. Çünkü bunlar
her yerde konuşuluyor arkadaşlar. Bir örnek: Kıymetli arkadaşlar, Bitlis’te
geçen sene -bilenler vardır, bilmeyenler vardır- 267 cenaze mezarlardan
çıkarılıp İstanbul’da Adli Tıbba gönderildi ve ailelerinin bilgisi dışında,
avukatların bilgisi dışında, herhangi bir yasal prosedüre tabi olmadan. Bu
cenazelerden sadece 2’si ailelerine verildi ve 265 aile şu an devletin o
cesetleri nereye götürdüğünü, ne yaptığını, ne zaman vereceğini sürekli olarak
bize soruyor. Bu cesetlerin İstanbul’da, Adli Tıpta olduğu söyleniyor ama yani
bu cesetlere reva görülen bu uygulama, bu vahşet bütün ilgililer için
söylüyoruz artık gerçekten ahlaksızlık seviyesini aşmış durumda. Bu cenazelerin
bir an önce ailelerine teslim edilmesi gerekiyor. İşte, dışarıda Türkiye’nin
karnesi konuşulduğu zaman konuşulan şeylerden bir tanesi bu. 
İkinci
bir mevzu kıymetli arkadaşlar hukuku ilgilendirdiği için; Tahir Elçi, Kıymetli
Tahir Elçi Diyarbakır Baro Başkanı iken televizyonda söylediği bir söz yüzünden
önce lince tabi tutuldu medya tarafından, iktidar tarafından, sonra çok sevdiği
Dört Ayaklı Minare’nin önünde katledildi. O dönem Hükûmetin yetkilileri,
Başbakan dâhil, Tahir Elçi’nin nasıl öldürüldüğünü ortaya çıkaracağız sözünü
verdi. Üç yıldır, üç yıldır Tahir Elçi’nin öldürülmesi konusunda, canlı yayında
öldürüldüğü hâlde, birçok kamera açık olduğu hâlde, polis kameraları dâhil
birçok kamera açık olduğu hâlde hâlâ dava açılmamıştır. Elçi cinayetine,
katliamına yönelik sürdürülen soruşturmada 2 başsavcı ve 4 savcı değişmiş şu
ana kadar. Bu cinayet mahallini gören kameraların her nedense çalışmadığını
söylüyor polis, vurulma anının da olduğu polis kamerasında 13 saniyelik bir
kısım bir şekilde kesilmiş, silinmiş durumda, cinayet sokağındaki 30 polisin
silahlarına yönelik kriminal inceleme yapılması talebi kabul edilmemiş,
vesaire, vesaire… Kızı Nazenin, Tahir Elçi’nin kızı -dünyalar güzeli bir kızı
var- babası gibi avukat olmak istiyor ve Nazenin yazdığı bir mektupta şöyle bir
ifadede bulunmuş, demiş ki: “Bu ülkede adaletin yerini bulacağını düşünmek
aptallık.” Avukat olmak isteyen, babası hukukçu olan bir genç kızın söylediği
ifade bu. 
Kıymetli
arkadaşlar, üçüncü bir mevzu; Leyla Güven Vekilimiz, kıymetli yoldaşımız,
başkanımız, ablamız, büyüğümüz 7 Kasımdan itibaren İmralı’daki tecridi protesto
etmek için -kendine ait herhangi bir talebi söz konusu değil, tahliye talebi
bile istememiş, talep etmemiş- bu durumu protesto etmek için yirmi iki gündür
açlık grevinde. 
Bu
İmralı meselesi, Sayın Abdullah Öcalan meselesi biliyorum, çok ağır bir konu,
herkesin sürekli hiddetlendiği bir konu ama bir şekilde konuşulması gereken de
bir konu. Öncelikle şunu söyleyelim: Mahkemesi, cezası, şunu, bunu ne olursa
bakın, üç yıldan fazladır ailesiyle, avukatlarıyla, hiç kimseyle
görüştürülmüyor. Burada hukukçu arkadaşlar da var, tamamen Anayasa’ya da,
hukuka da uluslararası hukuka da aykırı bir şekilde ve koca bir devlet diyoruz -yani
bugün de çok dinledik Türkiye Cumhuriyeti devletinin ne kadar büyük olduğuna
dair onlarca retorik biz burada dinledik- koca bir devlet kaç yıldır bir koster
bozuk hikâyesinin arkasına saklanarak bu durumu süreklileştirmeye çalışıyor.
Koca bir devlet bozuk bir kosteri on yıldır bir türlü bir tamir edemedi. Yani
böylesine basit, böylesine ucuz birtakım gerekçelerle bu kadar hassas bir
konunun üzeri kapatılmaya çalışılıyor.
Leyla
Güven, bizim kıymetli yoldaşımız, ablamız. Biz kendisini saygıyla selamlıyoruz
buradan. Kendi talebini sonuna kadar sahipleniyoruz. Tecrit bir insanlık
suçudur, hiç kimseye uygulanmaması gerekiyor ve Türkiye’de yaşayan herkesin
lehinedir bu tecridin bir an önce kaldırılması ve siyaseten kimi normalleşme
adımlarının atılması gerekiyor.
Son
olarak, kıymetli arkadaşlar, tabii ki Kıymetli Eş Başkanımız Sayın Selahattin
Demirtaş’la ilgili AİHM kararına değinerek kapatmak istiyorum. AİHM kararı
biliyorsunuz çıktı, karar açık, net, uygulanması gerektiğini söylüyor. Gerçi
Hükûmet kanadından buna dair başka argümanlar falan sunuluyor. 
Kıymetli
arkadaşlar, Selahattin Demirtaş’ın ceza aldığı davanın delillerini lütfen…
Bakın, Türkiye'de siyaset yapıyorsunuz, Selahattin Başkanı sevebilirsiniz,
gıcık olabilirsiniz ama önemli bir siyasal figürdür. Ceza almış,
milletvekiliyken yaptığı bir konuşma üzerine ceza almış. En azından açıp o
konuşmada, ceza aldığı konuşmada ne dediğine bir bakmanızı istiyoruz. Konuşma
var, size gönderebiliriz. 6,5 sayfalık konuşmasının çevirisini, İngilizce
çevrisini ben kendim yaptım, onun için her bir noktasını çok detaylı okudum,
burada avukat arkadaşlar da var. Demiş ki Selahattin Başkan: “Paris’te
öldürülen 3 Kürt kadının anısı önünde -Nevroz konuşması- saygıyla eğiliyorum.”
Bir de o dönem, işte, savaş çığırtkanlığı yapanlara, “Kandil’i düz ederiz,
orayı dağıtırız.” diyenlere karşı söylediği de şu -ikinci delil- demiş ki: “Bu
kadar savaş çığırtkanlığı yapanlara ben diyorum ki: ‘Gidin, elinizde G3 piyade
tüfeğiyle gece Şırnak’ta, orada burada nöbet tutun, bakın, yoksul halkın
çocukları askerliği nasıl yapıyor. Ondan sonra oturup böyle militarist naralar
atın.” Bu ikisi, bu iki ifade yüzünden dört yıl sekiz ay hapis almış ve
aldığımız bilgilere göre, bu AİHM kararının bir gün öncesi hemen istinafta 700
sıra atlatarak bir şekilde davasını, işte, kesin hükme bağlamaya çalışan bir
Hükûmet var. Zaten Cumhurbaşkanı ilk anda ifade etti, “Biz bu kararı tanımayız,
bu karar bizi bağlamaz. Biz hamlemizi yaparız, işi bitiririz." dedi.
Artık, hukuktan, uluslararası hukuktan, Anayasa’dan, kendi hukukundan ne kadar
anladığı zaten ortadadır.
Kıymetli
arkadaşlar, bu mesele, tabii, sadece Selahattin Demirtaş’la ilgili bir mesele
değildir, diğer Eş Başkanımız Figen Yüksekdağ var, tutuklu vekillerimiz var,
tutuklu siyasetçiler var, var da var yani insanlar ifade ettikleri düşünceleri
yüzünden, siyasetçiler, dokunulmazlığı olan siyasetçiler bu düşünceleri
yüzünden hapse atılıyorlar. Türkiye’deki -bana sorarsanız- en büyük terörizm
budur, en büyük şiddet üretme budur. Niye söylüyoruz bunu? 
Başkan,
zaman bitiyor, bir dakikada toparlayabilir miyim?
(Mikrofon
otomatik cihaz tarafından kapatıldı) 
BAŞKAN
– Toparlayalım.
HİŞYAR
ÖZSOY (Devamla) – Kıymetli arkadaşlar, Türkiye’de siyaset yapmanın bütün
kanallarını kapatırsanız, Tahir Elçi ölürse, Leyla Güven cezaevine girerse,
Selahattin Demirtaş bir konuşma yüzünden beş yıl hapis alırsa biz bunu böyle
çoğaltabiliriz yani demokratik siyasetin bütün kanallarını siz tıkarsanız bu
toplumda daha fazla toplumsal ve siyasal şiddet üretmekten başka hiçbir şey
yapmazsınız. Dolayısıyla, hayırlı olan, az önce bahsettiğim, bu cenazelerin
ailelerine verilmesi, Tahir Elçi cinayetinin aydınlatılması, Leyla Vekilimizin
talebinin yerine getirilmesi, tecridin ortadan kaldırılması ve Selahattin
Demirtaş hakkında verilmiş bu kararın bir an önce uygulanması gerekiyor.
Hayırlı olan budur, aksi hâlde, bu zulüm biraz da şöyle demektir, bu zulüm:
Aslında bir çukur kazılıyor, her zulüm bir kazmayla çukuru biraz daha
derinleştiriyor. Zulüm, eninde sonunda döner sahibini vurur.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– 1’inci madde üzerinde, Cumhuriyet Halk Partisi Grubu adına Hatay Milletvekili
Mehmet Güzelmansur. 
Buyurun
Sayın Güzelmansur. (CHP sıralarından alkışlar) 
CHP
GRUBU ADINA MEHMET GÜZELMANSUR (Hatay) – Sayın Başkan, değerli milletvekili
arkadaşlarım; Türkiye Cumhuriyeti ve Birleşmiş Milletler Arasında En Az
Gelişmiş Ülkeler İçin Teknoloji Bankası Kurulmasına Yönelik Anlaşmanın
Onaylanmasının Uygun Bulunduğuna Dair Kanun Teklifi üzerine Cumhuriyet Halk
Partisi adına söz almış bulunmaktayım. Bu vesileyle sizleri ve ekranları
başında bizi izleyen tüm vatandaşlarımızı saygıyla selamlıyorum. 
Bu
anlaşma, 22 Eylül 2017 tarihinde New York’da imzalanmıştır. Anlaşmayla kurulan
Teknoloji Bankası en az gelişmiş ülkelerin bilim, teknoloji ve inovasyon
kapasitelerinin güçlendirilmesini ve en az gelişmiş ülkelerin teknolojiye eşit
erişimini sağlamayı amaçlamaktadır.
Burada
bahsedilen “en az gelişmiş ülke” tanımı; gelir, insan kaynaklarının zayıflığı
ve ekonomideki hassasiyet kıstaslarına bakılarak, Birleşmiş Milletler tarafından
yapılan bir sınıflandırma olup hâlihazırda 47 ülkeyi kapsamaktadır ve bu
ülkelerin büyük bölümü Afrika Kıtası’nda yer almaktadır. 
Değerli
milletvekili arkadaşlarım, bankanın finansmanı üye ülkelerin gönüllülük esasına
göre sağlanacaktır. Bu anlamda, Türkiye Teknoloji Bankasına katkı olarak, beş
yıllık dönem için, her yıl 2 milyon ABD doları taahhüdünde bulunmuştur. Daha
önce, anlaşmanın tali komisyon olarak sevk edildiği Sanayi, Ticaret, Enerji,
Tabii Kaynaklar, Bilgi ve Teknoloji Komisyonunda yapılan görüşmelerde eski
Bilim, Sanayi ve Teknoloji Bakanı yıllık katkı miktarının 30 milyon dolara
çıkabileceğini öngördüğünü ifade etmiştir. Ülke başına katkı miktarı da
ortalama 1.5 milyon dolar olarak öngörülmüştür. O zaman da yine Sayın Bakan,
Norveç’in 2018 için 1 milyon 69 bin dolar, Bangladeş’in 50 bin dolar, Sudan’ın
100 bin dolar, Filipinler’in de 5 bin dolarlık taahhütlerinin olduğunu
açıklamıştır. Geçtiğimiz günlerde Dışişleri Komisyonunda kanun teklifinin
görüşmelerinde bağışlara ilişkin sorumuza bürokratların verdiği cevap bağışlar
konusunda ilerleme olmadığını göstermektedir. Yani görünen o ki, sekiz ay önce
açıklanan ülkelerin sınırlı katkı miktarları ile bugünlerde açıklanan katkı
miktarları arasında bir ilerleme yoktur. Katkı miktarı toplamda 1,5 milyon
doların altında kalmıştır, öngörülen yıllık 30 milyon dolar bağış miktarının
oldukça gerisindedir. Kanun teklifinin Dışişleri Komisyonundaki görüşmelerinde,
Bakanlık bürokratları bankanın hiçbir bağış olmadığı takdirde sadece
Türkiye'nin imkânlarıyla ilerletileceği mealinde söylemlerde bulunmuşlardı.
Umarız ki Birleşmiş Milletler çatısı altında hayata geçirilen bu proje sadece
Türkiye'nin sağladığı katkıyla yoluna devam eden bir bankaya dönüşmez, umarız
ki böylesine önemli bir girişimde Türkiye yalnızlaşmaz.
Değerli
milletvekili arkadaşlarım, yalnızlaşma durumu, bildiğiniz gibi, ülkemizin
uluslararası arenada sıklıkla yaşadığı bir durumdur. Bunun temel nedeni de
yanlış öngörülerle şekillendirilen tutarsız ve değişken dış politikanın
hamleleridir. Dış politikada yanlış öngörü ve hesapların ülkemizin güvenliğine
ve ekonomik çıkarlarına en ağır darbeyi vurduğu alanlardan biri Suriye’dir.
2011’de Suriye’de iç savaş patlak verdiğinde iktidar Suriye rejimine birkaç ay
ömür biçmişti ancak yedi yılın sonunda Suriye rejimi hâlâ orada duruyor. “Üç
saatte Şam’a gideceğiz, Emevi Camisi’nde namaz kılacağız.” diyen iktidar dokuz
saatte Süleyman Şah Türbesi’ni taşımak zorunda kaldı. Açık kapı politikası
uygulamaya başlayan iktidar gelecek Suriyeli sayısını 100 bin olarak
öngörmüştü. Bugün bunun 35 katı yani 3,5 milyon Suriyeliye ev sahipliği yapmak
zorunda kaldık. 
İktidar,
Suriye yönetimi ile Rusya ve İran’ın ilişkilerini, rejim sonrası dönem için
emperyalizmin planlarını doğru okuyamadı. Sonradan kabul edilen diplomatik
hatalar yapıldı. Tüm bunların sonucunda, yanlış Suriye politikasının sadece
Suriyeli göçmen ayağında 35 milyar dolarlık bir servet harcadık, açık kapı
politikası sonucu sınırlarımız kevgire döndü, ülkemizde teröristler cirit atar
oldu, terör saldırıları arttı; turizmimiz, ekonomimiz baltalandı. 
Özetle,
değerli milletvekilleri, yanlış öngörülerle, yanlış okumalarla girilen Orta
Doğu macerasında Türkiye, elinde 3,5 milyon Suriyeli, milyarlarca dolarlık mali
bir yük; toplumsal, kültürel, psikolojik, ekonomik yüzlerce sorunla orta yerde
yapayalnız başına kaldı. 
Değerli
milletvekili arkadaşlarım, yanlış Suriye politikasının daha derinden etkilediği
bir Hatay boyutu vardır. Hatay, yedi yıldır Suriye’de süren iç savaşın
gölgesinde yaşayan bir şehirdir. Hatay 1,5 milyonluk nüfusa göre yapılan
hesaplardan pay alan ama bu payı gerçekte Suriyelilerle birlikte 2 milyonun
paylaştığı bir şehirdir. 
Suriye
iç savaşından ekonomik, sosyolojik, psikolojik anlamda en derinden etkilenen
şehirdir Hatay. Suriye iç savaşının başlaması ve yanlış Suriye politikası
nedeniyle ihracat yollarımız daraldı, sınır kapılarımız kapandı, nüfusunun üçte
1’i kadar Suriyeliye ev sahipliği yapmak zorunda kaldı Hatay. 
Lojistik
sektörü çökme noktasına geldi. Suriye erişimi sayesinde 14 Orta Doğu ülkesine
ihraç ettiğimiz yaş meyve, sebze ve hububatı ihraç edemez olduk. Karşılıklı
vizelerin kaldırıldığı, günübirlik giriş çıkışlarla yapılan, yüz binlerce
insanın geçim kaynağı olan ve kentin ekonomisine de katkı sağlayan bavul
ticareti bitti. En önemlisi, şehrimizin imajı zedelendi. Savaşla, tehlikeyle
anılır oldu Hatay. 
Hatay
bugün Türkiye'nin en mutsuz 4’üncü ili. Hatay bugüne kadar yüz yıllara dayanan
hoş görüsüyle, farklı renkleri ahenk içinde yaşatan kültürüyle, kendi kendine
yetme beceresiyle iktidarın yanlış dış politikalarının yükünü taşıdı. Ancak
ülkemiz derin bir ekonomik krizin eşiğindedir. Paylaşacak ekmek küçülmüştür.
Bıçak kemiğe dayanmıştır. Hatay’ın bu yükü daha fazla taşıyacak gücü
kalmamıştır. 
Değerli
milletvekili arkadaşlarım, tüm bunlara son vermek için, Türkiye'nin dış dünyada
yeniden saygınlık kazanması için, yeniden güçlü, etkin bir ülke konumuna
gelmesi için, Türkiye ekonomisinin rayına oturması için, Ulu Önder Atatürk’ün
“Yurtta sulh cihanda sulh.” ilkesine paralel bir dış politika istiyoruz.
Tarafsız, adil ve akılcı bir dış politika istiyoruz. Dış politikada “istikrar”
ve “itibar” anahtar kelimeler olsun istiyoruz. İç politikada birtakım
kazanımlar uğruna dış politikada akılcılık ve realiteden uzaklaşılmasın ve
ülkemiz yalnızlaşmasın istiyoruz. Suriye’de Türkiye’nin çıkarlarının korunacağı
realist hamleler istiyoruz. Tarihsel komşu ilişkileri yeniden tesis edilsin
istiyoruz. Sınır kapılarımız açılsın, 14 Orta Doğu ülkesine yeniden erişim
imkânımız olsun istiyoruz. İlimizdeki Suriyeliler ülkelerine dönsünler
istiyoruz, barış sağlandıktan sonra. Ülkemizde Hatay’ın “Gidilmesi tehlikeli
yer.” algı ve imajından bir an önce çıkılsın istiyoruz. Dışişleri teşkilatının
temelini oluşturan liyakat esasına yeniden ve acilen dönülsün istiyoruz. 
Sayın
Başkan, değerli milletvekili arkadaşlarım; ülke yönetiminde, dış politikada
istikrar, ciddiyet, adalet ve liyakatin hâkim olduğu, üreterek tüketmenin şiar
edinildiği günlere en kısa zamanda kavuşmak temennisiyle kanun teklifinin
hayırlı olmasını, teknoloji bankasının kuruluş hedefine ulaşmasını diler
saygılarımı sunarım. (CHP sıralarından alkışlar) 
BAŞKAN
– Teşekkür ederim. 
1’inci
madde üzerinde görüşmeler tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… 1’inci madde kabul
edilmiştir. 
2’nci
maddeyi okutuyorum: 
MADDE
2- (1) Bu Kanun yayımı tarihinde yürürlüğe girer. 
BAŞKAN
– Madde üzerinde söz talebi yok. 
Maddeyi
oylarınıza sunuyorum: Kabul edenler… Kabul etmeyenler… 2’nci madde kabul
edilmiştir. 
3’üncü
maddeyi okutuyorum: 
MADDE
3- (1) Bu Kanun hükümlerini Cumhurbaşkanı yürütür. 
BAŞKAN
– Madde üzerinde söz talebi yok. 
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
Böylece
teklifin tümü üzerinde oylamaya gelmiş bulunuyoruz. 
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum.
(Elektronik
cihazla oylama yapıldı)
BAŞKAN
– Değerli arkadaşlar, Türkiye Büyük Millet Meclisi Başkanı İzmir Milletvekili
Binali Yıldırım’ın Türkiye Cumhuriyeti ve Birleşmiş Milletler Arasında En Az
Gelişmiş Ülkeler İçin Teknoloji Bankası Kurulmasına Yönelik Anlaşmanın
Onaylanmasının Uygun Bulunduğuna Dair Kanun Teklifi açık oylama sonucu: 
“Kullanılan
oy sayısı : 226
Kabul : 224
Ret : 1
Çekimser
:  1(x)
 Kâtip Üye Kâtip
Üye
 Barış Karadeniz Rümeysa
Kadak
 Sinop İstanbul”
Değerli
arkadaşlar, böylece teklif kabul edilmiş ve kanunlaşmıştır. 
Gündemimizde
başka bir konu bulunmadığından, denetim konuları ve kanun teklifleri ile
komisyonlardan gelen diğer işleri sırasıyla görüşmek için 4 Aralık 2018 Salı
günü saat 15.00’te toplanmak üzere birleşimi kapatıyorum. 
Kapanma Saati:21.14




(x) 15 S. Sayılı Basmayazı 21/11/2018
tarihli 20’nci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) 13 S. Sayılı Basmayazı tutanağa
eklidir.



(x) Açık oylama kesin sonuçlarını
gösteren tablo tutanağa eklidir.




