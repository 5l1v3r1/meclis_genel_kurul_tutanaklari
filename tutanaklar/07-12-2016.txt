



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 33’üncü
Birleşim
 7
Aralık 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı
(1/774) ile Plan ve Bütçe Komisyonu Raporu (S.Sayısı 433)
2.- 2015 Yılı Merkezi Yönetim Kesin Hesap Kanunu
Tasarısı (1/733), 2015 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) 
A) TÜRKİYE İNSAN HAKLARI VE EŞİTLİK KURUMU
1) Türkiye İnsan Hakları ve Eşitlik Kurumu 2017 Yılı
Merkezî Yönetim Bütçesi
2) Türkiye İnsan Hakları Kurumu 2015 Yılı Merkezî
Yönetim Kesin Hesabı

B) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2017 Yılı Merkezî Yönetim
Bütçesi
2) Vakıflar Genel Müdürlüğü 2015 Yılı Merkezî Yönetim
Kesin Hesabı
C) AFET VE ACİL DURUM YÖNETİMİ BAŞKANLIĞI
1) Afet ve Acil Durum Yönetimi Başkanlığı 2017 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2015 Yılı
Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2015 Yılı
Merkezî Yönetim Kesin Hesabı
F) ATATÜRK ARAŞTIRMA MERKEZİ
1) Atatürk Araştırma Merkezi 2017 Yılı Merkezî Yönetim
Bütçesi
2) Atatürk Araştırma Merkezi 2015 Yılı Merkezî Yönetim
Kesin Hesabı
G) ATATÜRK KÜLTÜR MERKEZİ
1) Atatürk Kültür Merkezi 2017 Yılı Merkezî Yönetim
Bütçesi
2) Atatürk Kültür Merkezi 2015 Yılı Merkezî Yönetim
Kesin Hesabı
Ğ) TÜRK DİL KURUMU
1) Türk Dil Kurumu 2017 Yılı Merkezî Yönetim Bütçesi
2) Türk Dil Kurumu 2015 Yılı Merkezî Yönetim Kesin
Hesabı
H) TÜRK TARİH KURUMU
1) Türk Tarih Kurumu 2017 Yılı Merkezî Yönetim Bütçesi
2) Türk Tarih Kurumu 2015 Yılı Merkezî Yönetim Kesin
Hesabı

V.- AÇIKLAMALAR
1.- Manisa Milletvekili Özgür Özel’in, TBMM Başkan
Vekili Ayşe Nur Bahçekapılı’ya Almanya ziyareti sırasında yapılan muameleye,
milletvekilleri ile Başkanlık Divanı temsilcilerinin diplomatik nezaketten
mahrum bırakılmasının kabul edilemez olduğuna ve Türkiye’nin KEİPA dönem
başkanlığı görevini üstlenmesine ilişkin açıklaması
2.- İstanbul Milletvekili Mahmut Tanal’ın, Meclis
Kütüphanesinde okuma alanlarının durumuna ilişkin açıklaması
3.- Muş Milletvekili Ahmet Yıldırım’ın, Europe Online
haber sitesinin Suriye’den Türkiye’ye geçmek isteyen sivillerin öldürüldüğü
haberleriyle ilgili bilgi almak istediğine ilişkin açıklaması
4.- Manisa Milletvekili Özgür Özel’in, Fırat Kalkanı
operasyonu kapsamında El Bab’da Türk Silahlı Kuvvetlerine yönelik bir saldırı
gerçekleştirildiğine ve 2 askerin şehit olduğuna, Hükûmetin gelişmeler
konusunda Meclisi bilgilendirmesi gerektiğine ilişkin açıklaması
5.- Manisa Milletvekili Erkan Akçay’ın, El Bab’da şehit
olan askere Allah’tan rahmet, yaralı askere acil şifalar dilediğine, Hükûmetin
Suriye’deki gelişmeler ve Fırat Kalkanı operasyonu hakkında Meclise bilgi
vermesi gerektiğine ve MHP Grubu olarak TBMM Başkan Vekili Ayşe Nur
Bahçekapılı’ya Almanya’da saygısızca davranışta bulunan yetkilileri
kınadıklarına ilişkin açıklaması
6.- Çanakkale Milletvekili Bülent Turan’ın, El Bab’da
şehit olan askere Allah’tan rahmet, yaralılara acil şifalar dilediğine ilişkin
açıklaması
7.- Muş Milletvekili Ahmet Yıldırım’ın, El Bab’da şehit
olan askere Allah’tan rahmet, yaralılara acil şifalar dilediğine, TBMM Başkan
Vekili Ayşe Nur Bahçekapılı’ya Almanya’da yapılan muameleyi kabul etmenin
mümkün olmadığına ilişkin açıklaması
8.- Manisa Milletvekili Erkan Akçay’ın, Zonguldak
Milletvekili Faruk Çaturoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
9.- İzmir Milletvekili Musa Çam’ın, iş cinayetleri ve
iş kazalarını önleyecek tedbirlerin en kısa sürede geliştirilmesi gerektiğine
ilişkin açıklaması
10.- Bolu Milletvekili Tanju Özcan’ın, Bursa
Milletvekili Hakan Çavuşoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
11.- Diyarbakır Milletvekili Çağlar Demirel’in, TBMM
Başkan Vekili Ayşe Nur Bahçekapılı’ya Almanya’da yapılan muameleyi ve HDP Eş
Genel Başkanı Figen Yüksekdağ’ı ziyaret etmek isteyen İsveç Sol Partisi
milletvekillerine havaalanında GBT uygulaması yapılmasını kabul etmediklerine
ilişkin açıklaması
12.- Manisa Milletvekili Özgür Özel’in, Kırşehir
Milletvekili Salih Çetinkaya’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
13.- Kırşehir Milletvekili Salih Çetinkaya’nın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
14.- Ankara Milletvekili Nihat Yeşil’in, Kırşehir
Milletvekili Salih Çetinkaya’nın yaptığı açıklamasındaki bazı ifadelerine
ilişkin açıklaması
15.- Manisa Milletvekili Özgür Özel’in, Manisa
Milletvekili Selçuk Özdağ’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın ikinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
16.- Diyarbakır Milletvekili Çağlar Demirel’in, bütçe
görüşmeleri sırasında AK PARTİ milletvekillerinin Genel Kurulda
bulunmadıklarına ve 24 Ekimden beri kendisinden haber alınamayan Sur Belediye
Meclis üyesi Müjgan Ekin’in durumu hakkında bilgi almak istediğine ilişkin
açıklaması
17.- Manisa Milletvekili Özgür Özel’in, engelli
vatandaşların sosyal yardım ödentilerinin ismen şubeye yollanmasının yarattığı
sorunlara ilişkin açıklaması
18.- Artvin Milletvekili Uğur Bayraktutan’ın, İzmir
Milletvekili Müslüm Doğan’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın ikinci tur
görüşmelerinde HDP Grubu adına yaptığı konuşmasındaki bazı ifadelerine ve sel
felaketine uğrayan esnafın zararlarının karşılanması noktasında mağduriyet
yaşadıklarına ilişkin açıklaması
19.- Van Milletvekili Bedia Özgökçe Ertan’ın, Van
depreminden sonra AFAD’ın çok geç geldiğine ve yapılan konutların vatandaşlara
borçlandırılarak teslim edildiğine ilişkin açıklaması
20.- Amasya Milletvekili Mehmet Naci Bostancı’nın,
Diyarbakır Milletvekili Çağlar Demirel’in yaptığı açıklamasındaki bazı
ifadelerine ilişkin açıklaması
21.- Samsun Milletvekili Erhan Usta’nın, dolar
kullanımının azaltılması kampanyasının son derece yerinde olduğuna ve dövizle
olan sözleşmelerin Türk lirasına çevrilmesinde harçların azaltılmasına yönelik
bir düzenleme yapılması gerektiğine ilişkin açıklaması
22.- Konya Milletvekili Mustafa Hüsnü Bozkurt’un,
Meclis kürsüsünde bu Meclisin üyelerince oy birliğiyle verilen “Atatürk”
soyadını telaffuz etmekten imtina etmemek gerektiğine ilişkin açıklaması
23.- Batman Milletvekili Mehmet Ali Aslan’ın, Erzurum
Milletvekili Kamil Aydın’ın 433 sıra sayılı 2017 Yılı Bütçe Kanunu Tasarısı ile
434 sıra sayılı 2015 Yılı Kesin Hesap Kanunu Tasarısı’nın ikinci tur
görüşmelerinde MHP Grubu adına yaptığı konuşmasındaki bazı ifadelerine ilişkin
açıklaması
24.- Aksaray Milletvekili İlknur İnceöz’ün, 15 Temmuz
akşamı Meclise gelerek darbeye karşı millî bir duruş sergileyen tüm siyasi
parti temsilcilerine teşekkürlerini sunduğuna, bu bütünlük, birlik ve
beraberliğin çok önemli olduğuna ve şehitleri rahmetle andığına ilişkin açıklaması
25.- Ankara Milletvekili Ahmet Gündoğdu’nun, Gaziantep
Milletvekili Mahmut Toğrul’un sataşma nedeniyle yaptığı konuşmasındaki bazı
ifadelerine ilişkin açıklaması
26.- İstanbul Milletvekili Garo Paylan’ın, altı yıldır
azınlık vakıflarında seçim yapılamadığına ve bir an önce seçim yönetmeliği
düzenlenmesi gerektiğine ilişkin açıklaması
27.- Manisa Milletvekili Özgür Özel’in, hayatını
kaybeden Türkiye Büyük Millet Meclisi eski Başkanı İsmet Sezgin’e Allah’tan
rahmet dilediğine ilişkin açıklaması
28.- Manisa Milletvekili Erkan Akçay’ın, MHP Grubu
olarak, hayatını kaybeden Türkiye Büyük Millet Meclisi eski Başkanı İsmet
Sezgin’e Allah’tan rahmet dilediklerine ilişkin açıklaması
29.- Siirt Milletvekili Kadri Yıldırım’ın, Başbakan
Yardımcısı Yıldırım Tuğrul Türkeş’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
30.- Diyarbakır Milletvekili Çağlar Demirel’in, Türkiye
İnsan Hakları ve Eşitlik Kurulunun çalışmadığına, cezaevleri izleme kurulu
oluşturulması talebinde bulunduklarına ve tutuklu HDP milletvekillerinin
cezaevinden gönderdikleri belgelere el konulduğuna ilişkin açıklaması
31.- Ağrı Milletvekili Dirayet Taşdemir’in, sokağa
çıkma yasaklarının yaşandığı yerlerde zarar gören konut ve iş yerlerinin
sigorta ödemelerinin iptal edildiğine dair haberlerin doğru olup olmadığını öğrenmek
istediğine ilişkin açıklaması


VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Türkiye’nin hem KEİPA hem APA’da dönem başkanı seçilmesine ve TBMM Başkan
Vekili Ayşe Nur Bahçekapılı’ya Almanya ziyareti sırasında yapılan muameleyi
kınadığına ilişkin konuşması
2.- Oturum Başkanı TBMM Başkan Vekili Ahmet Aydın’ın,
El Bab’da şehit olan 2 askere Allah’tan rahmet dilediğine ilişkin konuşması
3.- Oturum Başkanı TBMM Başkan Vekili Ahmet Aydın’ın,
El Bab’da yaşanan olayla ilgili olarak Türk Silahlı Kuvvetlerinden yapılan
açıklamaya göre 1 askerin şehit olduğuna, 1 askerin yaralandığına ve bu olayı
şiddetle kınadığına ilişkin konuşması
4.- Oturum Başkanı TBMM Başkan Vekili Ahmet Aydın’ın,
Türkiye Büyük Millet Meclisi eski Başkanı İsmet Sezgin’in hayatını kaybettiğine
ve kendisine Allah’tan rahmet dilediğine ilişkin konuşması

VII.- SATAŞMALARA İLİŞKİN KONUŞMALAR
1.- Tekirdağ Milletvekili Emre Köprülü’nün, Bursa
Milletvekili Hakan Çavuşoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
2.- Bursa Milletvekili Hakan Çavuşoğlu’nun, Tekirdağ
Milletvekili Emre Köprülü’nün sataşma nedeniyle yaptığı konuşması sırasında
şahsına sataşması nedeniyle konuşması
3.- Manisa Milletvekili Özgür Özel’in, Ankara
Milletvekili Ahmet Gündoğdu’nun 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın ikinci tur görüşmelerinde
şahsı adına yaptığı konuşması sırasında şahsına ve Cumhuriyet Halk Partisine
sataşması nedeniyle konuşması
4.- Ankara Milletvekili Ahmet Gündoğdu’nun, Manisa
Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması
5.- Ankara Milletvekili Tekin Bingöl’ün, Ankara
Milletvekili Ahmet Gündoğdu’nun sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
6.- Gaziantep Milletvekili Mahmut Toğrul’un, Ankara
Milletvekili Ahmet Gündoğdu’nun sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
7.- Gaziantep Milletvekili Mahmut Toğrul’un, Ankara
Milletvekili Ahmet Gündoğdu’nun yaptığı açıklaması sırasında şahsına sataşması
nedeniyle konuşması
8.- Ankara Milletvekili Ahmet Gündoğdu’nun, Gaziantep
Milletvekili Mahmut Toğrul’un sataşma nedeniyle yaptığı konuşması sırasında
şahsına sataşması nedeniyle konuşması
9.- Muş Milletvekili Ahmet Yıldırım’ın, Ankara Milletvekili
Ahmet Gündoğdu’nun sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
10.- Aksaray Milletvekili İlknur İnceöz’ün, Muş
Milletvekili Ahmet Yıldırım’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
11.- Manisa Milletvekili Özgür Özel’in, Başbakan
Yardımcısı Yıldırım Tuğrul Türkeş’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
12.- Başbakan Yardımcısı Yıldırım Tuğrul Türkeş’in,
Manisa Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması

VIII.- YAZILI SORULAR VE CEVAPLARI
1.- Ankara Milletvekili Murat Emir’in, eski Halkla
İlişkiler Binası’nın yıkımına ve Ana Bina’da yapılan tamirat ve tadilatlara
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/8385)
2.- İstanbul Milletvekili Mahmut Tanal’ın, TBMM’de
sergilenen Atatürk tablolarına ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/8786)
3.- Denizli Milletvekili Melike Basmacı’nın, TBMM TV
çalışmalarının engellilerin erişimine uygun hale getirilmesine yönelik
çalışmalara ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/9210)
4.- İstanbul Milletvekili Mustafa Sezgin Tanrıkulu’nun,
bir milletvekilinin odasına gizli kamera yerleştirildiği iddiasına ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/9212)
5.- Manisa Milletvekili Mazlum Nurlu’nun, soru
önergelerinin cevaplandırılmasına ve önergelerle ilgili çeşitli verilere
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/9213)
6.- Diyarbakır Milletvekili Çağlar Demirel’in, tutuklu
milletvekillerinin durumuna ve cezaevi koşullarına ilişkin sorusu ve Türkiye
Büyük Millet Meclisi Başkan Vekili Ahmet Aydın’ın cevabı (7/9410)
7 Aralık 2016 Çarşamba
BİRİNCİ OTURUM
Açılma Saati: 11.03
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Elif Doğan TÜRKMEN
(Adana)
----0----
BAŞKAN
– Türkiye Büyük Millet Meclisinin 33’üncü Birleşimini açıyorum.
Toplantı
yeter sayısı vardır, gündeme geçiyoruz.
Sayın
milletvekilleri, gündemimize göre 2017 Yılı Merkezi Yönetim Bütçe Kanunu
Tasarısı ile 2015 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün ikinci tur görüşmelerini yapacağız.
İkinci
turda Türkiye İnsan Hakları ve Eşitlik Kurumu, Vakıflar Genel Müdürlüğü, Afet
ve Acil Durum Yönetimi Başkanlığı, Türk İşbirliği ve Koordinasyon Ajansı
Başkanlığı, Yurtdışı Türkler ve Akraba Topluluklar Başkanlığı, Atatürk Kültür,
Dil ve Tarih Yüksek Kurumu, Atatürk Araştırma Merkezi, Atatürk Kültür Merkezi,
Türk Dil Kurumu ve Türk Tarih Kurumu bütçe ve kesin hesapları yer almaktadır.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı
(1/774) ile Plan ve Bütçe Komisyonu Raporu (S. Sayısı 433) (x)
2.- 2015 Yılı Merkezi Yönetim Kesin Hesap Kanunu
Tasarısı (1/733), 2015 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2015 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/828), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (x)
A) TÜRKİYE İNSAN HAKLARI VE EŞİTLİK KURUMU
1) Türkiye İnsan Hakları ve Eşitlik Kurumu 2017 Yılı
Merkezî Yönetim Bütçesi
2) Türkiye İnsan Hakları Kurumu 2015 Yılı Merkezî
Yönetim Kesin Hesabı
B) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2017 Yılı Merkezî Yönetim
Bütçesi
2) Vakıflar Genel Müdürlüğü 2015 Yılı Merkezî Yönetim
Kesin Hesabı
C) AFET VE ACİL DURUM YÖNETİMİ BAŞKANLIĞI
1) Afet ve Acil Durum Yönetimi Başkanlığı 2017 Yılı
Merkezî Yönetim Bütçesi
2) Afet ve Acil Durum Yönetimi Başkanlığı 2015 Yılı
Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2015 Yılı
Merkezî Yönetim Kesin Hesabı
F) ATATÜRK ARAŞTIRMA MERKEZİ
1) Atatürk Araştırma Merkezi 2017 Yılı Merkezî Yönetim
Bütçesi
2) Atatürk Araştırma Merkezi 2015 Yılı Merkezî Yönetim
Kesin Hesabı
G) ATATÜRK KÜLTÜR MERKEZİ
1) Atatürk Kültür Merkezi 2017 Yılı Merkezî Yönetim
Bütçesi
2) Atatürk Kültür Merkezi 2015 Yılı Merkezî Yönetim
Kesin Hesabı
Ğ) TÜRK DİL KURUMU
1) Türk Dil Kurumu 2017 Yılı Merkezî Yönetim Bütçesi
2) Türk Dil Kurumu 2015 Yılı Merkezî Yönetim Kesin
Hesabı
H) TÜRK TARİH KURUMU
1) Türk Tarih Kurumu 2017 Yılı Merkezî Yönetim Bütçesi
2) Türk Tarih Kurumu 2015 Yılı Merkezî Yönetim Kesin
Hesabı
BAŞKAN
– Komisyon ve Hükûmet? Yerinde.
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir.
İkinci
turda grupları ve şahısları adına söz alan sayın üyelerin isimlerini okuyorum.
Cumhuriyet
Halk Partisi Grubu adına; Ankara Milletvekili Şenal Sarıhan, Bolu Milletvekili
Tanju Özcan, Çanakkale Milletvekili Muharrem Erkek, Hatay Milletvekili Serkan
Topal, Hatay Milletvekili Mevlüt Dudu, Tekirdağ Milletvekili Emre Köprülü,
Eskişehir Milletvekili Utku Çakırözer, Ankara Milletvekili Nihat Yeşil, İzmir
Milletvekili Mustafa Ali Balbay, Bursa Milletvekili Nurhayat Altaca Kayışoğlu.
AK
PARTİ Grubu adına söz alan sayın milletvekilleri: Mardin Milletvekili Orhan
Miroğlu, İstanbul Milletvekili Fatma Benli, Burdur Milletvekili Bayram Özçelik,
Erzurum Milletvekili İbrahim Aydemir, Zonguldak Milletvekili Faruk Çaturoğlu,
Gümüşhane Milletvekili Hacı Osman Akgül, Gaziantep Milletvekili Ahmet Uzer,
Hatay Milletvekili Hacı Bayram Türkoğlu, Elâzığ Milletvekili Ejder Açıkkapı,
Bursa Milletvekili Hakan Çavuşoğlu, Antalya Milletvekili Sena Nur Çelik, Ankara
Milletvekili Ertan Aydın, Kırşehir Milletvekili Salih Çetinkaya, Sakarya
Milletvekili Mustafa İsen, Kocaeli Milletvekili Sami Çakır, Manisa Milletvekili
Selçuk Özdağ.
Halkların
Demokratik Partisi Grubu adına söz isteyen sayın milletvekilleri: Muş
Milletvekili Burcu Çelik Özkan, Van Milletvekili Nadir Yıldırım, Mardin
Milletvekili Erol Dora, İzmir Milletvekili Müslüm Doğan, Diyarbakır
Milletvekili Ziya Pir, Diyarbakır Milletvekili İmam Taşçıer ve Siirt
Milletvekili Kadri Yıldırım.
Milliyetçi
Hareket Partisi Grubu adına söz alan sayın milletvekilleri: Osmaniye
Milletvekili Ruhi Ersoy, Bursa Milletvekili İsmet Büyükataman, Erzurum
Milletvekili Kamil Aydın. 
Lehinde,
Ankara Milletvekili Ahmet Gündoğdu; aleyhinde, İstanbul Milletvekili İzzet Ulvi
Yönter ve Hükûmet adına da sayın bakanlar, başbakan yardımcıları
konuşacaklardır. 
Sayın
milletvekilleri…
ÖZGÜR
ÖZEL (Manisa) – Sayın Başkan, bir kısa söz talebimiz var. 
BAŞKAN
– İkinci turdaki konuşmalara başlamadan önce Sayın Özel’e bir dakika süreyle,
60’a göre söz veriyorum.
Buyurun.

V.- AÇIKLAMALAR
1.- Manisa Milletvekili Özgür Özel’in, TBMM Başkan
Vekili Ayşe Nur Bahçekapılı’ya Almanya ziyareti sırasında yapılan muameleye,
milletvekilleri ile Başkanlık Divanı temsilcilerinin diplomatik nezaketten
mahrum bırakılmasının kabul edilemez olduğuna ve Türkiye’nin KEİPA dönem
başkanlığı görevini üstlenmesine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Herkese
günaydınlar diliyorum, başarılı bir çalışma olmasını diliyorum.
İlk
önce, biraz önce bir haber kanalından ve gazeteden öğrendiğimiz bir haberi
paylaşmak istiyorum. Meclis Başkan Vekilimiz Sayın Ayşe Nur Bahçekapılı’nın
Almanya ziyareti sırasında pasaportunun çalınması üzerine oradaki makamlar
tarafından kendisini son derece üzen, Meclisimizi de rahatsız eden, bizi de son
derece rahatsız eden bir haberi öğrendik. Alman polisinin kötü muamelesi ve
kırk beş dakika süren bir gözaltıdan bahsediliyor.
Cumhuriyet
Halk Partisi Grubu olarak, yurt içinde olsun, yurt dışında olsun bu Meclisin
tüm üyelerinin, hele hele Başkanlık Divanı temsilcilerinin tüm Meclisi, tüm
Türkiye'yi temsil ettiğini, zorla alıkonulmalarını ve bir milletvekilinin
dışarıda görmesi gereken diplomatik nezaketten mahrum bırakılmasını kabul
edilebilir bulmadığımızı açıkça ifade etmek istiyorum. 
Bir
diğer husus: Biz dün sizin sunumunuzdan haberdar olduk; KEİPA’da eskiden iki
yılda bir seçimle yapılan dönem başkanlığı KEİPA’yı oluşturan Türk Grubunun
ortak çabaları ve uzun süren müzakereler sonucunda altı ayda bir dönerli
sisteme dönmüş ve bu şekilde de Türkiye KEİPA’da dönem başkanlığı görevini
üstlenmiştir. Bu sırada, Türk Grubu Başkanı Sayın Ramazan Can’a ve KEİPA’da
Parlamentomuzu temsil eden tüm milletvekillerimize teşekkür ediyoruz, bundan da
duyduğumuz memnuniyeti ifade etmek istiyoruz.
Teşekkür
ederim. (CHP ve AK PARTİ sıralarından alkışlar) 
BAŞKAN
– Evet, çok teşekkür ediyorum.
Sayın
Meclis Başkanımız adına da aynı zamanda, o toplantıda, Meclis Başkanlık Divanı
Üyemiz, Kâtip Üyemiz Sayın Ömer Serdar temsil etmişti.
ÖZGÜR
ÖZEL (Manisa) – Öyle mi? Bilmiyordum.
BAŞKAN
– Tüm partilerin saygıdeğer üyelerine bu anlamda teşekkür ediyoruz. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Türkiye’nin hem KEİPA hem APA’da dönem başkanı seçilmesine ve TBMM Başkan
Vekili Ayşe Nur Bahçekapılı’ya Almanya ziyareti sırasında yapılan muameleyi
kınadığına ilişkin konuşması
BAŞKAN
- Aynı şekilde, APA’da, Asya Parlamanterler Asamblesinde de iki yıllığına
Türkiye dönem başkanı seçildi. Orada da bulunan tüm üyelere gerçekten çok
teşekkür ediyoruz. Türkiye, iki yıllığına orada ittifakla dönem başkanlığına
seçildi. Bu da son derece önemli çünkü dünya nüfusunun yaklaşık yüzde 70’ini
temsil eden bir bölgede dönem başkanı olmak son derece önemliydi. 
Yine,
FETÖ’nün terör örgütü olarak ilan edilmesi, Türk Grubunun -bizler de oradaydık,
Başkanımız adına ben oradaydım- yoğun gayretleri sonucu sonuç bildirgesinde yer
almıştır. Suriye’yle ilgili bizim gene bir teklifimiz vardı, o da ittifakla
sonuç bildirgesinde yer aldı. Bunlar, tabii, Türkiye için, Meclisimiz için son
derece önemli ve her ikisinde, hem KEİPA’da hem APA’da dönem başkanlığına
Meclis Başkanımız ittifakla seçilmiş oldu. 
Ben,
tüm gruplarda yer alan tüm üyelere çok çok teşekkür ediyorum. APA’da da
özellikle Van Milletvekilimiz Burhan Kayatürk Grup Başkanı olarak, yine
Şanlıurfa Milletvekili Kemalettin Yılmaztekin, aynı şekilde Karabük
Milletvekilimiz Burhanettin Uysal ve Cumhuriyet Halk Partisi Sinop Milletvekili
Sayın Barış Karadeniz de orada en güzel şekliyle Türkiye’yi temsil etmişlerdir.
Bir haftalık bir süre, çok güzel görüşmeler yaptık hep birlikte, emeklerinden
dolayı teşekkür ediyorum.
Meclis
Başkan Vekilimiz Sayın Ayşe Nur Bahçekapılı’yla ilgili haberi ben de az önce
tabii ki gazetelerden öğrendim. Kendisiyle daha henüz görüşemedim ama
hakikaten, bunu kabul etmek mümkün değil. Özellikle yurt dışında, hatta yurt
içinde de aynı şekilde, nerede olursa olsun, bir parlamentere, hele hele ki
Meclis Başkan Vekiline, bir Başkanlık Divanı üyesine bu tür muamelelerin
yapılmasını kesinlikle şiddetle kınıyoruz ve bundan sonraki süreçte de -dün de
konu olmuştu- hem yurt içinde hem de yurt dışındaki itibarımızı parlamenterler
olarak, bütün milletvekilleri olarak ortak bir şekilde korumak durumundayız.
Ayşe Nur Hanım’a da geçmiş olsun diyoruz ve muameleden dolayı da Alman
makamlarını kınıyoruz.
Teşekkür
ediyorum.
MAHMUT
TANAL (İstanbul) – Sayın Başkan…
BAŞKAN
- Sayın Tanal…
V.- AÇIKLAMALAR (Devam)
2.- İstanbul Milletvekili Mahmut Tanal’ın, Meclis
Kütüphanesinde okuma alanlarının durumuna ilişkin açıklaması
MAHMUT
TANAL (İstanbul) – Şimdi, sabahleyin dokuzda Meclise geliyoruz; Türkiye Büyük
Millet Meclisinin gazete okuma bölümü ve dergi okuma bölümü, orası kahvehaneye
dönüşmüş durumda. Sizden istirham ediyorum: Yani, o Meclis Kütüphanesinin,
Meclis dergi okuma alanının ve gazete okuma alanının okuma alanları olduğunu,
iş görüşme alanları olmadığını, sohbet alanları olmadığını… Sizden istirham
ediyorum, bu konuda hassasiyet göstermenizi bekliyorum.
BAŞKAN
– Teşekkür ediyorum Sayın Tanal, ilgililere ileteceğiz. 
İnşallah,
yeni alanda çok daha güzel bir kütüphane ve sosyal alan yapılacaktır diye
düşünüyorum.
MAHMUT
TANAL (İstanbul) – Efendim, buralar sohbet alanı değil ki öyle kullanalım; olur
mu öyle?
BAŞKAN
– Çok teşekkür ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Sayın milletvekilleri, şimdi ilk söz, Cumhuriyet Halk Partisi Grubu adına
Ankara Milletvekili Şenal Sarıhan’a aittir. (CHP sıralarından alkışlar)
Sayın
Sarıhan, buyurun. (CHP sıralarından alkışlar)
Süreniz
sekiz dakikadır.
Sayın
milletvekilleri, süreler dakik olarak belirlendiğinden her bir konuşmacı için o
süreye bağlı kalacağız. Lütfen, konuşmalarınızı o şekilde ayarlarsanız memnun
oluruz, süreleri uzatmayacağız.
Buyurun.
CHP
GRUBU ADINA ŞENAL SARIHAN (Ankara) – Değerli Başkan, değerli kâtip üyeler,
değerli milletvekili arkadaşlarım ve yazman arkadaşlar; hepinizi saygı ve
sevgiyle selamlıyorum.
Bilindiği
gibi, pazartesi gününden bu yana bir hak üzerine konuşuyoruz. O hak hangi hak?
Bütçe hakkı. Bütçe hakkı, bildiğiniz gibi, monarşiye karşı Parlamentonun ve
halkın egemenliğini sağlamak, halkın vergilerinin doğru bir biçimde,
vergilerinden elde edilen gelirin doğru bir biçimde ve yine halka dönük olarak
kullanılmasının yolunu açmak üzere sağlanmış olan bir hak. Hak üzerine
konuşuyoruz kısaca. Ancak, üç gündür ben, bütçe üzerine yapılan konuşmaların,
Komisyonda daha çok teknik ve parasal konuşmalar biçiminde kaldığını, buradaysa
haklar temeli üzerinden geliştirildiğini gözlüyorum. Ben de öyle bir çizgi
izlemeye çalışacağım konuşmamda.
Bildiğiniz
gibi, ulusal insan hakları kurumları yani şu anda üzerinde konuşmakta olduğum
Türkiye İnsan Hakları ve Eşitlik Kurumu, 20’nci yüzyılın ikinci yarısında,
hakların korunması konusunda devletlere düşen sorumluluğun anımsatılması, bu
sorumluluğun yasal ve kurumsal bir korumaya alınması amacıyla gündeme gelmiş
olan bir kurum. Biz, buna ne yazık ki ancak 2013 yılında sahip olabildik. Bu
yıl, hep birlikte, 2015 ve 2016 yıllarında da İnsan Hakları Kurumunun
yetersizliği konusundaki hem kendi gözlemlerimiz hem de uluslararası sistemden
gelen eleştirilere bağlı olarak bu kurumun yeniden oluşması konusunda yasal
çalışmalar yürüttük. 
Bu
yasal çalışmalarda temel ne olmalıydı, hangi noktadan hareket etmeliydik?
Bildiğiniz gibi, kurum Paris Prensiplerini temel alan bir kurum. Biz, buna da
paralel bir çalışma yapmışız bir önceki yasal düzenlemede, şöyle koymuşuz,
demişiz ki: “Herkesin onurunun ve haklarının korunduğuna güven duyduğu bir
Türkiye yaratacağız.” “Herkesin onurunun ve haklarının korunduğuna güven
duyduğu bir Türkiye.” Bunu yaratabilmek için bu kurum nasıl bir çalışma
yapacak? İhlal iddialarını inceleyecek, soruşturacak, sonuçlarını izleyecek,
düzenli olarak ilgili yerlere haberler verecek, önleyici ve koruyucu görevler
yapacak, ziyaretler yapacak, genel ve özel raporlar hazırlayacak, kurumsal
eğitim faaliyetlerinde bulunacak, sivil toplumla birlikte ortak bir çalışma
yürütecek. Bunu yapabilmek için bağımsız olması şart çünkü insan hakkı
ihlallerinin devlet kaynaklı ihlaller olduğu bilinciyle ortaya çıkmış olan bir
kurumsal yapı. Kimden bağımsız olacak? Hükûmetten bağımsız olacak. Aynı
zamanda, bunları yaparken bir teminat, bağımsızlık teminatı için nasıl
davranacak? Çoğulcu olarak davranacak. Çoğulculuğu nerede sağlayacak? Yönetimde
sağlayacak. Bir önceki yasanın hazırlanması sırasında da hepiniz
anımsayabilirsiniz, çoğulculuğun insan hakları alanında çalışan STK’ların,
demokratik kitle örgütlerinin katılımıyla sağlanabileceği savunulmuştu ve o
zaman, sadece YÖK ve barodan temsilci katılabilmişti. Bunun dışındakiler
Cumhurbaşkanı ve Bakanlar Kurulu tarafından önerilebiliyordu, 11 kişinin
katılımı vardı. Bununla da yetinirken eleştirilere de rağmen, çoğulcu olmadığı
yolundaki eleştirilere rağmen, yeni düzenlemede tamamen bu seçim görevini Hükûmete,
Bakanlar Kuruluna teslim etmiş bulunuyoruz. Bu durum nedir? Bu durum, hani,
“Kadı ola davacı ve muhzır dahi şahit,/Ol mahkemenin hükmüne derler mi adalet?”
olgusunun tam olarak karşımıza çıkmasından başka bir şey değildir.
Nitekim,
herhangi bir haksızlık da yapmak istemiyorum, 2015 yılı içinde yapılan
çalışmalar… Ki bize bugün bütçede dağıtılan raporun -kaç arkadaşımızın
dikkatini çekti bilmiyorum- 2015 yılı raporu olduğunu, 2016 yılına ilişkin bir
raporla karşılaşmadığımızı, bu sebeple 2016 yılı çalışmalarına ilişkin
söyleyebilecek bir şeyimizin olmadığını görüyoruz. İyi kötü bazı çalışmalar
yapmışlar, bazı raporlar hazırlamışlar ancak bu raporların hiçbirinin uygulanıp
uygulanmadığı konusunda yani biraz önce okudum size, yasadan okudum üstelik de
maddeleri… İzleme nasıl sonuçlanmış? Bir cezaevine gidilmiş, cezaevinde
istismar iddiası var, bu iddiaya ilişkin sonuç ne olmuş, istismarcı hakkında
bir yakalama olmuş mu, cezalandırma olmuş mu, orada istismardan koruyan bir
yapı oluşmuş mu? Ya da kadın cezaevinde birtakım eksiklikler var, bunlar tespit
edilmiş, tespit edilmiş, tespit edilmiş, bir kenara konulmuş. Ama, bunların
çözümü konusunda… Evet, kadınlarla ilgili tavsiye kararı da verilmiş ancak bu
tavsiye kararının sonucunun ne olduğu konusunda herhangi bir önermeyle
karşılaşmıyoruz.
Şimdi,
size bu çalışmaların durumunu anlatabilmek için, Türkiye'deki insan hakları
ihlalleriyle ilgili bizim bu kurumumuzun yaptığı çalışmaları ifade edebilmek
için birkaç rakam vereceğim: 
Değerli
arkadaşlar, en çok ihlalin olduğu iddia edilen yerlerden biri -tutuklu ve
hükümlüler tarafından iddialar gündeme gelmiş- cezaevleri; bakıyoruz, 211
başvuru yapılmış ve yüzde 24,5 oranında başvuru görünüyor. Adil yargılanma
hakkı; bu konudaki ihlalleri üç gündür birçok arkadaşımız ifade etti
-cezaevlerinin durumunu, gözaltı süreçleriyle ilgili sorunları- 77 başvuru var,
yüzde 9 oranında başvuru yapılmış. Bugün, işte, en son karşılaştığımız, sözüm
ona Millî Eğitimin koruması içinde olan, onun denetimi içinde olan bir yurtta
çocuklarımızın yangınıyla içimizin de yandığı sürece ilişkin, çocuk hakkı
ihlalleri; 4 başvuru olmuş ve yüzde 5 oranında. 
İşkence
yasağıyla ilgili 8 başvuru olmuş. Kötü muameleyle ilgili 21 başvuru olmuş.
Kadınların uğradığı şiddet hep ailenin korunması diye anılıyor, bu konuda
sadece 3 başvuru olmuş. 
Şimdi,
bu kadar az başvuru, “Başvuru yapılmamış.” denilebilir yani böyle hoş
görülebilir ama yasa ne diyor? “Siz kendiliğinizden de araştırma yapmak
durumundasınız.” diyor. Bu araştırma, ne yazık ki herhangi bir biçimde yapılmamış.
Yine,
nerelerden yapılmış, illere göre dağılımdan söz edeceğim. Ankara’dan 113
başvuru var. Şurada, 10 arkadaşımızın şu anda cezaevinde bulunduğu, HDP’li
arkadaşların daha çok seçilerek geldiği Diyarbakır’dan 8 başvuru var.
İstanbul’dan 98, Şırnak’tan 7 başvuru var. İzmir’den 24, Mardin’den 2 başvuru
var. Balıkesir’den 22, Hakkâri’den 2 başvuru var. Bütün uluslararası sistemin
bizi eleştirdiği, uzun sokağa çıkma yasaklarıyla, yaşama hakkı ihlaliyle, kötü
muamele ihlaliyle en çok gündeme gelen güneydoğu illeriyle ilgili bu kuruma
hiçbir başvuru yapılmamış, kurum bu konuda herhangi bir araştırma yapma gereği
duymamış.
Zamanım
çok azaldı, aslında, cümlelerimin daha bir paragrafını ifade edebilmiş durumda
değilim çünkü ihlaller dağ gibi. Ancak, dün Sayın Adalet Bakanının bir sözü
oldu, Sayın Cumhurbaşkanını kastederek dedi ki: “Dokunan yanar.” 
Bu
mantık, dokunan yanar mantığı ülkeyi yakacak bir mantıktır sevgili arkadaşlar.
Eğer temel insan haklarının korunması konusunda, düşünce özgürlüğü konusunda,
örgütlenme özgürlüğü konusunda, toplanma özgürlüğü konusunda, basın özgürlüğü
konusunda ve hepsinin üzerinde…
(Mikrofon
otomatik cihaz tarafından kapatıldı) 
ŞENAL
SARIHAN (Devamla) – …yaşama hakkımızın korunması konusunda, biz
“Cumhurbaşkanına dokunan yanar.” dersek Türkiye yanar, sizi buradan uyarıyorum.
Teşekkür
ederim. (CHP sıralarından alkışlar)
BAŞKAN
– Teşekkür ediyorum Sayın Sarıhan.
Söz
sırası Bolu Milletvekili Tanju Özcan’a aittir.
Sayın
Özcan, sizin süreniz yedi dakikadır. 
Buyurun.
(CHP sıralarından alkışlar)
CHP
GRUBU ADINA TANJU ÖZCAN (Bolu) – Teşekkür ediyorum Sayın Başkan. 
Sayın
milletvekilleri, ben önce -aranızda var böyle arkadaşlarımız- dini bütün,
samimi Müslüman AKP milletvekillerine bir soru sorarak başlamak istiyorum.
İsraf haram mıdır? Herhâlde buna kimse “Hayır.” demez. Yüce Allah Kur’an-ı
Kerim’de buyuruyor, “Yiyiniz, içiniz, israf etmeyiniz.” diyor. İsrafın haram
olduğu kesin. 
Bakın,
bugün bütçeyle ilgili konuşuyoruz. İnsan Hakları ve Eşitlik Kurumu… Bana göre,
böyle bir kuruma, tabelası var olan ama içi boş olan bir kuruma bütçe ayırmak
tamamen israftır. Körler sağırlar, birbirini ağırlar kurumu gibi. Şimdi insan
haklarından bahsedeceğiz. Hükûmetiniz döneminde insan hakları zaten askıya
alınmıştı, OHAL’le birlikte bunu hukukileştirdiniz. Şimdi, insan haklarının
zaten askıya alındığı bir ortamda böyle bir kurumun bütçesi üzerine konuşmak,
böyle bir kuruma bütçe tahsis etmek bana göre israftır; israf da haramdır. Bunu
baştan net olarak söylemek istiyorum. 
Sayın
milletvekilleri, tabii, insan hakları konusu sizin çok ilginizi çeken -AKP
milletvekillerine söylüyorum- bir konu değil, biz bunu biliyoruz. Geçmiş
uygulamalar ve söylemlerden dolayı da bunu biliyoruz. Anayasa’da bizce yeterli
olmayan bir hüküm var; “insan haklarına saygılı” ibaresi var. Biz “insan
haklarına dayalı” olması gerektiğini söylüyoruz. Ancak, siz maalesef, hukuk
tanımazlık anlamında Anayasa’nın amir hükmünü de tanımıyorsunuz bu anlamda.
Temel insan hakları bile Hükûmetiniz döneminde askıya alındı. “Temel insan hakları”
deyince, bakın, yaşam hakkı, kişi dokunulmazlığı, özel yaşamın gizliliği, konut
dokunulmazlığı, seçme ve seçilme hakkı… Bunların hiçbirine sizin saygınız
olmadığını biz yaşayarak görüyoruz, bu toplum bunları yaşayarak görüyor. Siz
bunları ciddiye dahi almıyorsunuz. Bunu sadece ben Meclis kürsüsünden
söylemiyorum. Avrupa İnsan Hakları Mahkemesi kararlarına bir bakın. Avrupa
İnsan Hakları Mahkemesi kararlarına baktığınızda, Hükûmetiniz döneminde insan
hakkı ihlali bakımından en çok mahkûm edildiğimiz dönemi yaşıyoruz sayın
milletvekilleri. Bu son derece ciddi.
Şimdi,
önümüzdeki süreçte daha da sıkıntı yaşayacağız. Niye sıkıntı yaşayacağız? Biz
sürekli olarak söylüyoruz, tamam FETÖ’yle mücadele edelim ama mağdurları
ayıralım. Bakın, kamudan soruşturma dahi açılmadan ihraç edilen binlerce kamu
personeli var, binlerce mağdur var, hepsi mağdur demiyorum, binlerce mağdur
var. Bunlar eninde sonunda Avrupa İnsan Hakları Mahkemesinin kapısını
çalacaklar çünkü soruşturma yapılmamış, adil yargılama zaten söz konusu değil.
Avrupa İnsan Hakları Mahkemesinin geçmiş içtihatlarına baktığınızda, Türkiye’yi
mahkûm edeceği bugünden ortada. Bunu ben yeniden düşünmenizi tavsiye ediyorum.
Gerçekten, Türkiye, Avrupa İnsan Hakları Mahkemesi nezdinde defalarca mahkûm
oldu, önümüzdeki yıl veya sonraki yıl bunda rekor bir artış olacak. Ben bunu bu
vesileyle değerlendirmenizi istiyorum. 
Siz
gerçi Türkiye’deki milyonlarca insanı da görmemezlikten geliyorsunuz. Bakın,
biz burada sürekli olarak söylüyoruz, milyonlarca Alevi vatandaşımız var,
bunların haklarına saygılı olalım, bunları dinleyelim ama ısrarla, AKP Grubu
olarak bu çok önemli konuda bile kulaklarınızı kapatıyorsunuz.
Sayın
milletvekilleri, eşitlikle ilgili de birkaç şey söylemem gerekiyor. Anayasa’nın
10’uncu maddesinde düzenlenmiş eşitlik. Gerçekten Atatürk çok büyük bir
lidermiş, Türkiye Cumhuriyeti devletini eşitlik esası üzerine kurmuş ve bu
sayede Türkiye Cumhuriyeti’nde başarı öyküleri ortaya çıkmış. Mesela, sizin çok
sevdiğiniz Sayın Cumhurbaşkanının hayatı bir başarı öyküsü. Cumhuriyetin
kendisine sağladığı eşitlikten faydalanarak kayıkçı Recep Tayyip Erdoğan’ın
oğlu, delik ayakkabıyla ilkokula giden Tayyip Erdoğan cumhuriyetin
imkânlarından, eşitlikten faydalanarak bugün ülkenin Cumhurbaşkanı olabilmiş.
METİN
KÜLÜNK (İstanbul) – Sayın Tanju, kayıkçı değil. Kayıkçı değil, düzeltiver.
Kayıkçı değil. Kayıkçı değil.
TANJU
ÖZCAN (Devamla) – Bakın, kendimle ilgili de örnek vereyim. Ben orman köylüsü
bir dedenin torunuyum. 
METİN
KÜLÜNK (İstanbul) – Küçük görerek “kayıkçı” deme. Kayıkçı değil, düzeltiver. 
TANJU
ÖZCAN (Devamla) – Yoksul bir ailenin çocuğuyduk. Babamı okutmuş. 
METİN
KÜLÜNK (İstanbul) – Düzeltiver, kayıkçı değil.
TANJU
ÖZCAN (Devamla) – Düzeltiriz.
METİN
KÜLÜNK (İstanbul) – Kayıkçı değil.
TANJU
ÖZCAN (Devamla) – Babam da beni okutmuş, ben de milletvekili olarak buraya
kadar gelebilmişim. Bu ne kadar önemli. Ama, artık fırsat eşitliği de
devriiktidarınızda geri plana atıldı. Artık ben, önümüzdeki yirmi yıl
içerisinde sizin ve imtiyazlı grupların çocukları dışında şu Parlamentoda
siyaset yapmanın bile mümkün olamayacağını düşünenlerdenim. Bu konuda oldukça
karamsarım sayın milletvekilleri.
Tabii,
bu konuyla ilgili söz almışken unutulmaya yüz tutmuş, unutturulmaya yüz tutmuş
bir konudan da bahsetmek istiyorum. Sayın milletvekilleri, Sayın Başbakan olsun
Sayın Cumhurbaşkanı olsun sürekli olarak milliyetçi nutuklar atıyor; Musul’u
almaktan, Kerkük’ü almaktan falan bahsediyor, doğru mu?
BÜLENT
TURAN (Çanakkale) – Değil.
TANJU
ÖZCAN (Devamla) – Bundan bahsediyor, Suriye’nin nasıl bölüneceğinden
bahsediyor, toprak kazanımından bahsediyor. 
BAŞBAKAN
YARDIMCISI VEYSİ KAYNAK (Kahramanmaraş) – Kim bu?
TANJU
ÖZCAN (Devamla) – Bu konuda samimi değilsiniz, neden değilsiniz, biliyor
musunuz?
METİN
KÜLÜNK (İstanbul) – Bu da doğru değil ki. Okumamışsın ki hiçbir şey, hiçbir
şeyi dikkatli okumamışsın.
TANJU
ÖZCAN (Devamla) - Hemen burnumuzun dibinde 18 tane adamızı Yunanlılara peşkeş
çektiniz.
BAŞBAKAN
YARDIMCISI VEYSİ KAYNAK (Kahramanmaraş) – Böyle bir şey söyleyen yok Tanju Bey.
METİN
KÜLÜNK (İstanbul) – Yunanlılara adaları peşkeş çeken senin tarihinde yazıyor,
senin tarihinde yatıyor.
TANJU
ÖZCAN (Devamla) - Bakın, sayın milletvekilleri, bugünlerde gözüm çok karardı.
Bakın, eğer gereğini yapmazsanız, o bizim adalarımızdaki…
METİN
KÜLÜNK (İstanbul) – On iki adaların nereden peşkeş çekildiğini… Otur, tarih oku
biraz.
TANJU
ÖZCAN (Devamla) - Yunan bayrağını Hükûmet olarak kaldırmazsanız, benim gözüm
karardı…
METİN
KÜLÜNK (İstanbul) – Otur, tarih oku biraz.
TANJU
ÖZCAN (Devamla) - …şu konuda kararlıyım, gideceğim o adalara, Türk Bayrağı’nı o
adalara gerekirse tek başıma çekeceğim. Bu konuda, bakın, çok kararlıyım,
yapmayın. 
METİN
KÜLÜNK (İstanbul) – Otur, tarih oku biraz.
TANJU
ÖZCAN (Devamla) - Sayın milletvekilleri, bir konuda daha son dakikada bir şey
söylemek istiyorum. Önümüzdeki günlerde bu başkanlıkla ilgili -adı
cumhurbaşkanlığı sistemi olur, ne olursa olsun- bir konu gündeme gelecek. Bizim
temel itirazımız şu: Bütün yetkileri, demokratik bir sistemde, bir insan
üzerinde toplamayın, bu yanlıştır. Bu insanın kim olduğu da çok önemli değil. 
Mesela,
sizin grupta benim çok sevdiğim bir arkadaşım var, bizim grup da çok güvenir,
Doğan Kubat; ne kadar iyi insandır, kaliteli insandır, değil mi? Ya bu kadar
yetki Sayın Kubat’a bile verilmez. Sayın Kubat’a bile verseniz bu kadar yetkiyi
o adamı bile yoldan çıkarırsınız.
HAKAN
ÇAVUŞOĞLU (Bursa) – Tahfif ediyorsunuz. Sayın Özcan, tahfif ediyorsunuz
arkadaşlarımızı, olmaz, doğru değil bu.
TANJU
ÖZCAN (Devamla) – O yüzden, ben bu bütçe görüşmesi vesilesiyle…
HASAN
BASRİ KURT (Samsun) – Gelsin, vesayet rejimleri yönetsin ülkeyi o zaman, gelsin
vesayet rejimleri yönetsin. Bizim derdimiz vesayetle. 
TANJU
ÖZCAN (Devamla) - …şu önümüze gelecek olan Anayasa taslağıyla ilgili -AKP
milletvekili arkadaşlarım başta olmak üzere- tüm milletvekillerini
vicdanlarıyla baş başa bırakıyorum. Milletin menfaatine, kişinin değil,
oylarını milletin menfaatine dönük kullanmalarını bekliyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Özcan.
Sayın
Cumhurbaşkanımız kayıkçı değil, bunu özellikle düzeltmeni istiyorduk.
TANJU
ÖZCAN (Bolu) – “Kaptan” diyelim. 
BAŞKAN
– Yani, doğru konuşalım, bu kürsüde lütfen, doğruları konuşalım. 
TANJU
ÖZCAN (Bolu) – Onu aşağılama anlamında söylemedim, tam tersi övücü bir cümle
anlamında kullandım.
BAŞKAN
– Doğruları konuşalım. Kaldı ki millî meselelerde hepimizin birlikte hareket
etmesi lazım.
TANJU
ÖZCAN (Bolu) – Tahkir amaçlı değildi o, değildi.
HAKAN
ÇAVUŞOĞLU (Bursa) – Ama, olmaz ya!
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, bütçe görüşmelerinin kendi uhuvveti vardır,
kendi usulü vardır; normal, rutin görüşme dışında davranılır kürsüde de, bizim
buradaki pozisyonumuzda da. Dolayısıyla, bugünkü görüşmelere cevap verme
hakkını, zaten az sonra AK PARTİ Grubu kullanacak, ona bırakıyorum. Ancak, bu
adalar meselesi olsun, insan hakları meselesi olsun, tamamen yanlış olduğunu,
tamamen gerçeklikten uzak olduğunu ifade etmek istiyorum kayıtlara geçsin diye,
az sonra AK PARTİ buna cevap verecektir.
BAŞKAN
– Teşekkür ediyorum.
Şimdi
söz sırası Çanakkale Milletvekili Muharrem Erkek’e aittir.
Buyurun
Sayın Erkek. (CHP sıralarından alkışlar) 
Süreniz
yedi dakika.
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
yüce Meclisi saygıyla selamlıyorum.
Evet,
bütçeyi görüşüyoruz. Dün de Cumhurbaşkanlığı bütçesini görüştük ama maalesef,
biz Cumhurbaşkanlığı Sarayı’nın maliyetini ve Cumhurbaşkanlığı Sarayı’nın aylık
giderini hâlâ daha öğrenemedik, bütçe görüşmelerinde dahi öğrenemedik.
BÜLENT
TURAN (Çanakkale) – Çanakkale bütçesini biliyor musun gözünü seveyim ya! 
MUHARREM
ERKEK (Devamla) – Biliyorum, biliyorum.
BÜLENT
TURAN (Çanakkale) – Yapma Allah aşkına ya!
MUHARREM
ERKEK (Devamla) – Bakın, Sayın Cumhurbaşkanı bir evde 2-3 arabanın dahi israf
olduğunu söylüyor. Bizim, millet olarak, milletvekili olarak Cumhurbaşkanlığı
makamına kaç araç tahsis edildi, kaç uçak tahsis edildi -tabii ki edilecek ama-
bunların maliyetlerini ve giderlerini bilme hakkımız var. Çünkü, bu memlekette,
bu ülkede devlet yurt yapmadığı için maalesef, küçük çocuklar tarikatların,
cemaatlerin yurtlarında yanarak ölüyorlar. Onun için, bunu bilmek bizim
hakkımız. Ama, biz bu soruyu soruyoruz, cevap alamıyoruz. Sayın Başbakan
Yardımcısı dün “Siz yabancı devletlerin cumhurbaşkanlığından bahsetmiyorsunuz.”
dedi. Tabii ki bahsetmiyoruz, bana ne yabancı yabancı devletin cumhurbaşkanlığı
bütçesinden. Ama, kendi ülkemin, kendi devletimin Cumhurbaşkanlığının bütçesini
ayrıntılarıyla bilmek herhâlde en doğal hakkımız. 
Evet,
Vakıflar Genel Müdürlüğü bütçesi üzerine söz aldım. Vakıflar Genel
Müdürlüğümüz, maalesef, son dönemde Fetullah Gülen cemaatinin büyümesine,
yapılanmasına destek olmuş kurumlardan biri.
HAKAN
ÇAVUŞOĞLU (Bursa) – FETÖ terör örgütü…
MUHARREM
ERKEK (Devamla) – Önceden öyleydi, “Fetullah Gülen hazretleri” diyordunuz. 
Kapatılan
vakıflardan bahsediyoruz. Bu FETÖ’ye yasal izinler Vakıflar Genel Müdürlüğü
tarafından nasıl verildi? Nasıl Vakıflar Genel Müdürlüğü FETÖ’nün bu kadar
büyümesine destek oldu? Bakın, vakıflar yardımlaşmanın, dayanışmanın
kurumsallaşmış tüzel kişilikleridir, vakıflar insanların mutluluğunu amaçlayan
sistemlerdir ama geldiğimiz noktada nasıl devlet, sosyal devlet görevini bir
yana bıraktıysa Vakıflar Genel Müdürlüğünün de birçok görevini başka kurumlara
bıraktığını maalesef görüyoruz.
Ülkemizde
acı bir tablo var, gerçekleri konuşmaktan kaçınmayacağız değerli
milletvekilleri. Bakın, 2006 yılında çocuklara yönelik cinsel istismar ve taciz
davalarında -2006 yılında tam 2.414 dava açılmış, 2015 yılında açılan dava
sayısı 16.957 yani on yılda- yüzde 700 bir artış var. Bunu nasıl izah edeceğiz?
Çocuklara yönelik bu cinsel istismar, taciz iddiaları yoğunluklu olarak nerelerde
gündeme geliyor? Bu vakıflar neden kapatılmıyor? Nerelerde gündeme geliyor?
Yüzde 700 bir artış nasıl olur? Biz çocuklarımızı dahi koruyamayan bir devlete,
bir iktidara mı dönüştük? Bugün 1 milyonun üzerinde çocuk dinî vakıfların
elinde, lütfen dikkat edelim, kontrol edelim, denetleyelim ve çocuklarımızı
koruyalım. Kutsal din duygularının istismar edilmesine müsaade etmeyelim çünkü
dinin temeli de ahlaktır. 
Bakın,
bu verdiğim istatistik aslında ahlaki bir çöküntüyü de gösteriyor. Ahlak
çökmüş, adalet çökmüş, ekonomi çökmüş, 7 milyon işsiz var, milyonlarca
insanımız maalesef açlık ve yoksulluk sınırı altında yaşıyor, dış politikada
tarihimizin en hazin tablosunu yaşıyoruz. Bizim derdimiz ne? Bizim derdimiz,
başkanlık ambalajı altında suistimal anayasacılığı yaparak otoriter bir tek
adama ülkeyi götürmek, anayasal demokrasi yerine anayasal diktatörlüğü tesis
etmek. 
Bakın,
dış politikayla ilgili bir şey söyleyeceğim, dört gün beş gün önce bir Suriye
uçağı kalktı Türk birliğini vurdu ve orada Mehmetçikler şehit oldu. Hükûmet de
bu uçağın Suriye’ye ait olduğunu doğruladı. Peki, ben özellikle iktidar grubuna
sormak istiyorum: Suriye uçağının Rusya’nın onayı olmadan havalanması, bizim
birliğimizi vurabilmesi mümkün müdür? Siz buna inanıyor musunuz? Nasıl bir dış
politika bu? Nasıl bir vatan sevgisi? Neden bu konuda bir tavır koyulamıyor? 
Bakın,
şimdi bizim derdimiz bunca sorunumuza rağmen bir anayasal diktatörlük inşa
etmek olmamalı. Cumhurbaşkanını halkın seçtiği sistemlerde de parlamenter
sistemler vardır; Türkiye gibi, Avusturya gibi, İrlanda gibi, İzlanda gibi, Bulgaristan
gibi. Buralarda da cumhurbaşkanını halk seçer ama sistem parlamenterdir. Neden
buralarda cumhurbaşkanını halk seçer? Çünkü, cumhurbaşkanı ulusal birliği
temsil etsin diye, siyasal güç kullansın diye değil. Çünkü, siyasal güç merkezi
parlamentodur ve parlamentonun çoğunluğundan çıkmış hükûmettir, sorumluluk da
ona aittir. Bizim Anayasa’mız da bunu öngörür; Anayasa madde 103, 104, 112’de
cumhurbaşkanının konumu da, hükûmetin, başbakanın konumu da belirlenmiştir.
Cumhurbaşkanını halkın seçtiği parlamenter sistemlerde Cumhurbaşkanı
parlamenter sistemin ruhuna uygun hareket eder, siyasi tercih kullanmaz
hükûmetin önerisi olmadan, yürütme yetkisini de tek başına kullanmaz. Bu
ülkelerde cumhurbaşkanının, halkın seçtiği cumhurbaşkanının tek başına kanun
hükmünde kararname çıkarma yetkisi yoktur. 
Bakın,
getirdiğiniz teklifle ilgili bir şeyi vurgulamak istiyorum özellikle. Hani
diyorsunuz ya “İlk 4 madde değiştirilemez ve ilk 4 madde değişmeyecek.” Aslında
getirdiğiniz teklifle ilk 4 maddenin de özüne dokunuyorsunuz çünkü sizin
getirdiğiniz teklif Anayasa’nın 2’nci maddesinde yer alan demokratik devlet
düzenini de maalesef derinden zedeleyen bir teklif. Çünkü, siz Meclisi,
Parlamentoyu, demokrasiyi değil, yalnızca bir kişiyi güçlendiriyorsunuz. Biz
1920 yılında Meclisi kurduk ve bu cumhuriyet iktidarı saraydan aldı, Meclise
yani millete verdi. Siz, bugün, tekrar Meclisten, milletten alıp iktidarı
saraya vermek istiyorsunuz ama buna asla müsaade etmeyeceğiz. (CHP sıralarından
alkışlar) Bu mücadelede Parlamentoda da, referandum gerçekleşirse referandumda
da iktidarseverler değil, vatanseverler kazanacaktır bu mücadeleyi diyorum.
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN
– Teşekkür ediyorum.
Şimdi
söz sırası Hatay Milletvekili Serkan Topal’a aittir. 
Buyurun
Sayın Topal. (CHP sıralarından alkışlar) 
Süreniz
yedi dakikadır.
CHP
GRUBU ADINA SERKAN TOPAL (Hatay) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Gönül
isterdi ki Afet ve Acil Durum Yönetimi Başkanlığı yani AFAD’ın bütçesi üzerine
konuşma yaparken yüzlerce arama kurtarma operasyonunda gösterdiği başarılardan,
sel, yangın ve afetlerde kurtardığı canlardan bahsedebilelim ama maalesef,
Türkiye’de toplanan yardımlar ne Yardım Toplama Kanunu’na uygun ne de amacına
uygun harcanmaktadır. Biz bunu maalesef görebildik. 
Şimdi,
Başbakan Yardımcısı “2016 yılında sosyal yardımlar 41,6 milyar lira olacak.”
demişti ama bu milyarlarca liranın nasıl harcandığı, nereye harcandığı, AFAD’ın
bu paranın ne kadarını harcadığı ve hangi denetime tabi olduğuyla ilgili bilgi
sahibi olan bir iktidarısiyasi var mı aramızda? Yok. TOKİ eliyle dere yatağına
Samsun’da Kuzey Yıldızı konutları yapılıyor, sel baskını oluyor, 4’ü çocuk 8
kişi hayatını kaybediyor. Kayıp ve zarar azaltma, hazırlık, tahmin ve erken
uyarı, afetler ve etki analizi gibi afet öncesi korumaya yönelik çalışmalara
öncelik vermesi gereken AFAD’ı orada göreniniz oldu mu arkadaşlar? Yok. 
Bugüne
kadar geçici barınma merkezlerine 548 bin Suriyeli giriş yapmış, 260 bin
Suriyeli kamplarda misafir edilmektedir. Ayrıca, geçici barınma merkezleri
dışında ülkemizde 3 milyonu aşkın Suriyeli bulunmaktadır. Bizim, savaş mağduru
olarak evinden barkından uzaklaşmak zorunda kalan mültecilere, sığınmacılara
bir itirazımız yok, kapımız açık ancak can güvenliği kalmamış bir hâl alan
ülkemizin kimin eserinin olduğunu farkındasınız herhâlde. 
Bakın,
daha dört ay önce Reyhanlı’daki evde bomba yapılırken gerçekleşen patlamada
ölen 2 Suriyelinin cebinden AFAD kartı çıktı ve uzun namlulu silah, 2 tabanca
ve daha neler. Bu 2 terörist acaba Hatay’da hangi ilçede bomba patlatacaklardı?
AFAD acaba bunu araştırdı mı?
2016
Ocak ayına kadar AFAD eliyle Suriyelilere harcanan toplam 8 milyar dolar. Bugün
itibarıyla verilen rakamlara göre 12 milyar dolar yani sadece bu sene
içerisinde 4 milyar dolar. Körüklenen bu savaş olmasaydı 4 milyar dolarla 8
derslikli 3.975 tane okul yapılabilirdi. 4 milyar dolarla tüm tıbbi ekipmanların
bulunduğu 728 tane hastane yapılabilirdi. 4 milyar dolarla odaları 4 yataklı,
çocukların yanarak ölmediği, tüm ihtiyaçlarının karşılandığı 9.334 tane öğrenci
yurdu yapılabilirdi. Ancak, bu 4 milyar dolar denetime kapalı, AFAD eliyle ne
şekilde harcandığını maalesef bilemiyoruz, Sayıştay raporlarında da var.
İhtiyacı
olana yardım yapmak sosyal devlet ilkesinin gereğidir fakat bu sosyal yardımın
insan onurunu koruması ve toplumsal işlevselliğini artırması gerekir. Bu
insanları bağımlı hâle getirmek dışında şeffaf ve sistematik bir proje var mı?
Yok. Bu savaş daha ne kadar sürecek, öngören var mı? O da yok. Yardım yapmayın
demiyoruz ama Suriyeli mültecilere milyarlarca dolar yardım yapıp maaş
bağlarken protez bacağına banka haczi gelen gazimizi unutursanız, banka
kredisini ödeyemediği için evine ipotek konulan şehit babasını unutursanız…
BAŞBAKAN
YARDIMCISI VEYSİ KAYNAK (Kahramanmaraş) – Çok kışkırtıcı bir dil bu ya.
SERKAN
TOPAL (Devamla) – …yaşadığı gecekondunun kırık camı değiştirilmediği için
soğuktan ölen 40 günlük Ayaz bebeği unutursanız maalesef adaleti
sağlayamazsınız. Hatay’da Suriyelilere danışma ofisi açıp kendi vatandaşınızı
unutursanız huzuru sağlayamazsınız. Aynı sorunları yaşayan vatandaşlarımız
AFAD’ın sağladığı imkânlardan yararlanamıyorsa bu topraklarda kim sığınmacı,
kim vatandaş, ben bunu sormak isterim. 
Suriyeli
çocuklara verilen eğitimle övünürken Adana’da doğru düzgün bir yurt yapamayıp
11 çocuğumuzun ölmesine neden olan kimler acaba? Bunun araştırılması gerekiyor.
Güzel memleketimde her sabah on binlerce insan sırf 30 kuruş daha ucuz diye
saatlerce Halk Ekmek kuyruklarında bekliyorsa eğer, medeniyetin beşiği olan
Anadolu’nun insanını cenazede bile birbirlerini yuhalatacak hâle getirmişseniz
eğer, şehit yakını acısını haykırdı diye korumalardan dayak yiyorsa eğer,
Türkiye Cumhuriyeti vatandaşı artık kendi ülkesinde bir sığınmacı kadar değer
görmüyorsa eğer, 2017 bütçesi hayırlı olsun diyorum ama ne kadar hayırlı olur
bilemem. Ama, paraları sıfırlanan vatandaşın, annesi yuhalatılan Berkin’in,
açılım süreciyle evlatlarından olmuş gözü yaşlı anaların, bir sığınmacı kadar
değer verilmeyen vatandaşın, kaçak yurtlarda yanarak ölen çocukların, isyan
çığlıkları duyulmayan mağdurların vebali tez zamanda gerçekleşecektir değerli
arkadaşlar. 
Gerçi,
nerede bir mağdur varsa en iyi mağduru maalesef çok iyi oynadığınızı
görebiliyoruz. Tam bu kürsüde, hatırlıyorsanız, rahmetli Kamer Genç “Bu
Fetullah Gülen sizin başınıza bela olacak.” demişti ama tam bu kürsüde sizler
de onun üzerine yürümüştünüz. PKK’yla masaya oturuyorsunuz, işler sarpa sarınca
“Kandırıldık.” diyorsunuz; FETÖ’yle kol kola iktidarı yönetiyorsunuz, işler
sarpa sarınca “Kandırıldık.” diyorsunuz; Suriye politikasında “Kardeşim Esad”
diyordunuz, işler sarpa sarınca “Kandırıldık.” diyorsunuz.
Değerli
arkadaşlar, AKP’nin açılımını biz başka biliyorduk, meğerse aldatılanlar ve
kandırılanlar partisi olmuş. Bu anlayışla maalesef, FETÖ’yle, terörle mücadele
edemeyeceğinizi düşünüyoruz. Bu yüzden, OHAL’le sizin amacınızın muhalifler
olduğunu düşünüyoruz. 
Hepinize
teşekkür ediyorum, saygılarımı sunuyorum. (CHP sıralarından alkışlar)
BAŞBAKAN
YARDIMCISI VEYSİ KAYNAK (Kahramanmaraş) – Bir de Esed’e laf etseydin,
Suriye’den tepelerine bomba atan Esed’e laf etseydin.
ÖZGÜR
ÖZEL (Manisa) – Sayın Bakan, sizin söz hakkınız olacak o zaman giydireceksiniz,
seksen dakikanız var, seksen.
BAŞKAN
– Şimdi söz sırası Hatay Milletvekili Mevlüt Dudu’ya aittir. 
Süreniz
yedi dakikadır.
Buyurun
Sayın Dudu. (CHP sıralarından alkışlar)
CHP
GRUBU ADINA MEVLÜT DUDU (Hatay) – Sayın Başkan, değerli milletvekilleri; yüce
Meclisi ve ekranları başında bizleri izleyen saygıdeğer yurttaşlarımızı
sevgiyle saygıyla selamlıyorum. 
2017
yılı Merkezi Yönetim Bütçe Kanunu Tasarısı’nda Türk İşbirliği ve Koordinasyon
Ajansı bütçesi üzerinde Cumhuriyet Halk Partisi Grubu adına söz almış
bulunmaktayım. 
Değerli
arkadaşlarım, Plan Bütçe Komisyonunda Dışişleri Bakanlığının bütçesini baştan
sona takip ettim. Sayın Dışişleri Bakanı, konuşmasında ve sunumunda uzun uzun
Suudi Arabistan, Katar ve diğer Körfez ülkelerine değindi ancak ne Türki
cumhuriyetlerle ilgili ne de yurt dışında yaşayan Türklerle ilgili tek bir
kelime dahi etmedi. Türki cumhuriyetlerle ve yurt dışı Türklerle güçlü bir iş
birliğinin geliştirilmesine yönelik bir vizyon ve strateji ortaya konmamıştır
bu bütçede. Ayrıca, Türkiye’de yaptığınız, AKP’nin Türkiye’de yaptığı
kutuplaştırma ne yazık ki özellikle Suriye’deki ve Irak’taki Türkmen
kardeşlerimiz üzerinde de uygulanmaktadır. Öyle ki hani o Musul’da “Masada
mutlaka olacağız.” diyordunuz ama masada yokuz. Peki, niye yokuz, bunu hiç
merak ettiniz mi, hiç düşündünüz mü? Bugün Musul’daki ve Irak’taki Türkmen
komutanlar bile “Biz Türkiye’yi istemiyoruz, Türkiye buraya gelmesin, Musul’a
karışmasın.” diyorsa, e güzel kardeşim, Amerika seni orada kale alır mı? Musul
Valisi Nuceyfi’nin izniyle kurduğun Başika kampında Irak yönetimini tanımazken
bugün Irak yönetimi seni Musul’da ister mi? Tabii ki istemez. 
Değerli
milletvekilleri, dış politika gerçekler üzerine inşa edilir, maceraperest duygularla,
külhanbeylikle dış politika yapılmaz. Siz içeride algı operasyonlarıyla bir
süre yanlışı doğru gibi gösterebilirsiniz ama dış politikada, uluslararası
politikada böyle bir şansınız yoktur, çok geçmeden gerçeklerin duvarına
toslarsınız, aynen Suriye’de olduğu gibi. Bakın, Suriye’de, baştan beri, AKP
bizi şucu, bucu olmakla suçladı. Ama biz hep ilk günden beri Türkiye'nin ulusal
güvenliğine dikkat çektik, “Buradaki ateş eninde sonunda Türkiye'ye sıçrayacak.”
dedik. Ne yazık ki öyle oldu. Olanları tek tek anlatmak istemiyorum, zaman
uygun değil. Ama 18 Ağustosta, Başbakan Yardımcısı Sayın Numan Kurtulmuş, şu
cümleyle, aynen çözüm süreci ve FETÖ konusundaki itiraflar gibi, yeni bir
itiraf ekledi itiraflar kervanına ve dedi ki: “Bugün ülkemizde yaşadıklarımız
Suriye’deki hatalarımızın, yanlışlarımızın sonucudur.” Evet, gerçekten de
öyledir. Bugün, ortada çok ciddi bir fatura vardır Suriye politikasından
kaynaklanan, bir insanlık dramı; vatanından olan milyonlarca insan, bugün,
başta Türkiye ama sonuçta bütün dünya için çok büyük bir sosyolojik problemdir.

Değerli
arkadaşlarım, Suriye’yle ilgili şu anda yapılan Fırat Kalkanı operasyonunu
Cumhuriyet Halk Partisi olarak biz destekliyoruz ama nereye kadar? Şu anda
bulunduğumuz yere kadar. Buradan bir adım bile ileriye gitmek Suriye’deki ve
Orta Doğu’daki o cadı kazanının tamamen içine düşmek anlamına gelir. Bu
nedenle, asla bu yanlış yapılmamalıdır. 
Değerli
milletvekilleri, bir de son günlerde bir “Lozan” polemiği gidiyor, Lozan; Lozan
eleştirileri, devletin en üst makamlarından, Hükûmet yetkililerinden. Lozan,
açık söylüyorum, Türkiye Cumhuriyeti tarihinin en büyük diplomatik zaferidir,
başarısıdır. (CHP sıralarından alkışlar) Lozan, Ulusal Kurtuluş Savaşı’nın
diplomasi alanında devamıdır, Türkiye Cumhuriyeti’nin tapu senedidir.
Dolayısıyla, Lozan’a karşı çıkmak, Lozan’ı eleştirmek, açık ve net söylüyorum,
bu vatanın varlığını, mevcudiyetini sorgulamaktır, eleştirmektir.
Sonra,
Lozan’da On İki Ada’nın kaybedildiği söyleniyor. Değerli arkadaşlarım, siz ne
konuşuyorsunuz? Ege’deki, burnumuzun dibindeki 18 ada orada duruyor, 18 ada.
BÜLENT
TURAN (Çanakkale) – Yapmayın şunu ya!
MEVLÜT
DUDU (Devamla) – Hâlâ bu konuda Hükümetten ciddi bir açıklama yok. Bize ait 18
tane adaya Yunan bayrakları dikiliyor, Yunanistan asker indiriyor, belediye
kuruyor ama bu Hükûmetten tek bir ses yok. Bunu da yüce Meclisin ve
vatandaşlarımın takdirine bırakıyorum.
Tabii,
18 ada diyoruz ama yine çok ciddi, adalarla ilgili bir sorunumuz var; Kıbrıs.
Kıbrıs’ta bir şeyler oluyor. Kıbrıs’ta müzakereler sona erdi ama 9 Ocakta
Akıncı ve Anastasiadis İsviçre’de bir daha buluşacaklar. Değerli
milletvekilleri, bu konuda gerçekten hepimizin çok duyarlı olmamız gerekiyor
çok ciddi anlamda. Çünkü Kıbrıs’taki müzakereleri biz Cumhuriyet Halk Partisi olarak
takip ettik; Türkiye'nin garantörlüğü istenmiyor, toprak isteniyor, iki
toplumlu bir eşitlik istenmiyor, tamamen orada Türkleri azınlık hâline
getirecek, Kıbrıs Türklerini azınlık hâline getirecek bir yönetim hedefleniyor.
Değerli
milletvekilleri, Avrupa Birliğiyle de ilgili Hükûmetin politikasını asla kabul
etmiyoruz. Avrupa Birliği Türkiye'nin altmış yıllık rüyasıdır, bu rüyayı hiç
kimse bir çırpıda silip atamaz. Bunun bedelleri herkes için, başta bu ülke için
çok ağır olur. Bu konuda da Hükûmeti uyarıyorum.
Sevgilerimi,
saygılarımı sunuyorum. (CHP sıralarından alkışlar) 
BAŞKAN
– Teşekkür ediyorum.
Söz
sırası Tekirdağ Milletvekili Emre Köprülü’ye aittir.
Buyurun
Sayın Köprülü. (CHP sıralarından alkışlar) 
CHP
GRUBU ADINA EMRE KÖPRÜLÜ (Tekirdağ) – Sayın Başkan, değerli milletvekilleri;
ülkemizde her kamu kurumunun olduğu gibi Yurtdışı Türkler ve Akraba
Toplulukları Başkanlığının da bir kuruluş gayesi var. Bu kurumun varlığındaki
kamusal fayda da yurt dışındaki vatandaşlarımız, soydaşlarımız ve akraba topluluklarımıza
dönük çalışmaları tek merkezde toplamak, geliştirmek, koordine etmek ve
sorunları gidermek; amaç bu. 
Bilindiği
üzere de bu amaçla, daha 1990’lı yılların başında, yıllar öncesinde TİKA
kurulmuş, ancak koordinasyon eksiklikleri ve TİKA’nın belli noktalarda teknik
ve kalkınma işleriyle fazlaca ilgilenmesi gerekçe gösterilerek de 2010 yılında
Yurtdışı Türkler ve Akraba Topluluklar Başkanlığı ihdas edilmişti. Gerçekten,
kurumun kuruluş gerekçesine baktığımız zaman, TİKA’nın teknik işlerle fazlaca
uğraşması, diğer sorunlarla ilgili çözüm üretememesi, üretmek istese de
faaliyetlerinin aksayacağı ve saygınlığının zedeleneceği gerekçesiyle söz
konusu kurum kurulmuş,
Şimdi,
burada vurgulanan, altı çizilen çözüm üretilecek sorunlar neler? Bu konuda Sayın
Başbakan Yardımcısının da Komisyonda tespitleri var, bizim de tespitlerimiz
var; çoğu da ortak. Yani yurt dışındaki vatandaşlarımızın ve akrabalarımızın
karşı karşıya kaldığı sorunlar, yabancı düşmanlığı, ayrımcılık, İslamofobi,
eğitim hakkının kullandırılmaması, özellikle Yunanistan’da uluslararası
anlaşmalardan kaynaklanan yükümlülüklerin bulunulan devlet tarafından yerine
getirilmemesi, fırsat eşitliği ve sosyal hayata dair binbir türlü problem bu
kapsam içerisinde. Yani kurum milyonlarca soydaşın sorununa çözüm üretecek ve
çareler arayacak bir kurum; amacı bu, gayesi bu. 
Şimdi,
sayın milletvekilleri, adı üzerinde, Yurtdışı Türkler ve Akraba Topluluklar
Başkanlığı. Kapsadığı alanı ikiye ayırmak gerekiyor. Birincisi: Sayıları 6
milyonu aşan, yurt dışındaki vatandaşlar. İkincisi: Vatandaş kavramının da
dışında daha geniş bir alanı ve nüfusu kapsayan soydaşlar ve akrabalar, yani
“gurbetçi” diye tabir ettiğimiz, çoğunluğu Avrupa’da yaşayan yurttaşlarımız ve
tarihî ve kültürel bağımız bulunan, Rusya’dan Çin’e, Irak’a, Bulgaristan ve
Yunanistan dâhil Balkan ülkelerine kadar geniş bir coğrafyadaki soydaş ve
akrabalarımız.
Belirtmek
gerekiyor ki, burada kuruluşundaki amaç kutsal bir amaç, sorunlar da gerçek.
Yani, Çin’in Sincan bölgesini, Musul’u, Kerkük’ü, Rusya’nın Kafkaslarını,
Balkanları düşündüğümüzde, bu bölgedeki soydaşlarımızı, akrabalarımızı sahipsiz
bırakmamız beklenemez. Bunların sorunlarına kayıtsız kalamayız. Buraya kadarki
bölümde her şey tamam. Peki, kurumun bu sorunlara dönük tedavi metotları neler,
faaliyet alanları neler? İşte, tam burada büyük bir sorunla karşı karşıyayız.
Bütçeden ciddi bir pay alan bu kurumun personel giderleri çıktıktan sonra tek
faaliyet alanı, maalesef ki, üzülerek görüyoruz ki uluslararası öğrencilere
burs vermenin ötesine geçmemiş. 
Şimdi,
yaptığı birkaç konferansın dışında, burs organizasyonu dışında kurumun yaptığı
başkaca hiçbir iş yok. Şüphesiz bu da önemli, bu da kutsal bir görev, bu da
önemli bir faaliyet ama kurumun kuruluş gayesinde bunun çok ötesinde amaçlar
var, çok ötesinde ihtiyaçlar var. Belirtilen ayrımcılıkla mücadele, yabancı
düşmanlığıyla mücadele, İslamofobiyle mücadele gibi sorunlarla sadece
uluslararası öğrencilere burs vererek nasıl mücadele edeceğiz? Bu yolla,
amaçlanan hedeflere nasıl ulaşacağız? Strateji geliştirecek, lobi faaliyetleri
yürütecek, projeler üretecek olan kurum mutemetlik görevine soyunmuş, buna
sıkışmış, yabancı öğrencilere burs vermek ve birkaç projeye nakdî yardımın
dışında başka hiçbir iş yapmamış. Şimdi, yabancı öğrencilere gerekiyorsa tabii
ki burs verilsin, destekliyoruz, sonuna kadar arkasındayız ama bunu Millî
Eğitim Bakanlığı yapsın, bu kurum da asıl amacı olan proje geliştirsin,
üretsin. Yani, bu altı yıllık kurum 2010 yılında kurulmuş, daha şimdiden
yaşlanmış, üretemeyen, proje geliştiremeyen hantal bir görünüm almış. Kurum
derhâl kuruluş gayesine dönük hizmet veren bir yapıya bürünmek zorunda. Amaç
neydi? 2010 yılında kanunla kurulan kurumun kuruluş gayesinde de TİKA’nın
başaramadıklarını başarmak üzere kurulduğu söylendi kurumun ki doğrudur ama bu
tespitlere dikkat edin. Bakın, TİKA’nın başaramadığını başaracak olan kurum. 
Şimdi,
değerli milletvekilleri, Sayın Başbakan Yardımcısı; 800 bin Türk’ün yaşadığı
Bulgaristan’da -biliyorsunuz herhâlde- TİKA yok. Gümülcine’de, İskeçe’de,
İstanköy’de, Rodos’ta, 150 binin üzerinde Türk’ün yaşadığı Yunanistan’da TİKA
yok. Milyonlarca soydaşımızın ve akrabamızın bulunduğu Çin’de, Rusya’da,
Irak’ta TİKA yok. TİKA’nın olmadığı bu ülkelerde, bakıyoruz, Yurtdışı Türkler
ve Akraba Topluluklarının da hiçbir faaliyeti yok, hiçbir projesi yok. Şimdi,
Kamerun’a, Cibuti’ye, Meksika’ya, Senegal’e TİKA’nın şubeler açması, projeler
yapması güzel de Bulgaristan’da, Yunanistan’da, Irak’ta, Rusya’da, Çin’de
yoksan amaçladığın gayeleri nasıl gerçekleştireceksin? Biz alkışlayalım
Meksika’da şube açtınız diye ama Bulgaristan’da yoksan, 800 bin Türk’ün yanında
yoksan amaçlarını nasıl gerçekleştireceksin?
İşte,
sayın milletvekilleri, maalesef ki hamaset söylemleriyle dış politikadaki
uygulamalar bu sonuçları yaratıyor. Dış politikadaki savrulmalar ve
tutarsızlıklar, yurt dışındaki soydaşlarımız ve akrabalarımız üzerinde de
bilinmeli ki ciddi sonuçlar yaratıyor. Söylemlerimiz sabrımızı taşırmayanın
önüne geçecek düzeyde dengeli ve kararlı olmalı. Eylemlerimiz de bugünden
yarına değişmeyecek şekilde tutarlı olmadığı sürece bilinmelidir ki bunun
ülkemizdeki sonuçları ne kadar fazla hissediliyorsa bundan çok daha, katbekat
fazlasını da yurt dışında yaşayan vatandaşlarımız, soydaşlarımız, akraba
topluluklarımız hissetmekte. İşte, tam bu ortamda Yurtdışı Türkler ve Akraba
Toplulukları da o kapsadığı amaçta, gayede, kuruluş felsefesinde yatan
milyonlarca insanın yanında olmak zorunda, kuruluş gayesine dönmek zorunda.
Ben
bir kez daha hem siyasi iktidarı hem kurumu bu noktada uyarıyor ve bir kez daha
yüce Meclisinizi saygılarımla selamlıyorum.
Sağ
olun, var olun. (CHP sıralarından alkışlar)
BAŞKAN
– Teşekkür ediyorum.
Şimdi,
Eskişehir Milletvekili Utku Çakırözer konuşacaktır. (CHP sıralarından alkışlar)
Sayın
Çakırözer, sizin süreniz on altı dakikadır.
Buyurun.

CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
hepinizi saygıyla selamlıyorum. Başta bugün görüştüğümüz kurumlarımızın
bütçeleri olmak üzere 2017 bütçemizin hayırlı olmasını diliyorum, emeği geçen
bürokratlarımıza ve Komisyon aşamasında katkısı olan tüm milletvekillerimize
teşekkür ediyorum. 
Değerli
arkadaşlarım, 2000’li yılların ilk on yılında Türkiye'nin bir hikâyesi vardı,
iktidarıyla muhalefetiyle AB üyesi olmaya kararlı, bunun için çalışan,
Anayasa’sını reforme eden bir ülke. İnsan hakları, hukuk devleti ve
demokrasisini güçlendirme arzusunda, büyüyen, gelişmekte olan ülkeler arasında
yıldızı parlayan bir Türkiye. Bir süreden beri ise Türkiye için artık yeni bir
hikâyeden, yeni bir senaryodan bahsediliyor. Özellikle de son günlerde çok
duyuyoruz bu yeni hikâyeyi. Nedir bu yeni tahminler? Birkaç yıl düşük ya da
negatif büyüme, yüksek işsizlik, giderek artacak olan kamu borcu, artan
enflasyon ve maalesef artık bu karamsar tahminlerin ardı arkası kesilmiyor.
İşte bu karamsar tabloya bugün -gazetelerde görmüşsünüzdür- eğitimdeki perişan
hâlimiz de tuz biber ekmiş durumda. Daha dört yıl öncesine göre, evlatlarımız,
eğitimde, eğitim kalitesinde çok daha geriye, çok daha sonlara, sondan 2’nci
duruma gitmiş durumda. Bunu bu kürsüde, ben, arkadaşlarım, muhalefet
milletvekilleri “Eğitim Türkiye'nin önünü açacak en temel konudur.” diye çok
dile getirdik ancak hiç dinlenmedik. 
Türkiye'nin
hikâyesi nasıl bu noktaya geldi, neden böyle yeni senaryolar konuşulur hâle
geldi, üzerinde durmamız gereken bir konudur. Her şeyden önce istikrar ve
öngörülebilirlik kalmadı. İkincisi, hukuk devletinden, demokrasiden hızla
uzaklaşmaktayız ve üçüncüsü, dış politikada yaptığımız yanlışlar ekonomimizi
vurmuş durumda. Evet, on beş yıllık tek parti Hükûmetinin siyasi istikrar
anlamına gelmediğini hep birlikte gördük, yaşadık. 15 Temmuz gecesi yaşadığımız
darbe girişimiyle bunu bizzat bu yüce Meclisin içinde gördük. 
“Türkiye’de
bir daha darbe olmaz.” dediğimiz 2016 yılında Parlamentomuzu bombaladılar,
tankları, tüfekleri insanlarımızın üzerine çevirdiler. O gece anayasal
kurumlarımızla, Meclisimizle, partilerimizle ve en önemlisi halkımızla
karşısına geçmeseydik, durmasaydık bugün belki de bizlerin hiçbiri burada
olamayacaktı. Bu yüzden, o gece hayatını kaybeden aziz şehitlerimizi bir kez
daha minnetle anıyorum, yaralılarımıza şifa diliyorum. 
Sayın
Hükûmet üyeleri, değerli arkadaşlarım; 15 Temmuz FETÖ’cü darbe girişimini
dünyaya anlatmakta daha ilk günden beri güçlük çektiniz, hâlâ da çekmektesiniz.
Muhalefet partilerinin, biz milletvekillerinin o gece bombalar altında ve
sonrasında demokrasiyi koruma yönündeki tüm gayretimize rağmen, bunu dünyaya
anlatamıyorsunuz. 
İşte,
bu noktada ikinci söylediğim husus gündeme geliyor. Konu, demokrasi ve hukuk
devleti meselesi. Vatandaşımızın hayatının her alanında adalete, evrensel hukuk
devleti ilkelerine güven duymasını sağlamak zorundayız. Bu kanlı darbeyi
planlayanlar ve icraya koyanlarla, onların destekçileriyle sonuna kadar
mücadele edilmeli, adil biçimde yargılanarak en ağır cezalar verilmeli, bu
konuda en ufak bir tereddüt hiçbirimizde bulunmamaktadır ama bunu yaparken en
aykırı biçimde de olsa yazan, çizen, düşünen insanları, eleştirilerini
beğenmediklerimizi OHAL koşulları altında cezaevlerine tıkarsanız işte o zaman
bu mücadeleyi anlatmakta güçlük çekerseniz, güçlük çekeriz. Bizim mücadelemiz,
elinde silah olanla, o silahı yurttaşımıza, polisimize, askerimize doğrultanla
olmalıdır. 
70
yaşındaki dil bilimci Necmiye Alpay’ın ne işi var Bakırköy Cezaevinde? Bakın,
4’üncü ayı bitti. Suçu, bir gazetenin danışma kurulu üyeliği; hiç toplanmayan
bir danışma kurulu. Tek isteği bu ülkeye barış, huzur ve kardeşliğin gelmesi, o
yüzden sembolik destek verdiğini ifade ediyor. Biz, o gazetenin yayınlarını
destekliyor muyuz? Hayır. Ama toplanmayan bir danışma kurulu üyeliği yüzünden
böyle bir bilim insanının cezaevine tıkılmasını hiç desteklemiyoruz. İlle
yargılayacaksanız bu insanları tutuksuz yargılayın. Karikatürist Musa Kart’ı çizgisinden,
yazar Ali Bulaç’ı, yazar Kadri Gürsel’i yazılarından, gazeteci Murat Sabuncu’yu
mesleğinden, ailelerinden kopararak aylarca cezaevinde tutmayı dünyaya
anlatamazsınız. Türkiye'de kitapseverlerin yakından tanıdığı, ülkemizin en
köklü kitap ekinin editörü Turhan Günay’ı hapse atıp üzerine bir de kitap
yasağı getirmeyi anlatamazsınız. Türkiye'nin dünyaca tanınan romancısı Aslı
Erdoğan’ı sağlık sorunlarına karşın cezaevinde tutmaya devam ederseniz, 72
yaşındaki Şahin Alpay’ı, 11 kronik hastalıkla birlikte 74 yaşında kalp piliyle
yaşayan Mardin Belediye Başkanı Ahmet Türk’ü cezaevinde tutmaya devam ederseniz
kimse inanmaz ne darbeyle ne de terörle mücadelemize.
Anayasa
Mahkemesi kararı gereği, haklarındaki karar kesinleşinceye kadar tutuksuz
yargılanması gereken milletvekillerini tutuklarsanız ne kendi insanımıza ne de
dünyaya anlatamayız terörle mücadelemizi.
Fırsat
bu fırsattır diye darbeyle, FETÖ'yle ilgisi olmayan öğretmenleri,
akademisyenleri sırf muhalifler diye görevlerinden atarsanız, işinden, aşından
ederseniz kimse dinlemez hiçbirimizi. 
Suçun
kişiselliği ilkesine rağmen, FETÖ’cü iddiasıyla tutuklananların aile
bireylerinin, eşlerinin, çocuklarının mağdur edilmesini dünyaya anlatamayız,
kamera eşliğinde avukatla görüşmeyi anlatamayız; mektup yazmayı, kitap okumayı
yasaklarsanız kimse dinlemez, kimse inanmaz demokrasi konusundaki sözlerimize. 
Kadri
Gürsel, otuz gündür 9 yaşındaki oğluyla hakkı olan on dakikalık telefon
görüşmesini yapabilmiş değil. Ya bürokratik engel çıkıyor ya da avukat, eş görüşü
olan güne telefon görüşmesi konuyor. Dün, biz bunu aktardık; Adalet Bakanlığı
yetkililerinin girişimleriyle, o da gelecek hafta için on dakikalık görüşme
ayarlanabildi. Telefon hakkı verilen günde telefon hakkının kullandırılması
lazım.
Ahmet
Turan Alkan dört ay önce mektup yazdığını, Silivri’den Üsküdar’a hâlâ o
mektubun varamadığını söylüyor.
Değerli
arkadaşlarım, arka arkaya raporlar yazılıyor Türkiye'de 15 Temmuz sonrası
darbecilere karşı verilen mücadele sırasında gündeme gelen ya da getirilen hak
ihlallerine ilişkin. Kimler yapıyor? Uluslararası Af Örgütü. Kim yapıyor?
Birleşmiş Milletler İşkence ve Kötü Muameleyle Mücadele Raportörü. Ne diyorlar?
“Yaygın işkence ve kötü muamele olduğu izlenimini aldık.” diyorlar. 
Bakın,
size BM Raportörü Melzer’in yaptığı açıklamalardan, yazdığı ön rapora koyduğu
ifadelerden bahsedeceğim. Bir Adli Tıp uzmanıyla birlikte cezaevlerine gidiyor,
bakanlıklarla görüşüyor, yargı kurumlarıyla da görüşüyor. Diyor ki: “Hükûmetin
15 Temmuz darbe girişimine karşı aldığı çok kapsamlı önlemler, toplumun geniş
kesimlerinde bir korku ve güvensizlik havası yaratarak, sadece tutuklananlar ve
aileleri değil, sivil toplum örgütleri, hukukçular ve doktorları bile Hükûmet
ve yetkilileri eleştiren süreçler başlatmaktan alıkoyuyor.” Melzer’e göre bazı
yeni yasa ve kararnameler de işkence ve kötü muameleye müsait ortam yaratıyor.
Bu ihlallerin özellikle gözaltına alınma sırasında ve gözaltında
gerçekleştiğini vurguluyor. Birlikte götürdüğü Adli Tıp uzmanının görüşülen
kişileri muayene ettiğini ve bazılarında anlatılan olaylarla tutarlı fiziki
izlerin tespit edildiğini aktarıyor. Nezarethanelerin, cezaevlerinin durumuna
ilişkin gözlemleri var. Kapasitenin yüzde 200’lere varan düzeyde aştığını
söylüyor. “Bu yerler yani otuz gün nezarette tutulan yerler insanların kırk
sekiz saatten uzun tutulabilmesine uygun değil.” diyor. 
Bu
konuda, bizim, muhalefet milletvekilleri olarak, Meclis İnsan Haklarını
İnceleme Komisyonuna da çağrımız var gidelim, bu cezaevlerini, bu
nezarethaneleri yerinde izleyelim diye. Bugüne kadar sonuç alınabilmiş değil.
Bu konuda iktidar partisine çağrıda bulunuyoruz destek olmaları için. 
Değerli
arkadaşlarım, bizim, bugün, bu insan hakları konusunu konuşurken bütçesini de
görüştüğümüz bir kurum var: Türkiye İnsan Hakları ve Eşitlik Kurumu. AB’yle
yürütülen vizesiz seyahat müzakereleri nedeniyle bu kurum kurulurken biz de
destek verdik, gece yarılarına kadar birlikte çalıştık. Bu iddialara, herkesten
önce, ya önceki ya da şimdiki kurumun bakması gerekmez miydi arkadaşlar? Zaten
onun için kurduk biz bu kurumu. En temel amaçlarından biri -bugün Sayın Bakan
sunuşunda muhtemelen anlatacak çünkü Komisyonda bize anlattı- işkence ve kötü
muameleye karşı ulusal önleme mekanizması kurmak. Bu kurum oluşurken sivil
toplum çağrıda bulundu, kendilerine danışılmasını istedi, bağımsız çalışacak
bir kurum olsun istediler; ana muhalefet olarak biz de söyledik ama yasanın bu
hâlinin ne uluslararası yükümlülükleri ne de AB’nin beklentilerini
karşılamadığını hep birlikte gördük. Nitekim, Avrupa Birliği de yaptığı
açıklamada bu konuyu karşılanmamış konular arasında açıkladı.
Biz,
bu kuruma, bir karar organı olarak İnsan Hakları ve Eşitlik Kurulu da
oluşturduk ama bağımsız değil; 8 üyeyi Bakanlar Kurulu, 3 üyeyi Cumhurbaşkanı
seçecek. Böylesine iktidara bağlı bir kurumdan Türkiye’deki insan hakları
ihlallerine müdahale etmesini bekliyoruz yani bu iddialara o yanıt versin,
doğru mu yanlış mı, hangi ölçüde doğru diye. Biz bağımsız değil diye
eleştiriyoruz ama kurul ortada yok -az sonra Sayın Bakan açıklayacaktır-
koskoca bir hiç durumunda, bütçelerini dahi harcamadan oturdukları yerde
oturuyorlar. Bu olmaz arkadaşlarım. Bakın, geçtiğimiz yıl bütçesi 4 milyon 833
bin lira, yüzde 75’ini kullanmamış, bütçesini iade etmiş, kullanılan kısmın
yarısı personel giderleri. 2016’da 5 milyon 957 bin lira bütçesi var, ağustos
sonunda sadece 1 milyon 369 bin lirasını kullanmış. Bugünlerde İnsan Hakları ve
Eşitlik Kurulu çalışmayacak da ne zaman çalışacak arkadaşlarım? 
Üçüncü
husus dış politika demiştim. Türk dış politikasının her daim dikkat edilmesi
gereken iki kritik ekseni vardır. Birincisi, Batı değerlerinden, muasır
medeniyet hedefimizden kopmamak; ikincisi ise içinde bulunduğumuz bölgede
ihtilafların sebebi değil, çözümünü sağlayan, komşularının ve bölgenin istikrarının,
barışının, huzurunun güvencesi olan bir ülke konumunda olmak. 
İkincisinden
başlayayım: Türkiye, bugün, hem komşusu ülkeler hem de bölgesindeki ülkeler
tarafından ihtilaf kaynağı bir ülke olarak görülmektedir. 
İşte
Suriye politikamız: Esad gitsin diye silahlı muhalifleri desteklemek, bizim
tarihimizde yoktur bunun örneği. 
Müslüman
Kardeşler iktidarının bizim de kabul etmediğimiz askerî bir darbeyle
düşürülmesi sonrasında Mısır’la ilişkilerimizi kestik, şimdi ilişkileri
düzeltmek istiyoruz ama Cumhurbaşkanı izin vermiyor. Mısır’da Mursi’nin idam
edilmemesi için moratoryum istiyoruz ama kendi ülkemizde idam cezası gelsin
istiyoruz. 
İşte
Irak: Başika’daki kamp konusunun Bağdat’taki yönetimle çözülmesi gerekirken biz
bunu bölgesel Kürdistan yönetimiyle çözmeye çalışıyoruz. Sonra kriz çıkıyor,
Dışişleri Müsteşarımızı çözsün diye gönderiyoruz ama aynı zamanda devletin
zirvesinden “Ne konuşacağız Bağdat’la?” diyerek ters açıklamalar yapılıyor. 
İran’la
sıkıntılı bir ilişki.
Rusya’yla,
aslında itibarımızı son derece zedeleyen bir özür sürecinin ardından
ilişkilerin düzeldiği söylenemez, ilişkiler hâlâ tek taraflı düzelmekte,
Rusya’nın lehine düzelmekte. Bakın, hâlâ domates üreticisinin, sebze meyve
üreticisinin sorunları çözülmedi. 
Biz
bugün Türk İşbirliği ve Koordinasyon Ajansı Başkanlığının bütçesini de
görüşüyoruz; yirmi beşinci yılı, kutluyorum canıgönülden, başarılı işlere de
imza atıyorlar. Bakanlarımız diyecek ki: “TİKA’nın faaliyetleri Türkiye'nin
uluslararası konumuna işaret ediyor. Kamu diplomasisi ve tanıtım açısından son
derece önemli bir ofis. 60 tane ofisi var, 150 ülkede faaliyetleri, binlerce
projeleri var.” Hepsi iyi, güzel ama bunlar Türkiye'nin global itibarına
yansıyor mu, nasıl katkı yapıyor? Ben size örnek vereyim: Birleşmiş Milletler Güvenlik
Konseyine 2008 yılında Türkiye aday oldu geçici üye olarak, AKP döneminde. 151
ülkenin oyunu alarak Türkiye üye oldu. Bundan altı yıl sonra, 2014 yılında bir
oylama daha yapıldı, bir kez daha aday oldu ülkemiz. Değerli arkadaşlarım,
sonucunu açıklıyorum: Türkiye sadece 60 ülkenin desteğini alabildi. Baksak
listeye, eminim, TİKA ofisi olan birçok ülke aleyhimizde tavır almıştır. O
övündüğümüz projeleri yürüttüğümüz Seyşeller’de, Zimbabve’de, Cibuti’de,
Vanuatu’da, Kiribati gibi ülkelerdeki faaliyetlerimiz yeri geldiğinde demek ki
kamu diplomasisinde karşılığını bulmamış arkadaşlarım, hem de artan ofis
sayısına, projeye harcanan milyarlarca dolar demeyim ama liralık vergilerimize
rağmen karşılığını bulmamış. Bunu şunun için söylüyorum: TİKA’nın bazı projeleri,
restorasyon vesaire gibi adımları bizi heyecanlandırıyor, özellikle yakın
coğrafyalarda. Hatta aramızda suyun öte yanıyla akrabalık bağı bulunanlar, yüz
binlerce akrabası orada olanlar niye Bulgaristan’da da yok, niye Batı
Trakya’da, niye Yunanistan’da da yok diye hayıflanmıyor da değiliz, olması için
size her türlü desteği de vermeye razıyız. Ama şunu söylemek istiyorum:
Dünyanın yardımda 2’nci ülkesi, en cömert ülkesi olmak, uzak coğrafyalara
yatırım yapmak önemli ama izlediğimiz dış politika dünyaya güven vermiyorsa o
aktarılan kaynaklara yazıktır. 
Değerli
arkadaşlarım, dış politikada ikinci önemli parametre ise Batı kurumlarıyla
ilişkilerdir. Geçmişte de bizim Batı’yla ilişkilerimizin kötü olduğu dönemler
oldu, Batı’nın bunda payı yok mu? Elbette var. Oradaki ön yargılar, ırkçılığa
varan yaklaşımlar tabii ki ilişkileri, halkımızı, sizleri, bizleri etkiliyor
ama aynı ön yargıların ve ırkçılığa, İslamofobiye varan yaklaşımların olduğu
başka zamanlarda ilişkilerimizin iyi olduğunu da biliyorsunuz. İşte, bakın 11
Eylülün hemen ardından dünyada İslamofobinin zirve yaptığı bir dönemde, biz
Avrupa Birliği tam üyelik adaylığını kazandık. Peki, fark nedir değerli
arkadaşlarım? Bizim Batı’yla, Avrupa’yla kriz yaşadığımız dönemler
demokrasimizin geri gittiği, darbeler, müdahaleler, antidemokratik girişimler
dönemidir arkadaşlar. Peki, ne yaptık da düzelttik? Reform yaptık. 2002
öncesinde ve daha sonra siz iktidara geldikten sonra yaptığımız Anayasa ve yasa
değişiklikleriyle Avrupa Birliğinin yolunu açtık. Almanya’sında, Fransa’sında o
dönemde ön yargılar, o dönemde ön yargılı liderler vardı ama genel eğilim,
bizim demokrasimizi, özgürlüklerimizi ileri götürdüğümüz şeklindeydi. İşte,
şimdi de bence yolu açacak olan, Avrupa Parlamentosundaki karara rağmen yolu açacak
olan yine demokrasidir, hukuk devletidir. O yüzden, 2004 yılında ellerinde
“Yes.”, “Evet.” afişleriyle Türkiye’yi istediklerini söyleyen Avrupa
halklarının bugünkü uyarısına kulak vermemiz lazım. Kararı beğenmeyebilirsiniz
ama bu karar, Avrupa halklarının Türkiye’ye bakışını göstermektedir. Bu bir
ırkçı, bu İslamofobik bir yaklaşım değil, Türkiye’nin kendi ülkesine, kendi
halkına yaptığı baskıların bir sonucudur değerli arkadaşlarım.
Değerli
arkadaşlarım, bugün görüşülecek bir başka anayasal kurumumuz Atatürk Kültür,
Dil ve Tarih Yüksek Kurumudur. Anayasa’nın 134’üncü maddesi bu kurumun görevini
şöyle tarif ediyor: “Atatürkçü düşünceyi, Atatürk ilke ve inkılâplarını, Türk
kültürünü, Türk tarihini ve Türk dilini bilimsel yoldan araştırmak, tanıtmak ve
yaymak.” Atatürkçü düşünceyi, Atatürk ilke ve inkılaplarını yaymak için
2015’te, 2016’da ne yapılmıştır; Atatürk’le doğrudan bağlantılı sempozyum,
panel, bilimsel etkinlik sayısı kaçtır, merak ediyorum. Ben baktım etkinlik
takvimlerine; bolca uluslararası kitap fuarları var, bolca -tabii ki saygı
duyduğum- bilimsel araştırmalar var ama Atatürk’le doğrudan bağlı, Atatürkçü
düşünceyle doğrudan bağlı çok az sayıda, çok ender sayıda toplantı bulunmakta.
Yöneticilerine, geçmişlerine, yaptıkları işlere siz de bakın, eminim
alanlarında saygın isimlerdir ama baktığınızda Atatürkçü düşünceyle, Atatürk’ün
yaptıklarıyla ilgili bir tane dahi araştırma bulunmamaktadır değerli
arkadaşlarım. 
Atatürk
Araştırma Merkezinin misyonu, Atatürk ve eseri hakkında bilimsel araştırmalar
yapmak, yaptırmak ve sonuçlarını yaymaktır. Ama, yöneticilerine, yaptıkları
çalışmalara bakıyorsunuz, onlarca makale yazmışlar ama hepsi Osmanlı Dönemi,
hepsi tarihte daha eski dönemler. Eminim saygın bilim insanları ama Atatürk
için neler yapılıyor diye sormadan edemiyorum değerli dostlarım.
Burada
bir konuyu daha vurgulayarak konuşmamı bitirmek istiyorum. Atatürk Uluslararası
Barış Ödülü verilmekteydi, Adalet ve Kalkınma Partisi döneminde verilmez oldu.
“Sadece sıfırlı ve beşli yıllarda verelim.” dendi ama geçen yıl beşli bir
yıldı, verilmedi. Türkiye Cumhuriyeti böylesine onurlu bir ödülü verecek kimse
bulamamakta mıdır? 
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – Neden Nobel Ödüllü bilim insanımız Aziz Sancar’ı düşünmüyorsunuz?
Diyeceksiniz ki: “Onun ödülü daha sonra açıklandı.” Sayın Bakanlar, değerli
arkadaşlarım; bu kadar zor mu bir tüzük değişikliği yaparak ödülünü Atatürk’e
armağan eden, Anıtkabir’e bağışlayan Sayın Sancar’a Atatürk Uluslararası Barış
Ödülü’nü vermek?
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Çakırözer.
Sayın
Yıldırım, sisteme girmişsiniz. 60’a göre bir dakika süreyle söz veriyorum.
Buyurun.
V.- AÇIKLAMALAR (Devam)
3.- Muş Milletvekili Ahmet Yıldırım’ın,
Europe Online haber sitesinin Suriye’den Türkiye’ye geçmek isteyen sivillerin
öldürüldüğü haberleriyle ilgili bilgi almak istediğine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, biliyorsunuz Türkiye İnsan Hakları ve Eşitlik Kurumunun bütçesini
görüşüyoruz. Sayın Bakanlar buradayken sorayım. Bugün İngilizce yayın yapan
Avrupa merkezli Europe Online haber sitesi İngilizce yayınlamış haberini.
Britanya merkezli Suriye İnsan Hakları Gözlemevi’ne dayanarak söylüyor Sayın
Bakan. Son bir yılda Suriye’den Türkiye’ye geçmek isteyen 163 sivilin
öldürüldüğünü, en son pazartesi günü 7 sivilin öldürüldüğünü, 3’ünün
yaralandığını ifade eden bir haber. Bunu özellikle sormak istiyorum çünkü son
on günde gerek Birleşmiş Milletler gerek Avrupa Konseyi İnsan Hakları Komitesi
gerekse en son dün Uluslararası Af Örgütünün Türkiye'nin insan hakları
karnesine dönük ciddi iddiaları ve raporları var. Ben, özellikle bu Suriye’de
sınırdan geçen ve en son pazartesi günü cereyan ettiği iddia edilen bilgiyi
sormak istiyorum. 
Teşekkür
ederim. 
BAŞKAN
– Teşekkür ediyorum Sayın Yıldırım. 
Buyurun
Sayın Özel.
4.- Manisa Milletvekili Özgür Özel’in,
Fırat Kalkanı operasyonu kapsamında El Bab’da Türk Silahlı Kuvvetlerine yönelik
bir saldırı gerçekleştirildiğine ve 2 askerin şehit olduğuna, Hükûmetin
gelişmeler konusunda Meclisi bilgilendirmesi gerektiğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Sabah
güzel dileklerle başlamıştık ama maalesef biraz önce haber ajanslarında Fırat
Kalkanı kapsamında El Bab’ta bulunan Türk Silahlı Kuvvetleri varlığına yönelik
bir saldırı gerçekleştiği, 2 askerimizin şehit olduğu, yaralıların bulunduğu
haberi var. Öncelikle, tabii ki askerlerimize rahmet, yaralılarımıza acil
şifalar diliyoruz ama bu konuda Meclis toplantı hâlindeyken bu tip gelişmeler
olunca ki özellikle Fırat Kalkanı operasyonunda oradaki askerî varlığımız
konusunda... Daha önce de çok kez Hükûmetin gelişmeler hakkında Meclisi
bilgilendirmesi gerektiğini söylemiştik.
Sizin
ve Sayın Bakanın takdir edeceği uygun bir zaman diliminde bu konuda bir
bilgilendirme yapılırsa da çok memnun oluruz. 
Çok
teşekkür ederim Sayın Başkan.
BAŞKAN
– Teşekkür ediyorum Sayın Özel.
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Ahmet Aydın’ın, El Bab’da şehit olan 2 askere Allah’tan rahmet dilediğine
ilişkin konuşması
BAŞKAN
– Biz de El Bab’taki hain olaydan dolayı, son dakika haberlere yansıdığı
kadarıyla, 2 askerimize Allah’tan rahmet diliyoruz. Yaralı askerimiz varmış,
öğrendiğimiz kadarıyla, ona da Allah’tan şifalar diliyoruz. Bu tür kaza ve
belalardan, musibetlerden Rabb’im ülkemizi, askerlerimizi, güvenlik güçlerimizi
ve tüm vatandaşlarımızı muhafaza eylesin diyorum. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Söz sırası tekrar sizde Şenal Sarıhan, buyurun. (CHP sıralarından alkışlar) 
Yoğun
istek üzerine 2’ci defa kürsüye çıkıyorsunuz. 
Dört
dakikalık bir süreniz var. 
CHP
GRUBU ADINA ŞENAL SARIHAN (Ankara) – Bu yoğun isteğin daha çok AKP sıralarından
olmasını dilerdim ama ne yazık ki yoğunluk bu tarafta görülüyor. (CHP
sıralarından alkışlar) 
Değerli
arkadaşlar, dün insan hakları konusunda yine Sayın Adalet Bakanı ile bizim grup
başkan vekilimiz arasında bir tartışma geçti ve biraz ortada kaldı diye
düşünüyorum. AKP, daha doğrusu düzeltiyorum Hükûmet, hangi konulara çekince
koydu ve Birleşmiş Milletler Kişisel ve Siyasal Haklar Uluslararası Sözleşmesi
çerçevesinde ne istedi, nelerin kısıtlanmasını, nelerle ilgili çekince istedi?
Ben bunları biraz burada anlatmak istiyorum çünkü Atatürk Kültür Merkezi şu
anda konuşulan konu. Bildiğiniz gibi, Anayasa’nın 134’üncü maddesi kapsamında
yürürlüğe girmiş olan bir kurum. Bu kurumun amacı bilimsel araştırmalar yapmak,
bilimsel üretimde bulunmak. Bilimsel çalışma ve bilim üzerine konuşmanın da
esas yerinin Parlamento olduğunu düşünüyorum; yoksa, bizim, havadan sudan
konuşarak Türkiye üzerine doğru politikalar üretmemiz mümkün olmayacak ya da
sorunları doğru saptamamız mümkün olmayacak. 
Bakınız,
hangi maddelere çekince koymuşuz, ayrıntılarına girmeyeceğim; atıf yaparak,
madde adı söyleyerek… 1’incisi hak arama özgürlüğü, 9’uncu madde özgürlük ve
güvenlik hakkı. Neyi kapsar? Gözaltı süreçlerini kapsar, haksız tutuklanmamayı
kapsar. 10’uncu madde tutukluların haklarını, 12’nci madde seyahat özgürlüğünü,
13’üncü madde yabancıların sınır dışı edilmelerine ilişkin hakları kapsar.
14’üncü madde adil yargılanma hakkını, 19’uncu madde ifade özgürlüğünü; 17’nci
madde mahremiyet hakkını, özel yaşam hakkını; 22’nci madde örgütlenme özgürlüğünü,
25’inci madde siyaset hakkını, 21’inci madde -karışık olarak okudum- toplanma
özgürlüğünü, 27’nci madde azınlıkların korunmasını ve 26’ncı madde hukuk önünde
eşitliği. 
Şimdi,
siz bütün bu temel hak ve özgürlüklerle ilgili çekince koyuyorsunuz ve bu
çekinceyi bildiriyorsunuz. Bu nedir arkadaşlar? Biraz önce ifade etmeye
çalıştım ve cümlem yarım kaldı, dedim ki: Eğer eleştiri hakkını kullanamıyorsak
yani siyasi olan -ki dün ifade edildi bir siyasi makam olduğu- Cumhurbaşkanını
eleştiremiyorsak, ona dokunan yanıyorsa Türkiye de yanar diye ifade ettim.
Şimdi yineliyorum: Şu haklar, şu sıraladığım haklar, bütün bunlara siyaset
hakkı da dâhil… O sebeple, HDP’li milletvekillerinin tutuklamış olmasını çok
garip karşılamamak gerekiyor çünkü bu konuda bir çekince var, gazeteci
arkadaşlarımızın tutuklanmış olmalarını ya da işkence olgusunun alabildiğine
yaygınlaşmış olmasını garipsememek gerekiyor. Biz şimdi kalkıyoruz diyoruz ki:
Yaşam hakkı var mıydı, yok muydu? Bütün şu temel insan hakları eğer korunmuyorsa
orada yaşamaktan söz edilebilir mi arkadaşlar? Dün burada yine ifade edildi,
“Nefes alamıyoruz.” denildi; halk nefes alamıyor, biz de nefes alamıyoruz.
Hakların bu kadar kısıtlandığı bir süreçteyiz. 
Anımsatıyorum
arkadaşlar, sözleşmenin 4’üncü maddesi durumun gerektirdiği ölçüde sınırlamayı
emreder. Aynı zamanda, bu sınırlama temel haklara ilişkin olarak kesinlikle
yapılamaz. Şimdi yaptığımız iş, OHAL’le birlikte yapmış olduğumuz iş temel hak
ve özgürlüklerin kısıtlanmasıdır ve bu hak çerçevesi içinde nefes alabilme
özgürlüğünün ortadan kaldırılmış olmasıdır. 
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Sarıhan.
Söz
sırası, İzmir Milletvekili Mustafa Ali Balbay’a aittir. 
Buyurun
Sayın Balbay. (CHP sıralarından alkışlar)
Süreniz
on dakikadır. 
CHP
GRUBU ADINA MUSTAFA ALİ BALBAY (İzmir) – Teşekkür ediyorum Sayın Başkan.
Sevgili
arkadaşlar, Türk Dil Kurumu bütçesi üzerine konuşmamı yapacağım. 
Tabii,
Türk Dil Kurumu gerçekten Türkçemizi temsil etmesi gereken ve geliştirmesi gereken
bir kurum. Türkçemiz dünyada ilk 10 dil arasında. Ancak, sevgili arkadaşlar,
Türk Dil Kurumunun temel işlevinin 2011 yılında yapılan değişikliklerle
azaltıldığını vurgulamak istiyorum.
Sorumlu
Sayın Bakan da buradayken şu konunun altını ısrarla çiziyorum ve Bakanı bu
konuda net bir konuşma yapmaya davet ediyorum. Kamuoyunda Türkiye İş Bankasının
ortaklarından birinin CHP olduğunu ve buradan kâr payı aldığını sık sık
AKP’liler vurgular. Cumhuriyet Halk Partisi, İş Bankasından kâr payı
almamaktadır; Atatürk’ün vasiyeti üzerine Cumhuriyet Halk Partisine düşen bütün
payın Türk Dil Kurumunun ve Türk Tarih Kurumunun güçlendirilmesine ayrılması
gerekmektedir. Bunu açıklamasını ve bu konuda net bir değerlendirme yapmasını
talep ediyorum. 
Arkadaşlar,
tabii, Türkçemiz çok zengin bir dil dedim ve anlatım gücü de yüksek bir dil.
Adalet ve Kalkınma Partisi iktidarının son on dört yıldaki icraatını herkes
affetse Türkçe affetmeyecek ve tarih, bu dönemi çok net ifadelerle yazacak. Ben
ana hatlarıyla bunları vurgulamak istiyorum:
Her
şeyden önce, Bakanlar Kurulunun adı olmuş “saraya bakanlar kurulu.” Başka
hiçbir şeye bakmıyorlar, sadece ve sadece oradan gelen talimata bakıyorlar. 
Bakanlıkların
tablosu ise… Millî Eğitim Bakanlığı bir yurt yapmaktan dahi âciz; üniversite
öğrencilerinin yüzde 10’una, temel eğitimdeki öğrencilerin sadece ve sadece
yüzde 1’ine yurt yapabilmektedir. Siz bu öğrencilere yurt yapamazken onları
nasıl yurtsever yapacaksınız? Yine, Millî Eğitim Bakanlığı son on dört yılda
üniversiteye giriş sınavlarını 11 kez değiştirdi arkadaşlar, 11 kez. Yine,
Bakanlık, FATİH Projesi’ni 2010 yılında başlattı, 2014 yılında son şeklini
verecek, bitirmiş olacaktı; 2 kez uzattılar, şimdi 2018’e kaldı. Fatih Sultan
Mehmet bu zaman dilimi içinde İstanbul’u 3 defa fethederdi, siz daha bir
projeyi yapamadınız. (CHP sıralarından alkışlar)
Arkadaşlar,
bugün, sadece bugünkü gazetelerde, Birgün gazetesi ve Hürriyet manşet yapmış,
lütfen okuyun eğitimin içinde bulunduğu durumu. Hürriyet aynen diyor ki:
“Maalesef Karne Kötü”, Birgün gazetesi de “Eğitimde gerileme bizden soruluyor!”
diyor. Ve tablo şu: Sondan 2’nciyiz arkadaşlar. Bir bakın, bir okuyun çünkü
fenden, matematikten sonra okumada da sondan 2’nciyiz. Türkiye’de “okuma”
deyince “meydan okuma”, “bildiğini okuma”, “hariçten gazel okuma…” Bıraktınız
kitap, defter okumayı, unuttunuz arkadaşlar. (CHP sıralarından alkışlar) 
AR-GE
araştırmalarında bir rakamı vererek devam etmek istiyorum. Bunun reklamı olmaz,
sadece Toyota firmasının AR-GE’ye ayırdığı para 10 milyar dolar, bütün
Türkiye'nin ayırdığı para 8 milyar dolar. Biz, dar gelirliyle, deyim yerindeyse
“dar-ge”yle uğraşmaktan AR-GE’yle uğraşmaya para bulamıyoruz arkadaşlar.
BÜLENT
TURAN (Çanakkale) – Daha iyisini de yapabilirsin.
MUSTAFA
ALİ BALBAY (Devamla) - Tabii, öteki bakanlıkların tablosu da ortada. Enerji ve
Tabii Kaynaklar Bakanlığı sadece ihalelerin nereye dağıtılması gerektiğiyle,
kimlere pay verilmesi gerektiğiyle uğraşıyor. Enerji ve Tabii Kaynaklar
Bakanlığı olmuş “enerjide tatlı kıyaklar bakanlığı.” 
İçişleri
Bakanlığına bakıyoruz, memleketin her yerinde OHAL nedeniyle ya yasaklar var ya
suçlar var. Ya, İçişleri Bakanlığının adını “suç işleri bakanlığı” diye
değiştirin, yapamıyorsanız “hiç işleri bakanlığı” deyin arkadaşlar. (CHP
sıralarından alkışlar)
HASAN
BASRİ KURT (Samsun) – Kelime oyunu yapma, kelime oyunu.
MUSTAFA
ALİ BALBAY (Devamla) - Bir yeni bakanlık kurdunuz, Çevre ve Şehircilik
Bakanlığı diye. Bakanın Kayseri’de gerçekten şehircilik yaptığına ilişkin
haberleri duyuyorduk ama o bakanlık da olmuş “beton ve rantiyecilik bakanlığı.”

BÜLENT
TURAN (Çanakkale) – Ortaokul öğrencisi…
MUSTAFA
ALİ BALBAY (Devamla) - Ayıptır, gelecek kuşaklara bırakacağımız çevre adına
ayıptır!
Arkadaşlar,
yine güncel durum, asgari ücret tartışma konusu, Bakan bile “Sıfır zam verelim.”
diyor. Emeklilik yaşında Avrupa’yla yarışıyoruz, emekliye ücret ve maaşta
Afrika’yla. Ücretliden alınan vergide Avrupa şampiyonuyuz, ücretlinin millî
gelirden aldığı payda sonuncuyuz. Yani Çalışma ve Sosyal Güvenlik Bakanlığı da
olmuş “çatışma ve sosyal gerginlik bakanlığı.” (CHP sıralarından alkışlar)
BÜLENT
TURAN (Çanakkale) – Daha iyilerini yapabilirseniz… Bunlar iyi değil.
MUSTAFA
ALİ BALBAY (Devamla) - Devam edersek arkadaşlar. Dışişleri Bakanlığında ise
güya tabii “sıfır sorun”, bütün onlardan vazgeçtik, Avrupa’ya girecektik
neredeyse birbirimize girecek hâldeyiz. “Yurtta barış, dünyada barış.”la
başladınız ama ne yazık ki -biraz önce arkadaşlarımız da duyurdular
çevremizdeki ülkelerden gelen haberleri- artık “Yurtta savaş, dünyada savaş.”a döndünüz.
Dışişleri Bakanlığının adını da “düş işleri bakanlığı” olarak değiştirin
diyorum.
Şimdi,
tabii, Kıbrıs konusu da gündemde. Sayın Bakanın dinlemesini diliyorum.
BAŞBAKAN
YARDIMCISI VEYSİ KAYNAK (Kahramanmaraş) – Dinliyoruz, dinliyoruz.
MUSTAFA
ALİ BALBAY (Devamla) – Babası mezardan kalksa der ki: “Oğlum Tuğrul, biraz
doğrul, bu Kıbrıs’ta ne oluyor?” (CHP sıralarından alkışlar) Kıbrıs’a her yılı
çözüm yılı ilan ettiler; 2004’ten beri çözüm yılıydı, 2004’ten beri. 2005 çözüm
yılı, 2006 çözüm yılı, 2007 çözüm yılı, 2010 çözüm yılı, 2016’yı da çözüm yılı
ilan ettiniz… 
BÜLENT
TURAN (Çanakkale) – Balbay olmuş “Baybay.”
MUSTAFA
ALİ BALBAY (Devamla) – Türkiye’yi kandırdınız, Kıbrıslıları da kandırıyorsunuz,
ada insanlarını umut yorgunu yaptınız.
Tabii,
Tarım Bakanlığı… Verecek çok örnek var ama 1980’li yıllarda biz Kanada’ya
mercimek ihraç ediyorduk, şimdi Kanada’dan mercimek ithal ediyoruz. Ne olmuş,
Tarım Bakanlığı olmuş “yatarım bakanlığı.” (CHP sıralarından alkışlar) Taze
durum, pancarda… 
BÜLENT
TURAN (Çanakkale) – Bu nedir ya Allah aşkına!
MUSTAFA
ALİ BALBAY (Devamla) – Bakın, bu rakamlara lütfen cevap verin. Pancar
üreticisine kota koyuyorsunuz…
HAKAN
ÇAVUŞOĞLU (Bursa) – Vaybay, Vaybay!
MUSTAFA
ALİ BALBAY (Devamla) – …ama pancar üreticisine kota koyarken Amerika’dan şeker
ithalatına sıfır vergi yapıyorsunuz, bari bunun hesabını verin çiftçiye. 
ÖMER
FETHİ GÜRER (Niğde) – Bu yıl fiyat da vermediler pancara.
MUSTAFA
ALİ BALBAY (Devamla) – Şimdi, tabii, en önemli durum Adalet Bakanlığının içinde
bulunduğu tablo. Sayın milletvekilleri, tabii Adalet Bakanlığının da adalet
dağıtması gerekirken olmuş “adaleti dağıtma bakanlığı.”
Şu
anda sayın milletvekilleri, “FETÖ’yle mücadele” adı altında 40 binden fazla
insanı tutukladınız. Dün Sayın Bakan Numan Kurtulmuş itiraf etti: “Daha
bitiremedik bu mücadeleyi, henüz daha bütün aşamalarına ulaşamadık.” dedi. Şu
anda o darbe gecesinin bildirisini yazanı bulamadınız ama Millî Eğitim
Bakanlığının “Üye olun.” dediği sendikalara üye olanları bulup cezaevine
attınız arkadaşlar. Bu FETÖ bataklığıyla adam gibi mücadele edin, tasasını bize
bırakmayın. O bataklıkla adam gibi mücadele edemiyorsunuz, tasasını da
Cumhuriyet Halk Partisine sıçratmaya çalışıyorsunuz; bunu başaramazsınız, o
bize sıçramaz arkadaşlar. FETÖ’yle ilgili, sadece benim 1990’lı ve 2000’li
yıllar boyunca -şöyle arşive baktım- yazdığım yazı sayısı, sadece benim
yazdığım yazı sayısı 40’ı geçmiş; “Gülen imparatorluğu” demişiz, “Gülen’e
devlet protokolü” demişiz, hatta, baktım, Gülen’e “paralel devlet” lafını ilk
defa biz köşemizde kullanmışız. 
BÜLENT
TURAN (Çanakkale) – Hangi yıl? 
MUSTAFA
ALİ BALBAY (Devamla) – Zamanında ortak yaptınız, şimdi de mücadele ederken, her
yerinize bulaşmış… Her yere bulaştırabilirsiniz ama bunu bize bulaştıramazsınız
sayın milletvekillerim. 
ŞİRİN
ÜNAL (İstanbul) – Tam içindesiniz zaten. 
MUSTAFA
ALİ BALBAY (Devamla) – Tabii, yine, ayrıca vurgulamak istediğim bir başka durum
-süremiz daraldı ama- özellikle emekli yurttaşlar bizden cevap bekliyorlar.
Yılbaşı itibarıyla, şu anda, emeklilere ne vereceğinizi çok net açıklayın çünkü
emeklilik yaşında Avrupa çapında, Avrupa katında ama maaşında, arkadaşlar,
Afrika katındayız. 
Bütün
bu mücadeleye “kurtuluş savaşı” adını vermeye çalışıyorsunuz. Eğer sizin bu
mücadelenizi Kurtuluş Savaşı’na benzetmek gerekirse, sayın milletvekillerim,
sizin yaptığınız ulusal kurtuluş savaşı değil, ulustan kurtuluş savaşıdır. Bunu
başaramayacaksınız diyorum, hepinize saygılar sunuyorum. (CHP sıralarından
alkışlar) 
RAMAZAN
CAN (Kırıkkale) – Bay bay! 
BÜLENT
TURAN (Çanakkale) - Balbay oldu baybay!
BAŞKAN
– Teşekkürler Sayın Balbay. 
Cumhuriyet
Halk Partisi Grubu adına son konuşmacı, Bursa Milletvekili Nurhayat Altaca
Kayışoğlu. (CHP sıralarından alkışlar) 
Buyurun
Sayın Altaca Kayışoğlu.
Efendim,
yoğun tezahüratla geldiniz.
Süreniz
yedi dakikadır. 
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ediyorum. 
Sayın
Başkan, değerli milletvekilleri; öncelikle, El Bab’da şehit düşen 2 askerimize
Allah’tan rahmet diliyorum, yaralılara acil şifalar diliyorum. Tabii, bunları
sadece duyup o anda bir taziye dileğiyle geçiştiriyoruz ama bu şehitlerimizin
sorumlusu maalesef bugünkü iktidardır, bunu da net bir şekilde ortaya koymak
gerekiyor. Cumhurbaşkanının deyimiyle Esad’ı devirmek için Suriye’ye gidip
orada toprağa düşen gencecik fidanlarımızın hesabı da elbet bir gün
sorulacaktır. 
2017
Yılı Bütçe Kanunu Tasarısı’nda Türk Tarih Kurumu bütçesi üzerinde söz almış
bulunmaktayım. 
Türk
Tarih Kurumu, 12 Nisan 1931 tarihinde Türk tarihi ve Türkiye tarihinin çağdaş
sosyal bilim anlayışıyla araştırılması, desteklenmesi ve tarih bilincinin
yaygınlaştırılması amacıyla Mustafa Kemal Atatürk’ün desteğiyle kurulmuştur ve
bu kurum, 1935’te ilk arkeolojik kazısını Alacahöyük’te gerçekleştirmiştir o
günkü imkânlarla. Bugüne baktığımızda, neredeyse bütün arkeolojik kazıların
durmuş olduğunu ve tarihin araştırılmasına gerek duyulmadığını üzüntüyle
görüyoruz maalesef. 
Biraz
önce Sayın Balbay söyledi, ben de tekrar hatırlatmak istiyorum: 1938 yılında,
Mustafa Kemal Atatürk, vasiyetnamesinde Türkiye İş Bankası hisselerinin kâr
payının yarısını da Türk Tarih Kurumuna bağışlamıştır ve Türk Tarih Kurumu,
Mustafa Kemal Atatürk’ün mirasıyla idare edilmektedir. Bu mirasa da uygun bir
şekilde yönetilmesini temenni ediyoruz. Aynı zamanda, Uluslararası Akademiler
Birliğinin de tek üyesidir Türkiye'den. 
Şimdi,
“Bu kurum neler yapıyor?” diye sitesine bir girip baktım. 17 Kasımda bir
sempozyum düzenlemiş, “Mercidabık Sempozyumu” yani Yavuz Sultan Selim’in Mısır
seferini ve halifeliğin Osmanlı’ya geçişini. Daha sonra bakıyoruz, 15 Aralıkta
bir sempozyum daha düzenliyor bu kurum, adı “Yavuz Sultan Selim Han ve 500’üncü
Yıl Dönümünde Kudüs Sempozyumu.” Daha sonra bakıyoruz, 29 Aralıkta yine bir
sempozyum düzenliyor, “Kanuni Sultan Süleyman’ı Anma Sempozyumu.” 
HASAN
BASRİ KURT (Samsun) – Kim verdi bunları, Batı Çalışma Grubu mu? Batı Çalışma
Grubu mu verdi bunları?
NURHAYAT
ALTACA KAYIŞOĞLU (Devamla) – Evet, görüyoruz ki aslında bugün yaşadığınız
dönemle örtüşen bir dönemi, özendiğiniz bir dönemi araştırmayı tercih
ediyorsunuz. Bugünkü yönetim anlayışıyla gerçekten örtüşüyor. O günlerde de
halk saraya mektup yazıyordu, diyorlardı ki: “Açız, buğday yok, otluyoruz.”
Ama, saray zevküsefa içindeydi. Üretim yoktu, savaş ekonomisine muhtaçtı halk.
Eğer bir sefere çıkarlarsa elde edecekleri ganimetlerle geçinebiliyorlardı.
Bugünden çok farklı değil. Hâlbuki biz ne isterdik? Bu kurumun gerçekten
objektif bir şekilde tarihimizi araştırmasını, bu kurumun Lozan’a dil
uzatanlara gerçekleri haykırmasını isterdik. (CHP sıralarından alkışlar) Türk
Tarih Kurumunun, Mustafa Kemal Atatürk’e “külhanbeyi” diyenlere onun ne kadar
beyefendi, diplomatik bir dille dış politikayı yürüttüğünü ve kazanımlar elde
ettirdiğini suratlarına çarpmasını isterdik ama maalesef Türk Tarih Kurumu
sadece Atatürk’ün mirasını yiyor ve tarihe bu, Türkiye'nin en devrimci, en
ilerici, en aydınlanmacı, en kalkınmacı dönemine, tarihine sahip çıkmıyor. 
Evet,
bu kurum gerçekten görevini yapsa, tarihten ders çıkarmayı da öğreneceğiz. Ne
öğreneceğiz mesela? Mesela, tarihte her zaman yürütme ile yasamanın çatıştığını
ve genellikle tek adamların, kralların, diktatörlerin yasamanın elindeki
yetkileri almaya çalıştığını ve yasamanın buna karşı direndiğini öğreneceğiz
ama maalesef Türk Tarih Kurumu görevini yerine getirmiyor. Bir gün tarih
bugünleri yazacak, evet, yazacak ve bugünü yaşayanlar tarihe ya altın harflerle
ya kanlı harflerle adlarını yazdıracaklar. Bir gün Ahmet Davutoğlu sempozyumu
yapılacak belki tarihten ders çıkarmak için ve komşularla sıfır sorun hedefinden
sıfır komşu çukuruna nasıl yuvarlandığımızı öğrenecek gelecekteki gençlerimiz.
Bir gün Binali Yıldırım sempozyumu yapılacak, denetimli serbestlik altında
düşük profilli bir yönetimin nasıl yapılacağını, nasıl yapıldığını öğrenecek
gençlerimiz. (CHP sıralarından alkışlar)
BÜLENT
TURAN (Çanakkale) – Çok ayıp bunlar, çok ayıp! 
NURHAYAT
ALTACA KAYIŞOĞLU (Devamla) – Bir gün belki Bülent Arınç sempozyumu yapılacak ve
o dönemde Türkiye'nin nasıl kumpaslarla örüldüğünü öğrenmiş olacak. Bir gün
Recep Tayyip Erdoğan sempozyumu yapılacak…
BAYRAM
ÖZÇELİK (Burdur) – Orada dur!
NURHAYAT
ALTACA KAYIŞOĞLU (Devamla) – …ve bir kişinin hırsları için ülkenin ekonomik
olarak, sosyal olarak, eğitim anlamında, ahlaki anlamda ve her anlamda ülkenin
nasıl bir karanlığa, nasıl bir uçuruma sürüklendiğini öğrenecek gençlerimiz,
geleceğimiz. 
BÜLENT
TURAN (Çanakkale) – Çok teessüf ediyoruz, bu konuşma hiç yakışmadı size.
NURHAYAT
ALTACA KAYIŞOĞLU (Devamla) – Evet, “Kandırıldık.” diyerek maalesef
kurtulamayacaksınız çünkü öyle deyince tarih bu yaşananları silmiyor. Geçmişte
olduğu gibi birileri oturup tarihi yazmıyor; tarihi her gün yaşıyoruz, sosyal
medyada yazılıyor, İnternet’te yazılıyor, az da olsa muhalif gazeteler de
bugünü yazıyorlar. Dediğim gibi “Kandırıldık.” diyerek bu yaptıklarınızı
silemeyeceksiniz ve cumhuriyet tarihine eğer altın harflerle geçmek
istiyorsanız, içine sürüklenmeye çalışıldığımız bu karanlık döneme “Dur.” demek
sizin elinizde değerli arkadaşlar. Bugüne kadar zaten birikmiş bir kara tablo
var. Maalesef, adınız, 301 madencinin kanıyla yazılacak. Maalesef, adınız,
Aladağ’da yanarak vefat eden, her hatırladığımızda içimizin cız ettiği 11
küçücük kızımızın kanıyla yazılacak; şehitlerimizle, bombalarla, her gün gelen
şehit haberleriyle yazılacak. Ama bunu değiştirmek, bu kara günlerden çıkmak
sizin elinizde, hepimizin elinde, bunun için getirilecek anayasa değişikliğine
“Hayır.” demeniz yeterlidir diyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Şimdi,
Adalet ve Kalkınma Partisi Grubu adına ilk söz Mardin Milletvekili Orhan
Miroğlu’na aittir. 
Buyurun
Sayın Miroğlu. (AK PARTİ sıralarından alkışlar) 
Adalet
ve Kalkınma Partisi Grubu adına konuşan tüm konuşmacıların süresi beş dakikayla
sınırlıdır. 
Buyurun.

AK
PARTİ GRUBU ADINA ORHAN MİROĞLU (Mardin) – Teşekkür ediyorum Sayın Başkan. 
Değerli
milletvekilleri, El Bab’da hayatını kaybeden, şehit olan 2 askerimize Allah’tan
rahmet ve yaralı askerimize de Allah’tan şifa diliyorum. 
İnsan
Hakları ve Eşitlik Kurumunun Hükûmetimizce öngörülen bütçesi üzerine konuşmak
için söz aldım.
Öncelikle,
dünyada ve Türkiye’de insan hakları alanını ve demokrasiyi korumak için zulme,
şiddete ve terörizme karşı mücadele ederken hayatını kaybeden, ihlale uğrayan,
hakları gasbedilen insanları ve halkları saygıyla anmak istiyorum ve 15 Temmuz
şehitlerini elbette ki hatırlamak istiyorum. İnsan haklarının konuşulduğu her
platformda onları minnet ve şükranla hatırlayacak ve yâd edeceğiz. Bu
vesileyle, dünya demokrasi tarihine altın harflerle geçen tarihin o en uzun
gecelerinden birinde, 15 Temmuz darbesine karşı mücadele ederken şehit olan
yurttaşlarımıza Allah’tan rahmet diliyor, saygıyla anıyorum.
Eğer
bugün dünya, insanlık onurunun en zor zamanlarında bile ve hâlâ korunmaya
çalışıldığı bir dünyaysa, bunu her şeyden önce hayatlarını bu mücadeleye adamış
insanlara, fikir adamlarına ve insan hakları aktivistlerine borçluyuz.
Değerli
milletvekilleri, Sayın Başkan; İnsan Hakları ve Eşitlik Kurumunun doğrusu
çeşitli sebeplerle tecrübe edemediğimiz, çalışmalarından faydalanamadığımız
İnsan Hakları Kurumunun yerine kurulması, Türkiye’nin insan hakları mücadele
tarihi ve bu mücadelenin geleceği bakımından son derece önemli bir adımdır.
İnsan
Hakları ve Eşitlik Kurumu hem görev alanı tanımı hem belirli bir bütçeye sahip
olacak olması hem de insan hakları alanını belirleyen konulardan biri olan
ayrımcılık, ihlaller ve ihlallerden doğan hak taleplerinin merkezinde yer
alacak bir kurum olarak nihayet toplamda 150 kişi civarında olması düşünülen
uzmanlardan oluşacak bir kadroyla çalışacak olması, bir insan hakları
müktesebatına sahip olmak ve bu alanda kurumsallaşmak için 2000’li yıllardan bu
yana hayata geçirilen reformların sürdürülebilmesi açısından da son derece
önemlidir. 
Hem
kurumun kuruluşuna hem de artık bir bütçeye kavuşacak olmasına bakarak,
geçmişte çeşitli hukuksuzluklar yaşamış, ihlale uğramış, Kürtçe konuştuğu için
hapis cezası almış, Kürt kimliğinin tanınması ve kültürler arası eşitlik
nedeniyle cezaevinde uzun yıllar hapis yatmış, 1980 askerî darbesinden
başlayarak hayatının tam yirmi üç yılını siyasi yasaklı olarak yaşamış biri
olarak, yıllar sonra, bir gün gelecek de İnsan Hakları Kurumu ve eşitlik
üzerine bir milletvekili olarak söz alıp konuşacağımı doğrusunu isterseniz
rüyada görsem inanmazdım. Bu, tarihin bir ironisi ve hoş bir sürprizi gibi
geliyor bana.
O
yıllarda cezaevlerinde tutulan insanlar gözünü koğuşların ve hücrelerin
kapısına diker, Avrupalardan filan bir heyetin ziyaret etmesini ve seslerini
dünyaya duyurmasını beklerlerdi. Türkiye’den AİHM’e yollanan davalar biriktikçe
birikirdi. Hayata geçirdiğimiz reformlardan sonra şimdi cezaevlerinde meydana
gelen kötü muamele, işkence ve hak ihlallerini araştırmak için mahkûmların
umudu –hepimiz bilmeliyiz ki- elbette Türkiye Büyük Millet Meclisindedir ve bu
Mecliste kurulan komisyonlardadır.
Adil
yargılanma hakkı için artık adres AİHM değil, büyük ve geniş manada Anayasa
Mahkemesidir. Avrupa Birliğinin ve Birleşmiş Milletlerin bağlayıcı birçok
kurucu sözleşmesine uygun olarak düzenlenmiş, ulusal hukukumuz ile evrensel
hukuk arasındaki farklı uygulamaların tarihe karıştığı bir on beş yıl yaşadık.
Biz,
ülke olarak bu alanda reformları sürdürmeye devam ederken maalesef Avrupa
Birliği ülkeleri başta olmak üzere dünyanın birçok ülkesinde hiç de hoş ve iyi
şeyler olmuyor.
Avrupa
Birliği hukuku ve insan hakları müktesebatı, bugün ciddi risk ve tehditler
altındadır. Yükselen ırkçılık, içine kapanma, İslamofobi ve antisemitizm, terör
örgütlerine Birliğin sınırları içinde tanınan tolerans, Avrupa Birliğini ciddi
manada tehdit ediyor ve doğrusu, başta Türkiye olmak üzere, çeşitli ülkeler
için zaman zaman Avrupa Birliğinde yazılan ve deklare edilen, bugün de burada
sözü edilen birtakım raporlara artık kimse tarafından itibar edilmediğine şahit
oluyoruz.
Katliam
ve soykırım suçlarını sorgulamak, yenilerini önlemek ve bu konuda çifte
standartlara dayanmayan bir uluslararası hukuk ve norm oluşturmak için kurulan
Uluslararası Ceza Mahkemesinin verdiği kararlarda bile artık çifte standart ve
bazı uygulamaları görmezlikten gelme bariz bir şekilde görülebiliyor. Böyle
olmasa, halkına karşı Miloseviç’ten 10 kat daha fazla suç işlemiş Esad gibi
diktatörler bugün çoktan yargılanmış olurdu. 
Değerli
milletvekilleri, çivisi çıkmış bir dünyada sarılacağımız tek şey var, o da
insan onurunun korunması ve demokrasidir. İnsan onurunu koruyamadan demokrasiyi
koruyamayız ama demokrasiyi de koruyamadan insan onurunu koruyamayız. 
Fikrî
manada insan hakları söz konusu olduğunda durduğumuz yer, çok basit olarak
söyleyecek olursak “Dünya beşten büyüktür.” mesajının ifade ettiği ve
tanımlandığı yerdir ama lideri ve halkı böyle düşünen bir ülkede ayrımcılığa,
eşitsizliğe, her türden ihlale karşı ulusal düzeyde mücadele etmek, bu
mücadeleyi kurumsallaştırmak, hukukunu oluşturmak bütün siyasi partilerimizin
temel görevi olmalıdır. 
Bu
çerçevede, İnsan Hakları ve Eşitlik Kurumu bütçesine “evet” diyeceğimizi bir
kez daha ifade ediyor, hepinize saygılar sunuyorum (AK PARTİ sıralarından
alkışlar)
BAŞKAN
– Teşekkür ediyorum Sayın Miroğlu. 
İstanbul
Milletvekili Fatma Benli…
Sayın
Benli, buyurun, kürsüye davet ediyorum sizi de. (AK PARTİ sıralarından
alkışlar) 
AK
PARTİ GRUBU ADINA FATMA BENLİ (İstanbul) – Teşekkürler. 
Sayın
Başkan, değerli milletvekilleri; bugün Türkiye İnsan Hakları Kurumunun bütçesi
ve kesin hesabı üzerine söz almış bulunmaktayım ama öncelikle El Bab’da
kaybettiğimiz şehitlere rahmet diliyorum.
Aslında,
sadece El Bab’da değil, Filistin’de, bugün Halep’te, Suriye’de, Irak’ta ya da
saldırılar olduğu zaman Belçika’da, İngiltere’de, Fransa’da o patlamalarda
kaybettiğimiz her can ama her can bizim canımızı yakıyor. Onlarla
karşılaşmamıza ya da herhangi bir ortak noktada bulunmamıza gerek yok,
hayatımızın bir noktasında onlarla kesişmemize gerek yok. İnsanlık ailesinin
bir ferdi olmaları, onların canı yandığında, onlar hayatlarını kaybettiğinde
bizim de canımızın yanmasını gerektiriyor çünkü onlarla beraber aslında bizler
de bir parçamızı kaybediyoruz. Ancak bunun çözüm yolu, birileri için birtakım
söylemlerde bulunmak değil, bunun çözüm yolu, bunun için beraberce mücadele
etmek, bunun için mekanizmalar üretmek, bunun için elimizden gelenin en iyisini
yaptığımıza dair içimizde, vicdanımızda bir kanaat oluşana dek sonuna kadar
mücadele etmek. 
Aslında
bugün konuşmakta olduğumuz Türkiye İnsan Hakları ve Eşitlik Kurumu bunun için
kurulan bir organizma. Biliyoruz ki “İnsanı yaşat ki devlet yaşasın.”
düsturundan hareket eden AK PARTİ insan hakları konusunda defalarca değişik
yasa düzenlemeleri gerçekleştirdi. Ceza Kanunu’nu değiştirdi, Ceza Muhakemesi
Kanunu’nu değişirdi, pozitif ayrımcılık getirdi, Anayasa’yı düzeltti. Değişik
alanlarda yani eşitliğin temel olması gereken İş Kanunu’nda değişiklikler
gerçekleştirdi. Uluslararası sözleşmeleri güvence altına aldı ama hakların bir
tek yasalarda ya da sözleşmelerde yer alması onların uygulanmasına
yetmediğinden fiilî uygulamaların sonuçlanabilmesi için değişik organizasyonlar
gerçekleştirdi. Cezaevi izleme kurullarının oluşması, kolluk gözetim
komisyonunun oluşması, değişik konularda, örneğin, hasta hakları kurullarının
oluşması bununla alakalı bir düzenleme. Bu yetmediği için, özerk ve bağımsız
ayrı bir ulusal insan hakları kurumu oluşturuldu. Türkiye İnsan Hakları
Kurumunun 2012’de kurulmasına sebebiyet veren ana düşünce buydu. Biz, insanoğlunun
onurunu sonuna kadar korumak zorundayız. Eğer bu gerçekleştirilirken devlet en
temel görevi olan güvenliği sağlarken, vatandaşlarının yaşam hakkını güvence
altına alırken adalet ilkesine uymak zorunda, hukukun üstünlüğü ilkesini yerine
getirmek zorunda. Güvenlik ve adalet konusundaki dengenin saptığı durumlarda bu
tarz bağımsız ve özerk kuruluşlara müracaat etmek ve keyfîlikleri sonlandırmak
mümkün. Aslında AK PARTİ iktidarı zamanında gerçekleştirilen Türkiye İnsan
Hakları ve Eşitlik Kurumunun bu kadar önemli olmasının sebebi bu çünkü
tanımadığımız, bilmediğimiz insanların onurunu koruyor. Bu demektir ki, yarın
bizim başımıza gelebilecek olan hak ihlallerine karşı da bizi güvence altına
alıyor. 
Ama
Türkiye İnsan Hakları Kurumunun bütün Türkiye’de genel insan haklarını
geliştirme görevinin olması, daha sonra ulusal önleme mekanizması görevinin
kendisine verilmesi, böylelikle iradesi dışında mahpus tutulan herkesin
bulunduğu her yeri denetleme görevinin verilmesi kurumun gücünü oldukça
artırdı. En son olarak, Anayasa’da yer alan eşitlik ilkesinin tam manasıyla
gerçekleştirilmesi, kişilerin hayatının her tarafında karşılaştıkları
ayrımcılığa karşı ihlal iddialarında bulunabileceği bir mekanizmanın varlığı,
buna dair duyduğumuz gereklilik Türkiye İnsan Hakları Kurumunun lağvedilerek
yerine Türkiye İnsan Hakları ve Eşitlik Kurumunun oluşmasına sebebiyet verdi. 
Şu
an iş yaşamından ev kiralamaya kadar ya da herhangi bir dernek üyeliğine kadar,
cins konusunda, engellilik konusunda, yaş konusunda, mezhep konusunda, herhangi
bir konuda ayrımcı muameleye maruz kaldığını düşünen bireyler Türkiye İnsan
Hakları ve Eşitlik Kurumuna müracaat edebilecekler. Ancak, sadece engellilik
türleri bile işitme engellilerden zihinsel engellilere kadar 8 farklı grubu
içinde barındırdığından, mobbing gibi, cinsel istismar gibi çok farklı, çok
fazla derecede çalışma gerektiren farklı konularda ayrımcılık iddialarına karşı
bu kurumun çalışma yapma gerekliliği, kurumun özellikle kapasitesinin
artırılması ama özellikle de bu alanda çalışacak uzmanların yetiştirilmesi
gerekliliğini ortaya koydu. Bu nedenle, kuruma üye olmak için kişilerin
müracaatları alınmış olup, öncelikle kurumda çalışacak uzmanların mesleki
yeterliliklerinin sağlanabilmesi için çalışmalar gerçekleştirilmekte. Bu tamamlandığında
hayata geçecek olan Türkiye İnsan Hakları ve Eşitlik Kurumu, sadece Türkiye’de
yaşayan bireyler açısından değil, bundan sonra ayrımcılığa uğrama ihtimali olan
herkesin haklarını güvence altına alacak ayrı bir kurum olma özelliğine sahip.
Bu
vesileyle her birinizi saygılarımla selamlıyorum.
Teşekkürler.
(AK PARTİ sıralarından alkışlar).
BAŞKAN
– Teşekkür ediyorum Sayın Benli.
Söz
sırası Burdur Milletvekili Bayram Özçelik’e aittir.
Buyurun
Sayın Özçelik. (AK PARTİ sıralarından alkışlar) 
AK
PARTİ GRUBU ADINA BAYRAM ÖZÇELİK (Burdur) – Sayın Başkan, değerli
milletvekilleri; tarihimizin derinliklerine kök salan ve geleceğimize bağ
kuracağına inandığımız vakıflarımız, medeniyetimizin yüceleşmesinde çok önemli
bir fonksiyon üstlenmektedir, kültür ve medeniyetimizde bir mülkün bütün
faydasını insanların yararına bırakarak sonsuza kadar başka birinin mülküne
geçmeyecek şekilde kullanılmasının sağlanmasıdır.
Medeniyet
tasavvurumuzda, vakıflar eliyle, milletimizin her yönden sürekli olarak
yenilenmesini sağlamış, yardımlaşma ve dayanışma duygusunu güçlendirmişizdir.
Bugün bizim “empati” dediğimiz, eşsiz bir diğerkâmlık numunesi olarak
vakıflarımız önümüzde durmaktadır. Paylaşma duygusunun oluşturduğu yakınlaşma
duygusu toplumun harcı olmuş ve ebet müddet bir toplumun oluşmasına hizmet
etmiştir. Tahayyül eder misiniz, yaşadığımız ve tarihte hâkim olduğumuz
topraklarda vakıf hizmetlerimiz ve vakıf eserlerimizi bir tuğra gibi bırakmamış
olsaydık şimdi bizler gururla ecdadımızı yâd ediyor olur muyduk? Vakıflarımız
âdeta millî müdafaa teşkilatı olarak o topraklarımızda gururla gezmemize ve
konuşmamıza imkân sağlamaktadır.
Vakıflar,
bugünkü manada “üçüncü sektör” olarak adlandırılarak kamu ve özel sektörün
ardından toplumun her alanında ve hayatın her anında farklı ve kalıcı hizmetler
vermektedir. Özellikle hükûmetlerimiz döneminde, Vakıflar Genel Müdürlüğünün
yoksullara yardım yapma amacından uzaklaştığını görülerek hemen asli görevine
dönmesi için gerekli düzenlemeler yapılmıştır. Vakıf yapılarının korunması
dışında vakıfların hayır şartlarının yerine getirilmesi amacıyla da çalışmalar
yapılmaktadır. 
Anadolu’da,
Trakya’da, Osmanlı ve Selçuklu medeniyetinin hayat bulduğu topraklarda vakıf
eserlerini restore ederek aslına dönüştürmeye devam ediyoruz. “Her esere ulaştık.”
diyemiyoruz, ağlayan eserlerimizin farkındayız ama Allah’ın izniyle,
Hükûmetimizin iradesiyle, Vakıflar Genel Müdürlüğümüzün gayretli çalışmalarıyla
bu eserleri gülümseyen eserler arasına dâhil edeceğiz. Peki, bu eserler için
bütçeyi nereden buluyoruz? Vakıflar Genel Müdürlüğünün öz kaynaklarıyla
gerçekleştirmeye çalışıyoruz. Vakıf akarlarından elde edilen gelirlerle, yıllar
boyunca kendi hâline terk edilmiş onlarca vakıf akarına fonksiyon
kazandırılmıştır. Bu, AK PARTİ hükûmetlerinin atalet içindeki kurumları kendi
özüne döndürme ve icraata geçirme becerisidir. 
2003
yılından itibaren günümüze kadar, projelerinin çizilmesine cesaret edilemeyen,
neredeyse yok olmaya yüz tutmuş 4.750 adet vakıf eserinin proje ve restorasyon
çalışması yapılmıştır. Düşünsenize, on üç senede 3 milyar 300 milyon TL
değerinde yatırım yapılmış ve 81.270 kişiye istihdam sağlanmıştır. 
Yeni
dönemde vakıf depoları kilit altında tutulmamakta, vakıf müzeleri, vakıf
üniversiteleri, öğrenci bursları, fakirlere iaşe ve gıda yardımları bir bir
devreye sokulmakta, vakıf medeniyetimizin devamına vesile olunmaktadır. 
Vakfın
ruhunu ve vakfın anlayışını diri tutmak, vakıf insanı olmanın manevi
derinliğini insanımıza ve neslimize aktarabilmek ve yaşatabilmekle olur. Ölüm
sonrası sonsuz âlem yolculuğunda da kazançlı olmak, bırakılan vakıfların
eşrefimahlukat olan insanın hayrında ve hizmetinde kullanılmasıyla mümkündür. 
Vakıf
hizmetleri toplumumuzu öyle kuşatmalı ve kuşatmasını sağlamalıyız ki bir insan
vakıf evde doğar, vakıf bir beşikte büyür, vakıf kitaplardan okur, vakıf bir
mektepte hocalık veya hizmet eder, vakıf bir mekânda ölür, vakıf bir tabuta
konur ve yine, vakıf mezarlığında dostlarının yanına gömülür. Rabb’imizden
duamız, bir vakıf hizmetinde, vakıf insanı olarak son nefesimizi almasıdır. 
Bu
vesileyle, Saygıdeğer Cumhurbaşkanımıza, Başbakanımıza, Başbakan
yardımcılarımıza, sayın genel müdürlerimize ve tüm çalışanlarımıza Türk milleti
adına, vakıflara verdikleri bu özverili hizmetlerden dolayı şükranlarımı
sunuyorum. 
Kıymetli
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Özçelik. 
VI.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili
Ahmet Aydın’ın, El Bab’da yaşanan olayla ilgili olarak Türk Silahlı
Kuvvetlerinden yapılan açıklamaya göre 1 askerin şehit olduğuna, 1 askerin
yaralandığına ve bu olayı şiddetle kınadığına ilişkin konuşması
BAŞKAN
– Sayın milletvekilleri, az önce, El Bab’daki olayla ilgili Türk Silahlı
Kuvvetlerinden bir açıklama yapılmış, bilginize sunmak istiyorum: “Sabah
saatlerinde bombalı araçla yapılan saldırıda 1 kahraman silah arkadaşımız şehit
olmuş, 1'i ağır olmak üzere, 6 kahraman silah arkadaşımız yaralanmıştır.
Yaralılar hastanede tedavi altına alınmışlardır.” 
Bir
kez daha, olayı şiddetle kınadığımızı, lanetlediğimizi ve şehit askerimize de
Allah’tan rahmet dilediğimizi, yaralılara da şifa dilediğimizi ifade etmek
istiyorum.
Sayın
Akçay, sisteme girmişsiniz, 60’a göre size bir dakika süreyle söz vereceğim,
buyurun.
V.- AÇIKLAMALAR (Devam)
5.- Manisa Milletvekili Erkan Akçay’ın,
El Bab’da şehit olan askere Allah’tan rahmet, yaralı askere acil şifalar
dilediğine, Hükûmetin Suriye’deki gelişmeler ve Fırat Kalkanı operasyonu
hakkında Meclise bilgi vermesi gerektiğine ve MHP Grubu olarak TBMM Başkan
Vekili Ayşe Nur Bahçekapılı’ya Almanya’da saygısızca davranışta bulunan
yetkilileri kınadıklarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu,
Fırat Kalkanı harekâtının 106’ncı gününde yine bir şehit haberiyle, maalesef,
yüreğimiz dağlandı. El Bab’da gerçekleştirilen saldırıda 2 askerimiz şehit
olmuş ve 1 askerimiz de yaralanmıştır.
BAŞKAN
– 1 askerimiz şehit Sayın Akçay. Son bir açıklama geldi Türk Silahlı
Kuvvetlerinden; 1 askerimiz şehit, 6 askerimiz yaralı.
ERKAN
AKÇAY (Manisa) – Evet, 1 askerimiz şehit ve 1 askerimiz ise yaralanmıştır çünkü
bizdeki bilgi “2” şeklindeydi. Allah hiç şehit vermesin, tabii, temennimiz o. 
Şehitlerimize
Allah’tan rahmet ve milletimize başsağlığı diliyorum. Yaralı askerimize de acil
şifalar temenni ediyorum. 
24
Kasımda da, yine, aynı bölgede 3 askerimiz şehit olmuştu ve 10 askerimiz
yaralanmıştı. Henüz bu saldırının failleri hakkında Hükûmetten net bir açıklama
gelmemişken, yine, yeni bir saldırıya uğradık. 
Sayın
Başkan, siz Genelkurmay açıklamasını hatırlattınız, teşekkür ederiz. Yalnız,
tabii, Hükûmetin, Suriye’deki bu gelişmeler ve Fırat Kalkanı operasyonuyla
ilgili olarak Türkiye Büyük Millet Meclisine bir bilgi vermesi gerekir. 
Aziz
milletimizin desteği Silahlı Kuvvetlerimizin arkasındadır. Allah her birinin
yar ve yardımcısı olsun.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Bağlıyorum, bir konu…
BAŞKAN
– Tamamlayın lütfen.
ERKAN
AKÇAY (Manisa) – Yine, Türkiye Büyük Millet Meclisi Başkan Vekili Sayın Ayşenur
Bahçekapılı’nın, bu, pasaport işlemleri bahanesiyle Alman polisi ve yetkilileri
tarafından Köln şehrinde çirkin muamelelere maruz kaldığını esefle öğrendik.
Sayın Bahçekapılı’ya öncelikle geçmiş olsun dileklerimi iletiyorum. Bir Türk
milletvekilinin saatlerce havaalanında bekletilmesi, polis karakolunda
alıkonulması, tehdide maruz kalması kabul edilebilir bir durum değildir ve
uluslararası diplomatik dokunulmazlık kurallarını da hiçe sayan bu davranış tam
anlamıyla Alman Hükûmeti tarafından yapılan bir skandaldır. Her fırsatta
teröristlere kucak açan ancak Türkiye Büyük Millet Meclisi Başkan Vekiline
böyle saygısızca ve hadsizce davranışta bulunanları Milliyetçi Hareket Partisi
Grubu adına esefle kınıyorum.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Herhâlde bu davranışların Türkiye tarafından bir karşılığı
olacaktır veya olmuştur diye düşünüyorum.
Teşekkür
ederim.
BAŞKAN
– Teşekkür ediyorum Sayın Akçay.
Sayın
Turan, size de bir dakika süreyle söz veriyorum.
Buyurun.
6.- Çanakkale Milletvekili Bülent
Turan’ın, El Bab’da şehit olan askere Allah’tan rahmet, yaralılara acil şifalar
dilediğine ilişkin açıklaması
BÜLENT
TURAN (Çanakkale) - Sayın Başkan, değerli milletvekilleri; Fırat Kalkanı
harekâtında şehit olan askerimize biz de Allah’tan rahmet diliyoruz,
milletimizin başı sağ olsun. Ayrıca yaralılarımız var, gazilerimize,
yaralılarımıza da acil şifalar diliyoruz. Milletimizin desteğinin, duasının
askerlerimizle beraber olduğunu ifade etmek istiyorum.
Teşekkür
ediyorum.
BAŞKAN
– Teşekkür ediyorum.
Sayın
Yıldırım…
7.- Muş Milletvekili Ahmet Yıldırım’ın,
El Bab’da şehit olan askere Allah’tan rahmet, yaralılara acil şifalar
dilediğine, TBMM Başkan Vekili Ayşe Nur Bahçekapılı’ya Almanya’da yapılan
muameleyi kabul etmenin mümkün olmadığına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Ben
de Suriye El Bab’da hayatını kaybeden güvenlik güçlerine Allah’tan rahmet
diliyorum, ailelerine başsağlığı diliyorum, yaralılara acil şifa diliyorum.
Ancak üzüntü veren husus şu ki ülkeyi yöneten kişilerin açıklamaları bu
operasyonun amacının muğlaklığını veya aynı kişinin, Cumhurbaşkanı ya da
Başbakanın farklı günlerde yaptığı açıklamalar da bu operasyondaki amacın çok
net olmadığını ifade ediyor ama şunu söyleyelim: Maalesef burada hayatını
kaybeden güvenlik güçlerinin oraya girme iradesi ile oradaki amacı belirleme
sürecinin dışında olduğunu çok iyi biliyoruz. 
Yine,
Sayın Meclis Başkan Vekili Ayşe Nur Bahçekapılı’yla ilgili olarak Almanya’da
karşılaşmış olduğu muameleyi kabul etmek mümkün değil. Bu konuda asla bizim
açımızdan bu işin kabul edilebilir bir tarafı yoktur; aynı bizim ülkemizde
milletvekillerinin uğramış olduğu uygulamalar ve tutuklamalar gibi diye
söylüyorum.
Teşekkür
ederim.
BAŞKAN
– Teşekkür ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Söz sırası, Erzurum Milletvekili İbrahim Aydemir’e aittir. (AK PARTİ
sıralarından alkışlar)
Buyurun
Sayın Aydemir. 
AK
PARTİ GRUBU ADINA İBRAHİM AYDEMİR (Erzurum) – Başkanım teşekkür ediyorum.
Benim
konuşmam da vakıflar üzerine. Başlarken, şehitlerimize ben de rahmet diliyorum,
Allah gani gani rahmet eylesin. 
Vakıflarla
ilintili bir selamlama yapmak istiyorum. Başta, Sayın Başkanımız olmak üzere
yüreğini Hakk’a ve halka vakfeden bütün milletvekillerimizi saygıyla selamlıyorum.
Bir
özel isim, kelamından çokça istifade ettiğimiz bir mütefekkir, vakıfları tarif
ederken şöyle bir niteleme yapıyor, diyor ki: “Vakıflar, birleyici ve
bütünleştirici gönül adresleridir.” El-Hakk öyledir. Bir başkası ise vakıfları
bütünüyle gönül bilgisi olarak tanımlıyor. Biz daha değişik veçheden bakıyoruz
ve vakıfları, mübarek coğrafyamızı tarif eden sırrın, millî iradeyi ayakta
tutan terkibin ve yüksek terbiyenin ürünü kurumlar olarak niteliyoruz. 
Değerli
arkadaşlarım, buna ilave ediyoruz ve diyoruz ki: Vakıf zihniyetimiz, insanlığa
Mevlanaca sesleniş, insanlık için Yunusça niyaz, insanlık uğruna Alvarlı Efece
duruştur. Zaten, adı üstünde ya vakfetmek, vermek, bağışlamak. Medeniyetimizi
bunun üzerine inşa etmişiz şükür ve dimağımızı “Veren el, alan elden üstündür.”
diye şekillendirmişiz ki böylesi yüksek anlam ifade eden vakıf kurumunu ihdas
etmişiz. Beklentisiz muhabbet, karşılıksız iyilik, millî ve manevi değerlere
sadakat, millî iradeye vefa ve elbette bu kültürü yaşatmak adına millî ve manevi
hassasiyetlere vukufiyet. Bu hâli en iyi, liderimiz, Sayın Cumhurbaşkanımız
ifade ediyor, diyor ki: “Medeniyetimiz bir yönüyle de iyiliğin kurumsallaşmış
hâli olarak ifade edebileceğimiz bir vakıf medeniyetidir. Bugün, dünyanın pek
çok ülkesinde yaygın şekilde kabul gören vakıf anlayışının kaynağı bu
topraklardır. Kendini insanlığa ve hatta tüm mahlukata vakfetme, insanlığın ve
mahlukatın yararına çalışma anlayışı, yolda kalmışlardan göçmen kuşlara kadar
hayata ve insana dair ne varsa her şeyi içine alan bu muhteşem medeniyet
ecdadımızın bize bıraktığı en büyük miraslardan biridir.”
Bir
başka tarihî tespit daha yapıyor Sayın Cumhurbaşkanımız: “Herkesin sömürmek
için gittiği Orta Doğu’ya biz demir yollarımızla gittik, su kanallarımızla
gittik, hanlarımızla gittik, çarşılarımızla gittik, en önemlisi birlikte yaşama
kültürümüzle gittik; bizim farkımız bu.” diyor. 
Evet,
arkadaşlar, farkımız, 3 kıtaya adalet taşıyan, insan sevgisi taşıyan bu yüce
milletin farkı budur: Vakıf medeniyeti ve vakıf kültürü. Şükür, bugün AK
anlayış tarafından hayata geçirilen ve desteklenen binlerce vakıf, yardımlaşma
ve dayanışma ruhunu mezra mezra, köy köy, ilçe ilçe taşımaktadır. Vakıf
çalışmalarımız dünyadaki mazlumların, çaresizlerin de umut ışığı olmuştur.
Bosna’dan Türkmenistan’a, Yemen’den Somali’ye, Balkanlardan Asya’ya, Afrika’ya
kadar vakıf elimiz mazlumlara uzanmıştır. Hasılı, AK PARTİ hükûmetlerince
vakıflar alanında kaydedilen yatırımlar ve kararlılıkla sürdürülen
yaptırımlarla yüzlerce yıl bizi dünyaya hükümran kılan ecdadımızın ruhu yeniden
uyanmış, yardımlaşma ve dayanışma adına bir diriliş hareketi başlatılmıştır;
farkımız budur, bizim millet olarak yeryüzündeki farkımız da zaten budur.
Değerli
arkadaşlarım, başlarken bir duruştan bahsettim: “Alvarlı Efece bir duruş.”
dedim. “Alvarlı Efece duruşu.” dediğimde aslında orada kalmak durumundaydım,
Pasinler’den bahsetmeliydim, Hasankale’de durmalıydım çünkü vakıfların zirve
noktası Pasinler’dir, Hasankale’dir. 1048 yılı -Vakıflar Genel Müdürlüğümüz çok
iyi bilir- vakıfları ifade eden bir tarihtir. Bundan on asır önce Hasankale’de
bir isim, özel bir isim, Halil İbani ilk vakıf senedini imzalamış isimdir,
dadaş meşrepli birisi. Elhamdülillah, her güzel girişimde olduğu gibi burada da
bir dadaşın imzası var. Plan Bütçe Komisyonunda söyledim, oradaki
arkadaşlarımız biliyorlar, tekraren not düşüyorum. Madem ilk vakıf senedi
1048’de Pasinler’de imza edilmiş, o hâlde bu nadide ilçemizde bir de vakıf
anıtı inşa edelim diyorum. Burada bir gün sürecek etkinlikler, bilimsel konferanslar
tertip edelim. Bu bir zarurettir, Halil İbani’nin ruhunu da tazim etmek için
gerekliliktir. 
Bu
vesileyle, bütçemizin zaten hayırlı olacağını biliyorum, geçmiş 14 bütçemiz
öyleydi, bundan sonra da öyle olacak, bereket niyaz ediyor, hepinizi kalbî
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Aydemir. 
Şimdi
söz sırası Zonguldak Milletvekili Faruk Çaturoğlu’na aittir. 
Buyurun
Sayın Çaturoğlu. (AK PARTİ sıralarından alkışlar) 
AK
PARTİ GRUBU ADINA FARUK ÇATUROĞLU (Zonguldak) – Sayın Başkan, değerli
milletvekilleri; Başbakanlık Afet ve Acil Durum Yönetimi Başkanlığının 2017
yılı bütçesi üzerinde AK PARTİ Grubu adına söz almış bulunmaktayım. Hepinizi
sevgi ve saygıyla selamlıyorum. 
Ancak,
konuşmama başlamadan önce El Bab’daki şehitlerimize Allah’tan rahmet diliyorum.
Yine,
Meclis Başkan Vekilimiz Ayşe Nur Bahçekapılı’ya yapılmış olan, Almanlar
tarafından yapılmış olan muameleyi tasvip etmediğimizi ve şiddetle kınadığımızı
ifade etmek istiyorum. 
Bir
de geçenlerde Sayın Cumhurbaşkanımız faizle mücadele konusunda yalnız olduğunu
ifade etti. Biz diyoruz ki: Sayın Cumhurbaşkanım, yalnız değilsiniz; AK PARTİ
Grubu arkanızda, millet arkanızda, ümmet arkanızda, dünyanın bütün mazlumları
da arkanızda. (AK PARTİ sıralarından alkışlar) 
Değerli
arkadaşlar, bir hatırayla devam etmek istiyorum. 17 Ağustos 1999 depreminde
Yalova’nın Çınarcık ilçesindeydim, orada depreme yakalandım. Maalesef dört gün
sonra devlet oraya ulaşabildi. Telefon dâhil bütün ulaşım kesildi ama dikkat
çekici olarak söylemek istiyorum ki bugün Türkiye Cumhuriyeti’nin AFAD
teşkilatı yirmi iki saat içerisinde Nepal’deki depreme müdahale etmiştir.
Türkiye’nin gelmiş olduğu gücü görmemiz açısından bu çok önemli bir örnektir
diye düşünüyorum. 
Sadece
Nepal değil; Afganistan, Arnavutluk, Myanmar, Vanuatu, Malezya, Bosna-Hersek,
Sırbistan, Orta Afrika Cumhuriyeti ve Ukrayna gibi dünyanın birçok ülkesinde de
din, dil, ırk gözetmeksizin sosyosiyasal krizler ve doğal afetler sonucu mağdur
olan insanlarımıza AFAD koordinasyonunda yardım elini uzattık. Yardım bekleyen
değil, yardımı beklenen ülke hâline geldik. Bundan dolayı da başta Sayın
Cumhurbaşkanımız, Başbakanımız olmak üzere, emeği geçen bütün herkese
şükranlarımı sunuyorum. 
Dünyanın
neresinde olursa olsun zor durumda olan insanlara ve insanlığa ümit olan
Türkiye, 2016 yılı raporuna göre, 2015 yılında Amerika’dan sonra dünyada en
büyük insani yardım yapan ülke hâline gelmiş. Bunu da bir örneklendirmek
istiyorum. Biliyorsunuz, vaktizamanında Avrupa’nın en küçük ülkesi olan
Lüksemburg’dan 1 milyon dolar yardım alan bir ülkeyken, bugün sadece bir yılda
3,2 milyar dolar insani yardım yapabilen bir ülke hâline gelmemiz Türkiye’nin
nereden nereye gelmiş olduğunun da en güzel ifadesidir diyorum. Türkiye,
AFAD’la, yardım yapılan ülke konumundan, dünyanın her ülkesine yardım yapan
ülke konumuna gelmiştir. 
En
önemlisi de, değerli arkadaşlar, gittiğimiz ülkelere yardım yapıyoruz, sadece
yardım; Batılıların yaptığı gibi onları “yardım” adı altında sömürmek için
gitmiyoruz, bu da en önemli farklarımızdan bir tanesidir. 
Burada
sözü gelmişken, 2015 yılında Zonguldak ilimizin Devrek ilçesi Karşıyaka
Mahallesi’nde büyük bir heyelan meydana geldi. 23/10/2016 tarihinde hak
sahipliği çalışmaları ilana çıktı. Yakında bu çalışmalar da tamamlanacak ve
afetten etkilenenlere de yine devletimizin yüce eli yetişmiş olacak. 
2000-2015
yılları arasında, Zonguldak ilimize 628 afet konutu ve 4 adet altyapı projesi
ihalesi yapılmış ve bunlar da tamamlanmıştır.
“Afet”
deyince, “kurtarma” deyince, Türkiye Taşkömürü İşletmelerinin efsanevi
tahlisiye ekibinden bahsetmemek olmaz. 500 kişilik bir kadrosu olan bu kurtarma
ekibi, gerek depremlerde gerekse maden kazalarından ve çeşitli zamanlarda -17
Ağustos Gölcük, 12 Kasım Düzce ve 2011 Van depremlerinde- önemli görevler
üstlenmişler ve birçok insanı da enkazdan kurtarmışlardır.
Bütçemizin
hayırlı olmasını temenni ediyor ve bütçemizde emeği olan başta Cumhurbaşkanımız
olmak üzere Başbakanımıza, bakanlarımıza ve bütün emeği geçenlere huzurunuzda
teşekkür ediyorum, hepinizi sevgi ve saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ediyorum.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
60’a
göre söz veriyorum bir dakika süreyle.
Buyurun.
V.- AÇIKLAMALAR (Devam)
8.- Manisa Milletvekili Erkan Akçay’ın,
Zonguldak Milletvekili Faruk Çaturoğlu’nun 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
ikinci tur görüşmelerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce kürsüde konuşan değerli milletvekili arkadaşımız Yalova depremine
Yalova’da yakalandığını ve devletin dört gün sonra ulaştığını söyledi. Bu doğru
değil. Yani o 1999 yılı şartlarında mümkün olan en kısa süre içerisinde,
saatler içerisinde devlet gerekli müdahaleyi yapmıştır. O tarihteki depremin
cesameti, büyüklüğü, etki alanı dikkate alındığında bu bir haksızlık olacaktır,
doğru değildir.
Fakat
biz şunu biliyoruz: 17 Kasımda Siirt’te bir maden kazası meydana geldi, 16 kişi
toprak altında kaldı, maalesef 12 işçimizin cenazesi çıkarılabildi günler sonra
ve hâlâ toprak altında kalan maden işçileri var. 
Bunları
söylerken, siyasi birtakım yargılar, çıkarımlar yapmaya çalışırken tabii
tutarlı bir şekilde, bütünlüklü bakmak lazım. Geçtiğimiz yıllarda -sanırım beş
altı yılı da geçti- Kahramanmaraş’ın Elbistan ilçesinde meydana gelen yine bir
göçükte kalan işçilerin cenazelerinin hâlâ çıkarılamadığını hatırlıyoruz,
aradan yıllar geçti. Bu nasıl bir devlet gücü, imkânıdır, başarıdır ki aradan
yıllar geçiyor, bunların cenazelerine ulaşılamıyor.
Teşekkür
ediyorum.
BAŞKAN
– Teşekkür ediyorum Sayın Akçay.
MUSA
ÇAM (İzmir) - Sayın Başkan, bir dakikalık söz istiyorum. 
BAŞKAN
– Buyurun Sayın Çam.
60’a
göre bir dakika size de söz veriyorum. 
9.- İzmir Milletvekili Musa Çam’ın, iş
cinayetleri ve iş kazalarını önleyecek tedbirlerin en kısa sürede
geliştirilmesi gerektiğine ilişkin açıklaması
MUSA
ÇAM (İzmir) – Teşekkür ederim.
Sayın
konuşmacı Plan ve Bütçe Komisyonunda çok değerli bir arkadaşımız. Şimdi, tabii
ki maden kazaları… Kendisi de Zonguldak Milletvekili ve geçmişte belediye
başkanlığı da yapmış bir arkadaşımız ama Türkiye’deki maden cinayetlerinin
büyük bölümünün Zonguldak’ta gerçekleştiği açık ve net. Geçtiğimiz günlerde
yine Şirvan’da 16 işçi kardeşimiz göçük altında kaldı, bir cinayete kurban
gittiler. On yıldır AKP Hükûmetleri dönemindeki iş cinayetleri gerçekten
maksimum düzeydedir. Maraş Afşin’de hâlâ daha 9 işçi kardeşimizin cesedi toprak
altında ve bugüne kadar henüz daha kendilerine ulaşılabilmiş değildir. 
Dolayısıyla,
bu konular bizim Türkiye açısından önemlidir. İş cinayetleri Türkiye’nin önemli
ayıplarından biridir. Avrupa 1’incisi ve dünyada 3’üncü durumdayız. Bizim iş
cinayetlerini ve iş kazalarını önleyecek tedbirleri ve önlemleri en kısa sürede
geliştirmemiz gerekiyor.
Teşekkür
ediyorum.
FARUK
ÇATUROĞLU (Zonguldak) – Sayın Başkan…
BAŞKAN
– Sayın milletvekilleri, bütçe disiplini dışına çıkmayalım. Şimdi, bir
milletvekili bir ifade kullandı diye kalkıp herkes o ifadeye ilişkin kendi
yorumlarını katmasın lütfen. Bu işi bitirelim.
Buyurun
Sayın Çaturoğlu.
FARUK
ÇATUROĞLU (Zonguldak) – Sayın Başkanım, teşekkür ediyorum.
Benim
amacım devrisabık yaratmak değildi, sadece bir kıyaslama yaparak o gün başımıza
gelen bir hadisenin bugün ne durumda olduğunu, bugün ülkemizin hangi kapasiteye
ulaştığını anlatmak bakımındandı. Bir polemik yapmak için de bunu söylemedim.
Teşekkür
ediyorum.
BAŞKAN
– Çok teşekkür ediyorum Sayın Çaturoğlu.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı Merkezî
Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
- Söz sırası Gümüşhane Milletvekili Hacı Osman Akgül’e aittir.
Buyurun
Sayın Akgül. (AK PARTİ sıralarından alkışlar)
AK
PARTİ GRUBU ADINA HACI OSMAN AKGÜL (Gümüşhane) – Sayın Başkan, değerli milletvekilleri;
Afet ve Acil Durum Yönetimi Başkanlığının bütçesi üzerinde grubumuz adına söz
almış bulunmaktayım. Yüce Meclisi saygıyla selamlıyorum. 
Öncelikle,
El Bab’da şehit olan askerimize Cenab-ı Allah’tan rahmet diliyor, gazilerimize
şifalar diliyorum. 
Ülkemiz
sahip olduğu coğrafi konumu sebebiyle doğal afetlerle sıklıkla karşılaşan bir
konumdadır. Doğal afetlerin doğrudan ya da dolaylı neden olduğu maddi ve manevi
kayıplar, afet yönetiminin ve afet sonrasında koordinasyonun ne kadar
titizlikle ele alınması gerektiğinin bir kanıtıdır.
Sayın
Cumhurbaşkanımız Recep Tayyip Erdoğan’ın Başbakanlığı döneminde üzerine
hassasiyetle eğildiği konulardan birisi de afet yönetimiydi. Bu sebeple,
günümüzde önemli çalışmalara imza atan, mazlumlara umut olan AFAD, 2009 yılında
yüce Meclisimiz tarafından hazırlanan 5902 sayılı Kanun’la resmen çalışmalarına
başlamıştır. Afetlere dirençli toplum oluşturma misyonuyla çalışmalarını
sürdüren AFAD, ülkemizin geçmiş deneyimlerini de göz önünde bulundurarak
kaynaklarının çoğunu afet anı ve sonrasına harcayan kriz yönetimi anlayışı
yerine, kaynaklarını afet öncesine odaklayan yani hazırlık ve risklerin
azaltılmasına öncelik veren risk yönetimi anlayışını ön planda tutmuştur. 
Ülkemizin
deprem bölgesinde olduğunun bilincinde çalışmalarını sürdüren AFAD, şu an
itibarıyla 784 adet gözlem istasyonuyla Avrupa’da 2’nci sırada gözlem istasyonu
işleten kurum hâlindedir. Bunun yanı sıra, toplumun tüm katmanlarını afet
hazırlığı düzeyinin artırılması için başlatılan Afete Hazır Türkiye Projesi’yle
6 buçuk milyonu aşkın vatandaşımız afetlerde doğru davranış şekillerini
öğrenmiştir. Afet Yönetim ve Karar Destek Sistemi, Afet Geçici Kent Yönetim
Sistemi, Elektronik Yardım Dağıtım Sistemi, Mekânsal Bilgi Sistemi, sıfırıncı
dakikadan itibaren tüm müdahale aşamalarının yönetilebileceği Olay Komuta
Sistemi gibi hayati derecede öneme sahip projeler geliştirilmiş ve hizmete
hazır hâle getirilmiştir. 
Yakın
dönemde yaşadığımız acı hadiselerden birisi de Van depremidir. Deprem
gerçekleşir gerçekleşmez bölgeye intikal eden AFAD ekipleri önemli çalışmalara
imza atmış, profesyonel destek sayesinde yaraların kısa sürede sarılmasını
sağlamıştır. Deprem sonrasında 200 bin afetzede ağırlanmış, depremin otuz
dokuzuncu gününde temeli atılan 17 binden fazla kalıcı konut afetin birinci yıl
dönümünde sahiplerine teslim edilmiştir. 1999 Düzce depreminde yıkıntıların
altında kalan bir devletten, bugün, ülke içinde ve dünyada yaşanan tüm
afetlere, krizlere anında müdahale edebilen bir devlet hâline geldik. Ülkemizin
veya dünyanın herhangi bir bölgesinde yaşanabilecek deprem, sel, çığ, heyelan,
yangın veya insani kriz durumlarında süratle harekete geçebilen, sistemli
hareket edebilen bir kurumumuzun olması bizlere önce güven, sonra gurur
vermektedir.
2011
yılında başlayan bu insanlık dramı nedeniyle Suriye’den Türkiye’ye ve dünyaya
yönelik göç hareketleri ülkemizde AFAD’ın koordinasyonunda yürütülmektedir.
Türkiye, insanlığın gereği olarak Suriyeli kardeşlerimize açık kapı politikası
uygulamış ve geçici koruma sağlamaktadır. Ülkemizde toplam 2 milyon 758 bin 409
Suriyeli mülteci bulunmaktadır. AFAD’ın kurduğu ve yönettiği barınma merkezleri
sadece barınmaya değil, insanların tüm fiziksel, sosyal, psikolojik
ihtiyaçlarına yönelik dinamik merkezler olarak insanlığa hizmet etmektedir.
Mazlumların eli, suskunların dili olan ülkemiz Suriyeli sığınmacıların
yaralarının sarılması ve yeniden hayata tutunmaları için 12 milyar doları aşkın
bir kaynak harcamıştır. 
AFAD,
afet dışında kriz dönemlerinde de önemli görevler üstlenmiştir. Libya ve
Mısır’da yaşanan iç karışıklık sonucunda bu ülkelerde bulunan vatandaşlarımızın
ve mağdurların tahliyesi özel operasyonlarla sağlanmıştır. Libya’da patlak
veren iç savaş sonrası 25 bin kişi ülkemize getirilerek tüm dünyanın gıpta ile
izlediği bir tahliye operasyonu gerçekleştirilmiştir. Yine, Mısır’da yaşanan iç
karışıklıklar sebebiyle 3.295 kişi bölgeden tahliye edilmiştir. Türkiye artık
yardım bekleyen, alan el değil; yardımı beklenen, istenen konumuna gelmiştir.
(Mikrofon
otomatik cihaz tarafından kapatıldı)
HACI
OSMAN AKGÜL (Devamla) - Türkiye’nin ortak gücü AFAD, 5 kıtada deprem, sel,
kıtlık, kuraklık, yangın, iç karışıklık ve benzeri nedenlerle hizmetlerini
yürütmektedir.
2017
bütçemizin ülkemize ve milletimize hayırlı olmasını diliyor, Genel Kurulu
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyoruz Sayın Akgül.
Söz
sırası Gaziantep Milletvekili Ahmet Uzer’e aittir.
Sayın
Uzer, buyurun. (AK PARTİ sıralarından alkışlar)
AK
PARTİ GRUBU ADINA AHMET UZER (Gaziantep) – Sayın Başkan, değerli
milletvekilleri; 2017 yılı Merkezî Yönetim Bütçe Kanunu Tasarısı’nın Afet ve
Acil Durum Yönetimi Başkanlığı bütçesi üzerinde söz aldım. Yüce heyetinizi
saygıyla selamlıyorum.
Konuşmama
başlamadan önce Fırat Kalkanı Operasyonu’nda şehit olan askerimize Allah’tan
rahmet, yakınlarına ve milletimize de başsağlığı diliyorum.
Değerli
milletvekilleri, afet ve acil durumlarda kamu, sivil toplum ve özel sektör
kaynaklarının doğru bir şekilde yönetilmesi, daha fazla canın kurtarılması,
daha az zararın oluşması için AFAD çok önemli bir kurumdur. Afetlerin tek elden
koordine edilmesi için 2009 yılında Başbakanlığa bağlı Afet ve Acil Durum
Yönetimi Başkanlığı kuruldu. AFAD, artık felaketler başa geldiğinde müdahalede
bulunan afet yönetim politikalarını geride bırakmıştır. Şimdi, afetleri henüz
gerçekleşmeden önlemeye çalışan Afet Risk Yönetim Sistemi’ni uygulamakta ve
zarar azaltma, hazırlık, müdahale ve iyileştirme aşamalarından oluşan
“Bütünleşik Afet Yönetim Sistemi” olarak adlandırılan yeni bir modeli
benimsemektedir. AFAD kurulduğu günden itibaren sorumlu olduğu her alanda
sistem kurmaya, riskleri yönetmeye gayret göstermektedir. Sistematik,
sürdürülebilir bilişim teknolojilerini, uydu ve havacılık gibi ileri
teknolojileri entegre bir sistem içerisinde kullanan Türkiye Afet Müdahale
Planı’na geçmiştir. Bu planla, AFAD koordinasyonunda bakanlıklarımız, merkez ve
yereldeki tüm kurum ve kuruluşlarımız, valiliklerimiz, yerel yönetimlerimiz ve
STK’larımızla birlikte afetlerin ilk dakikasından Türkiye'nin ortak gücü olarak
harekete geçebilecek bir sistem oluşturmuştur. 2011 yılı Ağustos ayında Afet ve
Acil Durum Yüksek Kurulu tarafından onaylanan ve 2012 yılında yürürlüğe giren
Ulusal Deprem Stratejisi ve Eylem Planı ülkemizin deprem risklerini azaltmada
bir yol haritası niteliğindedir. 
Afetlerden
sonra etkin ve hızlı müdahaleyi sağlayacak şekilde barınma ihtiyaçlarının
sağlanması için çadır ve çadır içi malzemelerin depolandığı lojistik depo
kurulumu çalışmalarına başlanmış ve 24 tanesi tamamlanmıştır. 
Afet
riski yüksek olan ülkemizde bireyden başlamak üzere toplumun tüm katmanlarının
afet hazırlığı düzeylerinin artırılması için başlatılan Afete Hazır Türkiye
Projesi’yle 6,5 milyonu aşkın vatandaşımız afetlerde doğru davranış şekillerini
öğrendi ve bilgilendi. Kampanya kapsamında Afete Hazır Aile, Afete Hazır Okul,
Afete Hazır İşyeri, Afete Hazır Gençler Projeleri yürütülmektedir. 
Değerli
milletvekilleri, Türkiye, 2016 Küresel İnsani Yardım Raporu’na göre geçtiğimiz
yıl Amerika’nın ardından en çok uluslararası yardım yapan ülke konumuna geldi.
Türkiye, gayrisafi millî hasılasının yüzde 0,37’sini insani yardımlara ayırması
nedeniyle dünyanın en cömert ülkelerinden bir tanesi olmuştur. Türkiye, AK
PARTİ hükûmetleriyle, yardım yapılan ülke konumundan dünyanın her ülkesine
yardım yapan ülke konumuna gelmiştir. Türkiye'nin gerçekleştirdiği 3,2 milyar
dolarlık insani yardım geçen yılda dünyada yapılan yardımın yüzde 11’ini
oluşturmaktadır. 
Bunların
yanında, seçim bölgem olan Gaziantep’te misafir ettiğimiz ve AFAD
koordinasyonuna verilen Suriyeli mülteciler konusuna değinmek istiyorum. 
Bildiğiniz
üzere, 2011 yılı Nisan ayında başlayan Suriye’den ülkemize ve dünyaya yönelik
göç hareketleri Türkiye'de AFAD’ın koordinasyonunda yürütülmektedir.
Türkiye'nin açık kapı politikası uygulamasıyla ülkemize gelen bu insanlar yeni
bir hayata başlamışlardır.
Değerli
milletvekilleri, Gaziantep ilimizde, İslahiye’de 2, Nizip’te 2, Karkamış’ta 1
adet olmak üzere 5 adet geçici barınma merkezi hizmet vermektedir. Seçim bölgem
olduğu için özellikle son beş yılını çok iyi biliyorum ve bu geçici barınma
merkezlerinde Türkiye'den ve dünyadan çok sayıda ziyaretçiyi misafir ettik.
Fakat orada gördük ki…
(Mikrofon
otomatik cihaz tarafından kapatıldı)
AHMET
UZER (Devamla) - …Türkiye'nin bakış açısıyla dünyadaki insanların bakışı
arasında çok fark var. Bizler hiçbir menfaat beklemeden bu insanları misafir
ederken özellikle dışarıdan gelen insanların meseleye çok daha farklı
baktıklarını gördük ve müşahede ettik. Bu da, bizim bakış açımızın çok önemli
olduğunu bizlere göstermektedir.
Bütçemizin
hayırlara vesile olmasını diliyor, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ediyoruz Sayın Uzer.
Hatay
Milletvekilimiz Hacı Bayram Türkoğlu’nu konuşmalarını yapmak üzere kürsüye
davet ediyorum.
Buyurun.
(AK PARTİ sıralarından alkışlar)
AK
PARTİ GRUBU ADINA HACI BAYRAM TÜRKOĞLU (Hatay) – Sayın Başkan, değerli
milletvekilleri; 2017 yılı Merkezi Yönetim Bütçe Kanunu Tasarısı’nın Türk
İşbirliği ve Koordinasyon Ajansı Başkanlığı bütçesi üzerinde grubumuz adına söz
almış bulunuyorum. Bu vesileyle heyetinizi ve aziz milletimizi saygıyla
selamlıyorum.
Öncelikle,
El Bab’da şehit düşen askerimize Allah’tan rahmet diliyorum, yaralılarımıza
acil şifalar diliyorum, tüm milletimizin başı sağ olsun diyorum.
Bugün
ülkemiz adına yurt dışında önemli işlere imza atan ve faaliyetleriyle bizleri
gururlandıran kuruluşumuz TİKA malumunuz soğuk savaş sürecinin sona ermesiyle
birlikte Orta Asya’da yeni kurulan Türk cumhuriyetlerinin kalkınmasına destek
olmak ve ülkemizin tecrübelerini paylaşmak amacıyla kurulmuştur. 2002 yılı
sonrasında dünyadaki gelişmeler, Hükûmetimizin aktif dış politikası ve ekonomik
büyümemiz doğrultusunda faaliyet coğrafyası da genişleyerek başta yakın
coğrafyamız Balkanlar ve Orta Doğu olmak üzere, Afrika, Güney Asya, Pasifik ve
Latin Amerika’ya kadar TİKA dünyanın dört bir yanında faaliyet gösterir hâle
gelmiştir. Öyle ki, 2002 yılında 12 olan TİKA’nın yurt dışı ofis sayısı 2016’da
54 ülkeden 56’ya yükselmiş, faaliyette bulunulan ülke sayısı ise 150’nin
üzerine çıkmıştır. Ayrıca, 1992-2002 yılları arasında 2.200 civarında proje ve
faaliyet gerçekleştirilmiş iken 2003-2015 yılları arasında gerçekleştirilen
proje ve faaliyet sayısı 17 bini geçmiştir.
Değerli
milletvekilleri, TİKA tarafından hayata geçirilen proje ve faaliyetlerin
sektörel dağılımına bakıldığında, sosyal altyapılar ve hizmetlerin ilk sırada
olduğunu görüyoruz. Bu durum Hükûmetimizin insan odaklı diplomasi anlayışının
da doğrudan bir sonucu ve yansımasıdır. TİKA eliyle dünyanın dört bir yanında
açılan okullar, kurulun kütüphaneler, laboratuvarlar, inşa edilen hastaneler,
klinikler binlerce insanın sıkıntısına merhem olurken, ülkemizle olan bağların
her anlamda güçlenmesine ve milletimizin de hayır duası almasına vesile
olmaktadır. 
TİKA’nın
faaliyetleri eğitim ve sağlıkla sınırlı kalmayıp, son yıllarda birçok alanı
kapsayacak şekilde çeşitlenmiştir. Başta Afrika olmak üzere dünyanın farklı
bölgelerinde yüzlerce su kuyusu açılarak yüz binlerce insanın temiz suya
kavuşması sağlanmıştır. Tarım, hayvancılık, enerji ve birçok ekonomik sektörde
projeler gerçekleştirilerek gelişmekte olan ülkelerin istihdamına, üretimine ve
gelir seviyesinin artırılmasına katkı sağlanmıştır. Bu açıdan bakıldığında,
TİKA, dünyanın farklı coğrafyalarında ülkelerin sahip olduğu refahı, onların
kurumsal ve beşerî kapasitesini artırmayı hedeflemektedir. Aslında TİKA, bir
insanın doğumundan ölümüne kadar ihtiyaç duyulan her alanda projeler hayata
geçirmektedir. TİKA restorasyon çalışmalarıyla da ortak tarihî ve kültürel
mirasımıza sahip çıkmaktadır. Yüzlerce yıl önce inşa edilmiş, yok olmaya yüz
tutmuş camiler, medreseler, köprüler ve hanlar gibi eserler yeniden toplumumuza
ve gelecek nesillere kazandırılmıştır. 
Sayın
Başkan, değerli milletvekilleri; TİKA, gittiği tüm coğrafyalarda
faaliyetleriyle yerel sorunların çözümüne somut katkı sağlamaktadır. Örneğin
Somali’de gerçekleştirilen bir tarım projesi, istihdamı artırırken, insanların
Eş Şebab terör örgütünün eline düşmesini engellemekte, Afganistan’da bir eğitim
projesi, genç nesillerin yetişmesine katkı sağlarken, onları bilinçlendirerek
El Kaide’nin militanı olmasının önüne geçmektedir. Dolayısıyla, TİKA, basit bir
kalkınma yardımı yapmayıp, faaliyetleriyle birçok neticeyi aynı anda elde etmektedir.
Unutmamalıyız ki Türkiye'nin TİKA aracılığıyla kalkınma iş birliği alanında
gösterdiği bu başarılar, tüm dünyaya bir mesaj niteliğindedir.
Değerli
milletvekilleri, TİKA, ülkemizin uluslararası görünürlüğüne ve diğer ülkelerle
olan uzun vadeli, ekonomik, toplumsal ve kültürel ilişkilerine, geçtiğimiz
çeyrek asırda çok değerli katkılar sağlamıştır. Dolayısıyla, dünyanın farklı
coğrafyalarına açılım noktasında, TİKA, devletimiz, Hükûmetimiz ve milletimizin
desteğini almaya devam edecektir.
Bu
duygu ve düşüncelerle 2017 yılı bütçesinin memleketimize, TİKA’mıza ve tüm
kuruluşlarımıza hayırlı olmasını temenni ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Türkoğlu.
Söz
sırası, Elâzığ Milletvekilimiz Ejder Açıkkapı’ya aittir. 
Buyurun
Sayın Açıkkapı. (AK PARTİ sıralarından alkışlar)
AK
PARTİ GRUBU ADINA EJDER AÇIKKAPI (Elâzığ) – Sayın Başkan, değerli
milletvekilleri; AK PARTİ Grubumuz adına Türk İşbirliği ve Koordinasyon Ajansı
Başkanlığı 2017 bütçesi kapsamında söz almış bulunmaktayım. Öncelikle, El
Bab’da Hakk’a yürüyen şehidimize Allah’tan rahmet, yaralı askerlerimize acil
şifalar diliyorum.
TİKA,
milletimizin yardımsever ve cömert duygularıyla yola çıkmış, kadim
medeniyetimizin köklü değerlerinden beslenerek, 1992 yılından bu yana, çeyrek
asırdır yardımlarıyla mazlumların umudu olmaya, kardeş ve dost ülkelerin
yanında durmaya devam etmektedir. TİKA, 56 ülke ofisiyle 150’den fazla ülkede
faaliyet göstererek ülkemizin bayrağını dalgalandırıyor ve gönüllere
milletimizin samimiyetini, sevgisini işliyorsa burada şüphesiz ki başta
Cumhurbaşkanımız Sayın Recep Tayyip Erdoğan’ın “Dünyanın her yerine uzanıp
nerede boynu bükük ve dertli var ise Türkiye olarak oraya gidip az veya çok
yardımda bulunacağız.” düsturu ve Hükûmetimizin TİKA’nın faaliyetlerine
sınırsız desteği önemli rol oynamaktadır.
Sayın
Başkan, değerli milletvekilleri; ülkemiz son on beş yılda her alanda elde
ettiği zenginliği, tecrübe ve birikimi kardeş ve dost ülkelerle paylaşmaktadır.
Bu sebepledir ki geçtiğimiz yıllarda olduğu gibi, Türkiye, 2015 yılında da
birçok gelişmiş ülkeyi geride bırakarak, dünya ekonomileri arasında 18’inci
sırada olmasına rağmen, insani yardımlarda gayrisafi millî hasılaya oranla
dünyanın en cömert ülkesi olmuştur; yardım miktarı bakımından da dünyanın en
cömert 2’nci ülkesi olmuştur. Uluslararası OECD Kalkınma Yardımları Komitesi
DAC’ın 2015 verilerine göre, pek çok ülke yardımlarını kısarken ülkemizin resmî
kalkınma yardımları geçen yıla oranla yüzde 9’luk bir artış göstererek 4 milyar
dolara yaklaşmıştır. Bu rakamla 2002 yılında 85 milyon dolar seviyesinde olan
resmî kalkınma yardımlarımız 2015 yılına gelindiğinde 45 katın üzerinde bir
artış göstermiştir. Özel sektörümüz ve STK’larımızın yardımlarıyla beraber Türkiye’nin
toplam kalkınma yardımları 2015 yılında 5,1 milyar dolar olarak
gerçekleşmiştir. Şunu iyi bilmeliyiz ki artık Türkiye alan el değil, veren
eldir. Birçok ülke, uygulayıcı kurum olarak TİKA’mızın faaliyetlerini kalkınma
iş birliği alanında dikkatle takip etmektedir. 
Sayın
Başkan, değerli milletvekilleri; TİKA’nın faaliyet coğrafyası genişlerken,
gerçekleştirilen projeler birçok alanı kapsayacak şekilde çeşitlenmiştir.
Özellikle gelişmekte olan ülkelerin istihdamına, üretimine ve gelir seviyesinin
artırılmasına katkı amacıyla tarım, hayvancılık, enerji ve farklı nitelikteki
ekonomik sektörlerdeki projeler gerçekleştirilmektedir. Örneğin, Gambiya’da 30
bine yakın insanın faydalandığı balıkçılık sektörü geliştirilmiş, Nijer’de
diğer köylere de verimli tarım anlamında model olacak tarım köyü kurulmuştur.
Geçen
hafta ziyaret etme fırsatı bulduğum ve TİKA tarafından kurulan Sudan-Türk
Mesleki Eğitim Merkezi, 10 atölye ve 1 uygulama oteliyle yerel öğrenci ve
hocalara eğitim vermektedir. İsrail’in uygulamış olduğu abluka nedeniyle hayat
şartlarının günden güne zorlaştığı Gazze şeridinde TİKA tarafından geçtiğimiz
ekim ayında kurulan zeytinyağı üretim tesisi, zeytin ülkesi Filistin’de yüz
binlerce çiftçiye umut olurken ülkenin ekonomik refahına da katkı sağlamaktadır.
Kendi
vilayetim Elâzığ’da Fırat Üniversitesi Eğitim Fakültesi ve TİKA iş birliğinde
Gana Cumhuriyeti’nden gelen 27 öğretmen adayı, ülkelerinde alamadıkları
pedagojik formasyon eğitimini alıp ülkelerine dönmüş, ülkemizi, Elâzığ’ımızı ve
misafirperverliğimizi kendi öğrencilerine sitayişle anlatmaya başlamışlardır.
Diğer
taraftan, TİKA, insan kaynakları kapasitesinin geliştirilmesi için de dost ve
kardeş ülkelerin öğrencilerini, öğretmenlerini, doktorlarını, polislerini,
hâkim ve savcılarını ve diplomatlarını Türkiye’de eğitmektedir. 
Sayın
Başkan, değerli milletvekilleri; son derece değerli bu faaliyetlerle ülkemiz
aynı zamanda dünyada yaşanan krizlere karşı, sorunun değil, çözümün bir parçası
olduğunu da tüm dünyaya göstermektedir diyor, TİKA Başkanımıza ve çalışma
arkadaşlarına emeklerinden dolayı teşekkür ederken yüce Meclisimizi ve necip
milletimizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyoruz Sayın Açıkkapı.
Şimdi
söz sırası, Bursa Milletvekili Hakan Çavuşoğlu’na aittir.
Buyurun
Sayın Çavuşoğlu. (AK PARTİ sıralarından alkışlar)
AK
PARTİ GRUBU ADINA HAKAN ÇAVUŞOĞLU (Bursa) – Sayın Başkan, değerli
milletvekilleri…
ATİLA
SERTEL (İzmir) – Sakin sakin konuş, bağırma, hiç bağırmadan, tamam mı?
BAŞKAN
– Tahrik etmeyin Sayın Sertel, siz de.
HAKAN
ÇAVUŞOĞLU (Devamla) – …Yurtdışı Türkler ve Akraba Topluluklar Başkanlığının
bütçesi hakkında söz aldım. Bu vesileyle, yüce Meclisi saygıyla selamlarım.
Ben
de sözlerimin başında, El Bab’da şehit düşen askerimize Allah’tan rahmet,
yaralılarımıza acil şifalar temenni ediyorum.
Sayın
milletvekilleri, Yurtdışı Türkler ve Akraba Topluluklar Başkanlığı, AK PARTİ
Hükûmetleri döneminde, 2010 yılında kurulmuştur. Kurumun temel görev alanları,
bir yandan yurt dışında yaşayan vatandaşlarımızın bulundukları yerdeki
sorunlarına eğilmek ve güçlü bir diasporanın oluşmasını gerçekleştirmek, diğer
taraftan ise tarihimizin bir emanetçisi olan soydaş ve akraba topluluklarıyla
sosyal, kültürel ve ekonomik ilişkilerin geliştirilmesini sağlamaktır. Bugün,
bu kurum, Türkiye’ye gelen her soydaş ve akrabamızın kapısını çaldığı, istek ve
taleplerine cevap bulduğu, ülkemizin yüz akı kurumlarından birisi olmuştur. 
Sayın
milletvekilleri, Türkiye, asla Türkiye’den ibaret değildir. Fiziki sınırlarımız
786 bin kilometrekare olabilir ancak bizim gönül coğrafyamız bu sınırların çok
ötesindedir. 
MEHMET
MEHDİ EKER (Diyarbakır) – Bravo! 
HAKAN
ÇAVUŞOĞLU (Devamla) – Bugün, Balkanlar başta olmak üzere, birçok bölge,
vücudumuzdan koparılmış uzuvlarımız gibidir. 
MUSA
ÇAM (İzmir) – Gümülcine’de ne var ne yok, Gümülcine’de? 
ÖZGÜR
ÖZEL (Manisa) – Niye gitmiyorsun, Gümülcine’ye niye gitmiyorsun? 
HAKAN
ÇAVUŞOĞLU (Devamla) – Sayın milletvekilleri, tıpta “fantom ağrısı” diye bir
ağrı vardır. Bu nedir bilir misiniz? (CHP sıralarından gürültüler) 
ATİLA
SERTEL (İzmir) – Fantom ağrısı sende var ya. 
ÖZGÜR
ÖZEL (Manisa) – Sende karın ağrısı var Hakan, sende karın ağrısı var. 
HAKAN
ÇAVUŞOĞLU (Devamla) – Fantom ağrısı, bir uzvun kesilmesinden sonra, kesilen o
uzuv yerinde duruyormuş ve ağrımaya devam ediyormuş gibi ağrı hissedilmesidir.
(CHP sıralarından gürültüler) 
ÖZGÜR
ÖZEL (Manisa) – Hakan, konuşma Hakan! Sende karın ağrısı var sende. 
BAŞKAN
– Sayın milletvekilleri, lütfen… 
HAKAN
ÇAVUŞOĞLU (Devamla) – Yani, kişinin kolu kesilmiştir, vücudunda artık o kol
yoktur ancak o kişi, olmayan kolunun acısını hissetmektedir. (CHP sıralarından
gürültüler)
ÖZGÜR
ÖZEL (Manisa) – Hakan, ayarını bozduğun kantar, gün gelir seni de tartar.
Kimseyi konuşturmuyorsun burada Hakan. 
BAŞKAN
– Sayın Çavuşoğlu tahriklerinize gelmeyecek sayın milletvekilleri, boşuna
kendinizi yormayın. 
ÖZGÜR
ÖZEL (Manisa) – Hakan konuşma! Çavuşoğlu, sen ne konuşuyorsun be!
BAŞKAN
– Tahriklere gelmiyorsunuz, teşekkür ediyoruz Sayın Çavuşoğlu. 
HAKAN
ÇAVUŞOĞLU (Devamla) – Fantom ağrısı yaşayan bir kimse, üzerinden uzun yıllar
geçse de bu kişi bu ağrıyı hissetmeye devam eder. (CHP sıralarından gürültüler)
ÖZGÜR
ÖZEL (Manisa) – Çavuşoğlu, ayarını bozduğun kantar, gün gelir seni de tartar.
Kimseyi konuşturmuyorsun burada, hep laf atıyorsun.
HAKAN
ÇAVUŞOĞLU (Devamla) – İşte, bizim Balkanlarla, gönül coğrafyamızda yaşayan
kardeşlerimizle ilgili feryadımız da bu ağrının bir tezahürüdür. (CHP
sıralarından gürültüler)
BAŞKAN
– Sayın milletvekilleri, hiç yakışmıyor, lütfen… Sayın Çavuşoğlu tahriklere
gelmeyecektir, bunu görüyorsunuz. 
HAKAN
ÇAVUŞOĞLU (Devamla) – Sayın milletvekilleri…
ÖZGÜR
ÖZEL (Manisa) – Hep laf atıyorsun Hakan. 
BAŞKAN
– Tebrik ediyorum Sayın Çavuşoğlu. Siz Genel Kurula hitap edin, buyurun. (AK
PARTİ sıralarından alkışlar)
ÖZGÜR
ÖZEL (Manisa) – Çavuşoğlu, en son ne zaman gittin Gümülcine’ye? 
HAKAN
ÇAVUŞOĞLU (Devamla) – Sayın Başkan, ben onların derdini biliyorum. Birazdan
söyleyeceklerimin önünü almaya çalışıyorlar. (CHP sıralarından gürültüler)
ÖZGÜR
ÖZEL (Manisa) – Konuşma Hakan, konuşma, anlaşılmıyor konuştuğun. 
MUSA
ÇAM (İzmir) – Gümülcine’de, TİKA’da ne var ne yok? 
ÖZGÜR
ÖZEL (Manisa) – Hakan, ektiğini biçiyorsun, ektiğini. 
HAKAN
ÇAVUŞOĞLU (Devamla) – Ama, ne yaparsanız yapın, gerçeklerin açığa çıkmak gibi
bir huyu vardır ve bu sizi rahatsız etse de biz bunları söylemeye devam
edeceğiz. (AK PARTİ sıralarından alkışlar, CHP sıralarından gürültüler) 
ÖZGÜR
ÖZEL (Manisa) – Böyle bir şey olur mu Hakan? 
MUSA
ÇAM (İzmir) – Gümülcine’ye ne zaman gittin, Gümülcine’ye? 
ÖZGÜR
ÖZEL (Manisa) – Ektiğini biçiyor, ektiğini. 
HAKAN
ÇAVUŞOĞLU (Devamla) – Arkadaşlar, burada, iki gün önce, bütçe görüşmelerinin
ilk gününde Ege adalarıyla ilgili bir tartışma yaşandı. (CHP sıralarından
gürültüler)
BAŞKAN
– Sayın milletvekilleri, lütfen tadını kaçırmayalım, lütfen.
ÖZGÜR
ÖZEL (Manisa) – Ne yapıyorsun Hakan, ne yapıyorsun, ne konuşuyorsun sen? 
BAŞKAN
– Lütfen tadını kaçırmayalım. 
ÖZGÜR
ÖZEL (Manisa) – Böyle bir şey olabilir mi? Devamlı oradan laf atıyorsun Hakan.
Hatip oradan ne güzel konuştu, ne güzel dinledik; sen dinlemeyi bilmiyorsun.
HAKAN
ÇAVUŞOĞLU (Devamla) – Bugün de CHP’li Tanju Özcan gerçekle uzaktan yakından
ilgisi olmayacak şekilde adalar konusunda iktidarımıza ve partimize yönelik
suçlamalarda bulundu. (CHP sıralarından gürültüler)
MUSA
ÇAM (İzmir) – Gümülcine’de ne var Gümülcine’de? Orada ne yaptın, ne yaptın?
ÖZGÜR
ÖZEL (Manisa) – Hakan, böyle bir şey yok. Dinlemeyi bilmiyorsun, dinlemeyi. 
HAKAN
ÇAVUŞOĞLU (Devamla) – Öncelikle şunu ifade etmek isterim ki camdan evde
oturuyorsanız başkasının camına taş atmayacaksınız. (AK PARTİ sıralarından
alkışlar, CHP sıralarından gürültüler)
ÖZGÜR
ÖZEL (Manisa) – Dinlemeyi bilmiyorsun Hakan.
HAKAN
ÇAVUŞOĞLU (Devamla) – Sayın Özcan’a tavsiyem, bu minval üzerine süre bir
tartışmada Celal Bayar’ın bir mitingde “Adalara kim mendil salladı?” sorusundan
sonra, İsmet İnönü’nün takındığı tavrı takınmasıdır, bunu gözden geçirmesidir.
(CHP sıralarından gürültüler)
ÖZGÜR
ÖZEL (Manisa) – Hakan, öyle bir şey yok. Hakan, dinlemeyi bilmiyorsun. Oradan
laf atarsan böyle olur. Birazcık TİKA’dan konuş.
MUSA
ÇAM (İzmir) – Bulgaristan’da ne oldu, Bulgaristan’da?
BAŞKAN
– Sayın milletvekilleri, size aynıyla muamele edilirse ne yaparsınız? Lütfen… (CHP
sıralarından gürültüler)
ÖZGÜR
ÖZEL (Manisa) – Oturduğun yerden laf atmak kolay, ektiğini biçiyorsun,
ektiğini.
MUSA
ÇAM (İzmir) – Gümülcine’de ne oldu?
ÖZGÜR
ÖZEL (Manisa) – Ayarını bozduğun kantar, gün gelir seni de tartar. Ektiğini
biçiyorsun Hakan. Önce dinlemeyi öğreneceksin, sonra dinleyeceğiz seni. 
HAKAN
ÇAVUŞOĞLU (Devamla) – Sayın milletvekilleri, peki, nedir bu adalar konusu? Bakınız,
burada muradım, devrisabık teşkil etmek değil, İsmet İnönü’yü hedef tahtasına
koymak değil ama gerçekleri de açığa çıkarmaktır çünkü siz, bugünü
şekillendirmek istiyorsanız, bugünü kurmak istiyorsanız tarihte yaşanan
hadiselerin detaylı bir şekilde değerlendirilmesini sağlamanız gerekmektedir.
(CHP sıralarından gürültüler)
ÖZGÜR
ÖZEL (Manisa) – Ektiğini biçiyorsun, seni kimse dinlemez. Böyle bir şey yok.
MUSA
ÇAM (İzmir) – Gümülcine’de ne oldu? TİKA’da ne yaptınız? Ne yaptın
Gümülcine’de? Gümülcine’de ne yaptın? Gümülcine’ye gittin mi hiç, Gümülcine’ye?
HAKAN
ÇAVUŞOĞLU (Devamla) – Sayın milletvekilleri, Ege adaları 1923 yılında Lozan’la
bırakılmış değildir, altını çiziyorum, Ege adaları 1947 yılında Paris
Anlaşması’yla CHP Hükûmeti döneminde Yunanistan’a bırakılmıştır. (AK PARTİ
sıralarından alkışlar, CHP sıralarından gürültüler)
ÖZGÜR
ÖZEL (Manisa) – Çavuşoğlu, sen yürü bakalım.
MUSA
ÇAM (İzmir) – Ne yaptın orada?
ÖZGÜR
ÖZEL (Manisa) – Sen ne yapıyorsun? Sen önce bir dinlemeyi öğren. Bir sene
boyunca burada laf atacaksın, sonra seni konuşturacağız, öyle mi? Konuşamazsın
arkadaş, konuşamazsın!
MUSA
ÇAM (İzmir) – Ne yaptı TİKA?
HAKAN
ÇAVUŞOĞLU (Devamla) – Sayın milletvekilleri, o tarihte hükûmet, adalar
konusunda İngiliz büyükelçisi marifetiyle görüşmelere çağrılmıştır.
BAŞKAN
– Sayın milletvekilleri… Lütfen, artık tadını kaçırmayın. 
MUSA
ÇAM (İzmir) – Ne yaptı TİKA, ne yaptı, onu anlat.
HAKAN
ÇAVUŞOĞLU (Devamla) – Maalesef dönemin hükûmeti bu çağrılara cevap bile
vermemiştir sayın milletvekilleri. (AK PARTİ sıralarından alkışlar, CHP sıralarından
gürültüler)
Bakınız,
o tarihte Dışişleri Bakanlığı Genel Sekreteri olan Feridun Cemal Erkin ne diyor
anılarında, söylüyorum: “Konferans münasebetiyle ben Genel Sekreter sıfatıyla
Hükûmetten toplantıya katılmak hususunda müttefikler nezdinde teşebbüste
bulunulup bulunulmayacağını sordum….”
MUSA
ÇAM (İzmir) – Gümülcine’de ne oldu?
ÖZGÜR
ÖZEL (Manisa) – Ne yapıyorsun sen, ne yapıyorsun? Görüyor musun yaptığını? Eeey
Hakan!
HAKAN
ÇAVUŞOĞLU (Devamla) – “…Hükûmet toplandı ve bir karar verdi. Katılınmayacağını
söyledi ve ne yazık ki o tarihte Ege adaları elimizden çıktı.” diyor, değerli
milletvekilleri, “Elimizden çıktı.” diyor. (AK PARTİ sıralarından alkışlar, CHP
sıralarından gürültüler)
ÖZGÜR
ÖZEL (Manisa) – Ektiğini biçiyorsun, ektiğini. Utanmalısın oradan konuşmaya
HAKAN
ÇAVUŞOĞLU (Devamla) – Ve son olarak şunu söylüyor…
(Mikrofon
otomatik cihaz tarafından kapatıldı) 
HAKAN
ÇAVUŞOĞLU (Devamla) – …“Hiç şüphesiz bu emre riayet edilecektir. Ancak adaların
ani kaderi karşısında bir hüzne kapılmamak da…”
MUSA
ÇAM (İzmir) – Sen Gümülcine’yi anlat. 
ÖZGÜR
ÖZEL (Manisa) – Ektiğini biçiyorsun Hakan, ektiğini biçiyorsun, ektiğini
biçiyorsun.
MUSA
ÇAM (İzmir) - Gümülcine’de oldu, ne oldu?
HAKAN
ÇAVUŞOĞLU (Devamla) – “…mümkün değildir.” Bağırmakla, çağırmakla Ege adalarına
taarruz etmenin, katkı vermenin suçundan kurtulur muyuz? (AK PARTİ sıralarından
alkışlar, CHP sıralarından gürültüler)
EJDER
AÇIKKAPI (Elâzığ) – Tarihin gerçekleri bunlar.
BAŞKAN
– Teşekkür ediyorum Sayın Çavuşoğlu.
Sayın
Çavuşoğlu, bütün tahriklere rağmen son derece nezaketli bir şekilde güzel bir
konuşma yaptınız, tebrik ediyorum. (AK PARTİ sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, bu Meclis, Gazi Meclis. Bu Mecliste laf
atmanın da bir adabı, usulü var.
ATİLA
SERTEL (İzmir) – Sürekli laf atıyor.
BÜLENT
TURAN (Çanakkale) – Bir kişi konuşurken konuşmasından men etme tarzı, bir
itiraz şekli değildir. Dolayısıyla… (AK PARTİ ve CHP sıralarından gürültüler)
BAŞKAN
– Sayın milletvekilleri, bakın, Sayın Turan’a söz verdim, Sayın Turan
konuşuyor. 
Dinliyorum,
buyurun Sayın Turan.
BÜLENT
TURAN (Çanakkale) – Sayın Başkan, diyorum ki bu Meclisin bir mehabeti var, laf
atmanın bir adabı var. Bir grubun komple kürsüdeki konuşmacıya âdeta
boğarcasına bağırması, çağırması kabul edilebilir bir tarz değildir, demokratik
bir usul değildir. Laf atmanın bir adabı vardır, bunu ifade etmek istiyorum.
BAŞKAN
– Evet Sayın Turan… 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkan, demokrasi, hepimizin içselleştirmesi gereken bir
rejim. 
HAKAN
ÇAVUŞOĞLU (Bursa) – Tarih de öyle.
ÖZGÜR
ÖZEL (Manisa) – Parlamento konuşulacak bir yer ve burada “Ne ektiysen onu
biçersin.”, “Ayarını bozduğun kantar, gün gelir seni de tartar.” gibi
atasözleri, bugüne kadar -bir yıl boyunca, iki bütçe arasında- kürsüye çıkan
her konuşmacımıza, pek çok arkadaşı nezaketle dinlerken tek başına laf atan bir
kişiye Cumhuriyet Halk Partisinin haklı ve demokratik tepkisidir. Bundan
sonraki süreçte bugün konuşamadığı beş dakikayı bir yıl boyunca bizim
arkadaşlarımıza laf atıp onların süresinden almasına saysın, bu bir. Bunun için
grubuma teşekkür ediyorum, onları alkışlıyorum. (CHP sıralarından alkışlar)
İkincisi,
sayın hatibin konuşmasını çok dikkatle dinledim. 
BAŞKAN
– Tabii, biz de gördük çok dikkatle dinlediğinizi.
ÖZGÜR
ÖZEL (Manisa) – Konuşması sırasında 1947’de Ege adalarını peşkeş çektiğimizi,
bunu CHP’nin yaptığını söyledi. 
RAMAZAN
CAN (Kırıkkale) – Başkanım, sataşmadan söz alamaz, konuşmayı dinlemediler ki.
ÖZGÜR
ÖZEL (Manisa) – Bunun için grubumuza sataşma vardır, cevap hakkımızı
kullanacağız.
BAŞKAN
– Sayın Özel, ben tutanakları isteyeceğim çünkü uğultunuzdan ben bile
dinleyemedim yani siz hiç dinlememişsinizdir. 
ÖZGÜR
ÖZEL (Manisa) – Peki. Tutanakları getirin, bakın. O ifade karşısında cevap
hakkımı kullanayım.
BAŞKAN
– Son söz olarak ben de şunu ifade ediyorum, madem atasözü dediniz: Herkes
kendine yakışanı yapar; ben o şekilde bağlıyorum bu işi. 
ÖZGÜR
ÖZEL (Manisa) – Hakan Bey, bütün bir yıl boyunca laf attı.
HAKAN
ÇAVUŞOĞLU (Bursa) – Sayın Başkan…
BAŞKAN
- Sayın Çavuşoğlu, isterseniz bu polemiği kapatalım.
HAKAN
ÇAVUŞOĞLU (Bursa) – Sayın Başkan, polemiği kapatacağız elbette. Şunu ifade
etmek istiyorum: Ben Cumhuriyet Halk Partisi milletvekili arkadaşlarımızın
bugünkü bu tavırlarını anlayışla karşılıyorum. Orada da bahsettim, tarihin
maalesef açığa çıkma gibi bir huyu var. Şimdi, ben… (CHP sıralarından
gürültüler) 
MURAT
EMİR (Ankara) – Tarihini bilmiyorsun, tarihini.
ÖZGÜR
ÖZEL (Manisa) – Bir dakika, bir dakika… Ne konuşuyorsun sen! 
BAŞKAN
– Bir saniye, Sayın Özel. 
ÖZGÜR
ÖZEL (Manisa) – Ne konuşuyorsun oradan, ne konuşuyorsun! Böyle bir şey olur mu?

BAŞKAN
- Biraz tahammüllü olun, gerekirse cevabını verirsiniz, söz verdim Sayın
Çavuşoğlu’na.
ÖZGÜR
ÖZEL (Manisa) – Olmaz efendim, hakaret ediyor!
TAHİR
ÖZTÜRK (Elâzığ) – Dinle ya, dinle! Böyle bir usul yok ya! Dinlemeye tahammülün
olsun ya!
ÖZGÜR
ÖZEL (Manisa) – Tarihi öğretiriz, tarihi!
BAŞKAN
– Buyurun Sayın Çavuşoğlu, sizi dinliyorum.
HAKAN
ÇAVUŞOĞLU (Bursa) – Sayın Başkanım, biraz evvel Sayın Özel, ayağa kalkıp
yerinden konuşmalarıyla direkt şahsımı hedef almış, benim yapmadığım
davranışları bana atfetmiştir. Bu vesileyle açık bir sataşma vardır. Bu sataşma
nedeniyle söz istiyorum. (CHP sıralarından gürültüler)
ÖZGÜR
ÖZEL (Manisa) – Hayır, asla sataşmadım, asla sataşmadım!
BAŞKAN
– Sayın Çavuşoğlu, Sayın Özel’in de sataşmadan dolayı bir söz talebi var aynı
şekilde, isterseniz ikisini şimdi halledelim, isterseniz tutanakları alalım.
HAKAN
ÇAVUŞOĞLU (Bursa) – Halledelim Sayın Başkanım.
BAŞKAN
– O zaman, Sayın Özel, önce size söz veriyorum Ege adalarından dolayı.
Buyurun.
ÖZGÜR
ÖZEL (Manisa) – Sayın Emre Köprülü kullanacak efendim.
BAŞKAN
– Buyurun Sayın Köprülü.
İki
dakika süreyle söz veriyorum.
VII.- SATAŞMALARA İLİŞKİN KONUŞMALAR
1.- Tekirdağ Milletvekili Emre
Köprülü’nün, Bursa Milletvekili Hakan Çavuşoğlu’nun 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın ikinci tur görüşmelerinde AK PARTİ Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
EMRE
KÖPRÜLÜ (Tekirdağ) – Teşekkür ediyorum Sayın Başkanım.
Şimdi,
tabii, tarihî gerçekler bu kadar çarpıtılabilir, bu kadar farklı bir şekilde
aksettirilebilir ama şunu da söylemek lazım…
BÜLENT
TURAN (Çanakkale) – Duymadık ki Sayın Köprülü, duymadık ki.
EMRE
KÖPRÜLÜ (Devamla) - Tabii, az önce Grup Başkan Vekilimiz de söyledi de uzun
zamandır yaşadıklarımız var, bütün parti gruplarının, muhalefet gruplarının
yaşadığı var. Söz doğrudur: “Ne ekersen onu biçersin. Ne yapıyorsan sana da
aynı şekilde davranılır.” Dolayısıyla, tüm milletvekillerinin de bu konuyu
böyle anlamasında da fayda vardır 
Şimdi,
adalar meselesi konuşuluyor. Adalar meselesini sadece sizin Lozan’la
açıklamanız mümkün değil. 
HAKAN
ÇAVUŞOĞLU (Bursa) – Değil tabii, zaten Lozan’dan bahsetmiyoruz ki.
EMRE
KÖPRÜLÜ (Devamla) - Adalar meselesini inceleyecekseniz Trablusgarp Savaşı’na
gideceksiniz. 
EJDER
AÇIKKAPI (Elâzığ) - Zaten Lozan’la açıklanmadı bu iş, Lozan’a gitmedi. 
EMRE
KÖPRÜLÜ (Devamla) - Adalar meselesini inceleyecekseniz buraların İtalya’ya
nasıl bırakıldığını göreceksiniz. Ama, ben şunu söylemek istiyorum…
BÜLENT
TURAN (Çanakkale) – Lozan’da değildi ki zaten.
EJDER
AÇIKKAPI (Elâzığ) – 1947’ye geldi, Lozan’la işi yok onun.
EMRE
KÖPRÜLÜ (Devamla) - Hiç alakası yok Lozan’la da. Bu konunun özü şudur: Bu konu,
bugün Yunanistan’ın bayrak çektiği, Türkiye'nin sınırları içerisinde kalan ada
mevzusunu örtbas etmek amacıyla sizin gündeme getirdiğiniz, tamamen gerçekleri
çarpıtmak adına bir çalışmadır. Fakat ben şunu merak ediyorum: Bakın Sayın Milletvekili,
Gümülcine doğumlusunuz, Batı Trakya doğumlusunuz. 
HAKAN
ÇAVUŞOĞLU (Bursa) – Doğru, evet.
EMRE
KÖPRÜLÜ (Devamla) – Yani, Lozan Anlaşması’yla hukuki statüsü tanımlanmış bir
azınlığın temsilcisi olarak dünyaya geldiniz ve bugün Türkiye Cumhuriyeti vatandaşısınız
ve milletvekilisiniz. Bugün Gümülcine’de Türk Gençler Birliği adındaki “Türk”
kelimesi kullanılamıyor. İskeçe’deki “Türk Öğretmenler Birliği” kelimesini,
“Türk Gençler Birliği” kelimesini bu toplum kullanamıyor. Kullanabilmesi için o
zaman İsmet İnönü’nün tanıdığı Lozan’la tanınan haklar var. Siz o adalar
mevzusunu gerçekleri çarpıtarak gündeme getireceğinize o azınlıkların haklarını
bugün onlar adına koruyabilecek Türkiye Cumhuriyeti’nin bir milletvekili olarak
keşke gündeme getirseydiniz, keşke onlardan bahsetseydiniz de biz de sizi
alkışlayabilseydik. (CHP sıralarından alkışlar) 
Ben
teşekkür ediyor, saygılar sunuyorum. (CHP sıralarından alkışlar) 
BAŞKAN
– Teşekkür ediyorum Sayın Köprülü. 
Buyurun
Sayın Çavuşoğlu. 
Size
de sataşmadan dolayı iki dakika süre veriyorum. 
Lütfen
yeni bir sataşmaya meydan vermeyelim. 
ÖZGÜR
ÖZEL (Manisa) – Hakan Bey söz versin, “Bir daha laf atmayacağım.” diye söz
versin. 
MUSA
ÇAM (İzmir) – Şimdi Hakan, Gümülcine’yle ilgili...
2.- Bursa Milletvekili Hakan Çavuşoğlu’nun,
Tekirdağ Milletvekili Emre Köprülü’nün sataşma nedeniyle yaptığı konuşması
sırasında şahsına sataşması nedeniyle konuşması
HAKAN
ÇAVUŞOĞLU (Bursa) – Teşekkür ediyorum Sayın Başkanım. 
ÖZGÜR
ÖZEL (Manisa) – Laf atmayacağına söz versin önce.
MUSA
ÇAM (İzmir) – Adalarla ilgili, adalarla ilgili...
BAŞKAN
– Sayın milletvekilleri, lütfen ama...
HAKAN
ÇAVUŞOĞLU (Devamla) – Benim bütün müktesebatım Batı Trakya ve Balkanlardır,
değerli kardeşlerim. 
BAŞKAN
– Geçti, geçti, artık geçti, lütfen...
Bundan
sonra müsaade etmeyeceğim. 
ÖZGÜR
ÖZEL (Manisa) – Görsün bakalım. Görelim nasıl oluyormuş.
MUSA
ÇAM (İzmir) – Adalarla ilgili, adalarla ilgili...
HAKAN
ÇAVUŞOĞLU (Devamla) – Sayın Başkanım, yeniden mi...
BAŞKAN
- O zaman süreyi yeniden başlatıyorum.
Buyurun
Sayın Çavuşoğlu. 
MUSA
ÇAM (İzmir) – Adalarla ilgili ne diyeceksin, onu söyle.
ÖZGÜR
ÖZEL (Manisa) – Bir görelim bakalım nasıl konuşacaksın, bir görelim.
HAKAN
ÇAVUŞOĞLU (Devamla) – Sayın milletvekilleri, Gümülcine Türk Gençler Birliği,
İskeçe Türk Birliği konusunda azınlık kurumları dava açmış ve Avrupa İnsan
Hakları Mahkemesi bu kurumlar lehinde karar vermiştir. (CHP sıralarından
gürültüler, sıra kapaklarına vurmalar)
MUSA
ÇAM (İzmir) – Gümülcine’yle ilgili ne söyleyeceksin? 
ÖZGÜR
ÖZEL (Manisa) – Bir şey söyleyeceğim, önce bir söz ver. Önce bir söz ver, laf
atmayacağına söz ver önce, söz ver önce. 
MUSA
ÇAM (İzmir) – Adalarla, Gümülcine’yle ilgili...
BAŞKAN
– Sordunuz, cevabını tahammülle dinleyiniz. Demokrasi dediğiniz tahammül
rejimidir, niye tahammül etmiyorsunuz? Cevabı hoşunuza gitmiyor mu yoksa?
ÖZGÜR
ÖZEL (Manisa) – Bir sene boyunca laf atıyorsun bize. 
MUSA
ÇAM (İzmir) – Adalarla ilgili, Gümülcine’yle ilgili ne diyeceksin?
HAKAN
ÇAVUŞOĞLU (Devamla) – Benim Sayın Köprülü’ye önerim: Cumhuriyet Halk Partisi
Genel Başkanına söylesin, hep Türkiye aleyhindeki Avrupa Birliği kararlarına
burada omuz vermek yerine, azınlık konusunda verilen kararlar için de Avrupa
Birliğine bir şey söylesin, şu ana kadar söylemiş değildir. (AK PARTİ
sıralarından alkışlar, CHP sıralarından gürültüler) 
ÖZGÜR
ÖZEL (Manisa) – Ektiğini biçiyorsun, ektiğini, bugüne kadar ektiğini
biçiyorsun. 
MUSA
ÇAM (İzmir) – Lozan’la ilgili ne diyeceksin?
HAKAN
ÇAVUŞOĞLU (Devamla) – Bir ikincisi: Adalar mevzusu, Lozan’la ilgili bir mevzu
değildir. Adalar mevzusu, 1945 tarihinden sonra İkinci Dünya Savaşı’ndan sonra
gündeme gelmiş bir konudur.
ÖZGÜR
ÖZEL (Manisa) – Böyle bir şey yok, seni dinlemek zorunda değiliz burada. Bütün
bir sene buradan laf atıyorsun. 
MUSA
ÇAM (İzmir) – Öyle değil, hiç öyle değil! Söylediklerin hiç doğru değil,
söylediklerin doğru değil Hakan.
ÖZGÜR
ÖZEL (Manisa) – Bir sene boyunca buradan laf atıyorsun. Söylediklerin doğru
değil, gerçeği söylemiyorsun, asla ve asla söylemiyorsun, asla ve asla doğruyu
söylemiyorsun. 
HAKAN
ÇAVUŞOĞLU (Devamla) – İkinci Dünya Savaşı sona erdikten sonra 1947 tarihinde
Paris Konferansı toplanacağı zaman İngiltere, Türk Dışişleri yetkililerinden
-ki bunu Feridun Cemal Erkin hatıratında anlatıyor- Türkiye'nin bu müzakerelere
bir delegasyon göndermesini istemiştir. (CHP sıralarından gürültüler) 
ÖZGÜR
ÖZEL (Manisa) – Asla ve asla gerçeği söylemiyorsun. Bize oradan laf atmaktan
başka bildiğin hiçbir şey yok, hiçbir şey yok senin başka bildiğin. Sen utanmaz
bir adamsın, orada oturup laf atıyorsun! Kimse seni dinlemek zorunda değil. 
MUSA
ÇAM (İzmir) – Söylediklerin hiç doğru değil. 
ÖZGÜR
ÖZEL (Manisa) – Biz asla asla seni dinlemiyoruz, oradan laf atıyorsun. 
BAŞKAN
– Sayın milletvekilleri, burası, Türkiye Büyük Millet Meclisi ve sizler millet
adına milletin sorunlarını takip ediyorsunuz.
HAKAN
ÇAVUŞOĞLU (Devamla) - Bunu kabul etmeyince bu defa İngiltere, büyükelçisi
marifetiyle hiç olmazsa bir gözlemci göndermesini istemiştir, bu da kabul
edilmemiştir. (CHP sıralarından sıra kapaklarına vurmalar, gürültüler)
MUSA
ÇAM (İzmir) – Hayır, hiç doğru değil. 
ÖZGÜR
ÖZEL (Manisa) – Asla ve asla doğru değil. 
BAŞKAN
- Bağırmakla, çağırmakla... 
HAKAN
ÇAVUŞOĞLU (Devamla) – Bakınız, adalar konusu bu şekilde gündeme gelmektedir.
Feridun Cemal Erkin ne diyor? (CHP sıralarından gürültüler, sıra kapaklarına
vurmalar)
MUSA
ÇAM (İzmir) – Hayır, hiç doğru değil!
BAŞKAN
– ...sıra kapaklarına vurmakla bu iş olmaz.
HAKAN
ÇAVUŞOĞLU (Devamla) – “Konferans münasebetiyle, ben Genel Sekreter sıfatıyla…”
ÖMER
FETHİ GÜRER (Niğde) – Anlattıkların doğru değil, anlattıkların!
HAKAN
ÇAVUŞOĞLU (Devamla) – “…Hükûmetten toplantıya katılmak hususunda veya hiç
değilse adalar konusunda müttefikler nezdinde teşebbüste bulunulup
bulunulmayacağını sordum…”
MUSA
ÇAM (İzmir) – Hakan, söz ver, söz. Hakan, söz ver, bir daha müdahale
etmeyeceğine söz ver.
HAKAN
ÇAVUŞOĞLU (Devamla) – “…Hükûmet konuyu görüştü ve savaşa katılmadığımız için…”
ÖZGÜR
ÖZEL (Manisa) – Hakan, laf atmayacağına söz ver! Bir daha laf atmayacağına söz
ver oradan!
HAKAN
ÇAVUŞOĞLU (Devamla) – “…hiçbir istekte bulunulmaması hususunda bana talimat
verdi.” (CHP sıralarından gürültüler, sıra kapaklarına vurmalar)
ÖZGÜR
ÖZEL (Manisa) – Asla ve asla olmaz! Böyle bir şey olmaz ya!
HAKAN
ÇAVUŞOĞLU (Devamla) – “…Bu arada bu görüşün isabet derecesini tartışma konusu
yapmak istemiyorum…” diyor.
MUSA
ÇAM (İzmir) – Hakan, laf atmayacağına söz ver.
HAKAN
ÇAVUŞOĞLU (Devamla) – “…Hiç şüphesiz bu emre riayet edilecekti ancak…”
ÖZGÜR
ÖZEL (Manisa) – Devamlı laf atıyorsun oradan. Biz seni asla dinlemiyoruz bu
yüzden! Laf atmayacaksın oradan, laf atmayacaksın.
ÖMER
FETHİ GÜRER (Niğde) – Kimse seni dinlemez.
HAKAN
ÇAVUŞOĞLU (Devamla) – “…adaların ani kaderi karşısında bir hüzne kapılmamak da
imkân dâhilinde değildir.” diyor. 
MUSA
ÇAM (İzmir) – Laf atmayacağına söz ver.
HAKAN
ÇAVUŞOĞLU (Devamla) – Arkadaşlar, durum bu. Siz, bugün, yerli yersiz, gerçekle
ilgisi olmayan bazı hususları burada söylerken camdan evde oturuyorsunuz
diyorum. 
MUSA
ÇAM (İzmir) – Laf atmayacağına söz ver Hakan!
HAKAN
ÇAVUŞOĞLU (Devamla) – Başkasının evine taş atmayınız. (AK PARTİ sıralarından
alkışlar, CHP sıralarından gürültüler)
BAŞKAN
– Birleşime otuz dakika ara veriyorum. 
Kapanma Saati: 13.51
İKİNCİ OTURUM
Açılma Saati: 14.33
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
----0----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
İkinci Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Komisyon ve Hükûmet yerinde.
Şimdi
söz sırası, Adalet ve Kalkınma Partisi Grubundan Antalya Milletvekili Sena Nur
Çelik’te. 
Buyurun
Sayın Çelik. (AK PARTİ sıralarından alkışlar)
AK
PARTİ GRUBU ADINA SENA NUR ÇELİK (Antalya) – Sayın Başkan, değerli
milletvekilleri; Yurtdışı Türkler ve Akraba Topluluklar Başkanlığının 2017 yılı
bütçesi üzerine grubum adına söz almış bulunuyorum. Genel Kurulu saygıyla
selamlıyorum.
Sözlerime
başlarken El Bab’da şehit düşen askerimize Allah’tan rahmet, yaralılara acil
şifalar diliyorum.
Ülkemizin
sosyal, kültürel ve tarihî etkileşim alanı yani beşerî coğrafyamız siyasi
sınırlarımızın çok ötesindedir. Bizler 780 bin kilometrekarelik toprak
parçasından çok daha büyük bir gönül coğrafyasına sahibiz. Rahmetli
Cumhurbaşkanımız Özal’ın dediği gibi, Adriyatik’ten Çin Seddi’ne kadar olan
coğrafyada ortak tarih, kültür ve dil birliğiyle bağlı olduğumuz soydaşlarımız
ve akraba topluluklarımızla beraber yüzyıllardır varız ve var olmaya devam
edeceğiz. Bu gerçeklik maalesef yıllar yılı göz ardı edilmiş, bizleri
Semerkant’la, Buhara’yla, Saraybosna’yla, Halep’le, Kerkük’le, Prizren’le,
Kazan’la birleştiren bağlar yok sayılmış, bin yıllara dayanan geçmişiyle
soydaşlarımız ve akrabalarımızla olan ilişkilerimiz ihmal edilmiştir. 
Bugün
bu anlayış değişmiştir. Aynı tarihi, aynı kaderi, aynı sevinci, aynı kederi
paylaşan milyonlarca soydaş ve akrabalarımızla olan ilişkilerimizi geliştirmek,
yurt dışında yaşayan vatandaşlarımızın sorunlarına çözüm üretmek, etkili
diplomasi, güçlü diaspora ve etkin lobi faaliyetleri yürütmek amacıyla 2010
yılında Yurtdışı Türkler ve Akraba Topluluklar Başkanlığı kurulmuştur. 
Sayın
milletvekilleri, Başkanlık, yurt dışında yaşayan ve yabancı düşmanlığından
İslamofobiye, eğitimden aile birleşimine kadar çeşitli sorunlarla karşılaşan 6
milyon vatandaşımızın bulundukları ülkelerde huzurlu yaşayabilmeleri için
ayrımcılıkla mücadele, aktif yurttaşlık ve katılım, yurt dışında oy kullanma,
Mavi Kart gibi çeşitli çalışmalar yürütmektedir.
Yine,
yurt dışında yaşayan gençlerimizin öz kültürlerine bağlı kalarak bulundukları
ülkelerde başarılı bireyler olarak yetişmelerini sağlamak amacıyla Yurtdışı
Genç Liderler ve Gençlik Köprüleri Programları, Türkiye Stajları, Yurtdışı
Vatandaşlar Araştırma Destek Bursları gibi çalışmalar yapılmaktadır. Soydaş ve
akrabalarımızın Türkiye’yle irtibatlarını güçlendirmek, ortak kültürümüzü
yeniden canlandırmak, tarihsel mirasımızı korumak, soydaş ve akraba
topluluklara mensup gençlerin eğitim seviyelerini yükseltmek amacıyla Başkanlık
tarafından eğitim, kültür ve seminer programları düzenlenmekte ve çeşitli
STK’ların projelerine destek sağlanmaktadır. 2011 yılından itibaren 70’in
üzerinde ülkeden 1.035 proje desteklenerek başvuru sahiplerine yaklaşık 100
milyon lira destek sağlanmıştır.
Sayın
Başkan, değerli milletvekilleri; Türkiye'nin uluslararası öğrenciler için bir
eğitim merkezi olması ve bu öğrencilerin ülkeleri ile Türkiye arasında köprü
olmaları amacıyla oluşturulan Türkiye Bursları Programı kapsamında ülkemizde
160 ülkeden 16 binden fazla öğrenci öğrenim görmektedir. Bu öğrencilerin Türk
kültür ve medeniyeti ile Türkiye'nin küresel vizyonu hakkında
bilgilendirilmeleri için Uluslararası Öğrenciler Akademisi Programları
düzenlenmekte ve başarı ve destek bursları verilmektedir. Ülkemizin sahip
olduğu yumuşak güç unsurları arasında yer alan bu öğrenciler, eğitimlerini
başarıyla tamamlayarak ülkelerine döndüklerinde Türkiye ile ülkeleri arasında
gönüllü kültür elçileri olacaklardır.
Değerli
milletvekilleri, FETÖ terör örgütünün okullarında yetişen uluslararası
öğrencilerin, bugün yurt dışında yapılan Türkiye karşıtı propagandada en ön
saflarda yer aldığını görüyoruz. Başkanlığın uluslararası öğrencilere yönelik
çalışmaları özellikle, FETÖ terör örgütünün etkin olduğu coğrafyalarda bu
etkiyi kırmaya katkı sağlayacağından ayrıca önem arz etmektedir ve artırılarak
devam ettirilmelidir. 
Değerli
milletvekilleri, dünya 21’inci yüzyılla birlikte çok önemli bir krizler
silsilesine de girmiş oldu. İnsanlığın sorunlarına ortak çözümler üretemeyen,
adaletsizliklerle, savaşlarla, yabancı düşmanlığıyla, ırkçılıkla,
İslamofobi’yle dolu yeni bir dünya düzeniyle karşı karşıyayız. Tam burada,
Türkiye, Sayın Cumhurbaşkanımız Recep Tayyip Erdoğan’ın önderliğinde “Dünya
5’ten büyüktür.” demeyi seçmiş ve bu söylemi pratiğe dökecek adımları birer
birer atmaya başlamıştır. Tek başına Yurtdışı Türkler ve Akraba Topluluklar
Başkanlığının AK PARTİ hükûmetleri döneminde kurulmuş olması ve bu kurumun
ürettiği hizmetler dahi AK PARTİ olarak bizim dünyanın sorunlarına önerdiğimiz
çözümlerin bir özeti gibidir. O çözümlerin anahtar kelimeleri, vicdan, merhamet
ve diğerkâmlıktır. Bu anlamda, Başkanlık, bir vicdan ve merhamet hareketinin
adıdır. 
(Mikrofon
otomatik cihaz tarafından kapatıldı)
SENA
NUR ÇELİK (Devamla) – Bu vesileyle Başkanlığın kuruluşunda ve faaliyetlerinde
emeği geçen herkese teşekkür ediyor, bütçemizin hayırlı olmasını diliyorum. (AK
PARTİ sıralarından alkışlar)
BAŞKAN
– Teşekkürler Sayın Çelik.
TANJU
ÖZCAN (Bolu) – Sayın Başkan…
BAŞKAN
- Sayın Özcan…
TANJU
ÖZCAN (Bolu) – Sayın Başkanım, benim konuşmama atfen, ben salon dışındayken
Sayın Hakan Çavuşoğlu’nun sataşma mahiyetinde sözleri mevcuttur. Ben sizden
sataşmadan dolayı söz istiyorum.
BAŞKAN
– Sayın Özcan, malum, ara da verdim, sataşmadan dolayı söz veremiyorum. Ben
60’a göre yerinizden bir dakika süreyle söz veriyorum.
Buyurun.
V.- AÇIKLAMALAR (Devam)
10.- Bolu Milletvekili Tanju Özcan’ın,
Bursa Milletvekili Hakan Çavuşoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
TANJU
ÖZCAN (Bolu) – Teşekkür ediyorum Sayın Başkanım.
Sayın
Başkanım, ben konuşmamda hukuken bizim olan adalara Yunan bayrağı çekildiğini
ve bu fiilî işgale bir an önce son verilmesi gerektiğini söyledim. Şimdi,
benden sonra konuşan hatip şunu söylemiyor: “Hayır, bu 18 ada bizim değil.”
demiyor. Hukuken bize ait olduğu belli. Peki, bizim topraklarımızda Yunan
bayrağının çekili olması AKP Grubunu rahatsız etmiyor mu, değerli hatibi
rahatsız etmiyor mu? Burası bize ait; Edirne gibi, Hakkâri gibi, Van gibi,
ülkemize ait, tamamen kara sularımıza ait bir alanda bulunan vatan parçası,
toprak parçası bunlar. Ben bunu dile getirmeye çalışmıştım ancak sayın hatibin
“Oraya Türk Bayrağı çekeceğiz.” dememin nesinden rahatsız olduğunu ben
anlayabilmiş değilim. Genel Kurulun takdirlerine sunuyorum. 
BAŞKAN
– Teşekkür ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Şimdi söz sırası Ankara Milletvekili Ertan Aydın’a aittir.
Buyurun
Sayın Aydın. (AK PARTİ sıralarından alkışlar) 
AK
PARTİ GRUBU ADINA ERTAN AYDIN (Ankara) – Sayın Başkan, saygıdeğer
milletvekilleri; Atatürk Kültür, Dil ve Tarih Yüksek Kurumunun 2017 yılı
bütçesi üzerinde grubum adına söz almış bulunmaktayım. Bu vesileyle yüce
heyetinizi saygıyla selamlıyorum.
Konuşmama
başlamadan önce, El Bab’da şehit düşen askerimize Allah’tan rahmet, yaralı
askerlerimize şifalar diliyorum.
Değerli
arkadaşlar, Yüksek Kurum, Atatürkçü düşünceyi, cumhuriyetin ilke ve
inkılaplarını, Türk kültürünü, Türk tarihini ve Türk dilini bilimsel yoldan
araştırmak, tanıtmak, yaymak ve yayınlar yapmak amacıyla Anayasa’nın 134’üncü
maddesi gereği kurulmuştur. Yüksek Kurum, Atatürk Araştırma Merkezi, Türk Dil
Kurumu, Türk Tarih Kurumu ve Atatürk Kültür Merkezinden oluşmaktadır.
11/10/2011 tarihli ve 664 sayılı KHK ile kurumun kuruluş, görev, yetki ve
sorumlulukları bilimsel yöntemlerle dil ve tarih çalışmaları yapabilmesi için
AK PARTİ Hükûmeti döneminde yeniden düzenlenmiştir. Yüksek Kurum bünyesindeki
kurumlar 2016 yılında 46 uluslararası ve 44 ulusal olmak üzere toplam 90
bilimsel etkinlik gerçekleştirmiş olup yıl sonuna kadar 3 adet bilimsel
etkinlik daha gerçekleştirecektir. Yüksek Kurum ve bünyesindeki kurumların
fiziksel yapısını güçlendirmek ve tek bir yerleşke içinde hizmet vermesini
sağlamak amacıyla 48.725 metrekare kapalı alan olarak proje edilen inşaatın
2017 yılı sonunda başlaması öngörülmektedir. 
Yüksek
Kurum, bünyesinde yer alan kurumların sosyal ve beşerî bilimler alanında eğitim
gören lisans, yüksek lisans, doktora öğrencileri ile doktora sonrası
araştırmalarında, 2016 yılında 130 lisans, 120 yüksek lisans, 114 doktora ve 6
doktora sonrası olmak üzere toplam 370 kişiye burs verilmiştir; 2017 yılında da
bu burs verme destekleri devam edecektir. 2016 yılında üniversitelere,
kütüphanelere ve kamu kurumlarına yurt içi ve yurt dışında toplam 48.503 adet
eser, 10.505 adet süreli yayın Yüksek Kurum tarafından ücretsiz dağıtılmıştır;
2017 yılında da ücretsiz eser dağıtımına devam edilecektir. 2000 yılından
itibaren yasal boşluk nedeniyle verilemeyen Atatürk Uluslararası Barış Ödülü
2015 yılından itibaren tekrar verilmeye başlanmış ve her yıl olduğu gibi, 10
Kasım Atatürk’ü Anma Toplantısı devlet töreniyle ilgili organizasyon 2017
yılında ve gelecek yıllarda da devam edecektir.
Saygıdeğer
milletvekilleri, Türkiye’de imparatorluktan ulus devlete geçiş süreci olumlu
yönleriyle beraber birtakım olumsuzlukları da beraberinde getirmiştir.
Özellikle yeni devletin kurucusu olan milletin değerlerinin yok sayılması
toplumun kültür dünyasında önemli boşluklar doğurmuştur. Bu boşluğu doldurmak
için bilhassa erken cumhuriyet döneminde tek parti tarafından kullanılan yöntem
ve uygulamalar bir nevi sosyal mühendislik projelerine dönüştürülmüştür.
Kullanılan yöntem açısından ele alındığında bir çeşit kültürel despotizm olarak
değerlendirilebilecek bu tepeden inmeci anlayış aynı zamanda milletin
hafızasında da derin bir darbe oluşturmuştur. 
RUHİ
ERSOY (Osmaniye) – Ne münasebet!
ERTAN
AYDIN (Devamla) – Örneğin, radikal dil devrimleriyle toplum ertesi sabah
hafızasını kaybetmiş olarak uyanmış, 1930’lu yıllarda ortaya atılan Güneş Dil
Teorisi toplumun gerçeklerinden ziyade o dönemin dünyada moda olan radikal
milliyetçi refleksleriyle geliştirilmiş, uluslararası alanda Türkiye’yi âdeta
gülünç duruma düşürecek ve Yakup Kadri’nin bir nevi “safsata” olarak
değerlendirdiği projeler doğmuştur.
RUHİ
ERSOY (Osmaniye) – Tamamen iftiradır efendim.
ERTAN
AYDIN (Devamla) – Yine bu baskı döneminde, zararlı neşriyat oldukları
gerekçesiyle yüzlerce kitabın basılması yasaklanmıştır. 
RUHİ
ERSOY (Osmaniye) – Bilimsel konuşmuyorsunuz.
ERTAN
AYDIN (Devamla) – Bu süreç elbette bununla sınırlı kalmamıştır. Örneğin, resmî
tarih anlayışıyla binlerce yıllık geçmişi yok sayılan toplum bilimsellikten
uzak tarih okumalarına maruz bırakılmıştır.
RUHİ
ERSOY (Osmaniye) – Tarihin süzülmüş hâli...
ERTAN
AYDIN (Devamla) – Alaturka müzik yasaklanmış ve Batı müziğinin dinlenilmesi
mecbur kılınmıştır. Tiyatro içerikleri ideolojik propaganda, rejim
propagandasına dönüştürülmüştür. Çok çarpıcı bir örnek vardır: Hacivat-Karagöz
replikleri değiştirilerek Hacivat ilerici, çağdaş bir figüre dönüştürülmüş;
Karagöz ise gericiliğinden, yobazlığından dolayı sürekli Hacivat’tan hakaret
işiten bir figüre dönüştürülmüştür. 
RUHİ
ERSOY (Osmaniye) – Sizi yeniden cumhuriyet tarihi okumaya davet ediyorum Sayın
Hatip.
ERTAN
AYDIN (Devamla) – Bu tek parti kültür politikası çok partili hayata geçişle
beraber varlığını sürdürmüş, bilhassa darbe dönemlerinde ideolojik propaganda
aracı hâline getirilmiştir. Kısaca, devlet, dar bir elit çevre eliyle toplum
için neyin iyi, neyin kötü olduğunu tayin etmiş, “toplumsal yarar” kavramının
içeriğini otoriter ve dayatmacı bir şekilde kendi belirlemiştir. AK PARTİ’nin
iktidara gelmesiyle beraber devlet eliyle kültür politikası oluşturmak âdeta
geçerliliğini yitirmeye başlamış, millî yerel kültürümüz bir taraftan kadim
medeniyetimizden beslenirken diğer taraftan evrensel kültürle de etkileşim
hâline girmiş yani doğal ve asli olana dönüş başlamıştır. Sonuç olarak,
devletin talepleri ve dayatması sonucu değil, toplumsal talepler doğrultusunda
şekillenen bir kültür politikasını önemsiyoruz. 
Bugüne
kadar hep bu ilkeye riayet etmeye çalıştık, bundan sonra da bu anlayışla
hareket edeceğimizi belirterek sözlerime son veriyor, hepinizi saygıyla
selamlıyorum. (AK PARTİ sıralarından alkışlar) 
RUHİ
ERSOY (Osmaniye) – İyi ki son verdin Hatip. 
ERTAN
AYDIN (Ankara) – Bunu tartışabiliriz sizinle ayrıca. 
BAŞKAN
– Teşekkür ediyorum. 
Söz
sırası Kırşehir Milletvekili Salih Çetinkaya’ya aittir. 
Buyurun
Sayın Çetinkaya. (AK PARTİ sıralarından alkışlar) 
AK
PARTİ GRUBU ADINA SALİH ÇETİNKAYA (Kırşehir) – Sayın Başkan, sayın
milletvekilleri; 2017 Yılı Bütçe Kanunu Tasarısı’nın Atatürk Araştırma Merkezi
bütçesi üzerinde grubum adına söz almış bulunmaktayım. Heyetinizi saygıyla
selamlıyorum. 
Sözlerimin
hemen başında, 15 Temmuz hain FETÖ darbesinde darbeyi bastıran ve darbeye karşı
darbe yapan aziz milletime şükranlarımı sunuyorum. Bu darbe girişiminde şehit
olan tüm vatan evlatlarına Allah’tan rahmet diliyorum. Gazilerimize uzun
ömürler diliyorum. Bu vesileyle bugün El Bab’da şehit olan askerlerimize de
Allah’tan rahmet diliyorum. 
Değerli
milletvekilleri, bizim şehitlerimizin yattığı toprak belli, tuttuğu bayrak
belli; dolayısıyla, onlar tertemiz ana kuzuları, Anadolu evlatları. Ama, şunu
ifade etmek istiyorum: Onları şehit edenler hem bu dünyada hem de ahirette
Allah’ın cezasından ve gazabından asla kurtulamayacaklardır. 
Darbe
girişiminin bastırılmasında dik duran, sinmeyen, başta Başkomutanımız Sayın
Recep Tayyip Erdoğan, Başbakanımız Sayın Binali Yıldırım, bombalamalara rağmen
Meclisi canı pahasına açık tutan Meclis Başkanımız ve tüm siyasi partilere
şükranlarımı sunuyorum. Rabb’im bir daha 15 Temmuzları bu millete yaşatmasın,
bunun için de tüm vatan hainleriyle sonuna kadar mücadele edilmesi gerektiğini
tekrar hatırlatmak istiyorum.
Sayın
Başkan, sayın milletvekilleri; Atatürk Araştırma Merkezi 1983 yılında 2876
sayılı Kanun’la kurulmuştur. Başbakanlık Atatürk Kültür, Dil ve Tarih Yüksek
Kurumuna bağlı olarak çalışan Atatürk Araştırma Merkezi ulusal ve uluslararası
alanda yaptığı bilimsel araştırma ve etkinlikleriyle Atatürkçü düşünceyi,
Atatürk ilke ve inkılaplarını dünyaya tanıtmayı amaçlamaktadır. 
Atatürk
Araştırma Merkezi, Ulu Önder Atatürk’ün “En büyük eserimdir.” dediği Türkiye
Cumhuriyeti’nin kuruluşundan bu yana gelen olayların günümüze etkilerinin
anlaşılması için bilimsel araştırmalar yapmakta ve bu araştırmalar sonunda elde
ettiği veriler doğrultusunda ulusal politikaların oluşumunda katkı sağlamaya
çalışmaktadır; bu anlamda sempozyumlar düzenlemektedir. 2017 yılında da Atatürk
Araştırma Merkezi tarafından yapılması planlanan 5 adet uluslararası sempozyum
bulunmaktadır. Bunlardan bir tanesi, inşallah, Atatürk Araştırma Merkezi
Başkanlığı ve Ahi Evran Üniversitesi Rektörlüğü iş birliğinde 15-17 Kasım 2017
tarihleri arasında -benim de seçim bölgem olan- Kırşehir’de düzenlenecektir ve
bunun çok hayırlı neticelerinin olacağını şimdiden düşünüyorum. 
Değerli
milletvekilleri, Merkezin 2017 yılında ekonomik sınıflandırmaya göre bütçesi
toplamda, personel gideri, Sosyal Güvenlik Kurumu prim giderleri, mal ve hizmet
alım giderleri, cari transferler olmak üzere 5 milyon 113 bin TL’dir; hayırlı
olmasını diliyorum.
Değerli
milletvekilleri, geçen günlerde Kırşehir’i bir CHP’li sayın milletvekili heyeti
ziyaret etmiştir. Biz onlara, şehrimizde ağırlamaktan şeref duyduğumuzu ve
misafirperverliğimizi gösterdiğimizi düşünüyoruz, her zaman bekleriz. Ama orada
bazı yanlış bilgiler var, onları düzeltme fırsatım olmadı. Tabii eleştiriye
açığız ama bunları da düzeltmek istiyorum. Eğer doğruyu söylemezsek haksızlık
yapmış oluruz. 
Şimdi
diyor ki CHP milletvekili: “1954 yılında, Demokrat Parti, Kırşehir’de istediği
oyu alamayınca şehri cezalandırdı, il iken ilçe yaptı.” 
MUSA
ÇAM (İzmir) – İlçe yaptı. 
SALİH
ÇETİNKAYA (Devamla) – Evet, doğrudur, bu bir tarihî vakıadır arkadaşlar ve bunu
yapanlar da zaman içinde hatıratlarında bu işten pişman olduklarını
söylemişlerdir ve üç yıl sonra da tekrar bu hatayı düzeltmişlerdir.
MUSA
ÇAM (İzmir) – 1957’de il yaptılar. 
SALİH
ÇETİNKAYA (Devamla) – Ama tarihî olarak da bu, hukuk derslerinde dahi şu anda
okutulmaktadır. 
İşte,
burada yetki yüce Mecliste. Belki coğrafi sınırlar olarak bunu düzeltmek mümkün
olmayacak ama iadeiitibarlar konusunda Meclisimiz takdir ederse biz bu
çalışmayı her zaman yapmaya hazırız… 
(Mikrofon
otomatik cihaz tarafından kapatıldı) 
SALİH
ÇETİNKAYA (Devamla) – …ve Kırşehir o günden sonra gerçekten tarihte hak ettiği
yerden uzaklaşmıştır. Bu anlamda bu yanlışı düzeltmek istiyorum. 
MEHMET
BEKAROĞLU (İstanbul) – Büyükşehir mi yapalım, ne yapalım? 
ÖZGÜR
ÖZEL (Manisa) – Öneriniz ne, ne yapacağız? 
SALİH
ÇETİNKAYA (Devamla) – Yani sonuçta bu bir… 
ÖZGÜR
ÖZEL (Manisa) – Ha, iadeiitibar yasa teklifi getireceksiniz.
ÖMER
FETHİ GÜRER (Niğde) - Biz de destekleriz. 
SALİH
ÇETİNKAYA (Devamla) – Yani bu takdir yüce Meclisimize ait.
MEHMET
BEKAROĞLU (İstanbul) – Büyükşehir yapalım, büyükşehir.
ÖZGÜR
ÖZEL (Manisa) – Çalışalım hep beraber. 
BAŞKAN
– Teşekkür ediyorum. 
SALİH
ÇETİNKAYA (Devamla) – Ben, teşekkür eder, saygılar sunarım. (AK PARTİ sıralarından
alkışlar)
BAŞKAN
– Teşekkür ediyorum Sayın Çetinkaya. 
ÇAĞLAR
DEMİREL (Diyarbakır) – Sayın Başkan, İç Tüzük 60’a göre yerimden söz talebim
var. 
BAŞKAN
– Sayın Demirel 60’a göre söz istedi. 
Buyurun,
bir dakika süreyle söz veriyorum. 
V.- AÇIKLAMALAR (Devam)
11.- Diyarbakır Milletvekili Çağlar
Demirel’in, TBMM Başkan Vekili Ayşe Nur Bahçekapılı’ya Almanya’da yapılan
muameleyi ve HDP Eş Genel Başkanı Figen Yüksekdağ’ı ziyaret etmek isteyen İsveç
Sol Partisi milletvekillerine havaalanında GBT uygulaması yapılmasını kabul
etmediklerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Başkan, bugün Meclis Başkan Vekilimiz Sayın Ayşe Nur Bahçekapılı’ya Almanya
Havaalanı’nda yapılan uygulamanın doğru olmadığını, bu uygulamayı hiçbir
şekilde kabul etmediğimizi ifade etmek istiyorum ve bu tür uygulamalar hangi
ülkede gerçekleşirse gerçekleşsin aslında halkın iradesine yönelik bir
müdahaledir, o yüzden kabul edilmemesi gerektiğini bir kez daha ifade ediyorum.
Kendisine de selamlarımı, sevgilerimi gönderiyorum. Ama bu nerede olursa olsun
böyle değerlendirmek lazım. Başka bir ülkede bize yapılanı kabul etmiyorsak
kendi ülkemizde de başkasına yapılanı kabul etmememiz gerekiyor. 
Yine,
bugün İsveç Sol Partiden milletvekillerinin Eş Genel Başkanımız Sayın Figen
Yüksekdağ’ı ziyarete gitmesi sırasında da havaalanında GBT uygulamalarına…
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen. 
ÇAĞLAR
DEMİREL (Diyarbakır) – Teşekkürler Başkan.
…ve
aynı uygulamalara maruz kaldığını gördük ve bunu da aynı şekilde kabul
etmediğimizi, kabul etmememiz gerektiğini ifade etmeliyiz. 
Yine,
kendi ülkemizde Parlamentonun milletvekili olan ve aynı zamanda üçüncü grubu
olan Halkların Demokratik Partisinin sadece tek Eş Genel Başkanı olan Figen
Yüksekdağ’ın kapısının kırılarak apar topar gözaltına alınıp rehin tutulmasını
da kabul etmemeliyiz çünkü bu, halkın iradesine vurulmuş bir darbe olarak
değerlendirilmeli ve böyle ele alınmalıdır. Milletvekilleri yasama organları
çerçevesinde halkın iradesiyle seçilmiş oldukları alanlarda görevlerini yerine
getirmeli ve bu tür hukuksuz, haksız uygulamaları gerçekleştirenleri de kabul
etmememiz gerektiğini bir kez daha vurgulamak istiyorum.
Teşekkür
ediyorum. 
BAŞKAN
– Teşekkür ediyorum.
Sayın
Özel, İç Tüzük 60’a göre size de bir dakika söz veriyorum.
Buyurun.

12.- Manisa Milletvekili Özgür Özel’in,
Kırşehir Milletvekili Salih Çetinkaya’nın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
ikinci tur görüşmelerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, sabah erken saatlerde bu konudaki, Ayşenur
Hanım’la ilgili hassasiyeti zaten dile getirmiştik. Biraz önce Kırşehir
Milletvekilimiz Sayın Çetinkaya, yaptığı konuşmanın son kısmında,
milletvekillerimizin yapmış olduğu ziyaretten bahsetti. Tabii, orada
milletvekillerimiz Kırşehir’in sahipsiz, ilgisiz ve her gün göç veren bir şehir
hâlinde olduğunun vurgusunu yaptılar. Ama Salih Çetinkaya’nın 1954’te Demokrat
Parti tarafından demokrasi tarihinde gerçekten çok ayıplı bir şekilde, istediği
oyu alamadığı için ilçe yapılıp 1957’de yeniden il yapılmasıyla ilgili
konuşmasında şöyle bir ifadeye tanık olduk: Bir iadeiitibardan bahsediyor
sanırım. Eğer öyleyse, biz, o gün Kırşehir’de görevlendirdiğimiz 2
milletvekilimiz de başta olmak üzere Cumhuriyet Halk Partisi tarafından
Kırşehir için yapılacak bu tip bir adıma destek verebileceğimizi ifade
ediyoruz. Kırşehir’e görevlendirmeyle giden tüm milletvekillerimiz orada
Cumhuriyet Halk Partisinin bir milletvekili olmamasının eksikliğini ortadan
kaldırmaya yönelik olumlu katkılar sağlamaya çalışıyorlar.
Bilgilerinize
sunarım.
BAŞKAN
– Teşekkür ediyorum.
SALİH
ÇETİNKAYA (Kırşehir) – Söz verir misiniz Sayın Başkan.
BAŞKAN
- Sayın Çetinkaya, size de İç Tüzük 60’a göre söz veriyorum. 
Buyurun.
13.- Kırşehir Milletvekili Salih
Çetinkaya’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
SALİH
ÇETİNKAYA (Kırşehir) – Teşekkür ediyorum Sayın Başkanım.
Tabii,
o gün sayın CHP milletvekilleri Kırşehir’i ziyaret ettiğinde -tabii, ben
onların hepsine giremedim ama- Kırşehir’le ilgili doğru olmayan bazı
değerlendirmelerde bulunmuşlar. Mesela diyorlar ki: “Kırşehir organize
sanayisinde tam olarak 48 fabrika var, bunun 16’sı kapatılmış.” Ama şu anda 53
tane fabrika var yani bu veri yanlış bir veri, resmî olarak yanlış, onu
söylemek istiyorum. 
Ayrıca,
bu beldeler meselesi var. Şimdi, ben bunu özellikle belirtmek istiyorum. 20
tane belde kapandı ama şu anda biz bu kapanan 20 beldenin 10 tanesinde
kanalizasyonu ve altyapıyı özel idare imkânlarıyla gidermiş olduk. Aslında
bunun sonuçları hayırlı oldu. Yani, bu bir eleştiri konusu olamaz bence. Yani,
eğer Türkiye'nin geleceğinde etkili ve aktif bir irade istiyorsak, bunları bir
an önce başka alanlarda da yapmamız gerektiğini düşünüyorum. 
Ayrıca,
nüfus kaybı, bu nüfus kaybı… Merkez nüfusunda artış görüyoruz 5 bin, nüfusumuz
5 bin daha artmış. Ama, neticesinde, Kırşehir’de gecekondu sorunu yok, ciddi
bir altyapı sorunu yok. Bunları da belirtmek istiyorum. 
Saygılar
sunuyorum. 
BAŞKAN
– Teşekkür ediyorum. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Evet, sayın milletvekilleri, şimdi söz sırası Sakarya Milletvekili Mustafa
İsen’e aittir. (AK PARTİ sıralarından alkışlar) 
Buyurun
Sayın İsen. 
AK
PARTİ GRUBU ADINA MUSTAFA İSEN (Sakarya) – Sayın Başkan, değerli
milletvekilleri; Atatürk Kültür Merkezi bütçesi üzerine AK PARTİ Grubu adına
söz aldım. Bu vesileyle yüce Meclisi saygıyla selamlıyorum. 
Ülke
politikaları denince, her türlü siyaset, öncelikle stratejik gerçekler akla
gelir. Bu nedenle, ülkemizin genel politikalarını, ulusal güvenliğini ve
savunma stratejisini belirlerken küresel sistemi, bölgesel dinamikleri, yeni
güvenlik konseptini ve Türkiye'nin uluslararası düzendeki konumunu iyi
değerlendirmek gerekir. Küresel sistemde ve güç parametrelerinde köklü
değişikliklerin yaşandığı bir tarihî süreçten geçiyoruz. Tek çekim merkezi
bulunmayan küresel bir siyasal sistem ve ağırlık merkezleri çeşitlenen ekonomik
ve kültürel yeni bir düzen oluşuyor. Bölgemiz, bir taraftan, zengin tabii ve
beşeri kaynaklarıyla, çok kadim eski medeniyetleri, kültürleri de içinde
barındıran değerli bir coğrafyadır. Öte yandan, bu yörede çok yapılı kimlik
siyasetlerinin öne çıktığı bir dönemin de içinden geçiyoruz. 
Geleneksel
güvenlik anlayışında da köklü değişikliklerin yaşandığı bir ortamdayız. Eskiden
toprakların, sınırların, kritik tesislerin ve altyapının korunmasını hedefleyen
klasik güvenlik anlayışı, odağına insanı yerleştiren, yeni bir zihniyet içeren
bir yapıya dönüştü. Artık, “güvenlik” deyince, savaşlardan çok, terörizm,
radikalizm, tabii afetler, yoksulluk, salgın hastalıklar, yasa dışı göç, siber
saldırılar, iklim değişikliği ve enerji güvenliği gibi başka konular aklımıza
geliyor. Bunlar sadece silahla çözülebilecek sorunlar değil. Acaba bu
sorunların çözümünde bölgenin tarihsel arka planını ve kültürel altyapısını da
hesaba katarak çözümler üretemez miyiz? 
Tüm
bu dinamikler karşısında Türkiye’nin uluslararası ve bölgesel konumunu
tanımlamak ve bu tanıma uygun bir vizyon geliştirmek durumundayız. Köklü bir
devlet geleneğine ve medeniyet mirasına ev sahipliği yapan ülkemizin geleceğini
de büyük ufuklarda aramak gerekir. Bu açıdan, öncelikli hususun Türkiye’nin güç
parametrelerinin sağlıklı bir şekilde değerlendirilmesi olduğunu düşünüyorum.
Türkiye’nin, diğer güç parametreleri yanında, çok güçlü kültürel birikimini de
bu sistemin içine dâhil etmek gerektiği kanaatindeyim. Sözünü ettiğimiz bu
birikimi aktif kullanarak ülkemizi içinde bulunduğumuz geniş coğrafyada
kültürel derinliğe sahip bir merkez ülke, örnek alınacak bir ülke yapmak
mümkün. Ana hatlarıyla bahsettiğim yeni stratejik iklim ve bölgemizde
farklılaşan tehdit algılamaları ışığında, geleneksel güvenlik parametrelerinin
ötesinde, yeni perspektifler kullanmak Türkiye için bir tercih değil,
kesinlikle bir zarurettir. Esasen Türkiye’nin bu rolü oynamak için gerekli
birikimi de mevcuttur. Zira, asırlara dayanan köklü bir devlet geleneğine,
stratejik zihniyete ve kültür birikimine sahiptir. Biz elbette bunu bir kültür
emperyalizmi çerçevesinde değil, tam tersine, bir anlamda toplumun vicdanı
olarak kullanacağız. Bu anlamda, başarılı olmak aynı zamanda “Soft power” ve
“Hard power’i birlikte değerlendirmekten geçer. İşte, Atatürk Araştırma Merkezi
gibi kurumlar ülkemizin bu yumuşak gücünün temsilcileridir. Ülkemizin millî
güvenliği ve menfaatlerine yönelik stratejik planlamalarda ekonomik, sosyal,
kültürel ve değerler boyutunda kalpleri ve zihinleri kazanacak yumuşak güç
unsurlarını hazırlamak bu gibi kurumlar aracılığıyla oluşturulur. 
Türkiye
için temel hedef, güvenliğin sadece askerî ve siyasal alanda değil adalet ve
beşeri değerler boyutlarına da önem veren erdemli güç anlayışındadır. Bugün
bütçesini savunduğumuz Atatürk Kültür Merkezinin 70’inci sayısına ulaşan süreli
yayın organının adının da “Erdem” olması bu anlamda tesadüf değildir. 
Bu
düşüncelerle, 2016 yılı bütçesinin hayırlı olmasını diliyorum. (AK PARTİ
sıralarından alkışlar)
ERKAN
AKÇAY (Manisa) – 2017 yılı bütçesi…
BAŞKAN
– Teşekkür ediyorum Sayın İsen. 
Şimdi,
Kocaeli Milletvekili Sami Çakır’a aittir söz sırası.
Buyurun
Sayın Çakır. (AK PARTİ sıralarından alkışlar)
AK
PARTİ GRUBU ADINA SAMİ ÇAKIR (Kocaeli) – Sayın Başkan, değerli milletvekilleri;
2017 yılı Bütçe Tasarısı’nın Türk Dil Kurumu bütçesi üzerine AK PARTİ Grubumuz
adına söz almış bulunmaktayım. Bu vesileyle Genel Kurulu ve milletimizi
saygıyla selamlıyorum.
Dil,
milletin birlik ve bütünlüğü için en güçlü bağlardan biridir. Dil, geçmişi
bugüne bugünü yarına bağlar. Dil, kendi canlılığı ve sosyal oluşuyla milleti de
canlı ve bir arada tutar. Türk Dil Kurumu, Türkçeyi incelemek ve Türkçenin
gelişmesi için çalışmak amacıyla Türk Dili Tetkik Cemiyeti adıyla 12 Temmuz
1932’de Mustafa Kemal Atatürk’ün talimatıyla kurulmuştur. Türk Dil Kurumunun
yapısıyla ilgili ilk önemli değişiklik 1951 yılındaki olağanüstü kurultayda
yapılmış, Millî Eğitim Bakanının Kurum Başkanı olmasını sağlayan tüzük maddesi
değiştirilmiş, böylece kurumun devletle bağlantısı kesilmiştir. 
İkinci
önemli yapısal değişiklik 1982,1983 yıllarında gerçekleşmiş, 1982 Anayasası’nda
134’üncü maddeyle Atatürk Kültür, Dil ve Tarih Yüksek Kurumu çatısı altına
alınmış, böylece devletle olan bağı yeniden ve daha güçlü bir hâle
getirilmiştir. Türk Dil Kurumu Türkçenin yazılı ve sözlü kaynakları üzerine
bilimsel araştırmalar yapmak, Türkçenin bilim, sanat, edebiyat ve öğrenim dili
olarak özleşmesini, gelişimini, gelişmesini ve her alanda doğru, güzel, etkili
ve estetik kullanılmasını sağlamakla görevlidir. 
Türk
Dil Kurumu, başlangıçtan beri çalışmalarını iki ana eksen üzerinde yürütmüştür:
Türk dili üzerinde araştırmalar yapmak, yaptırmak; Türk dilinin güncel
sorunlarıyla ilgilenerek çözüm yolları bulmak. Dil kalıplaşmış, değişmez,
durgun bir yapıya sahip değildir; aksine, kendi yapı ve işleyişinin
gerektirdiği özelliklere, tarihî, sosyal ve kültürel şekillenmelere bağlıdır.
Onun için, bu kurumun özel sektörle, üniversitelerle ve sivil toplum
kuruluşlarıyla ilişkilerini geliştirmesi Türk dili, tarihi ve kültürüne destek
olacağından, bu ilişkinin artarak devam etmesi önemli bir husustur.
Kültürümüzü, edebiyatımızı, ortak yaşam anlayışımızı güçlendirmek,
güzelleştirmek, zenginleştirmek istiyorsak dil eğitim ve öğretimini hangi
ölçüde ve günün şartlarına göre hangi ölçekte geliştirmek mecburiyetinde
olduğumuzu da ona göre belirlemek durumundayız. Türk Dil Kurumunun kurulduğu
tarihten bu yana birçok faaliyet ve etkinlikte bulunduğunu, kurultay
toplantılarında yapılan ve yapılacak faaliyetlerin ana hatlarının tartışılıp
üyeler tarafından karara bağlandığını biliyoruz. Her yıl Dil Bayramı’nda,
basılı bilim ve sanat eserleri arasından seçilen eserlere çeşitli ödüller
verilir. Ödüllerin verilişinde Türkçe’nin sanat ve bilim dalı hâline
getirilmesine katkı, Türk Dil Kurumu ilkelerine bağlılık; edebiyat yapıtlarında
da sanat değeri gibi ölçüler dikkate alınır. Bunların yanında, çeşitli
toplantı, anma günleri, seminer ve forumlar düzenlenmektedir.
Dil,
insanların düşündüklerini ve duyduklarını bildirmek için kelimelerle veya
işaretlerle yaptıkları anlaşma, insanlar arasında karşılıklı haberleşme aracı
olarak kullanılan, duygu, düşünce ve isteklerini ses, şekil ve anlam bakımından
her toplumun kendi değer yargılarına göre biçimlenmiş, ortak konuların
başkalarına aktarılmasını sağlayan, seslerden örülü, gelişmiş, çok yönlü bir
sistem olarak tanımlanır. 
Bugün
dünyada 7 bin civarında dil olduğu söylenmektedir. Kendi doğallığı çerçevesinde
bu dillerin yüz yıl sonra yüzde 90’ının yok olacağı düşünülmektedir. İşte,
bütçesini görüştüğümüz kurumun az önce çizdiğimiz çerçeve özelinde bu toplum
için ne kadar önemi haiz olduğunu özellikle vurgulamak gerekir diye
düşünüyorum. Dil, düşünceyle iç içe konuşanların uzlaştığı bir sistemdir. Onun
için, Mevlâna’nın sözüyle “Sesini değil, sözünü yükselt çünkü yağmurlardır
yaprakları büyüten, gök gürültüsü değil.” ifadesinin önemi burada meydana
çıkmaktadır. 
Türk
Dil Kurumunu değerlendirirken ona verilen bütçenin kullanım şeklini, yerini,
bütçenin azlığı veya fazlalığı üzerindeki değerlendirmeleri önemli buluyor,
güzel hizmetlerde kullanılacağı inancıyla 2017 yılı bütçesinin ülkemize
hayırlar getirmesini diliyor, Genel Kurulu ve milletimizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkürler Sayın Çakır.
Şimdi
Adalet ve Kalkınma Partisi Grubu adına son konuşmacı Manisa Milletvekili Selçuk
Özdağ.
Buyurun
Sayın Özdağ. (AK PARTİ sıralarından alkışlar)
AK
PARTİ GRUBU ADINA SELÇUK ÖZDAĞ (Manisa) – Sayın Başkan, değerli
milletvekilleri; Türk Tarih Kurumu bütçesi üzerine AK PARTİ Grubu adına söz
almış bulunuyorum. Yüce heyetinizi saygıyla selamlıyorum.
1954
yılında Demokrat Parti bir yanlış yaparak Kırşehir’i ilçe yaptı, ili ilçe
yaptı; 1957 yılında ise hatasını tekrar anlayarak hatasından döndü, itibarını
iade etti, aynı zamanda hakikat tecelli etti. Tekrar, yeniden bir itibara gerek
yoktur, Kırşehir ildir ve kalkınmaya, büyümeye de devam edecektir çünkü benim
de babaannem Kırşehirli olduğu için bu açıklamayı yapma lüzumu hissettim.
Değerli
milletvekilleri, tarih, toplumun zaman içindeki gelişme yönünü belirleyen,
insanın kendi toplumuyla diyalog kurmasını ve bütünleşmesini sağlayan, ondaki
toplum şuurunu canlı tutan bir kültür hazinesidir. 
Sayın
Başkan, 19’uncu asrın devlet adamlarından Cevdet Paşa tarihi gelecekte mümkün
olduğunca az hata yapmanın yardımcı unsurlarından biri olarak tarif eder.
Türkiye Cumhuriyeti’nin kurucusu Gazi Mustafa Kemal iyi eğitim almış bir
Osmanlı subayı olarak kültürün temeli olan tarih ve dil konularına büyük önem
vermiştir. Güçlü bir milletin oluşmasının manevi mirasına sahip çıkmasıyla
mümkün olduğunun şuurunda olan Gazi Mustafa Kemal, uzak ve yakın maziyi
bilmeden hâlihazırın anlaşılamayacağı ve istikbalin inşa edilemeyeceğinin
farkında olan bir devlet adamıdır. İşte, bu farkındalık Atatürk’ü tarih ilmiyle
ve Türk tarihiyle yakından meşgul olmaya sevk etmiştir. O, büyük devletler
kuran atalarımızın, büyük ve kapsamlı uygarlıklara sahip olduğunu, bunları
inceleyerek Türklüğe ve dünyaya bildirmenin bizler için borç olduğuna
inanıyordu. Bu inançla siyasetin durulduğu ve kültür konularına eğilmek için
fırsat bulduğu 1930’lu yıllar kültür alanında birtakım atılımların yapılmasına
vesile olmuştur. 
Değerli
milletvekilleri, 29 Mart 1931 tarihinde Türk Ocaklarının 7’nci kurultayında
kapatılma kararı alınınca, bu defa 12 Nisan 1931’de Türk Tarihi Tetkik Cemiyeti
adıyla yeniden teşkilatlanmış ve kurumun adı 1935 yılında Türk Tarihi Araştırma
Kurumuna, daha sonra da Türk Tarih Kurumuna çevrilmiştir. Türk Tarih Kurumunu himayesi
altına alan Mustafa Kemal hayatının son dönemlerine kadar kurumun
çalışmalarıyla yakından ilgilenmiş, birçok defa çalışma planını kendisi tespit
etmiş ve çok sayıda toplantıya bizzat katılmıştır. Onun kuruma ve tarihe
verdiği önem 5 Eylül 1938’de düzenlediği vasiyetnameyle İş Bankasındaki
hisselerinin gelirinin yarısını Türk Tarih Kurumuna bağışlamasından
anlaşılmaktadır.
Değerli
milletvekilleri, Türk Tarih Kurumu, kuruluşundan bugüne kadar Türk ve Türkiye
tarihi kaynaklarını araştırıp incelemiş, bunları ve bunlarla ilgili bilimsel
değerlerde monografileri, çeşitli eserleri ve dergileri yayımlamıştır; ayrıca
Türk ve Türkiye tarihine dair başka dilde kaynakları ve tetkikleri Türkçeye
çevirmiştir, yeni buluşları ve bilimsel konuları tartışmak üzere toplantılar
yapmış ve kongreler düzenlemiştir. İlki 2-11 Temmuz 1932 tarihlerinde toplanan
ve belli aralıklarla günümüze kadar devam eden Türk Tarih Kongrelerinin
17’ncisi 2014 yılında düzenlenmiştir. Bu kongrelerde sunulan bildiriler kitap
hâline getirilmiş ve bunlardan 16’ncı kongreye kadar olanlar 48 cilt hâlinde
takdim edilmiştir. 1937 yılında yayımlanmaya başlayan Belleten dergisi hâlâ
dört ayda bir olmak üzere yayın hayatına devam etmektedir. 1964’te basılmaya
başlanan Belgeler ve 1988’de ilki basılan Höyük dergileri yılda bir kez
basılmaya devam etmektedir. 1935’te başlayan kazı çalışmaları yurt içi ve yurt
dışında devam etmektedir. Bugün her yıl yaklaşık 20-25 kazıya maddi destek
vermektedir. Öte yandan Çin İmparator günlükleri getirtilerek Türkçeye çevirisi yapılmaktadır. Bunların yanı sıra
Rusya Bilimler Akademisi Tarih Bölümü’yle yapılan protokol çerçevesinde Rusya
arşivlerindeki Türk tarihine ait belgelerin kataloğu hazırlanmış ve belgelerin
faksimile yayını için çalışmalar başlatılmıştır. 
Değerli
milletvekilleri, Türk Tarih Kurumu ayrıca amaçları doğrultusunda Türk tarihinin
pek çok meselesine ışık tutmak maksadıyla çeşitli projeleri desteklemektedir.
Öte yandan Türk tarih atlasıyla Türk mimari ve sanat eserleri envanter
çalışmaları da sürdürülmektedir. 
Türk
Tarih Kurumunun ilmî çalışmalar için kurduğu kütüphane ise ülkemizin en zengin
ihtisas kütüphanelerinden birisidir ve bilgisayarla hizmet vermektedir.
Yaklaşık 260 bin cilt kitabın bulunduğu kütüphaneye değişim ve satın alma
yoluyla en son yayınlar sağlanmakta, yurt dışında 243, yurt içinde ise 75 kurum
ve kuruluşla değişim yapılmaktadır. Bilgisayarda ayrıca Türkiye'nin en büyük
kütüphanelerinin bilgi kaynaklarına ait veriler de bulunmaktadır. Bu sayede
toplam 519 bin kitap kütüphane kullanıcıları tarafından taranabilmektedir. 
Sayın
Başkan, değerli milletvekilleri; “Bir hakikat kalmasın âlemde Allah’ım nihan”
düsturu ve bilimsellik şiarıyla çalışma yapması temennisiyle Türk Tarih Kurumu
bütçesinin hayırlı olmasını diliyor, hepinize saygılarımı sunuyorum.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum Sayın Özdağ.
ÖZGÜR
ÖZEL (Manisa) – Sayın Başkanım…
BAŞKAN
– Böylece Adalet ve Kalkınma Partisi Grubu adına sözler tamamlanmıştır.
Sayın
Nihat Yeşil sabahki konuşmaya da yetişememişti, galiba bir rahatsızlığından
dolayı hastaneye gitmiş, geçmiş olsun diyoruz.
60’a
göre yerinden bir dakika söz veriyorum.
Buyurun
Sayın Yeşil.
V.- AÇIKLAMALAR (Devam)
14.- Ankara Milletvekili Nihat Yeşil’in,
Kırşehir Milletvekili Salih Çetinkaya’nın yaptığı açıklamasındaki bazı
ifadelerine ilişkin açıklaması
NİHAT
YEŞİL (Ankara) – Çok teşekkür ediyorum Sayın Başkanım.
Şimdi,
Kırşehir Milletvekilimiz bir konu hakkında bilgi verdi ama oradaki doğru
rakamlarla… Sayın Başkanım, 54 tane fabrika doğrudur ama AKP iktidara gelmeden
önce 40 tane fabrika vardı, şahıs olarak çalışıyorlardı. Fakat şu an bu 54 tane
fabrika gittikçe küçülüyor. Her fabrika ortalama 3 tane iş yeri hâline dönüyor.
Oradaki vatandaşlar bize bunu anlattı. Organize sanayi başkanımız: Yollar
bozuk, hiçbir noktada çalışma ortamı yok, yatırımcı oraya herhangi bir yatırım
yapmıyor, teşvikten herhangi bir nasibini alamıyor, bu konum içerisinde, o
sorunları bize dile getirirken… Yani biz burada herhangi bir şeyi çarpıtarak
söylemedik. 8 tane fabrikadan bahsetmedik. Doğrudur, 54 fabrika var ama 54
fabrikanın her biri üçer tane iş yeri hâline dönüşmüş ve gün geçtikçe küçülmüş.
Bunu dile getirmiştik. Ayrıca organize
sanayi… Sayın Vekilime çok teşekkür ediyorum bu duyarlılığı gösterdiği için.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Yeşil.
Sayın
Özel tamamlayacak herhâlde 60’a göre.
Sayın
Özel, buyurun, size de veriyorum bir dakika süre.
15.- Manisa Milletvekili Özgür Özel’in,
Manisa Milletvekili Selçuk Özdağ’ın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Milletvekillerimiz uyardı, Sayın Selçuk Özdağ’ın konuşmasını
dinledim, o kısmında söylediğine cevaben değil de sadece bu kısmı dinleyenler
şöyle bir yanlış anlaşılmaya kapılıyor… İş Bankasında Atatürk’ün hisseleri var,
bu hisselerin yönetimi Cumhuriyet Halk Partisinde; hisselerin geliri, temettü
hakkının ise -söylediği gibi- yüzde 50’si Türk Tarih Kurumuna, geri kalan yüzde
50’si de Türk Dil Kurumuna aktarılıyor. Cumhuriyet Halk Partisinin Atatürk’ün
mirası olan İş Bankası hisselerinin sadece bankanın yönetiminden sorumlu
yönetim kurulunda temsiliyet yetkisi var ancak 1 kuruş dahi Cumhuriyet Halk
Partisinin buradan bir geliri yoktur. Türk Dil Kurumu ile Türk Tarih Kurumu
arasında eşit paylaştırılmaktadır. Bunu ifade etmek istedim. Bir yanlış
anlaşılma, bir sataşma değil. Sadece, bu kısmı, sanki kalan kısmı bizdeymiş
gibi anlaşılmasın.
BAŞKAN
– Kayıtlara geçti, anlaşıldı.
Teşekkür
ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Böylece söz sırası Halkların Demokratik Partisi Grubuna geldi. 
Halkların
Demokratik Partisi Grubu adına ilk söz, Muş Milletvekili Burcu Çelik Özkan’a
aittir.
Buyurun
Sayın Çelik Özkan. (HDP sıralarından alkışlar)
Süreniz
on dakikadır.
HDP
GRUBU ADINA BURCU ÇELİK ÖZKAN (Muş) – Sayın Başkan, değerli milletvekilleri;
Türkiye’deki insan haklarını on dakikada konuşmak elbette ki çok zor olacak ama
biz de grubumuz adına bazı değerlendirmelerde bulunacağız. 
İnsan
Hakları ve Eşitlik Kurumunun kuruluşu, bildiğiniz üzere, yoğun tartışmalar
içerisinde geçmiştir. Bu kurumun temel kriterlerinin Paris İlkeleri’yle
benzeşmesi gerekiyor, hatta ona uyumlu olması gerekiyor. Ancak, bugün
Türkiye’ye baktığımız zaman Paris İlkeleri’nin asla yanından bile geçmediğimizi
görebilmekteyiz değerli arkadaşlar. Tarafsızlığından üyelerinin seçimlerine
kadar pek çok kriter daha önce hataları eksik olan İnsan Hakları Kurumunu
aratacak niteliğe getirmiştir.
Değerli
milletvekilleri, İnsan Hakları ve Eşitlik Kurumunun kuruluş metninin bu kadar
kötü olmasının yanında bir başka hayal kırıklığı yaratan durum da kuruluş
sürecinde sivil toplum kuruluşlarının uyarılarının göz ardı edilmesidir. Bu
kurumun kuruluş aşamasında başta İnsan Hakları Ortak Platformu üyesi olan
kuruluşlar olmak üzere, yıllardır sivil alanda insan hakları mücadelesi veren
birçok kurumun görüşü görmezden gelinmiştir. Ancak, kuruluşta bu görmezden
gelinme hâli, kanun hükmündeki kararnamede gözden kaçmamış ve ilk kararnamede
İHOP üyesi, İnsan Hakları Araştırma Derneği ve birçok insan hakları alanında
çalışma yapan dernekler kapatılmıştır, kapılarına mühür vurulmuştur. Aylar önce
kurulmasına rağmen ve 2 Haziran 2016 tarihinde üyesi olmak için başvurularının
son bulmasına rağmen, bugün hâlen kurum çalışır vaziyette değildir. Bu bize,
Hükûmetin insan hakları konusunda o kadar tahammülsüz olduğunu göstermektedir
ki kendi eliyle kurduğu kuruma bile tahammül gösterememekte, kurum benim
aleyhime bir şey söyler mi tedirginliği yaşamaktadır. 
Sayın
milletvekilleri, bütçede şeffaflık istenilen şekilde olmadığından TİHK’in
bütçesiyle ilgili de çok fazla yorum yapamıyoruz ancak birkaç veriyi sizlerle
paylaşmak isterim. Türkiye’de 2015 yılında başlayan çatışmalı ortamın ülke
tarihinde insan hakları ihlallerinin en yoğun yaşandığı dönem olduğu aşikârdır.
Hükûmetin kendi eliyle kurduğu kurumun, özellikle, çözüm sürecinin askıya alınmasıyla
birlikte yaşanan insan hakkı ihlallerine bu kadar duyarsız kalması, bu kadar
sorumsuz kalması ne yazık ki bu kurumun da bağımsızlığı ve tarafsızlığı
hakkında şüphe uyandırmaktadır. Ağır ihlallerin yaşandığı bu dönemde, kurum
bütçesine baktığımızda, toplam genel gelirin 2 milyon 353 bin 952 TL olduğunu
görmekteyiz. Ancak bu gelirin ülkedeki hak ihlallerinin giderilmesine dair
hangi amaçla kullanıldığını gösteren herhangi bir çalışma, herhangi bir belge
ve done ne yazık ki raporda gözükmemektedir çünkü Türkiye’de insan haklarına
yönelik herhangi bir çalışma yoktur. 
Değerli
arkadaşlar, ikinci husus da yine kurumun personel geliridir, buraya da kısaca
değinmek istiyorum. Sayıştay raporuna göre, sadece 240 bin personel gideri
hedeflenmişken kurum 811 bin 138 TL harcama yapmıştır. Kurumun bu gideri tüm
ayrıntılarıyla, kalem kalem kamuoyuyla paylaşması kurumun itibarı açısından
önemlidir. AKP Hükûmetleri geldikleri dönemden itibaren hak ihlalleri
noktasında Türkiye’nin kuruluşundan sonra geçen doksan senede bile eşi
görülmemiş hak ihlalleri örneklerini sergilemiştir. 2015 senesinden bugüne
kadar Kürt illerinde, ilçelerinde bu ihlaller tavan yapmıştır. İHD’nin raporuna
göre sadece 24 Temmuz 2015’ten bugüne kadar 2 bini aşkın insan hayatını
kaybetmiştir. Yakılan yıkılan evler, göç etmek zorunda kalan yurttaşlar bir
tarafa, Türkiye’de şu anda haritada bir şehir yoktur. 
Değerli
arkadaşlar, bu süre zarfında tanık olduğumuz çok fazla olay var elbette ancak
değinmeden geçemeyeceğimiz ve bize göre zaten iyi olmayan Türkiye’nin insan
hakları karnesine kara bir leke olarak geçen Taybet Ana’nın katledilmesini ve
cenazesinin sokak ortasında bırakılmasını bir insanlık ayıbı olarak hatırlatmak
isterim. 
Türkiye’de
yaşanan hak ihlallerinin sürekli ve sistematik olarak artması OHAL ilan
edilmesiyle tavan yapmıştır. Öyle ki şu günlerde insan hakkı, barış, özgürlük,
çözüm gibi kelimeler dahi suç olarak addedilmeye başlanmıştır. Türkiye’deki
OHAL’i Fransa’yla karşılaştırmaya çalışanlara da iki cümle etmek isteriz
değerli arkadaşlar. Evet, Türkiye’de sözüm ona OHAL’le kısmi olarak özgürlükler
hukuksal açıdan kısıtlandı; güya, düşünce, fikir, din özgürlüğü hâlen mevcut
ama şunu belirtmek lazım ve kamuoyunun bilmesi gerekiyor: Cumhurbaşkanının
Başkanlık ettiği Bakanlar Kurulu isterse bu özgürlükleri kısıtlayabilecek her
türlü kanun hükmünde kararnameyi çıkarabiliyor ve bu kanun hükmünde
kararnamelerde Anayasa Mahkemesinin biliyorsunuz ki üzerinde hiçbir şekilde
tasarruf hakkı da bulunmuyor ama Fransa’da alınan her karar mutlaka ve mutlaka
anayasa mahkemesinin gözetiminden geçebilmekte. Bunun yanı sıra, özellikle
idare mahkemelerinin ve yargının şu anda işlevsiz hâle gelmesi de yine OHAL’le
birlikte karşımıza çıkan bir durum ama Fransa’da da şu anda bütün alınan
kararların idari bir süzgeçten geçirildiğini tekrardan belirtmek lazım. 
Türkiye’de
OHAL’in getirdiklerini burada anlatmak gerçekten bu beş dakikaya sığmaz
arkadaşlar ama şunu söyleyebilirim: Gözaltı süresi otuz güne çıkarıldı,
müvekkiller ile avukatlar arasında yapılan görüşmeler kayıt altına alınmaya
başlandı, hükümlü ve tutukluların sadece haftada bir yaptıkları telefon
konuşması on beş günde bire çıkarıldı. 1.143 özel kurum, kuruluş ve derneğin
kapatılması yine bu kararla hayata geçirildi değerli arkadaşlar.
Tabii,
bizim bitmek bilmeyen en önemli konularımızdan biri de cezaevleri. Değerli
milletvekilleri, vaktimiz sınırlı ancak cezaevleri bizler için çok önemli, hele
bu günlerde çok çok daha önemli oldu. 
İnsan
Haklarını İnceleme Komisyonu üyesi ve cezaevi alt komisyonu üyesi olarak birçok
hak ihlali tarafımıza ulaşıyor ancak şuna eminim ki bu ihlaller sizlere de
ulaşıyor. Fakat, Parlamentonun bugüne kadar cezaevlerinde yaşanan ihlallere
ilişkin bu kadar sessiz kalmasının başta kabul edilebilir olmadığını
söyleyelim. Bunlar, tüm bu ihlaller Türkiye'nin imzalamış olduğu bütün
anlaşmalara da açık bir şekilde aykırılık teşkil ediyor. Bunun yanı sıra
arkadaşlar, özellikle şunu söyleyelim: Adalet Bakanı çıkıp burada diyor ki
“Cezaevlerinde işkence yoktur.” 
Değerli
arkadaşlar, işkence nedir? İşkence, sadece kişileri, insanları asit kuyularında
öldürmek midir ya da Filistin askısında günlerce tutmak mıdır? İşkenceyi
muhtemelen Adalet Bakanlığıyla farklı şekilde ele alıyoruz.
Değerli
arkadaşlar, işkence, iki kolu olmayan Ergin Aktaş’ın hâlen cezaevinde hücrede
kalmasıdır. İşkence, 15 ameliyat geçirmiş Sibel Çapraz’ın hâlen cezaevinde
tutuklu bulunmasıdır. İşkence, 300’ü ağır hasta olmak üzere, şu anda tahliye
olmayı bekleyen ağır hasta tutsakların tahliye edilmemesidir. İşkence, Bakanlık
tarafından gönderilen genelgeyle birlikte idarenin keyfî ve hukuksuz bir
şekilde hükümlü ve tutsaklara yönelik darp, işkence yapması; sağlık haklarından
mahrum bırakmasıdır. En önemlisi de şudur, şunu söyleyelim: İşkence hâlen
yasama faaliyetleri ve milletvekilliği devam eden bir siyasi liderin ilettiği
metnin sansürlenerek ifade özgürlüğünün elinden alınmasıdır değerli arkadaşlar.
Bu noktada “Türkiye'de işkence var mıdır, yok mudur?” tartışmaları çok açık
şekilde ortaya konmaktadır. Kim nasıl isterse buyurun, gelin, beraber
cezaevlerine ziyaret gerçekleştirelim; olanları, yaşananları direkt yerinde
tespit edelim değerli arkadaşlar. 
Bunun
yanı sıra, kanun hükmünde kararnameler birçok özgürlüğü elimizden aldı ama
özellikle şuna değinmek istiyorum: En son alınan kararda, 677 sayılı Kanun
Hükmünde Kararname’de insan hakkı olan eğitim hakkına da müdahale edilmiş ve
yine cezaevlerinde bulunan, cezaevlerinde terör örgütü üyeliği ya da bu
örgütlerin faaliyeti çerçevesinde işlenen suçlarla suçlanan öğrenciler cezaevinde
yapılan sınavlara bile giremeyecek şeklinde karar alındı değerli arkadaşlar.
Söylenecek
çok şey var: İnsan haklarını gerçekten on dakikaya sığdırmak çok zor ama bugün
konuştuğumuz her şey ne yazık ki havada kalıyor çünkü bu Parlamentonun üyesi 10
milletvekili şu anda tutsak, rehin ve bu sürece gelene kadar ucube bir şekilde
çıkarılan dokunulmazlık yasasından tutun, Parlamentonun dokunulmazlıklar
kaldırılırken bir bütün, tek vücut olarak bu dokunulmazlıklara “evet”
dediğinden tutun, bugün demokratik siyasetinin tüm kanallarının açık bir
şekilde kapandığından tutun bugüne kadar. Değerli arkadaşlar, “Minareyi çalan
kılıfını hazırlar.” diye bir söylem vardır. Siz bunları yaparken çaldığınız
minare değil değerli arkadaşlar, çaldığınız halkların birlikte yaşama umududur.
Çaldığınız ülkedeki barıştır, kalıcı barışın tesisidir. Çaldığınız
özgürlüklerdir. Çaldığınız ifade özgürlükleridir değerli arkadaşlar. Bu noktada
ne Hükûmetin ne de buna destek veren muhalefet partilerinin bunlara bir kılıf
uydurma, bir çözüm bulma şansı yoktur. Bu anlamda özellikle bir ayıp olarak
Türkiye tarihine geçen bu kararın derhâl ve ivedilikle bundan vazgeçilmesini,
arkadaşlarımızın –biliyoruz bizleri mutlaka seyrediyorlardır- bu Parlamentoda
her milletvekili gibi yasama işlevini, yasama hakkını yerine getirmesi için
gereğinin derhâl yapılmasını talep ediyoruz. 
Herkese
teşekkürler, sağ olun. (HDP sıralarından alkışlar) 
BAŞKAN
– Teşekkür ediyorum.
Şimdi
söz sırası Van Milletvekili Nadir Yıldırım’a aittir.
Buyurun
Sayın Yıldırım. (HDP sıralarından alkışlar) 
Süreniz
yirmi dakikadır.
HDP
GRUBU ADINA NADİR YILDIRIM (Van) – Sayın Başkan, değerli milletvekilleri; 2017
Merkezi Yönetim Bütçe Kanunu Tasarısı’nda yer alan Türkiye İnsan Hakları ve
Eşitlik Kurumuyla ilgili partimizin görüşlerini ifade etmek için söz aldım.
Hepinizi saygıyla selamlarım.
2017
bütçe görüşmelerini savaşın, ekonomik krizin, toplumda oluşan sosyal, siyasal,
ekonomik ve kültürel kutuplaşmanın gölgesinde görüşmekteyiz. 
Doksan
üç yıllık cumhuriyetin bütün boyutlarıyla bir sistem krizi yaşadığı günlerin
içinden geçiyoruz. Bu krizin sebeplerini salt günümüzde aramak yanlıştır ve
yanıltıcıdır. Türkiye’deki çoğulculuğa, çok kimlikliliğe, çok inançlı toplum
yapısına uygun bir şekillenme sağlanmamış, tekçi, ulus-devlet anlayışına dayalı
bir sistem inşa edilmiştir. Dünya ve ülke gerçeklikleri ve halkların
mücadelesinin geldiği aşamada, ulus-devlet anlayışıyla halkların, inançların
yok sayılmasıyla derinleşen yüz yıllık sorunlar çözülmek zorundadır. Bu sadece
ülkemiz için bir zorunluluk değil, Orta Doğu için de önü alınmaz bir gerçekliktir.
Orta
Doğu coğrafyasının esas çizgilerini oluşturan Sykes-Picot’nun 100’üncü yılında
Orta Doğu yeni bir şekillenişin eşiğinde bulunmaktadır. 2010 yılı sonlarında
Orta Doğu’da açığa çıkan toplumsal hareketlerin 2011 yılında Suriye’ye
ulaşmasıyla başlayan ayaklanmalar ve sonrasında yaşanan çatışmalı süreç 6’ncı
yılına ulaşmaktadır. Orta Doğu geçmişinin nasıl şekillendiği, geleceğinin nasıl
şekilleneceğine dair de izler taşır. Coğrafyamızda, 20’nci yüzyıl başlarında
şekillenişini en geç tamamlayan ülke Suriye’dir. Bu yönüyle de Orta Doğu’da
şekillenişi sonrasında oluşumunu gerçekleştiren Suriye, Orta Doğu’nun prototip
ülkesidir. Ülkelerin Suriye’deki savaşa vekâleten bu düzeyde katılım
göstermesi, bu prototip oluşurken kendi renklerini verme çabasıdır. Bu
saiklerle yükseltilen savaşın geçmiştekine benzer sonuçlar ortaya koyup
koymayacağını hep birlikte göreceğiz. Ancak yaşayan toplum, teorileştirilmiş
planlardan farklı sonuçlar da yaratabilir. Geçmişteki tarihî sıralanışla
çıkarılan dersler ve öğretiler, güncel gerçeklikler karşısında eski kalmanın
yanında kaosu ve çatışmayı yaygınlaştırmaktadır. 
Orta
Doğu’da bunlar yaşanırken ülkemizde yüzyıldır yaşananlar da, artık kalıcı
çözümlerin gelişmesi gerektiğini ortaya koymaktadır. Başta Kürt halkının
özgürlük sorununun çözümü olmak üzere, Alevi toplumunun inanç ve ibadet
özgürlüğüne kavuşması, farklı halkların, inançların ve kimliklerin eşit bir
hukuka kavuşması bir arada yaşam için elzemdir, ertelenemezdir.
Kürt
sorununun Türkiye’nin demokratikleştirilmesi üzerinden çözümü adına 2012
sonunda Kürt halk önderi Sayın Abdullah Öcalan ile Hükûmet ve devlet heyetleri
arasında başlayan görüşmeler doksan üç yıllık cumhuriyet tarihindeki en önemli
gelişmedir. Sorunların kalıcı olarak çözülmesi, çatışmaların sonlandırılmasının
yolu ve yöntemi, dünyadaki diğer örneklerde de olduğu gibi müzakeredir. Savaş
ne kadar şiddetlenirse şiddetlensin bu savaşı bitirmenin yegâne yolu diyalog ve
müzakereden geçmektedir. Bizler parti olarak toplumun beklentisi olan barışın
kalıcılaşması çabalarını yok saymadığımızı belirtmek isteriz. 
Yaklaşık
üç yıl boyunca devam eden görüşmeler sürecince çatışmaların durması ve bu süre
içerisinde kimsenin yaşamını yitirmemesi barış isteyen herkesin kazanımıydı. Bu
görüşmeler sonrasında ortaya çıkan Dolmabahçe mutabakatı ve belirtilen esaslar,
sorunların çözüm ilkelerinin ortaya konulması açısından oldukça önemlidir ve
hâlen önemini korumaktadır. 5 Nisan 2015’ten bu yana Sayın Öcalan’a uygulanan
ağırlaştırılmış tecrit hâlen hukuksuzca devam ettirilmektedir. Bugünlere
gelirken darbe mekaniğinin devreye girdiğinin en somut göstergesi tecridin
başlamasıdır. 7 Haziran seçimlerine doğru gidilirken bu mutabakatın ve
görüşmelerin yok hükmünde sayılması ise çok değil yakın zamanda tarihî bir hata
olarak anılacaktır.
Kürt
sorunu, bir çatışma sorunu değildir; sosyal, siyasal, ekonomik, kültürel
altyapısı olan ve inşa edilen devlet sisteminde Kürt halkı yok sayıldığı için
ortaya çıkan bir sorundur. Çözümü de ancak ret, inkâr ve asimilasyon olarak
ifade ettiğimiz politikalardan vazgeçilmesiyle mümkündür. Şimdiye kadar
özgürlük mücadelesi yürüten bizler, Kürt sorununun çözümünü asla Türkiye’nin
demokratikleştirilmesi sürecinden ayrı düşünmemekteyiz. Sorunun çözüm yolları,
başta Alevi toplumu olmak üzere, toplumdaki bütün sorunların kalıcı şekilde
çözümünü de kendisiyle getirecektir. Ancak, bu değil çatışma tercih edilmiştir.
Basına yansıyan ve henüz daha inkâr edilmeyen, hatta neredeyse bütün aşamaları
hayata geçirilen çöktürme planının Ekim 2014 MGK toplantısında karar altına
alındığı anlaşılıyor. Henüz diyalog süreci devam ederken alınan bu karar,
barışta değil savaşta ısrar edileceğinin de en net göstergesi durumundadır. 
7
Haziran seçimlerine doğru giderken yükseltilen linç dalgası nedeniyle birçok
il, ilçe binamıza saldırı oldu; Adana ve Mersin il binalarımız bombalandı. 5
Haziranda Diyarbakır’da gerçekleştireceğimiz mitinge bombalı saldırı
gerçekleştirildi. Ancak, tüm bu saldırılara rağmen, yüzde 13,1 oy ve 80 milletvekiliyle
Parlamentoya geldik. Ancak 7 Haziran Meclisinin iradesi yok sayıldı ve 1 Kasım
seçim kararı alındı. 1 Kasım seçimleri öncesinde, Temmuz 2015’te gerçekleşen
Suruç katliamında 33 genç sosyalist yoldaşımızı yitirdik. Hemen akabinde
Ceylânpınar’da 2 polisin katledilmesiyle de çatışmalı süreç maalesef ki yeniden
başladı. 
1
Kasım seçim kararı alınmasının hemen akabinde partimize yönelik bir linç kampanyası
gerçekleşti. Bir gecede yüzlerce il, ilçe binamız yakıldı, yıkıldı, taşlandı.
Genel merkezimize organize şekilde linç örgütlendi ve ateşe verildi. Ancak,
bizleri seçim dışında tutmak isteyenlere karşı demokratik siyasette ısrar
ettik. Emek, barış ve demokrasi güçlerinin birlikte organize ettiği ve
demokratik siyasetin, hakların ve özgürlüklerin öne çıkarılacağı mitinge canlı
bomba saldırısı gerçekleşti ve 101 arkadaşımızı yitirdik. 10 Ekim katliamının
gerçekleşmesi toplumun yükselen umuduna karşı yapılan en büyük katliamdır ve
tarihe böyle geçecektir. Bizler her türlü riske ve seçim çalışmalarımızın engellenmesine
rağmen 1 Kasım seçimlerine girdik ve 59 milletvekiliyle Parlamentonun üçüncü
büyük grubunu oluşturduk. 
Değerli
milletvekilleri, çatışmaların başlamasıyla birlikte siyasal çözümün başlamasını
zorlamak adına öz yönetim ilanları gerçekleşti. Halkın bu siyasal talebine
tutuklama, baskıyla karşılık verilmesi üzerine de şehirlerde çatışmalar
başladı. Birçok sivil yurttaş bu çatışmalarda yaşamını yitirdi, onlarcası
yaralandı, yüz binlerce insan yerinden göç etmek zorunda bırakıldı. Cizre’de
onlarca sivil “vahşet bodrumları” olarak adlandırdığımız bodrumlarda benzin
dökülerek diri diri yakıldı. 
Çatışmaların
başladığı ilk günden itibaren bu çatışmaların diyalogla çözülebilmesi için
Hükûmete yaptığımız tüm çağrılar sonuçsuz kaldı. Oysa bunun örneğini diyaloğun
devam ettiği süreçte görmüştük. Artan gözaltılara ve polislerin sürekli olarak
sokaklarda panzerlerle halkı taciz etmesi üzerine Cizre’de bazı mahallelerde
hendek kazılmıştı. Sorunun çözümü adına HDP İmralı heyeti Kürt halk önderinin
mesajını o dönem hendek kazan gençlere iletmişti ve bunun üzerine hendekler
kapatılmıştı. Heyetimiz Cizre’den çıkar çıkmaz da sokakta oynayan Nihat
Kazanhan polis kurşunuyla öldürüldü. O dönem gerçekleşen görüşmelerde,
Hükûmetle gerçekleşen görüşmelerde çözüm sürecinden rahatsız olan güçlerin bu
cinayeti işleyebileceği hususu konuşulmuştu. Ancak bu sürecin diyalogla
çözülmesi konusunda yaptığımız tüm çağrılar ve girişimler sonuçsuz bırakıldı.
Diyalogla çözüme dair elimizde örnekler varken savaşta ve çatışmada ısrar eden bir
yolun tercih edilmesinin, barıştan vazgeçilmesiyle doğrudan ilişkisi olduğu
aşikârdır. 
MGK’da
alınan kararlarla, siyaset devre dışı bırakıldı ve çatışmalar yükseltildi.
Çatışma bölgelerinde dönemin İçişleri Bakanının talimatlarına uymayan, ona
rağmen evlerinden çıkarılamayan siviller ve hastalar olduğuna şahitlik ettik.
Bakan ve yereldeki güçler arasında bir koordinasyon sonucu böyle de davranılmış
olabilir. Ancak böyle bile olsa, bizler seçilmiş halk vekilleri olarak bu
durumları da yaşadık. Bunları Hükûmetle gerçekleştirdiğimiz görüşmelerde de
ifade ettik. O dönemin İçişleri Bakanı Efkan Ala’nın bize söylediklerini burada
söylemeyelim. Bu çatışmaların hangi güç veya güçlerle yürütüldüğünü kendisi
elbette ki bir gün açıklayacaktır.
Ancak,
15 Temmuz darbe girişiminin yaşanmasının en büyük nedeni, çatışmalarla tekrar
sokağa inen ordunun darbe yapma kabiliyetine yeniden kavuşmasıdır ve bunun
sorumlusu en doğrudan Hükûmettir. Bu darbe zemininin siyasi ayağı da Meclise
getirilen ve bizlerin dokunulmazlıklarının kaldırılmasını öngören tasarıdır.
Halka rağmen siyaset yapmanın bedeli ağırdır. Dokunulmazlıkların kaldırılmasına
“evet” diyenler, bugün o bedelin ağır sonuçlarıyla karşı karşıyadır.
Hükûmetin
bilgisi dâhilinde olup olmamasına bakılmaksızın, 15 Temmuz bir darbe
girişimidir. Bu darbe girişiminden Hükûmetin bilgisi olup olmadığına, MİT’in
bilgisi olup olmadığına, Genelkurmay Başkanlığında görüşmelerin yapılıp
yapılmadığına bakılmaksızın, önlenmeyen bir kalkışma olduğu görülmektedir. 
Bu
meselenin bütün boyutlarıyla aydınlatılması gerekliliği üzerine kurulan Darbe
Komisyonu şimdiden meselenin üstünü örten bir yaklaşımla böylesi bir girişimi
bütün yönleriyle açığa çıkarmaktan uzaklaşmış durumdadır. 
Darbe
girişiminin hemen ardından ilan edilen OHAL ve çıkarılan KHK’lerle, Hükûmet
tarafından bir cadı avına dönüştürüldüğü gerçeği net bir şekilde ortadadır.
Şimdiye kadar 5 haber ajansı, 16 televizyon, 24 radyo, 62 gazete, 19 dergi ve
29 yayınevi kapatıldı. Yazarlar ve gazeteciler tutuklandı. 15 üniversite, 96 vakıf,
1.325 dernek, 19 sendika ve konfederasyon, 989 özel eğitim kurumu ve kuruluşu
ile 34 sağlık kurum ve kuruluşu kapatıldı. 60 bine yakın kişi açığa alındı, 90
bine yakın kişi kamudan ihraç edildi ve 50 bine yakın kişi tutuklandı. Kamudan
ihraç edilenlerin yaklaşık 23 bini asker ve polislerden oluşuyor. Bu, toplam
ihracın dörtte 1’i demektir. Geri kalan ihraçlar ise sivil bürokrasiden yapılan
ihraçlardır. Böylesi bir tablo karşısında darbe girişiminin sivil ayağının daha
büyük bir paydaya sahip olduğu görülmektedir. Buna rağmen henüz siyasi ayağı
ortaya çıkarılmış değildir; Hükûmet içinden darbeyi destekleyen bakanlar,
milletvekilleri, parti örgütleri, belediyelere ilişkin de henüz kapsamlı bir
açıklama yapılmış değildir. 50 bine yaklaşan tutukluların yargılamalarının
nasıl yapılacağı konusunda kamuoyunda bir bilgi bulunmamaktadır. Ancak hem
darbenin siyasi ayağının ortaya çıkarılmaması hem de yargılamaların nasıl
yapılacağının netleşmemesi, Hükûmet ile Gülen Cemaati arasında bir pazarlığa
oturulabileceğine dair emareler de ortaya çıkarmaktadır. Bir uzlaşı sağlanıp
sağlanmayacağını da önümüzdeki günlerde hep beraber yaşayarak göreceğiz. 
15
Temmuzdan sonrasında devlette boşalan kadrolara yapılan atamaları ve
yerleştirmeleri de yakinen takip etmekteyiz. Gördüğümüz tablo şöyledir: Bir
cemaatten boşaltılan kadrolar başka cemaatlere tahsis edilmektedir. Paralel
yapıyla mücadele ettiğini belirtenler, bu fotoğrafta yeni paralel yapılar
yarattıklarını bilmeliler. Devleti cemaat yapılarıyla donatmak, paralelin paralelini
yaratmaktır. 
Sayın
Başkan, değerli milletvekilleri; tüm bu uygulamaların ülkemizi siyasi krize
sürüklediği açıktır. Bu siyasi kriz, mutlak iktidar arayışından, başkanlık
talebinden kaynaklanıyor. Bu siyasi kriz, belediyelere kayyum atanması,
belediye eş başkanlarımızın tutuklanması ile eş genel başkanlarımızın ve
milletvekillerimizin tutuklanmasıyla daha da derinleşmiş ve ekonomik krizi de
kendisiyle birlikte getirmiştir.
Eş
genel başkanlarımızın ve milletvekillerimizin tutuklanması halk iradesine darbedir.
4 Kasım 2016 tarihinde gerçekleşen bu siyasi darbe Türkiye siyasi tarihine bir
utanç olarak şimdiden geçmiş durumdadır. Seçilmiş halk temsilcileri
kendilerinden menkul insanlar değillerdir. Yaşanan bu tutuklamalar toplumdaki
kutuplaşmayı daha da fazla derinleştirmektedir. Bugün topluma fatura edilmeye
çalışılan bu darbe, bir arada yaşam ilkelerine vurulmuş bir darbedir. HDP’nin
siyasal hayatın dışına itilmesi ve yok sayılmasının faturası topluma kesilemez.
Siyasi hayatta olmamamızın sonuçlarını kaldırabilecek bir toplum da
bulunmamaktadır. Şimdiye kadar partimize yönelik yapılan suçlamalar ve
ithamlar, HDP’nin bu toplum için nasıl vazgeçilmez olduğunu görmeyen bir siyasi
körlüğün yaptığı açıklamalardır. Varlığımızın gerçek hayata tekabül ettiğini görenler
ve bu sözlerimizin ne demek olduğunu iyi bilenler elbette ki vardır.
Farklılıkların nasıl bir arada yaşayacağının temsili bugün partimizin bütün
kademelerinde karşılığını bulmaktadır. 
Emek,
demokrasi ve özgürlük için, halklara ve inançlara özgürlük için, özgürlükçü
laiklik için, kadın özgürlüğü için, halkların bir arada, eşit, birliği için,
yerel demokrasi, her türlü sömürüye karşı emek için, suyun ve doğanın
sömürülmesine karşı yeni bir yaşam için, ekolojik bir toplum için, insan
onuruna yakışır barınma için, doğal yaşam alanlarının korunması için, kültürel
ve tarihî varlıkların korunması için, rant ve rüşvet düzenine karşı adil bir
düzen için, işsizliğe ve yoksulluğa karşı gelir dağılımındaki adaletsizliğe son
vermek ve adil bölüşüm için, çocuk hakları için, gençler için, askerî sivil
bürokratik darbelere ve vesayete karşı demokratik siyaset için, Orta Doğu ve
dünya barışı için ve yeni sivil demokratik bir anayasa için HDP bu ülkenin son
şansıdır. Bu şansı, gözaltı ve tutuklamalarla, yok saymalarla, görmezden
gelmelerle heba edenlerin bu ülkenin çıkarları için hareket ettiklerini
söylemek mümkün değildir. 
Bir
an önce, eş genel başkanlarımız ve milletvekillerimiz serbest bırakılmalıdır,
belediye eş başkanları serbest bırakılmalı ve halkın iradesini yok sayan kayyum
anlayışından vazgeçilerek belediye eş başkanları görevlerine iade edilmelidir.
Ömrünü bu ülkenin barışına adayan Ahmet Türk’ün tutuklanması ise büyük bir
siyasi ayıptır, utançtır. Bu utanç, ayıbın sahipleri tarafından bile
taşınamamaktadır, derhâl bırakılmalıdır. 
Tüm
bu yaşananlardan ortaya çıkan sistem krizinin esas nedeni, merkezî, tekçi ve
inkârcı yönetim anlayışıdır. Çözüm ise sistemin ademimerkeziyetçi bir anlayışla
yeniden oluşturulmasıdır. Toplumdaki kutuplaşmayı daha da derinleştirecek,
erkler arası ayrılığı “kurumlar arası uyum” adı altında silikleştirecek ve
demokrasiyi uzun yıllar boyunca rafa kaldıracak bu tasarı, doksan üç yıllık
Cumhuriyetin 12 Eylül 1980 askerî darbesinden sonra karşı karşıya kaldığı en
büyük felakettir. 
Orta
Doğu’da ve ülkemizde yaşanan sorunlara cevap bulacağımız esas soru birlikte
nasıl yaşayacağımız sorusudur. Orta Doğu halklarının barışı, ülkemizdeki
toplumsal barışın sağlanması ve kalıcı sorunların çözümü de birlikte
yaşayacağımızın yol ve yöntemlerinin bulunmasıyla, buna uygun politikalar
üretmekle mümkün olacaktır. Kendi siyasi iktidarlarını ve ikballerini üç beş
yıl daha ilerletmek adına bu ülkeden yüz yıl çalanlardan değiliz, asla da
olmayacağız. Mücadelemiz, Orta Doğu’nun ve ülkemizin yüz yıllık bir evreden
geçtiği bugünlerde, önümüzdeki yüz yılı kazanma mücadelesidir, halklarımıza
verdiğimiz söz budur ve bize ödetilmek istenen bedel bunun bedelidir. Bizler bu
bedeli halklarımız için ödemeye hazır bir şekilde mücadelemize başladık ve asla
bundan geri durmayacağımızı bir kez daha belirtmek istiyoruz.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Şimdi,
üçüncü söz Mardin Milletvekili Erol Dora’ya aittir.
Buyurun
Sayın Dora. (HDP sıralarından alkışlar) 
Sizin
ve sizden sonra konuşacak olan, grubunuza ait sayın milletvekillerinin konuşma
süreleri on dakikayla sınırlandırılmıştır.
HDP
GRUBU ADINA EROL DORA (Mardin) – Sayın Başkan, değerli milletvekilleri; 2017
yılı Vakıflar Genel Müdürlüğü bütçesi üzerinde söz aldım. Genel Kurulu saygıyla
selamlıyorum.
Değerli
milletvekilleri, elbette “bütçe” dediğimiz olgu 78 milyon yurttaşımızın
emeğiyle ortaya çıkan en önemli ortak paydalarımızdan birisidir. Dolayısıyla,
bütçe görüşmeleri bu ortak birikimi nasıl harcayacağımızın bir
kararlaştırılması niteliğindedir. Tabii, temsili demokrasinin gereği olarak bu
kararlaştırma süreçlerini halkın iradesini temsil eden milletvekilleri olarak
bizler yürütüyoruz. Bu bağlamda, halkın iradesini temsil yetkisini en güçlü
biçimde kullanabilmek demokratik rejimlerin olmazsa olmazıdır. 
Değerli
milletvekilleri, bugün Türkiye Parlamentosunun içerisinde bulunduğu durum ve
OHAL uygulamaları değerlendirildiğinde, hukuk devleti ilkesi bakımından,
evrensel hukuk normları bakımından ve bir cunta eseri olması vasfıyla sürekli
olarak eleştirdiğimiz mevcut Anayasa bakımından kabul edilebilir değildir.
Siyasi, ekonomik ve toplumsal faturası son derece kabarık olacak bir tabloyla
karşı karşıya olduğumuzu her birimiz çok net olarak görüyor ve yaşıyoruz. 
Değerli
milletvekilleri, halkın iradesiyle Parlamentoda görev yapan ve Türkiye’nin
üçüncü büyük siyasi partisi olma vasfına sahip Halkların Demokratik Partisinin
Eş Başkanlarıyla birlikte 10 milletvekili âdeta siyasi rehin pozisyonunda
cezaevinde tutulmaktadır ve biz şu anda 78 milyonu ilgilendiren bütçe
tasarısını görüşüyoruz. Bu durum görüşmelerin meşruiyetine büyük ve telafisi
zor bir gölge düşürmektedir.
Sayın
Başkan, değerli milletvekilleri; milletvekillerine gerek evrensel ölçekte
gerekse ulusal anayasalarda düzenlenen ifade hürriyeti dokunulmazlığını
sağlamak demokratik parlamenter rejimlerin önemli bir geleneğidir. Demokrasi
mücadelesinin önemli bir kazanımı olan bu prensip, Venedik Komisyonunun 1996
tarihli yasama bağışıklığı rejimi hakkındaki raporunda belirtildiği gibi,
parlamentonun bir kurum olarak kolektif biçimde korunmasına hizmet ederken
parlamento üyelerine de yürütme, yasama veya parlamento çoğunluğuna karşı
bireysel koruma sağlamaktadır. 
Değerli
milletvekilleri, Avrupa İnsan Hakları Sözleşmesi’nin 15’inci maddesinde ve
Anayasa’mızın da 15’inci maddesinde olağanüstü durumlarda dahi korunması zaruri
olan çekirdek haklara yer verilmiştir. Bu haklardan birisi de suçluluğu mahkeme
kararıyla saptanıncaya kadar kimsenin suçlu sayılamayacağına ilişkin yani
masumiyet karinesidir. Anayasa’nın 83’üncü maddesinde Türkiye Büyük Millet
Meclisi üyesi hakkında seçimden önce veya sonra verilmiş bir ceza hükmünün
yerine getirilmesi dâhi üyelik sıfatının sona ermesine bırakılmaktadır. Yine,
Anayasa Mahkemesinin Aralık 2013’te verdiği Mehmet Haberal ve diğer
milletvekillerine uygulanan kararları ortadadır. Anayasa Mahkemesi bu
kararında, milletvekilinin tutuklanmasıyla seçilme hakkının ihlal edildiğini
açıkça belirtmiştir. 
Değerli
milletvekilleri, Türkiye’nin de üyesi olduğu Avrupa Konseyinin anayasal
konulardaki uzmanlık organı olan Venedik Komisyonu, Türkiye’de milletvekilleri
dokunulmazlıklarının kaldırılmasına ilişkin raporunda, Türkiye’nin, Avrupa
İnsan Hakları Mahkemesi önünde ifade özgürlüğü ihlali konusunda sicili en
kabarık ülkelerden biri olduğunu hatırlatarak; Türkiye’de parlamenterlerin
yasama dokunulmazlığı konusunda 2016 Mayıs ayında yapılan Anayasa değişikliğini
Avrupa hukuk normlarına aykırı buldu ve geri çekilmesini talep etti. 
Değerli
milletvekilleri, Avrupa Parlamentosu, Avrupa Birliği ile Türkiye arasında
üyelik müzakerelerinin geçici olarak dondurulmasını öngören tavsiye karar
tasarısını onayladı. Ülke ekonomimizin geldiği durum ortada. Her siyasi
hamlenin ekonomik bir karşılığı olduğunu, hep birlikte, en yalın hâliyle
hissederek yaşıyoruz. Netice itibarıyla her alanda istikrarsızlığa yol açan bu
ceberut uygulamalardan ve özellikle OHAL uygulamasından derhâl vazgeçilmeli ve
ülke barışına, güçlü demokrasiye, hukukun üstünlüğüne hizmet edecek çağdaş ve
makul düzenlemelerin önü açılmalıdır. 
Değerli
milletvekilleri, şimdi, Vakıflar Genel Müdürlüğü bütçesi bağlamında, azınlık
cemaatlerine ait vakıfların karşı karşıya bulunduğu sorunlara değineceğim.
Bildiğiniz gibi, azınlık vakıflarına yani Ermeni, Süryani, Keldani, Rum ve
Musevi vakıflarına ait taşınmazlara el konulması meselesi uzunca bir süredir
Türkiye’nin önünde çözüm bekleyen önemli sorunlardan birisidir. 1936 yılından
başlayarak süregelen bu sorunlarla ilgili, AKP hükûmetleri döneminde Avrupa İnsan
Hakları Mahkemesine yapılan başvuruların da etkisiyle 2003, 2008 ve 2011
yıllarında bazı olumlu düzenlemelere gidilse de mazbutaya alınmış vakıflar ve
el konulmuş taşınmazlar meselesine kapsayıcı çözümler üretilememiştir. El
konulmuş taşınmazların sayısı o kadar fazladır ki, iade edilen mülklerin sayısı
bunların yanında sembolik düzeyde kalmaktadır.
Sayın Başkan, değerli milletvekilleri; bugün, azınlık
vakıflarının yaşadığı ve acil çözüm üretilmesi gereken bir sorun vakıfların
Seçim Yönetmeliği meselesidir. Azınlık vakıflarının yönetim kurullarının
seçimini düzenleyen yönetmeliğin Vakıflar Genel Müdürlüğü tarafından yaklaşık
dört yıldır iptal edilmiş olması nedeniyle vakıflar birçok idari sıkıntı
yaşamaktadırlar. Anayasal bir hak olan seçme ve seçilme özgürlüğünün
engelleniyor olması azınlık cemaatlerinin örgütlenme özgürlüğünü de
kısıtlamaktadır. İlgili vakıf temsilcilerinin bu konuda Hükûmet yetkilileriyle
onlarca kez görüşmelerine karşın, yine bu kürsüden defalarca bu konuyu dile
getirmemize rağmen, ortada henüz bir yönetmelik yok ve bununla ilgili nasıl bir
çalışma yürütüldüğüne dair bir bilgi de maalesef mevcut değildir.
Sayın Başkan, değerli milletvekilleri; bir diğer önemli
konu, Süryani halkı için çok önemli ve kutsal olan ve seçim bölgem Mardin Midyat’ta
bulunan bin altı yüz yirmi yıllık tarihî Mor Gabriel Manastırı Vakfına ait
haksız biçimde el konulan toplam 30 parsel araziden şu ana kadar maalesef
sadece 12 parsel arazi Vakfa iade edilmiştir. Geriye kalan arazilerin bir an
önce Vakfa iadesini buradan bir kez daha talep ediyoruz. Ayrıca, Mardin’in en
ihtişamlı yapılarından birisi olan ve hâlen Kültür Bakanlığı İl Müzesi olarak
kullanılan Süryani Katoliklere ait Patrikhane binasının da hak sahiplerine iade
edilmesini bekliyoruz. 
Diğer taraftan, kadastro çalışmaları süreci ve Büyükşehir
Yasası’ndan kaynaklı uygulamalarla, Mardin’in çeşitli köylerinde Süryanilere
ait kilise, manastır ve bunlara ait gayrimenkuller hazine mülkü olarak tescil
edilmiştir. Bu yanlış uygulamanın ortadan kaldırılması ve bu mağduriyetin
acilen giderilmesi gerekmektedir.
Son olarak, geçtiğimiz ay, Urfa’da Süryanilere ait geriye
kalan tek ibadethane olan Aziz Petrus ve Aziz Pavlus Kilisesi Harran
Üniversitesi İlahiyat Fakültesi Vakfı tarafından idari bina olarak kullanılmaya
başlanmıştır; bu haksız uygulamanın da bir an önce sona ermesini beklemekteyiz.

Değerli milletvekilleri, bu bağlamda, azınlık
vakıflarının sorunlarının çözümüne ilişkin
Meclis Başkanlığına sunmuş bulunduğumuz kanun teklifimizde de belirttiğimiz
gibi, azınlık vakıf mülkleriyle ilgili olarak yurttaşlarımızın talebi şudur:
1936 Beyannamesi’nde kayıtlı olup olmamasına bakılmaksızın, 1912 tarihinden
itibaren azınlık vakıflarının ellerinden hukuksuzca alınmış bulunan
taşınmazlar, mazbutaya alınmış vakıflar ve üçüncü şahıslara satılmış
taşınmazlar da dâhil olmak üzere, hiçbir şart ileri sürmeden ilgili vakıflara
iade edilmelidir. 
Diğer
önemli konulardan birisi de 1844 yılında açılan ve daha sonra Lozan Anlaşması
kapsamında faaliyetlerine devam eden Heybeliada Ruhban Okulu 1971’de kapatıldı.
Lozan Anlaşması’na aykırı olan bu uygulamanın derhâl sona erdirilerek Ruhban
Okulunun açılmasını hukuk devleti adına bir kez daha talep ediyoruz. 
Değerli
milletvekilleri, son olarak, Başbakan Yardımcısı Sayın Numan Kurtulmuş tarafından
sarf edilen ve kamuoyunu ve özellikle de gayrimüslim yurttaşlarımızı derinden
inciten ve açıkça nefret söylemi niteliği taşıyan ifadelere dair de
belirtmeliyim ki Farsça “gabr” olan, “Müslüman olmayan” sözcüğünün zamanla
“kâfir”e, oradan da “gâvur”a dönüşen ifade, aslında kendi dini dışında olanla
ilgili ön yargıların bir dışa vurumudur. Osmanlı Dönemi’nde bile padişah
fermanıyla yasaklanan bir kavramı kullanarak bunun suç olmadığını, “gâvur”
sözcüğünün Müslüman olmayanları kastetmediğini söylemek makul bir izah
sayılamaz. Özellikle devleti temsil edenlerin bu kelimeyi kullanmasının
Müslüman olmayan kimliklerin kendilerini daha da güvencesiz ve dışlanmış
hissetmelerine neden olacağı aşikârdır. Yine, 2015 Yükseköğretim Geçiş
Sınavı’nda “gâvur” sözcüğünün geçtiği ve nefret söylemi içeren bir soru
önergesi vermiş olmamıza karşın, bugüne değin Millî Eğitim Bakanlığınca bize
herhangi bir cevap verilmemiştir. 
Bir
kez daha hatırlatıyoruz: Türkiye çok kimlikli, çok kültürlü bir toplumsal
yapıya sahiptir ve bunu, bu toplumsal yapıyı yönetme görevini üstlenenler en
fazla göz önünde bulundurmalıdır diyor, bir kez daha hepinizi saygıyla sevgiyle
selamlıyorum. (HDP sıralarından alkışlar) 
BAŞKAN
– Teşekkürler Sayın Dora. 
Şimdi
söz sırası İzmir Milletvekili Müslüm Doğan’a aittir. 
Buyurun
Sayın Doğan. (HDP sıralarından alkışlar) 
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri;
hepinizi saygıyla selamlıyorum. 
Öncelikle
eş genel başkanlarımız olmak üzere, milletvekillerimizin yasama faaliyetlerinden
alıkonmasını Sayın Hükûmete sormak istiyorum: Bu, oligarşik bürokrasinin bir
tasarrufu mudur yoksa sizin siyasete müdahaleniz midir? Ya da oligarşik
bürokrasinin siyasete müdahalesini nasıl engelleyeceksiniz?
Değerli milletvekilleri, Başbakanlığa bağlı Afet ve Acil
Durum Yönetim Başkanlığının 2017 yılı bütçesi hakkında Halkların Demokratik
Partisi Grubunun görüş ve önerilerini belirtmek üzere söz almış bulunmaktayım.
Bütçeler yalnızca ekonomik göstergeler değil, aynı
zamanda da çok önemli siyasal belgelerdir. Her şeyden önce, bir bütçenin
onaylanması demek, bir hükûmetin faaliyetlerinin meşruluğunun da onaylanması
anlamına gelmektedir. Ayrıca, bütçeler hükûmetlerin eğitime, kültüre, emek
alanına, sosyal hak ve özgürlüklere, kısacası hemen hemen her konuya dair
yaklaşımlarının da en önemli göstergeleridir. Bu bütçe dönemi de göstermiştir
ki AK PARTİ Hükûmeti iç ve dış siyasette bildiğini okumaktan vazgeçmemekte ve
muhalefetten gelen uyarıları dikkate almamaktadır. 
Değerli milletvekilleri, biraz önce ifade ettiğim üzere,
bütçeler temel insan hakları üzerinde de birtakım verileri ortaya sunmaktadır.
Bu konuda, AFAD, temel insan hakkı konusunda nerede olduğumuzu bize çok net bir
şekilde göstermektedir. AFAD’ın İnternet sayfasında yer alan bilgilere göre, 5
Aralık 2016 itibarıyla, AFAD’a bağlı barınma merkezlerinde 257.818 mülteci
yaşamaktadır. Başbakan Yardımcısı Veysi Kaynak’ın da Komisyonda verdiği
rakamlara göre de Türkiye’de şu an 2 milyon 758 bin 409 sığınmacı
bulunmaktadır. 
BAŞBAKAN YARDIMCISI VEYSİ KAYNAK (Kahramanmaraş) – Sadece
Suriyeli o. 
MÜSLÜM DOĞAN (Devamla) – Evet. 
Türkiye’de bulunan Suriyelilerin yalnızca onda 1’ini
mülteci kamplarında barındırabiliyoruz. Geriye kalan 2 milyonun üzerindeki
Suriyeli, sert kış koşullarında sokaklarda, insan onuruna yakışmayan bir
durumda maalesef yaşamaya zorlanmaktadır. 2 milyon insanın Türkiye’nin
neredeyse her kentinde bir şekilde savrulmuş durumda yaşamalarını nasıl
kabulleniyoruz, bunu da ayrıca sormak istiyorum. Hükûmetin Suriyelileri
Avrupa’ya karşı pazarlık konusu yapması dışında bir planlaması var mıdır, bunu
da öğrenmek istiyoruz. 
Şehirlerde kayıt altında olmayan sığınmacılar dışında,
AFAD kamplarında kalan Suriyelilerin ne
durumda olduğunu, kamplarda olan insanlık dışı olaylar dışında bilmemekteyiz.
Değerli
milletvekilleri, hepinizin, sabah akşam üstünde kafa yorması gereken konulardan
birisi, çocuk istismarı konusudur fakat sadece Nizip Mülteci Kampında 30 erkek
çocuğuna tecavüz edilmesi, bu konuda ne kadar başarısız olduğumuzu
göstermektedir. Bu devletin bir kurumu olan AFAD’a ait bir kampta, herkesin
gözünün önünde, 30 erkek çocuğunu 1,5 ila 5 lira arasında bir ücret
karşılığında istismar etmişler. Bunun üzerine daha neyi söyleyebiliriz? Bu
dünyada çocuk konusundan daha politik ne olabilir? 
İstismara
uğrayan çocukların aileleri, kamptan çıkarılmaktan, atılmaktan korktukları için
konuşamamaktadırlar. Aileler biliyor, AFAD yetkilileri biliyor, çocuklar
biliyor. Üstelik, bu kampı 23 Nisanda Almanya Başbakanı Angela Merkel de
ziyaret ediyor ama partimizin bir heyetle kampı ziyaretine izin verilmiyor.
Peki,
diğer kamplarda durum farklı mı? Maalesef hayır. Gaziantep’in İslâhiye
ilçesinde bulunan 2 no.lu Mülteci Kampında da Suriyeli 5 çocuk istismara
uğruyor. Yine aynı ihmaller, yine korunan ve gizlenen failler.
Daha
bize sığınan insanların çocuklarını koruyamıyoruz, barınma ve eğitim gibi
konulara giremiyoruz bile. Mülteciler için kurulan çadır kentler, görgü
tanıklarının beyanlarına ve STK raporlarına göre, mühimmat deposu olarak
kullanılıyor. Konuya dair verilen önergeler cevaplandırılmıyor. Sonra, kamp
tamamen boşaltılıyor. Hatay, Urfa ve Antep’te bulunan kamplara sivil toplum
örgütlerinin, basın mensuplarının ve milletvekillerinin girmelerine müsaade
edilmiyor. İçeride ne olduğunu soruyoruz ama cevap alamıyoruz. Sonra da kalkıp
uluslararası siyasette mülteciler konusunda dünyanın bizi yalnız bıraktığını
söylüyoruz. Uluslararası kurumlar için şeffaflık en büyük ölçüttür bu konuda.
Kendi milletvekillerinin denetimini yapamadığı, ziyaret edemediği bir yer için
dünya neden yardım yapsın ki? Bu konudaki tutarsızlığımızı da tekrar ortaya
koyuyoruz.
Hükûmet
bugüne kadar bu hususla ilgili sorularımıza cevap vermemiş olabilir, burada bu
soruları cevaplamak zorundalar. AFAD’ın mülteci kamplarının, IŞİD ve El Nusra
gibi çeteci yapılanmaların sığınağı hâline geldiği iddiaları doğru mudur?
Birçok medya kuruluşu ve uluslararası kurumların iddialarına göre bu kamplar
IŞİD’in eğitim ve örgütlenme kampına dönüşmüş müdür? Suriye’de savaştırılan ÖSO
üyelerine maaş veriliyor mu? Peki, AFAD kamplarında bulunan sığınmacılara
Suriye’de savaşmaları karşılığında vatandaşlık verileceği iddiaları doğru
mudur? 
Değerli
milletvekilleri, mülteci kamplarının kurulacağı alanlar yeni sorunlar
doğuruyor. Pazarcık Terolar’da Alevilerden oluşan 16 köyün ortasına Suriyeli
mülteciler için 27 bin kişi kapasiteli, 600 konutluk bir konteyner kent inşa
etmek bölgenin demografik yapısıyla doğrudan oynamaktır. Karar alma süreçlerine
dâhil edilmeyen bölge halkı dava açmak suretiyle hukuki düzeyde hak
arayışlarını sürdürürken demokratik ve haklı taleplerini barışçıl, kitlesel
protestolarla dile getirmek istediğinde gaz bombası ve tazyikli suyla
karşılaşmaktadır. 82 yaşında bir yurttaşımız bu şekilde hayatını kaybetti bu
eylemlerde. Yine, Alevi halkının yoğun biçimde yaşadığı Sivas’ın Divriği,
İmranlı, Zara, Yıldızeli ve Malatya’nın Akçadağ ilçelerinde benzer AFAD
kamplarının yapılmasının planlandığı söyleniyor. Halka soruluyor mu bu durum?
Elbette ki hayır. Toplumda yarattığı endişeyi gidermeye yönelik bir açıklama
var mı? Elbette ki yok. 
Değerli
milletvekilleri, acil durumlarda ne yapıyor AFAD, biraz da bu konudan
bahsedeyim. Bildiğiniz gibi, 21 Eylül 2016 tarihinde Trabzon Beşikdüzü ilçesi
ile Giresun Eynesil ilçesinde şiddetli yağış sel baskınlarına yol açarak 3
yurttaşımızın ölümüne sebep oldu. Yine, 2015 yılının Ağustos ayında Rize’nin
Hopa ilçesinde meydana gelen sel felaketi nedeniyle de 8 yurttaşımız yaşamını
yitirmiştir.
UĞUR
BAYRAKTUTAN (Artvin) - Artvin Hopa.
MÜSLÜM
DOĞAN (Devamla) – Gerçekleşen sel felaketiyle, STK’ların uyarılarını dinlemeyen
AFAD, ekolojik kıyım ve dere yataklarındaki yapılaşmanın olası bir felaketle
bilançosunun ağır olacağı söylenmesine rağmen ne olası riskler ortadan
kaldırılmıştır ne de bu sel felaketini yönetebilmiştir. Hatırlarsanız, Kasım
2014’te sel bir kez daha vurmuştu ve 3 vatandaşımız daha hayatını kaybetmişti.
AFAD ekiplerinin çalışmaları yalnızca cenazelerin çıkarılması meselesine
dönüşmüştür. Hükûmet yetkililerinin sel felaketlerini kot farkıyla açıklamaları
hâlâ hafızalardayken uzmanların görüşlerinden yola çıkarak Karadeniz’de meydana
gelen sel felaketleri sonrası ortaya çıkan manzaralardan ne AFAD’ın ne de
ilgili bakanlıkların duruma ilişkin hiçbir tedbiri yeterince almadığını
görmekteyiz. Sel felaketi sonrası erken müdahalenin yapılmadığı bölgede bulunan
AFAD ekiplerinin yetersiz kaldığı, sonradan müdahale için gelen ekiplerin geç
kaldığı, ekiplerin arasındaki koordinasyon eksikliği, coğrafyayı tanımayan ve
afet konusunda yeterli bilgi ve birikime sahip olmayan memurların atanması, il
ve ilçe afet planlarının mevcut durumu karşılamaktan uzak ve güncellenmemiş
olması, kurumlar arası yetki çatışmasından kaynaklanan sorunların nedeni,
AFAD’ın kurumsallığının sorgulanmasına neden olmaktadır. 
Değerli
milletvekilleri, 17 Kasım 2016 tarihinde Siirt’in Şirvan İlçesi Maden köyünde
bulunan bakır madeni sahasında meydana gelen göçük sonucu, 16 işçi madende
oluşan göçük sonucu toprak altında kalmıştır. 16 madencinin toprak altında
kaldığı faciada arama kurtarma çalışmalarında 10 kişinin cansız bedeni toprak
altından çıkarılmıştır. Hâlen göçük altında bulunan 4 işçi için çalışmalar ise
devam ediyor. Bilirkişilerin ve teknik disiplinlerden mühendislerin katılımıyla
yapılan değerlendirmelerde, olayın bir iş cinayetine dönüşmeden önlenebileceği
belirtilmiştir. Maden emekçilerinin her defasında maden kazalarında yaşamlarını
yitirmeleri, göçük altında kalmaları ve cenazelerine ulaşılmaması kimin
sorumluluğundadır? AFAD, Şirvan’da üzerine getiren sorumluluğu yerine getirmiş
midir? AFAD’ın Van depremi sırasında dağıtılan yardımlar konusunda takındığı
siyasal tavrı çok iyi biliyoruz. Aynı şeylerin Şirvan’da yaşanmaması adına
Hükûmete buradan sorumluluklarını hatırlatmak isteriz.
Değerli
milletvekilleri, son olarak Sayıştayın raporu üzerinde birkaç şey söylemek
istiyorum. Soma faciası sonrası toplanan yardım paralarından 5 milyon 389 bin
681 TL’nin, bu meblağın nereye harcandığı hâlâ açıklanamamışken şimdi de
taşınmazlar konusunda bir sis perdesi oluşturulmaktadır. 
Değerli
milletvekilleri, bir kurumun taşınmazlarının kayıt altına alınmamasının nedeni
nedir, neyi gizliyorsunuz? Ya da bu kurum neden yeterince şeffaf yönetilmiyor,
Sayıştay neden sorumluluğunu gerektiği gibi yerine getiremiyor? Denetlenen kamu
idaresinin sorumluluğu ve Sayıştayın denetim sorumluluğu karşısında bir
sorumsuzluk olarak karşımıza çıkması hususunun burada değerlendirilmesini yüce
heyetinizden talep ediyorum. 
Sizi
tekrar saygıyla selamlıyorum arkadaşlar, sağ olun. (HDP sıralarından alkışlar)
BAŞKAN
– Teşekkür ediyoruz Sayın Doğan. 
Şimdi
söz sırası Diyarbakır Milletvekili Ziya Pir’e aittir. 
Buyurun
Sayın Pir. (HDP sıralarından alkışlar)
HDP
GRUBU ADINA ZİYA PİR (Diyarbakır) – Teşekkür ederim Sayın Başkan. 
Sayın
Başkan, değerli milletvekilleri; Sayın Başkan geçen hafta da olduğu gibi yine
benim ismimi eksik zikretti. Ben aynı zamanda Abdullah Zeydan’ım, Nursel
Aydoğan’ım ben. Leyla Birlik, Nihat Akdoğan, Selma Irmak, Ferhat Encu, Gürsel
Yıldırım, İdris Baluken’im ben. Figen Yüksekdağ, Selahattin Demirtaş, Sebahat
Tuncel; 12 Eylül cuntasına boyun eğmeyen, size de eğmeyecek olan Gültan Kışanak
ve Ahmet Türk’üm ben ve şimdi, yaklaşık otuz altı yıl yurt dışında yaşamış Ziya
Pir, Diyarbakır milletvekili olarak yurt dışı Türkleriyle ilgili birkaç kelam
etmek istiyorum. 
Her
şeyden önce Sayın Bakanım, yurt dışında yaşayan vatandaşlarımıza değer verin ve
onlara destek çıkın. Sadece manevi destek değil. Manevi destek çok çok
önemlidir, bunları zaten programınızda sıralamışsınız, iyi de etmişsiniz. Aynı
zamanda, orada yaşayan vatandaşlarımızı maddi alanlarda sömürmeyin lütfen.
Pasaport masraflarına, yurt dışından getirdikleri telefonlara, arabalarla
ilgili triptiklere, askerlik, emeklilik meselelerine vaktim olursa gireceğim,
yoksa başka zamana. 
Sizin
onlara ne kadar değer verdiğinizi birkaç gün önce, İstanbul’da üçüncü
havalimanından şehre yapılacak olan metro ihalesinde gördük. TL bazında değil,
1 milyar euroya yaptıracaksınız onu ve birkaç gün içinde euro kurundaki
dalgalanmadan onların elde ettiği avantaj onlara ayırdığınız bütçenin yarısı
kadar aşağı yukarı. Onlara ne kadar değer verdiğinizi buradan da anlıyoruz. 
Niye
“yurt dışında yaşayan vatandaşlar” diyorum? Çünkü, sizin hedef kitlenizde yurt
dışında yaşayan vatandaşlar, soydaş ve akraba toplulukları ile uluslararası
öğrenciler var. 
Şimdi,
sizin çalışmalarınıza girmeden önce kullanmış olduğunuz dile girmek istiyorum.
Kurumun raporlarında oldukça sorunlu bir dil kullanmaktasınız. Örneğin, eğitim
ve gençlik çalışmalarında, gençlik çalışmaları bölümünde belirtilen “Soydaş ve
akraba topluluklarımızın bulunduğu coğrafyalardaki gençlerin bilgi
birikimlerinin artırılması, eğitim seviyelerinin yükseltilmesi…” Bunu tekrar
bir söyleyin kendi içinizde bakalım. Arkadaşlar, bu hiyerarşik bir bakış
açısıdır, belirtilen kesimi aşağı, muhtaç göstermektedir; bana göre,
aşağılamaktadır. Âdeta, hedef gruptan öğrenebileceğimiz sanki hiçbir şey yokmuş
gibi, onların bizimle paylaşabileceği hiçbir tecrübeleri yokmuş gibi
davranıyorsunuz. Tek tipçi, öğretici bir yaklaşımla kazanılması gereken kesim
olarak gençlere bakıyorsunuz.
Burada,
bu coğrafyada ne oluyor? Çocuklar ve gençler savaş politikaları yüzünden
yaşamlarını yitirirken “soydaş ve akraba olan gençler” olarak yeni tanımlar ve
yeni kesimler yaratmak, bir de bunu bursla yapmak Hükûmetin kolonyal ya da
sömürgeci politikalarının bir tezahürüdür. Bu konuda kullanılan hiyerarşik dil
de bunu göstermektedir. Kullanılan bu dile verilecek en uygun örneklerden biri
yine sizin İnternet sitenizde vardır arkadaşlar. Yine “gençlik çalışmaları” bölümünde
“eğitim” kısmında kullanılan Afrikalı 2 çocuğun fotoğrafı var. Tam altındaki
yazı da eğitim seviyelerinin yükseltilmesi üzerinedir ve oldukça
düşündürücüdür. Biraz önce sizin sayın hatibiniz aynı konuda aynı kelimeleri
sarf etti. Bu çok tehlikelidir arkadaşlar, bunu tekrar bir gözden geçirin
diyorum. Batı’nın sömürgeci mantığı AKP’ye sızmış durumdadır. Sizin içinize
daha önce başkaları sızdı, ne hâle geldiğinizi gördük, bu mantık da sızarsa
bilmiyorum ne hâle gelirsiniz.
Yaşadığımız
coğrafyada yaşanan katliamlardan kaynaklı, gençler -net olarak söylüyorum Kürt
ve Türk gençleri- aralarındaki köprüleri birer birer atarken Hükûmet başka
hayaller peşindedir. Yine “gençlik çalışmaları”nda, ortak tarih ve kültürel
değerlerin paylaşılmasına dair büyük laflar ediyorsunuz. Cumhuriyetin
kuruluşundan itibaren özellikle sizlerin, resmî tarihin yani tek tipçi
tarihçiliğin eğitim kurumlarında öğretildiği bir ülkede AKP’nin hedef gruba ne
tür bir ortak tarih çerçevesi sunacağını doğrusu ben de merak ediyorum. Sizin içinizdeki
İslamcılar da eminim bunu merak ediyordur. 
Gelelim
faaliyetlerinize: YTB faaliyetlerine dair açıklamalarda yurt dışında yaşayan
vatandaşlarla ilgili çalışmalar yapmak ve sorunlara çözüm üretmek konusunda net
bir çerçeve yok. Mesela, yurt dışında yaşayan vatandaşlar için ne gibi
çalışmalar yaptınız, ne gibi araştırmalar yaptınız? Buna ne gibi çözümler
buldunuz? Ben bilmiyorum. “Başka bir devlette yaşamına devam eden kişilere veya
orada doğup büyümüş kişilere dair faaliyetlerde bulunmak”tan kasıt nedir? Biz,
hedef olarak onlara ne sunacağımızı net bir şekilde biliyoruz ama sizden emin
değilim çünkü her gün çıkıp “Ey Batı, iç işlerimize karışmayın.”, “Ey Batı, siz
dış mihraksınız.” diyorsunuz. 
Buradan
sormak lazım: Avusturya’da en iyi entegre olan kesim Kürtlerden de önce
Türklerdi. Bugün ne duruma geldi? UETD’yle oradaki Türkleri ne hâle getirdiniz?
Bunun hesabını verin. 
Almanya’da
İçişleri Komisyonu kapalı toplantı yapıyor ve sanıyor musunuz orada, sadece Sakine
Cansız ve arkadaşlarını öldüren Almanya’daki 6 bin Türk ajanı, MİT ajanı
konuşuldu? Hayır, aynı zamanda, oradaki UETD ve DİTİB konuşuldu. Bunları bir
düşünün. Ben, bilmiyorum Dışişlerinin bundan haberi var mı. 
Ayrıca,
yurt dışında yaşayan vatandaşlara yönelik “Vatandaşlık çalışmaları” bölümünde
alt başlık olarak belirlenen “Ayrımcılıkla mücadele” kısmı, ötekileştirmeden
dışlama temelli hak ve özgürlük ihlalleri gibi Türkiye’de oldukça sorunlu olan
alanlarda yurt dışında yaşayan vatandaşların haklarının savunuculuğuna
soyunuyorsunuz. Önce burada Sayın Bakan, önce burada. Hatta “Bu kapsamda,
kamuoyu duyarlılığının artırılması amacıyla, ayrımcılık, yabancı düşmanlığı,
din ve inanç hürriyetine aykırı eylem ve nefret söylemleriyle mücadele alanında
faaliyet gösteren kurumların kapasitelerinin geliştirilmesine yönelik
çalışmalar yapılacak.” deniliyor. Ne güzel, destekliyoruz ama önce burada,
binden fazla bu konularda çalışan dernekleri, onlarca vakıfları kapattınız,
“Yurt dışında bunları yapacağız.” diyorsunuz. Bu ne ikiyüzlülük? Niye
kapatıyorsunuz buradaki dernekleri? Bu konularda çalışanları… Aynı çalışmaları,
Sayın Bakan, öncelikle Türkiye'de sizden bekliyoruz. 
9
başlığınız var, çalışma konuları:
1)
Ayrımcılıkla Mücadele Programı. 
Destekliyoruz,
burada da yapın lütfen. 
2)
Aktif Yurttaşlık ve Eşitlik Katılım Programı. 
Destekliyoruz,
burada da istiyoruz. 
3)
Herkes İçin Adalet. 
Şu
resme bir bakın, şu resme bir bakın, utanın, önce bu Mecliste adalet, önce
burada. Şu üyelerimizi buraya getireceksiniz, onların yeri şu sıralar. 
4)
Çift Dilli Eğitime Destek Programı. 
Günaydın!
Biz bunları söylerken Türkiye’de, Türkiye için, bize terörist muamelesi
yapıyorsunuz. Ee, bizim programı, HDP programını kopyalamışsınız; ne güzel
etmişsiniz, destekliyoruz ama önce burada…
5,
6, 7, 8, 9 diye gidiyor böyle, çok fazla vaktim yok, girmek istemiyorum.
Bu
arada, yurt dışında STK’larla yürüttüğünüz programlar, projeler… Hangi
kriterlere göre onlara veriyorsunuz? Hangilerini vermiyorsunuz? 2011-2013
Faaliyet Raporu’nuzu İnternetten kaldırdınız sonra Sayın Bakan, siz belki
bilmiyorsunuz ama arkanızdakilere, yanınızdakilere bir sorun. Berlin’de UETD
gençlikle ilgili bir faaliyet yapmıştı, oraya giden paralar nereye gitti? Örnek
proje olarak gösterdiklerini birden İnternetten kaldırdılar. Niye? Çünkü yok
ortada, öyle bir proje yoktu. Sonra uyduruk bir şey yaptınız, bunları da
saymayalım.
Şimdi,
değerli arkadaşlar, birilerini “bizden” diye kazanmak için, yurt içindekileri,
buradaki, ülke içindeki kendi vatandaşlarımızı lütfen ötekileştirmeyelim,
onları da kazanalım.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum.
Şimdi,
söz sırası Diyarbakır Milletvekili İmam Taşçıer’e aittir.
Buyurun
Sayın Taşçıer. (HDP sıralarından alkışlar)
HDP
GRUBU ADINA İMAM TAŞÇIER (Diyarbakır) – Sayın Başkan, değerli milletvekilleri;
Genel Kurulu saygıyla selamlıyorum.
4
Kasımdan bu yana, her biri on binlerce oy almış, Eş Genel Başkanımız dâhil
olmak üzere, 10 parlamenter arkadaşımız Anayasa ve yasalara aykırı bir şekilde
cezaevinde tutuklu bulunmaktadır. Bu hukuksuzluğa bir an önce söz verilmeli ve
parlamenter arkadaşlarımız derhâl serbest bırakılmalıdır. Türkiye’de sivil,
demokratik, barışçıl siyaset yoluyla Kürt sorununu Parlamentoda gündeme taşımak
isteyen ve çözümü konusunda uğraş veren Kürt siyasetçilerine karşı sergilenen
bu tavırdan bir an önce vazgeçilmelidir. Parlamentoda Kürt siyasetçiler
dışlanmamalı, seçimle iş başına gelen Kürt illerinin belediye eş başkanları,
başta Ahmet Türk olmak üzere, bir an önce cezaevinden çıkarılıp görevine iade
edilmelidir.
Sayın
Başkan, değerli milletvekilleri; AKP ve MHP ittifakıyla gerçekleşmesi beklenen
yeni anayasa üzerine bugünlerde Meclise bir önerge verilecek diye kamuoyunda
tartışılıyor. Verilecek mi, verilmeyecek mi, o çok net, belli değil çünkü bu
tür durumlarda çoğu zaman gelmemiş olan bu tür yasalar da çok mevcuttur.
Türkiye’de sistem değişikliğine yol açacak olan, parlamenter sistemden
başkanlık sistemine geçilecek bir değişik önergesinden bahsediliyor ama
içeriğini, kaç madde olduğunu, hatta gelecek sistemin adının ne olacağını bile
bilmiyoruz. Oysa, yeni demokratik bir anayasa Türkiye’nin en acil ve temel
meselelerinden biridir. Bugün yaşanan ekonomik ve siyasal krizlerin temeli
demokratik bir anayasanın yokluğundan kaynaklanmaktadır. Anayasa meselesi
yıllarca, on yıllarca tartışıldı, toplumun her kesiminin büyük bir beklentisi
olarak Meclisin gündeminden düşmüyor. 2011 seçimleri öncesi ve özellikle
sonrası Parlamento bileşiminin değişiklik konusunda hamleleri oldu. Anayasa
Uzlaşma Komisyonu kuruldu; toplumda, akademik kurumlarda, sivil toplum
örgütlerinde, medyada geniş tartışmalar yapıldı. Başta AKP olmak üzere, farklı
partilerin görevlendirdiği Anayasa uzmanları anayasal taslaklar hazırladılar.
Anayasa Komisyonu dört partinin uzlaşmasıyla 60'ı aşkın madde değişikliğini de
ortaya koydu.
Bütün
bu çaba ve ilerlemeler bir yana atılarak, sadece AKP ve MHP'nin iş birliğiyle
Anayasa değişiklikleri yapılmak istenmektedir. En büyük yanlışlık da burada
başlıyor. Toplumun büyük kesimleri, onların oy verdikleri partiler dışlanarak
Anayasa değişikliğine gidiliyor. Belli ki toplumun önemli kesimlerinin;
Kürtlerin, Alevilerin, farklı etnik, dinî, mezhebî kesimlerin büyük
ihtiyaçlarına cevap olacak değişiklikler değil, sadece AKP Hükûmetinin ve Sayın
Cumhurbaşkanı Erdoğan'ın önümüze koydukları dayatmalardır.
Sayın
Başkan, değerli milletvekilleri; Türkiye'nin herhangi bir anayasaya değil,
demokratik bir anayasaya ihtiyacı vardır. Demokratik anayasa demek, bir ülkenin
toplum kesimlerinin tümünün değişik düzeydeki temsilcileriyle, bilim insanları,
aydınları ve hukukçularıyla katıldığı açık diyalog ve tartışma ortamında, tüm
kesimlerin konsensüsüyle biçimlenen bir anayasa demektir. 
Demokratik
bir anayasa, ne Meclisin salt ya da mutlak çoğunluğuyla ne de halkın yüzde
50-60 oranında “evet” diyeceği bir referandumla olur. Demokratik anayasanın en
belirgin özelliği, onun tüm toplum kesimlerinin konsensüsüyle oluşmuş toplumsal
bir sözleşme olmasıdır. Bu açıdan, diğer yasalara benzemez. Bir ticaret
şirketinin ortaklarının tümünün onayıyla oluşan şirket kuruluş sözleşmesi
gibidir.
Demokratik
bir anayasa için, ülkenin tüm sahiplerinin, Türklerin, Kürtlerin, Arapların,
Lazların, Çerkezlerin, Sünnilerin, Alevilerin, Müslimlerin, gayrimüslimlerin
tümünün “evet” demesi, üzerinde ikna olması gerekir. Böylesi bir konsensüs
iradesini ortaya çıkaracak bir süreç ortaya konmadan demokratik bir anayasa
yapılamaz.
Demokratik
bir anayasa tek bir etnik, dinî ya da mezhebî topluluğa dayandırılamaz; ülkenin
bütün etnik -Türk, Kürt, Arap, Laz- dinî -Müslim, gayrimüslim- mezhebî -Alevi,
Sünni, Şafii, Hanefi- ve farklı cinsel eğilimleri gözeten çoğulcu bir anayasa
olmak zorundadır. Ya “Türk milleti” kavramı Anayasa’dan çıkarılıp anayasal
vatandaşlık esasına dayanan ve bireysel olarak her vatandaşı eşit muhatap kabul
eden bir anayasa olmalıdır… Ama bu durumda ülkenin bütün etnik, dinî, mezhebî
ve cinsel eğilimlerinin varlığını, onların eşit hak ve özgürlüklerini tanıyan
yasalar da çıkarılmalıdır. Eğer Anayasa’da “Türk milleti”ne yer verilecekse
Türkiye’de yaşayan -20 milyondan fazla- Kürt milletine ve diğer ulusal, etnik
toplulukların adlarına da yer verilmelidir. 
Bir
ülkenin vatandaşı olmak için anayasa herhangi bir ideolojiye bağlı kalmayı
dayatamaz. Bu nedenle belli prensiplere bağlılık Anayasa’dan çıkarılmalıdır.
Ama kendisini başka bir görüşün temsil etmesini doya doya yaşamak isteyenleri
de demokratik anayasa güvence altına almalıdır. 
Demokratik
anayasa, Türkiye’nin çok resmî dilli olmasının önünde bir engel olmamalıdır.
Dünyanın birçok ülkesi kendi vatandaşlarının dillerinin farklılığı sonucu
birden fazla resmî dil benimsemiştir. ABD’de İngilizce -Amerikan İngilizcesi-
ve İspanyolca; İsviçre’de Almanca, Fransızca, İtalyanca; Rusya’da,
Hindistan’da, Güney Afrika’da ve daha pek çok ülkede birden fazla resmî dil
bulunmaktadır. Irak’ta dahi iki resmî dil vardır; biri Arapça, öbürü Kürtçe. 
Bu
ülkelerin çeşitli bölgelerinde ulusal azınlıkların, yöresel toplulukların
dilleri eğitim alanında kabul görmekte, hatta bizzat devlet tarafından varlığı
korunup geliştirilmektedir. Türkiye’de de bugün olmasa bile yakın zamanda
birinci resmî dilin Türkçe, ikinci resmî dilin de Kürtçe olması kaçınılamazdır.
Sayın
Başkan, değerli milletvekilleri; başkanlık sistemi de tartışılabilir ama
başkanlık sistemi sadece merkezde cumhurbaşkanı ve hükûmeti esas alan bir
sınırlandırmanın adı değildir. Başkanlık sistemi, ademimerkeziyetçilik, eyalet
sistemleri, yerelden yönetim, özerk idarelerin oluşmasıyla yukarıdan aşağıya
doğru bir değişimin adıdır. Osmanlı Devleti’nin en güçlü yılları olan yükselme
devirlerinde sultanların ülkeyi eyalet sistemiyle yönettiği unutulmamalıdır.
Çoğulcu bir yapıya, ademimerkeziyete, eyalet ve yerel yönetim sistemlerine
dayanmayan bir başkanlık sistemi tam monopolist, tekçi, despotik bir devlet
yapısını getirir. Böylesi bir sistemde, farklı topluluk kesimleri, katılımcı
bir anlayışla ülke idaresinde söz ve karar sahibi olma, kendilerini temsil ve
idare etme olanaklarından yoksun kalırlar, devletten dışlanırlar, devletin
eliyle ezilen mağdurlara dönüşürler. Toplumdaki krizlerin derinleşmesine,
Türkiye’nin kendi kendisiyle uğraşmasına ve enerjisini iç kavgalarla
tüketmesine devam edilmiş olur.
Demokratik
anayasa, vatandaşların hak ve yetki olanaklarını paylaşmada güç, çoğunluk,
ulus, din ya da mezhepten olma konumunda değil, bütün vatandaşları eşit ve
özgür birey olarak muhatap alma prensibiyle yaklaşmak zorundadır. Bu temelde,
Anayasa’da üzerinde mutabık kalınacak esaslara etnik, dinî ve mezhebi olarak
“Ben ne kadar çoğum, ben ne kadar eskiyim, ben ne kadar güçlüyüm ve dolayısıyla
bana daha fazla hak tanınmalıdır.” konumundan yaklaşılamaz. Evrensel hukuk
değerleri, uluslararası anlaşmalar, insan, çocuk, kadın, azınlık, engelli,
doğa, çevre ve benzeri tüm kategorilerdeki evrensel değerler göz önünde
bulundurularak bir konsensüse varılmalıdır. Bu çerçevede, bütün yurttaşların
bireysel ve kolektif hak ve özgürlüklerinin tam olarak sağlanıp güvence altına
alınması ve sürekli iyiye doğru iyileştirmelerin yapılması gibi değer ve bakış
açıları, asıl konsensüsün üzerinde yükseleceği platformdur. 
(Mikrofon
otomatik cihaz tarafından kapatıldı) 
İMAM
TAŞÇIER (Devamla) – Anayasa’da Türklerin olduğu gibi, Kürtlerin, Arapların,
Lazların, Çerkezlerin ve tüm etnik grupların; Sünni dindarların, Alevilerin,
gayrimüslimlerin her türlü kolektif hakları tanınmalıdır. (HDP sıralarından
alkışlar) 
BAŞKAN
– Teşekkürler Sayın Taşçıer. 
ÇAĞLAR
DEMİREL (Diyarbakır) – Sayın Başkan, İç Tüzük 60’a göre söz talep ediyorum. 
BAŞKAN
– Buyurun Sayın Demirel, 60’a göre söz veriyorum. 
V.- AÇIKLAMALAR (Devam)
16.- Diyarbakır Milletvekili Çağlar
Demirel’in, bütçe görüşmeleri sırasında AK PARTİ milletvekillerinin Genel
Kurulda bulunmadıklarına ve 24 Ekimden beri kendisinden haber alınamayan Sur
Belediye Meclis üyesi Müjgan Ekin’in durumu hakkında bilgi almak istediğine
ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Başkan, bütçe gibi önemli bir konuyu tüm Türkiye kamuoyunun gözünün önünde
tartışıyoruz ve konuşuyoruz. Ama, burada -Meclis TV’nin AKP sıralarını
çekmesini öneriyorum- böyle bir tabloyla bütçe görüşmesini yapıyoruz. O zaman
sormak istiyorum Sayın Bakana da: AKP milletvekilleri sadece el kaldırıp
indirmek için mi buraya geliyor? Bütçe gibi önemli bir konuyu tartıştığımız bir
süreçte AKP milletvekilleri nerede? Bunun cevabını öğrenmek istiyoruz. Bu
sıralar bomboşken ne için burada yasama çalışmalarını sürdürüyoruz? Bizim
vekillerimizi, eş başkanlarımızı rehin alırken, onların burada esas yasama
çalışmalarını sürdürmesi gerekirken bugün onları cezaevlerinde rehin
tutuyorsunuz ama AK PARTİ milletvekillerinin hiçbiri burada görevini yapmıyor.
Bunu ilginize sunmak istiyorum. 
İkincisi:
Sayın Başkan, önemli bir konuya Bakanın dikkatini çekmek istiyorum. Şimdi,
Akdeniz Üniversitesi… 
(Mikrofon
otomatik cihaz tarafından kapatıldı) 
BAŞKAN
– Tamamlayın, lütfen tamamlayın. 
ÇAĞLAR
DEMİREL (Diyarbakır) – Toparlıyorum Sayın Başkan, önemli bir konu. 
BAŞKAN
– Önemli olanı başta söyleseniz… (HDP sıralarından “Hepsi önemli” sesleri) 
GARO
PAYLAN (İstanbul) – Hepsi önemli, hepsi. 
ÇAĞLAR
DEMİREL (Diyarbakır) – Başkan, hepsi önemli. Başkan, az önce söylediğimiz…
BAŞKAN
– Bir saniye arkadaşlar, 60’a göre bir dakika söz verdim, onu verme yetkisi de
bendedir. 
ÇAĞLAR
DEMİREL (Diyarbakır) – Tamam. Biz söz hakkımızı… Şunu ifade edeyim,
söyleyeceğim şeyin önemini birazdan siz değerlendirirsiniz. 
Sayın
Bakan, not alırsanız sevinirim, 1990’lı yıllara geri mi dönüyoruz diye
soracağım. Akdeniz Üniversitesi İşletme Bölümü mezunu olan ve Sur Belediyesi
Belediye Meclis üyesi olan Müjgan Ekin’den 24 Ekimden beri haber alınamıyor.
Sosyal medyada birçok şekilde işlendi, ailesinin başvurmadığı yer kalmadı,
İHD’ye, birçok kuruma başvurdu. Ankara Batıkent’ten arkadaşının evine gitmek
için bindiği taksiden polis olduğunu iddia eden kişiler tarafından
indirilmesinden bu yana haber alınamıyor ve başsavcı o taksi şoförünü çağırarak
bilgi aldı ama ailesine herhangi bir bilgi ulaşmadı.
(Mikrofon
otomatik cihaz tarafından kapatıldı) 
BAŞKAN
– Teşekkür ediyoruz. 
ÇAĞLAR
DEMİLER (Diyarbakır) – Bitiriyorum Başkan.
BAŞKAN
– İki dakika verdim ama bitirin.
ÇAĞLAR
DEMİREL (Diyarbakır) – Tamam, o zaman tutanaklara girsin.
BAŞKAN
– Tamam.
ÇAĞLAR
DEMİREL (Diyarbakır) – Bir de sayın Bakanın bilmesi açısından… Bitireceğim. 
Pardon
Başkan. 
Yani
Sayın Bakanın bu konuda, bir kadına ve açığa çıkarılması gereken bir duruma
dikkatini çekmek üzere önemli olduğunu söyledim. Kırk dört gündür Ankara merkezde
gözaltına alındığı söylenen Müjgan Ekin nerede, bunu sormak istiyoruz. Müjgan
Ekin’in durumu hakkında bir an önce tüm Türkiye kamuoyuna, Parlamentoya ve
kendi ailesine bilgi verilmesini talep ediyorum.
Teşekkür
ediyorum. 
BAŞKAN
– Teşekkür ediyorum Sayın Demirel.
Bir
başka grubun sayın vekillerinin ne yapacağını kendi grubu ve kendi vekilleri
bilir. 
Bir
de “Meclis TV’ye söyleyin o bölgeyi çeksin.” diyorsunuz ama bu sefer de
kızacaksınız, “Niye bizi çekmeyip onları çekiyor?” diye çıkıp bağıracaksınız.
(AK PARTİ sıralarından alkışlar) 
ÇAĞLAR
DEMİREL (Diyarbakır) – Şu hâliyle çekse yeterlidir Başkan. Başkan, şu hâliyle
çeksin. Neredeler? 
BAŞKAN
– Sizi çekmezlerse ben karışmam, ona göre, sonra şikâyet etmek yok. 
ÇAĞLAR
DEMİREL (Diyarbakır) – Başkan, siz bence bu konuda yorum yapmayın; AKP Grubu
var, Hükûmet burada, milletvekilleri burada, isterlerse kendileri gelir
açıklama yaparlar. Tüm Türkiye kamuoyunun gözü önündedir, bütçe görüşmesinde
AKP milletvekilleri nerede? 
BAŞKAN
– Evet, bütçe görüşmeleri üzerinde herkes konuya bağlı olarak, bu kürsüde bütçe
üzerinde konuşmak durumundadır aynı zamanda.
Teşekkür
ediyorum.
ÇAĞLAR
DEMİREL (Diyarbakır) – Sadece kürsü değil Başkan her şey.
BAŞKAN
– Sayın Özel, buyurun.
17.- Manisa Milletvekili Özgür Özel’in,
engelli vatandaşların sosyal yardım ödentilerinin ismen şubeye yollanmasının
yarattığı sorunlara ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Sayın
Başbakan yardımcılarının bir konuya dikkatlerini çekmemiz gerekiyor. Dün ve
bugün postanelerde Pttmatiklerden engelliler için yapılmış olan sosyal yardım
ödentilerini almak için Pttmatiklere giden çok sayıda engelli, paranın oraya
yatmadığını, şubeye ismen yollandığını öğrenmiş. Görme engelliler, işitme
engelliler, bedensel engelliler bu otomatik para çekme cihazlarından çekemeyip
içeriden ismen almak istediklerinde süre çok uzamış, çok eziyet çektiklerini,
çok zorlandıklarını ifade ediyorlar. 
Bir
de bir başka endişeleri de bazıları kendi engelinden, ailevi durumundan dolayı,
yattığı gün değil de on gün sonra gelebiliyor, Oysa şubeye, isme gönderilen
paralar bir hafta ellenmeyince geri dönüyormuş, böyle bir endişe var. Bu konu
gerçekten çok önemli. Sayın Başbakan Yardımcıları ilgilenirse memnun oluruz. 
BAŞKAN
– Teşekkür ediyorum.
ÇAĞLAR
DEMİREL (Diyarbakır) – Sayın Başkan, eğer müsaade ederseniz daha önceki
konuşmada bir konu geçti, ona ilişkin bir düzeltme yapacak sayın vekilimiz.
BAŞKAN
– Ben daha önce Sayın Bayraktutan’a söz vermiştim 60’a göre. Ona bir dakika
vereyim, size de aynı şekilde…
Sayın
Bayraktutan…
18.- Artvin Milletvekili Uğur
Bayraktutan’ın, İzmir Milletvekili Müslüm Doğan’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın ikinci tur görüşmelerinde HDP Grubu adına yaptığı konuşmasındaki
bazı ifadelerine ve sel felaketine uğrayan esnafın zararlarının karşılanması
noktasında mağduriyet yaşadıklarına ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Ben
tutanaklara geçmesi açısından bir düzeltme yapmak istedim. Biraz önce konuşma
yapan sayın hatiplerden birisi, Karadeniz’de meydana gelen sel felaketinden
bahsederken Hopa’nın Rize’nin ilçesi olduğunu söyledi. Hopa ne yazık ki
Rize’nin ilçesi değil, Artvin’in ilçesidir, onu belirtmek istiyorum. Artvin’in
ilçesi olmasından da gurur duyuyoruz, onu bir kere daha ifade etmek istiyorum.
Bu yanlışın düzeltilmesi açısından söz aldım. 
Bu
vesileyle de şunu ifade edeyim: Sel felaketi nedeniyle gerçekten ciddi bir
mağduriyet yaşanmıştır. O sel felaketine uğrayan esnaf, özellikle zararları
karşılanma anlamında ciddi bir mağduriyetle karşı karşıyadır. Hükûmeten bu
konuda birçok defalar talepte bulunduk, bu konuda herhangi bir şey alamadık.
Bunu bir kere daha yüce Parlamentoya arz etmek istedim. 
Hopa
Artvin’in ilçesidir, bunu bir kere daha özellikle vurgulamak istiyorum.
Teşekkür
ediyorum.
BAŞKAN
– Teşekkür ediyorum.
Sayın
Ertan, siz de buyurun.
19.- Van Milletvekili Bedia Özgökçe
Ertan’ın, Van depreminden sonra AFAD’ın çok geç geldiğine ve yapılan konutların
vatandaşlara borçlandırılarak teslim edildiğine ilişkin açıklaması
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Öğleden
önceki oturumda AKP’li bir milletvekili AFAD’ın hizmetlerini ve çalışmalarını
öve öve bitiremezken aklıma takılan bir husus oldu; anlattığı şey, Van
depreminden sonra AFAD’ın faaliyetlerine ilişkindi. Van halkı hiçbir zaman
deprem sonrası devletin ve AFAD’ın hizmetlerini unutmadı zaten. 
Şuna
bir açıklık getirmek istiyorum: AFAD hemen gelmedi. Hatta, enkaz altında kalan
insanlara yereldeki sivil toplum örgütleri ve “UMKE” isimli Ulusal Medikal
Kurtarma Ekipleri ilk olarak yardım sunabilmişti. AFAD çok geç geldi. Hatta
yurt dışından ilk olarak ülkeye gelmek isteyen bir Alman ekibin de girişine
izin verilmemişti. Dönemin Başbakan Yardımcısı ise “Gücümüzü test etmek
istedik.” şeklinde bir itirafta bulunmuştu. Güçlerini test etme sürecinde bine
aşkın insan hayatını kaybetti. Ben bu durumu düzeltmek istedim. Van halkı
AFAD’ın çalışmalarını bu şekilde hatırlıyor. Ayrıca, yapılan 17 bin konut ise
vatandaş borçlandırılarak Van halkına teslim edildi. Bunları bilginize sunmak
istedim.
Teşekkür
ederim.
BAŞKAN
– Teşekkür ediyorum.
Sayın
Bostancı, buyurun.
Size
de 60’a göre bir dakika süre veriyorum.
20.- Amasya Milletvekili Mehmet Naci
Bostancı’nın, Diyarbakır Milletvekili Çağlar Demirel’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, çok teşekkürler.
Çağlar
Hanım, “AK PARTİ’li vekiller nerede?” diye sordu. AK PARTİ’li vekillerin bir
kısmı burada. Bütçe görüşmeleri Meclis içerisinde televizyonlar marifetiyle de
veriliyor. Arkadaşlarımız takip ediyorlar, gönlü rahat olsun. AK PARTİ’nin
bütün vekilleri bütçe görüşmelerini takip ediyor ve millet adına el kaldırıp
indirmek -bunu da tırnak içinde kullanıyorum, zaman zaman bu da tahkir edici
manada kullanılıyor- lazım geldiğinde de bu sıralarda olacaklardır, bundan
herkesin emin olması gerekir.
Teşekkürler.
BAŞKAN
– Teşekkür ediyorum.
ÇAĞLAR
DEMİREL (Diyarbakır) – Sayın Başkan…
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Halkların Demokratik Partisi Grubu adına son konuşmacı Siirt Milletvekili
Kadri Yıldırım’dır.
Buyurun
Sayın Yıldırım. (HDP sıralarından alkışlar) 
HDP
GRUBU ADINA KADRİ YILDIRIM (Siirt) – Sayın Başkan, değerli milletvekilleri;
hepinizi saygılarımla selamlıyorum.
Türk
Dil Kurumu üzerinde söz almış bulunuyorum. Bilindiği gibi Türkiye’de, başta
Kürtçe ve lehçeleri olmak üzere, birçok dil ve lehçe konuşulmakta. Bu böyle
olmasına rağmen Türk Dil Kurumunun sadece Türk dilini geliştirmeyi ve hayatın
her alanında kullanılmasını sağlamayı amaç edinmesi onun tekçi bir zihniyetin
devamı olduğunu ortaya koymaktadır. Bu bakımdan ben bu kurumun adının “Türkiye
Dilleri Kurumu” olarak değiştirilmesini öneriyorum. Kısaltması olduğu gibi kalabilir
ama açılımının “Türkiye Dilleri Kurumu” olarak değiştirilmesini öneriyorum. Bu
isim bu şekilde değiştirildikten sonra, Türkiye’de konuşulan diller üzerinde
uzmanlığı ve araştırmaları olan kişiler kurum bünyesinde görevlendirilmek üzere
onlardan alt kurullar oluşturulmalıdır, örneğin Kürt dili, Süryani dili, Ermeni
dili kurulu vesaire. Bu kurullar, Türkiye’de ana dille eğitimin her türlü
altyapısını oluşturarak bir takvim dâhilinde ana dilde eğitimin pratik bulması
için elinden geleni yapmalıdır. Ana dille eğitimin önündeki yasal engeller de
derhâl kaldırılmalıdır. Zira pedagoglara göre ana dille eğitimden yoksun
olanların ikinci bir dili öğrenmeleri de çok zor, bu insanlarda inat gelişiyor,
yine pedagoglara göre bu insanlarda ispiyonculuk da gelişiyor.
Bu
bağlamda Kürt diliyle ilgili bazı tarihsel tespit ve önerilerimi sizinle
paylaşmak istiyorum: Kürt dili Hint-Avrupa dil ailesinin İrani kolundandır.
İslam dini ortaya çıktığı zaman Araplar Kürtlere tekil olarak “Kürt, Kürdi” ve
çoğul olarak “Ekrat” diyorlardı. Kürdi nisbesiyle anılan ilk Kürt Sahabi ve
onun oğlu Caban El-Kürdi ve Meymun El-Kurdi’dir; bunlar da Hazreti Peygamber'in
ilk sahabeleri olarak tarihte geçmektedir. 
Kürt
diliyle ilgili olarak erken İslam döneminde bu dile “El-Lugati’l Kurdiyye” diyen
ve birçok lehçesi olduğunu söyleyen yazar ve tarihçi de yaklaşık bin yıl önce
Abbasilerin ilk döneminde yaşamış olan Mesudi’dir. Kendisi “Murûc Ez-Zeheb” adlı
eserinde “…”(X) Türkçesi “Her Kürt taifesinin
kendine mahsus bir lehçesi vardır.” denilmektedir. 
Kürt
diliyle ilgili günümüze ulaşan milattan önceki yazıtlardan bir tanesi, şu anda
elimde görmekte olduğunuz kitapta kaydedilen ve milattan önce 88 yılına
dayanan, Kürtçenin Gorani Hawrami lehçesiyle yazılmış olan ve Arami alfabesiyle
hazırlanıp bir bağ sözleşmesinde
kullanılan 8 tane maddeden oluşuyor. O maddeler şu anda elimdeki geniş hacimli
bir araştırma kitabında. Eğer kamera gösterirse halkımız görecektir, size de
programdan sonra gösterebilirim.
Size
göstermeye çalışacağım 2 kitap daha vardır. Bunlardan bir tanesi Yusuf
Ziyaeddin Paşa’nın, kendisi Mutki Kaymakamıyken Sultan Abdülhamit’in emri
üzerine yazmış olduğu “El-Hediyetu’l-Hemidiye Fi Lugati’l Kurdiyye” yani Sultan
Abdülhamit’e Kürt dilinde bir hediye; o da elimdeki kitaptır ve Kürtçe-Arapça
bir sözlüktür. 
Yine
aynı yazar, yine aynı Sultan II. Abdülhamit’in emriyle “El-Kavaidu’l Kurdiyye”
yani “Kürt Dilinin Gramer Kaideleri” adında bir kitapçık yazıyor; o da burada,
elimde ve yazarın resmi de üzerinde. 
Peki,
bugün ne durumdayız? Bütün bunlar olmasına rağmen bugün geldiğimiz nokta, 5
Ekim 2016 tarihinde yayımlanan bir yönetmeliğe göre, gazetelerin şimdiye kadar
köşelerinde yayımladıkları bir sayfa da olsa Kürtçeyi yasaklamış ve normal ilan
ve reklamların dışında gazetelerin Kürtçe haberlere yer vermesi yasaklanmış,
bundan dolayı da Tigris, Güncel, Özgür Haber gibi, Kürt kamuoyuna hitap eden
gazeteler bu sayfalarını artık Kürtçe çıkarmamaya başlamışlardır. Gözünüz aydın
diyeyim, başka ne diyeyim. 
Belediyelerin
Kürtçe çıkardıkları ve astıkları çok dilli tabelalar kayyum atanmasından sonra
indirilerek tek dile indirilmiş, kamuoyunun tepkisi üzerine Kürtçe tekrar
yazılmış ancak o kadar küçük yazılmış ki Türkçedeki ismin yanına, okuyabilmek
için mikroskopla, teleskopla, mercekle bakmak zorunda kalıyoruz diye
düşünüyorum. Dolayısıyla, Kürtçedeki bu ismin harflerini bu kadar küçük yazmak,
buna o kadar değer vermemek aslında Kürt’ün kendisine değer vermemenin bir dışa
vurumudur ve yine, söylemek istiyorum ki Meclis tutanaklarında hâlâ Kürtçe “X” ve
“bilinmeyen dil” olarak geçiyor. Ben yıllarca Mardin Artuklu Üniversitesinin
Yaşayan Diller Enstitüsü Kürt Dili Başkanlığını yaptım. Meğer ki bu kadar süre
içerisinde ben bilinmeyen bir “X” dilinin enstitüsünün başkanlığını yapmışım,
siz beni oraya meğer ki bu şekilde atamışsınız. (HDP sıralarından alkışlar) 
Bu
kürsüde Kürtçe birkaç kelam eden milletvekillerimiz âdeta linç ediliyor ve
yine, ifade etmek istiyorum ki Mecliste -özellikle iktidar olduğu için
söylüyorum- AK PARTİ içerisindeki Kürt milletvekillerine, onlara acaba bu hiç
mi dokunmuyor? AK PARTİ iktidarına Hazreti Peygamber'in bir hadisi var, niye
hiç hatırlatmıyorlar? Bu hadis İslami literatürde empati hadisi olarak geçiyor,
şudur orijinali: “…”(x) Yani, içinizden biri kendi nefsi için
istediğini kendi kardeşi için de istemedikçe mümin sayılmaz, tam iman etmiş
sayılmaz. Eğer Türk Dil Kurumu da AK PARTİ de, iktidar da, devlet de, muhalefet
partisi de kendi resmî Türk dilleri için ne istemişlerse, ne istiyorlarsa,
hangi hakkı vermişlerse bu diller gibi, Kürtçe başta olmak üzere, bunlara da
aynı hakları vermiyorsa kusura bakmasınlar bu hadisin tam da hükmünün ortasına
düşmüş olacaklar. Ondan dolayı da ben tekrar söylüyorum, Türk Dil Kurumu “Türkiye
Dilleri Kurumu” olarak değişsin ve başta Kürtçe ve lehçeleri olmak üzere,
Türkiye’de konuşulan bütün dilleri araştırsın, araştırma noktasında bir zorluk
çekiyorlarsa beni çağırsın, ekibimle birlikte geleyim, onlara bunun altyapısını
da hazırlayayım. (HDP sıralarından alkışlar) Artuklu tecrübesini burada da hayata
geçirelim. 
Şuna
inanıyorum ki: Halkların kardeşliği dillerin kardeşliğinden geçiyor. Bir söz
var, deniliyor ki: “Kürt-Türk kardeştir, ayrım yapan kalleştir.” Alın size, kim
bu diller arasında ayrım yapıyor, kim bir tanesini resmî dil yaparak göklere
çıkarıyor -başta Türk Dil Kurumu olmak üzere- ve kim de benim gibi filoloji ve
teoloji profesörü olmasına rağmen sizden, ana dili Türkçe olan hiçbirisi kadar
da burada Türkçeyi kullanamıyor? (HDP sıralarından alkışlar) O hâlde, halkım
adına, eğer inanıyorsanız, bu hadis adına, din adına, insanlık adına bu hakkı
talep ediyorum.
Hepinizi
saygılarımla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Yıldırım. 
AYDIN
ÜNAL (Ankara) – Hocam sizi kim rektör yardımcısı yaptı oraya?
HALİS
DALKILIÇ (İstanbul) – Kadri Hoca, Artukluyu kim kurdu? Yasakları kim kaldırdı?
Onlara da teşekkür et bari. 
AYDIN
ÜNAL (Ankara) – Biraz kadir kıymet bilin Hocam, insan teşekkür eder.
KADRİ
YILDIRIM (Siirt) – Keşke konjonktür olmasaydı, devam etseydi. 
BAŞKAN
– Teşekkürler Sayın Yıldırım.
HALİS
DALKILIÇ (İstanbul) – Hocam, bunları yapanlara dua et, teşekkür et o kürsüden.
Yapma, Kadri Hoca, sen yapma bari.
ÇAĞLAR
DEMİREL (Diyarbakır) – Hoca, resmi de getir.
KADRİ
YILDIRIM (Siirt) – Belki arkadaşlar da önünde konuşmak isterler. (HDP
sıralarından alkışlar)
BAŞKAN
– Yok, yok, bitti, bitti Sayın Yıldırım. 
KADRİ
YILDIRIM (Siirt) – Şivan Perwer, Cumhurbaşkanımız Başbakanken…
BAŞKAN
– Sayın Yıldırım, tabii ki bütün..
KADRİ
YILDIRIM (Siirt) – Başkanım bir saniye…
…Diyarbakır’da
İbrahim Tatlıses ve Şivan Perwer’i dinlerken Şivan Perwer’in bir Kürtçe şarkısı
var, diyor ki “…”(x) Yani “Seni özledim.” Mikrofonda sürem
yetmedi, tutanaklara geçsin, ben de halkım ve sevenleri adına diyorum ki “…”(x)
(HDP sıralarından alkışlar)
BAŞKAN
– Teşekkür ediyorum Sayın Yıldırım.
AHMET
HAMDİ ÇAMLI (İstanbul) – Bir de Yasin Börü’ye sormak lazım Hocam.
HALİS
DALKILIÇ (İstanbul) – Bu ülkede Kürtçe şarkı söyleyenler cezaevine gidiyordu,
kim kaldırdı bu yasakları?
AYDIN
ÜNAL (Ankara) – Şivan Perwer’i tehdit ettiniz Hocam.
HALİS
DALKILIÇ (İstanbul) – Şivan Perwer’i ülkeye getirip türkü söylettik diye
suçlandık.
KADRİ
YILDIRIM (Siirt) – Konuşuruz daha, konuşuruz.
AHMET
HAMDİ ÇAMLI (İstanbul) – Bir de Yasin Börü’ye sormak lazım.
BAŞKAN
– Sayın milletvekilleri, tabii ki…
ÇAĞLAR
DEMİREL (Diyarbakır) – “Yasin Börü’yü araştıralım.” dedik, gelmediniz ya!
Ayıptır, ayıp! Ne biçim konuşuyorsunuz?
BAŞKAN
- Sayın Demirel…
AYDIN
ÜNAL (Ankara) – Şarkı söyledi diye Şivan Perwer’i tehdit ettiniz, tehdit. Şivan
Perwer yurduna giremedi. Şivan Perwer’i tehdit ettiniz.
ÇAĞLAR
DEMİREL (Diyarbakır) – “Araştıralım” dedik, yapmadınız.
BAŞKAN
- Sayın Demirel, sakin olun.
ÇAĞLAR
DEMİREL (Diyarbakır) – “Gelin, araştıralım.” dedik, araştırmadınız.
BAŞKAN
- Sakin olun Sayın Demirel.
HALİS
DALKILIÇ (İstanbul) – Türkiye’de ana dil yasaklarını kim kaldırdı?
BAŞKAN
- Sayın Dalkılıç…
ÇAĞLAR
DEMİREL (Diyarbakır) – O zaman sizsiniz yani. Bunu daha önce de ifade ettik.
AYDIN
ÜNAL (Ankara) – Şivan Perwer Türkiye’ye giremedi sizin yüzünüzden.
ÇAĞLAR
DEMİREL (Diyarbakır) – Gelin, gelin araştıralım, kimdir ortaya çıkaralım,
bakalım, kimdir.
BAŞKAN
- Sayın milletvekilleri, istirham ediyorum, lütfen…
HALİS
DALKILIÇ (İstanbul) – Tehdit ettiniz, siz tehdit ettiniz.
AYDIN
ÜNAL (Ankara) – Siz tehdit ettiniz.
BAŞKAN
– Bakın, herkes dinledi, birbirimizi dinleyelim.
ÇAĞLAR
DEMİREL (Diyarbakır) – Ayıptır! Oradan konuşmak kolaydır yani.
HALİS
DALKILIÇ (İstanbul) – Biz, Kadri Hocadan teşekkür bekliyoruz, teşekkür, dua
bekliyoruz.
ÇAĞLAR
DEMİREL (Diyarbakır) – Oradan konuşmak kolaydır. Ayıptır, ayıp! Biraz utanın
ya! Biraz utanın, utanın!
BAŞKAN
- Sayın Demirel, 60’a göre söz verecektim ama zaten istemeden konuştunuz siz.
AYDIN
ÜNAL (Ankara) – Türküleri susturdunuz, türküleri.
BAŞKAN
- Birleşime on dakika ara veriyorum.
Kapanma Saati: 16.46
ÜÇÜNCÜ OTURUM
Açılma Saati: 17.02
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
----0----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
Üçüncü Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
ve Hükûmet yerinde.
Evet,
Sayın Usta, sisteme girmişsiniz, İç Tüzük 60’a göre bir dakika süreyle söz
veriyorum.
Buyurun
Sayın Usta…
V.- AÇIKLAMALAR (Devam)
21.- Samsun Milletvekili Erhan Usta’nın,
dolar kullanımının azaltılması kampanyasının son derece yerinde olduğuna ve
dövizle olan sözleşmelerin Türk lirasına çevrilmesinde harçların azaltılmasına
yönelik bir düzenleme yapılması gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Şimdi,
Sayın Cumhurbaşkanının başlattığı bu dolar kullanımının azaltılmasına yönelik
kampanya son derece yerinde bir kampanya. Hani moral açısından önemli. Tabii,
aslında Türkiye’nin dış finansman ihtiyacı çok yüksek, bu kampanyanın çok
teknik olarak ne kadar faydası olur, o ayrı bir şey. Ancak burada şöyle bir
yanlışa düşülmemesi gerekir: Sayın Cumhurbaşkanı, işte “Yastık altındaki
dövizlerinizi getirin, ya TL’ye çevirin ya da altına çevirin.” diyor. Burada,
TL’ye çevrilmesi tamam, gayet güzel ama altına çevrilmesi bir yanlış olur.
Önemli olan sistem dışındaki paranın, dövizin sisteme getirilmesidir. Altına
çevirdiğimiz zaman altın talebinin artırılması bizim altın ithalatımızın
artacağı anlamına gelir, bu ayrı bir sıkıntı yaratır. Ben burada dikkatli
olunması gerektiğini düşünüyorum.
İkincisi
de: Bu, dövizle olan sözleşmeler var şu anda, bir sürü sözleşme var. Bunların
Türk lirasına çevrilmesi durumunda birtakım yeni harçlar doğuyor. Bu harçların
azaltılmasına yönelik de bizim ivedilikle Mecliste bir düzenleme yapıp, bir
kanun çıkarıp hakikaten dövizden Türk lirasına geçişi sağlamamız uygun olur
diye düşünüyorum.
Teşekkür
ederim.
BAŞKAN
– Teşekkür ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Evet, bir önceki oturumda Halkların Demokratik Partisi Grubunun konuşmaları
tamamlanmıştı.
Şimdi
söz sırası Milliyetçi Hareket Partisi Grubunda.
İlk
söz Osmaniye Milletvekili Ruhi Ersoy’a aittir. (MHP sıralarından alkışlar) 
Buyurun
Sayın Ersoy.
Sürenizi
ilk konuşmanızda yirmi dakika olarak veriyoruz, daha sonra dinlendirip bir
yirmi dakika daha konuşturacağız, öyle görünüyor.
MHP
GRUBU ADINA RUHİ ERSOY (Osmaniye) – Çok teşekkür ederim Sayın Başkan.
İlk
bölümde Türkiye İnsan Hakları ve Eşitlik Kurumu ile Afet ve Acil Durum Yönetimi
Başkanlığı (AFAD) bütçeleri üzerine konuşma yapacağım. Genel Kurulu saygıyla
selamlıyorum.
Değerli
milletvekilleri, insan hakları en genel tanımla, bütün insanlar için garanti
altına alınması gereken temel hak ve özgürlükler olarak tanımlanır. İnsan
hakları, kişinin insan olduğu için sahip olduğu haklardır; dolayısıyla
ahlakidir, dolayısıyla insani ve erdem yüklüdür. İnsan haklarının tarihî gelişimini
her kültür kendi müktesebatına göre yapar. Seküler anlamda insanlığın
demokratik hukuk sistemini tanımladığı modern yapılarda insan haklarının
referans kaynakları Magna Carta’dan alınarak sonuç itibarıyla 1948 İnsan
Hakları Evrensel Beyannamesi’ne kadar getirilir. Bu, elbette ki bizim de bir
parçası olduğumuz modern zaman tanımları içerisinde olabilir ama biz kendi
kültürel müktesebatımıza baktığımızda Türk kültürünün somut ve somut olmayan
tüm değerlerinde insana dair yaklaşımları görürüz. Orhun Kitabeleri’nden
Kutadgu Bilig’e, Şeyh Edebali’nin Osman Gazi’ye öğütlerinden tutun cumhuriyet
kurucusu Mustafa Kemal Atatürk’e kadar bu meselenin siyasi ve tarihî boyutunu
görürüz. Dinimiz İslam’ın, temel nasların belirleyicisi olan Efendimiz’in Veda
Hutbesi’ni İslam tarihi açısından ele aldığımızda insanlık ve insan hakları
tarihinin de referans noktası olduğunu görürüz ve oralarda birey hak ve
özgürlüklerinin satır aralarını okuruz. Bu yaklaşımların toplamının bir noktası
olarak geldiğimizde, insan hakları insanın bireyine, şahsiyetine hitap eden bir
yaklaşımı referans alır arkadaşlar. Bireye gönderme vardır insan haklarında;
grup ve topluluk hakları, grup veya toplulukların üzerinde yapılan baskılar
elbette ki insan haklarına dair olumlu ya da olumsuz tutum olabilir. Ama, çıkış
noktası bireyi öncelediği için ve bireyi merkeze aldığı için burada
hürriyetçilik ve şahsiyetçilik temel çıkış noktasıdır. 
Birazdan
bahsedeceğim konuyla bunun arasında ilinti kuracağım. Partimizin kurucu lideri
Başbuğ Alparslan Türkeş Dokuz Işık’ta “Hürriyetçilik ve şahsiyetçilik”
umdesinde “Disiplinsiz bir hürriyet anarşi, hürriyetsiz bir disiplin anlayışı
ise diktatörlüktür.” der. Buradan hareketle onun rahleitedrisinden geçen Sayın
Genel Başkanımız Devlet Bahçeli Beyefendi “Milliyetçilik ve demokrasi ikiz
kardeştir ve bizim temel umdemiz hürriyetçilik ve şahsiyetçiliktir.” diyerek
her toplantıda vurgu yapar. Bu konudaki vurgumun temeli nedir onu
ifadelendirmek istiyorum: Siz bireyin şahsiyetine tahakküm ederek onu birtakım
duygu ve düşüncelerle terörize edebilecek bir noktaya getirebiliyorsanız bu bir
insan hakları ihlalidir. Burada, FETÖ gibi, PKK gibi, DEAŞ gibi terör
örgütlerinin çıkış noktası insan hakları ihlaliyle başlamış, insan hakları
ihlaliyle sonuçlanmıştır. Sonuçta, Meclisin tepesinden bomba atan irade de,
Kandil’den talimat alarak bebekleri katleden caniler de bu manada eylemleriyle
insan haklarını ihlal ederek yaşam hakkını ellerinden alan suçları işlemiş. Ama
daha büyük olan şudur: Daha büyük olan, bu terör örgütüne insan devşirenlerin
bireyi ve hürriyetçiliği referans almadan o bireyi kontrol altına alarak grup
hareketlerinin içerisinde onun en insani hakkı olan özgürlüğünü kontrol altına
almalarıdır. Bu konunun özellikle altını çizmek istiyorum ve terör örgütlerine
bakış açısındaki insan hakları ihlalinin bu yaklaşımını Batı’ya da, insan
hakları üzerinde bugün özgürlüklerin daraltıldığını iddia edenlere de bu
çerçevede cevap verilmesi gerektiğini de teklif ediyorum. 
Batı’nın
bu kapsamdaki yaklaşımlarının tarihî serüvenine baktığımızda değerli
milletvekilleri, Birleşmiş Milletlerin güçlü ülkeleri haklara göre mi yoksa
güçlüye göre mi politikalar uyguluyor? Burada iki aşama var; birincisi,
Birleşmiş Milletlere bağlı ülkeler, aynı şekilde İnsan Hakları Beyannamesi’ne
uyan ülkeler, aynı şekilde Birleşmiş Milletler Güvenlik Konseyi’nin üyesi
olanlar, AGİT üyesi olanlar, politikaların belirlenmesi noktasında ne kadar
insan haklarını hesaba katarak küresel sistemi dizayn ediyorlar? Yoksa,
Karadeniz’in sahillerinden Yemen’e kadar tüm Orta Doğu’yu ve hinterlandındaki
tüm coğrafyayı şekillendirme arzusunda bulunanlar, tüm bunları insanlık için mi
yapıyor yoksa kendi vatan coğrafyasındaki insanların hayat standardını
artırabilecek birtakım çalışmaların zeminini oluşturmak için mi yapıyor? Şimdi
bu, koskocaman bir soru işareti. 
Elbette
ki Avrupa kamuoyundaki entelektüeller, vicdan sahibi, ahlak sahibi gazeteciler,
düşünürler, insan haklarıyla ilgili oluşmuş ortak vicdana saygımız sonsuz ama o
ortak vicdanın uluslararası küresel baronların savaş çığırtkanlıklarının
vekâlet savaşlarıyla insanlığı katlettiği ortamda ülkesindeki bu çifte
standartlı tutuma karşı da cevap vermesi gerektiğini düşünüyoruz. Bununla da
yetinmiyoruz, bu politikaların sonucu olarak ortaya çıkan ve en yakınımızda Suriye
ve Orta Doğu neticesinde mültecilerle ve misafirlerle karşılaştığımız bu ortam
içerisinde Türkiye 3 milyon Suriyeliye ev sahipliği yaparken, çok yakın bir
zamanda Meclisimizi temsilen bulunduğumuz Almanya’daki temaslarımızda gördük,
“Gelen, insanlarımızı rahatsız eder.” diyerek kendi şehrinin içerisine duvar
çeken, çit çeken, tel örgü çeken Batılıları görmek doğrusu kendi içerisindeki
çelişkileri de bize göstermiş oldu. 
Buradaki
yaklaşım, bir, insan hakları ihlaliyle ilgili yapılan politikalardaki savaş
çığırtkanlığı ve vekâlet savaşlarına karşı sessiz kalmayı bir problem olarak
görüyoruz. İki: Bunun sonucunda ortaya çıkan mağduriyetlerin giderilmesiyle
alakalı konuları ve buna yaklaşımlarındaki uygulamalarını da samimi, yürekten
bulmuyoruz. Buradaki vurgumuz elbette siyasi iradeyle, o devletleri yöneten
idarelerle ve kurumlarla ilgilidir. 
Biz,
1990 yılında temellerini attığımız İnsan Hakları ve Eşitlik Kurumunun
tecrübesini, nihayetinde 2016 yılında “Türkiye İnsan Hakları ve Eşitlik Kurumu”
olarak tanımladık. Toplumsal ihtiyaçlar ve gelişmeler, ortaya çıkan fiilî
durumlar, birtakım gelişmeleri zaman içerisinde tecrübeyle biriktirerek
kurumsallaştırıyor. Devletler, aynı bu şekilde toplumlar gibi gelişiyor,
dönüşüyor, tekamül hâline geliyor. 1990 yılında Meclis bünyesinde kurulan İnsan
Haklarını İnceleme Komisyonunun 2016 yılında ancak kurumlaşabilmesi bununla
ilgili. Birazdan konuşacağım AFAD’la ilgili kurumsallaşma hikâyesi de böyle bir
tecrübenin üzerinde. Kurumun üç temel görevi var; ulusal insan haklarını koruma
görevi, işkence ve kötü muameleye karşı ulusal önleme mekanizması görevi,
ayrımcılıkla mücadele ve eşitlik kurumu ve bunların denetlenmesi. 
Yapısı
konusunda biz muhalefet şerhimizi bu kurul oluşturulurken kapsamlı olarak
yazdık. 8 üye Bakanlar Kurulu tarafından seçiliyor, 3 üye Cumhurbaşkanı
tarafından atanıyor. Bu kurulda Milliyetçi Hareket Partisinin temsil
edilmemesini ciddi bir çelişki olarak ifade ettiğimizi muhalefet şerhimizde
vurgulamıştık. Fakat diğer dikkat çekici husus, daha önceki bütçelerde İnsan
Hakları Kurulu “İhtiyacımız yok.” diyerek bütçemize tekrar kaynaklarını
aktarmış. Umarım ihtiyacımız olmayacak kadar insan hakları ihlallerinin daha az
yaşandığı, hatta yaşanmadığı bir ülke oluruz. Ama şöyle bir karnemize
baktığımda 2016 OECD Eğitim Raporu’ndaki gözlemlerimizde Türkiye’nin 35 OECD
ülkesi içerisinde çocukların fırsat eşitliği bakımından maalesef 34’üncü sırada
olduğu, 1 milyon 297 bin çocuğun okula gidemediği, altı yaş grubunda her 10
çocuktan 4’ünün okul öncesine gidemediği, 40.266 çocukta -hicap duyuyorum-
istismarla ilgili vakaların devam ettiği, her ay Adli Tıp Kurumunda 650 çocuğa
istismarla ilgili işlemin yapıldığı gerçeğiyle yüzleştim ve bu vesileyle tekrar
kendimi sorgulamaktan, “Toplumumuz nereye gidiyor?” sorusunu sormaktan kendimi
alamadım. Evet milliyetçi, mukaddesatçı, muhafazakâr insanların üzerindeki
sorumluluklar bu söylemler üzerinden siyasal dil geliştirmenin ötesinde
gerçeklerle yüzleşip hakikati arama noktasında ciddi önlemler almak zorundadır.

Türkiye’de
insan hakları ihlaliyle ilgili hususlarda Avrupa İnsan Hakları Mahkemesine
yapılan başvuruların da sayısının arttığını görmekteyiz. Anayasa Mahkemesine
bireysel başvuru hakkının bunun bir tedbiri olarak önleyicisi olduğunu görmek
olumlu bir gelişmedir. Fakat ülkemizde yaşanan hususlar ve maruz kaldığımız
terör operasyonuna karşı devletin almış olduğu radikal tedbirler konusunda
vicdani, ahlaki ve insani bir tutum yürütme gayretinde olan devlet
yetkililerinin olduğu kadar, kurumlarda bu süreci istismar olarak görüp
birbirlerini itibarsızlaştırıp herkesi aynı torbaya koyma niyetinde olanların
varlığı da bilinen bir vakıadır. 
FETÖ
mücadelesinin, PKK mücadelesinin kararlı bir şekilde yapılması konusunda
Milliyetçi Hareket Partisinin durduğu yer nettir ve sonuna kadar “devlet”
demektedir, sonuna kadar “millet” demektedir. Bunu yaparken de asıl
vurgulanması gereken, insan hakları ihlalinin, Meclisi bombalayan iradeyle,
bunlara talimat veren başta yurtta sulh konseyi olmak üzere, siyasal uzantıları
olmak üzere bu örgüt şemasını bir bütün hâlinde deşifre ederek en kararlı bir
şekilde cezasının verilmesidir. 
Sayın
Genel Başkanımız Devlet Bahçeli Bey’in grup konuşmalarında tekraren vurgulamış
olduğu -küçümsemiyoruz, saygı duyuyoruz- odacıdan, ebeden, hemşireden, gündelikçi
insana kadar değişik vesilelerle işlemlerin yapılması, evet varsa bu suç
unsuruyla olan illiyeti, varsa byLock illetiyle olan münasebeti, cezasını kim
olursa olsun çekecektir, en yakınımız bile olsa çekecektir. Ama bu manada
“Yüksek rakımlı tepelere doğru çıktığında bu iş nereye gidiyor? sorusunun
sorulmaması bir çelişkidir.” diyen Sayın Genel Başkanımızın ifadesini de bu
vesileyle insan hakları ihlali konusunda adil davranılması gerekliliği
vurgusuyla tekrar ediyorum. 
Değerli
milletvekilleri, Değerli Başkan, değerli bürokrat arkadaşlar; Afet ve Acil
Durum Yönetimi Başkanlığının kurulması, tıpkı İnsan Hakları Kurulu gibi önemli
bir tecrübenin sonrasındadır. Bu tecrübeler, bize, depremlerle, sellerle,
felaketlerle gelen birtakım kurumların kurulmasıyla… En son Orta Doğu krizi ve
Suriye patlağı ve mülteciler kriziyle beraber gelen anlık müdahalelerle AFAD’ın
adını daha çok duymaya başladık. Evet, biz, genelde mültecilerle ilgili AFAD’ı
duyuyoruz ama AFAD’ın sorumlulukları kapsamında kimyasal saldırıdan tutun,
selde, depremde, olağanüstü her türlü şartlarda insanların yardımında olma gibi
bir mecburiyetinin kendi kuruluş gerekçesi içerisinde olduğunu görüyoruz ve o
kararlılıkla çalışılması arzusundayız. Afet Yönetmeliği noktasında 99 Marmara
depremi çıkış noktası olmuştur. 2009 yılında Başbakanlığa bağlı Afet ve Acil
Durum Yönetimi Başkanlığı kurularak çeşitli bakanlıklarda da genel müdürlükler
oluşturulmuştur ve nihayetinde bugünkü hâlini alan kurum, Başkanlık olarak
devam etmektedir. 
AFAD’ın
tüm çalışmalarını, istisnasız, komisyonlarda tartışma esnasındaki raporları
okuduğunda tüm siyasi partiler olumlu karşılıyor ve takdirle karşılıyorlar.
Uyardıkları bir konu AFAD’ın daha şeffaf olması ve daha hesap verebilir olması.
Elbette ki AFAD Acil Durum Yönetmeliği’yle çalışıyor, alım satımlarını çok daha
hızlı yapabilmek için birtakım mevzuatların dışında tutulabilir, ama kamu
vicdanı açısından, bütçe görüşmelerinin Komisyon raporlarında gördüğüm
uyarıları da buradan, şeffaflaşma noktasında, ben de vurgulamaya bir ihtiyaç
duydum. 
Buradaki
bir başka ve temel anlamda vurgulanması gereken hususlardan biri, AFAD
çalışanlarının özlük hakları değerli milletvekilleri. Her türlü doğal iklim
şartlarında fark etmeksizin çalışmalarından dolayı, merkez ve taşra teşkilatı
çalışanlarının yararlanacağı “AFAD tazminatı” çıkarılarak özlük haklarının
iyileştirilmesi gerekiyor bu arkadaşlarımızın. Mesai mefhumu tanımadan, 7/24,
her türlü afette çalışan il afet ve acil durum müdürlükleri ve afet ve acil
durum arama kurtarma birlik müdürlüklerinde her türlü afette ve acil durumlarda
görev yapan personel ile arama ve kurtarma teknisyenlerine fazla çalışma
ücretinin ödenmesinin sağlanması gerekiyor. 
Afet
ve acil durum arama kurtarma birlikleri müdürlükleri ile buna bağlı kurumların
arasında, acil kurtarma araçlarının “112” ve itfaiye araçları için öngörülen,
bütçe kanununda belirlenen “kasko yapılacak araçlar” listesinde de yer alması
bir zaruret olarak ifade ediliyor. 
İl
afet ve acil durum müdürlükleri bünyesinde çalışan enformasyon memurlarının
“teknik hizmetler” sınıfına alınması ve onların da bu çalışmaların bir parçası
olarak gözükmesi gerekiyor. Aynı durum, her konuda görünen eylemi yapan ile
arkasındaki, ona teknik desteği veren arasındaki ilişkiyi mutlaka
değerlendirmek gerekiyor. Bu Türk Silahlı Kuvvetleri de olabilir, emniyet
teşkilatı da olabilir; teknik personelin fedakârlıklarını asla göz ardı
tutmamak gerekiyor. 
Küçük
illerde arama ve kurtarma hizmetinin daha etkin verilebilmesi için, 10 olan
arama ve kurtarma teknisyen sayısının artırılması gerekiyor. 
Ataması
yapılmayan ve vekâleten yürütülen illerdeki il müdürlüğü atamalarının kısa
sürede yapılması gerekiyor. 
Ama
burada vurgulamam gereken bir husus Sayın Başbakan Yardımcım, bu kurumlarda
çalışan insanların bir misyonla çalıştıkları, bu kurumlarda çalışan amirlere,
müdürlere “kariyer mesleği” olarak değil, “insanlığa hizmet mesleği” olarak,
buranın bir insanlık ve millî bir misyonla görev yapılan bir yer olduğu
şuurunun verilmesiyle oralara atamaların yapılması gerekiyor. Yeni bir kurum
oluşturuldu. Yakınlara, yandaşlara farklı kurumlardan transfer yapılarak
müdürlük makamlarının verileceği bir yer olarak görülmemesi gerektiğini
düşünüyorum. 
Diğer
bir husus AFAD’la ilgili, sel felaketleri ve olağanüstü birtakım tabiat olaylarından
sonra AFAD hizmetini verir geri çekilir, ondan sonraki ödenekler Maliyeyle
alakalıdır belki. Bu konuda Maliyeye AFAD’la bağlantılı olarak birtakım
talepler geliyor sel felaketindeki yardımların ödenmemesiyle ilgili. Bunun da
yine takipçisinin… AFAD Başkanlığı ve ilgili bakanlığın bu konuda Maliye
Bakanlığıyla koordineli çalışarak sonuçlandırması meselesi. Bu konuda bize
gelen haberlerde, Trabzon Beşikdüzü’nde sel felaketinden dolayı büyük hasar
oldu bildiğimiz kadarıyla ve oranın birtakım ihtiyaçlarının Maliye tarafından
karşılanması hususunda yavaş gittiği bilgileri var. 
Yakından
bildiğim bir başka olay da, Kırıkkale Sulakyurt beldesi yağış ve sel sonucu
ilçe altyapısında oluşan hasarlar karşısında devletin vereceği desteği iki
yıldır alamıyor. Kırıkkale’nin diğer ilçeleri aldığı hâlde Sulakyurt
Belediyesinin Milliyetçi Hareket Partili Belediye Başkanı arkadaşımız, gece
gündüz Sulakyurt için gayret eden arkadaşımız bu yardımları alamadığını ifade
etti, bunu da buradan dillendirmek istiyorum. 
Bu
konuda ifadelerimizi tamamlayarak konuşmamızı nihayetlendirirken vurgulamak
istediğim konulardan bir tanesi, mutlaka AFAD’ın bu çalışmalarını yaparken
ciddi anlamda sivil toplum örgütü misyonuyla yardım götüren önemli sivil toplum
örgütleriyle de eş güdümlü fikir alışverişinde bulunması gerektiğini
düşünüyorum. Her şeyi devlet yapar anlayışı tamam ama devlet yaparken milletin
organizasyonuyla yapılan hizmetlerin koordinasyonunun da AFAD’la organizeli bir
şekilde yapılabilmesi… O sivil toplum örgütleri gelip “Biz bunları yaptık.”
diyemeyebilir ama AFAD, bu noktada “Arkadaşlar, neler yaptınız? Nerelere ne
götürdünüz? Size ne tür katkımız olabilir?” diye sorabilir. 
Ülkü
Ocakları Genel Başkanlığının, Ülkü Ocakları Genel Merkezinin yardımlarını,
organizasyonları yaparken gerek Türkmen Dağı krizinde Hatay üzerinden Türkmen
Dağı’na gerekse Musul’a, Kerkük’e, Halep’e, Irak’a her türlü bürokratik engele
karşı kararlı ve azimli bir şekilde kendi iradesini ortaya koyarak Ülkü
Ocakları Genel Başkanının ve arkadaşlarının götürdüğü yardımları da buradan bir
şekliyle gururla ifade etmek istiyorum. AFAD ve yardım kuruluşları
organizasyonlarında devlet-millet iş birliğinin kaçınılmaz olduğu gerçeğini
vurgulamak istiyorum.
Yeri
gelmişken belirtmek gerekirse, 2090 sayılı Tabii Afetlerden Zarar Gören
Çiftçilere Yapılacak Yardımlar Hakkında Kanun üzerinde de birtakım sözler
söylemek gerekirse, her türlü üretim araçları ve tesisleriyle birlikte en az
yüzde 40 oranında zarar görme ve zararı karşılayacak gelirleri olmama şartı
aranan çiftçilerin bu durumunun düzeltilmesi, ayrıca sigorta kapsamında olmayan
bir afet söz konusu olması bu yönetmeliğe dâhil edilmeli. Bu durum,
çiftçilerimizin neredeyse tüm ürünlerini kaybetmesine rağmen devletten hiçbir
yardım alamaması gibi bir sonucu doğuruyor. Yani, biz, bu manada, elbette ki
Suriyeli sığınmacılara sonuna kadar yardım edip insani görevimizi yapacağız ama
burada da şuna dikkat etmeliyiz sayın milletvekilleri, sayın bakanlar:
“Suriyeliye bu kadar hizmet verilir, bu kaynaklar aktarılırken benim
memleketimi sel bastı, benim tarlamı dolu vurdu, bana ne veriyorsun?” diyen
vatandaşımızın bu insani erdemini kendi içinde tartışma zeminine taşımamamız
gerekiyor. Devlet sorumluluğumuzu her alanda yapmakla mükellefiz diyor, Genel
Kurulu saygıyla selamlıyorum. (MHP sıralarından alkışlar)
BAŞKAN
- Teşekkür ediyoruz Sayın Ersoy, sizi yirmi dakika dinlendiriyoruz.
Şimdi
söz sırası Bursa Milletvekili İsmet Büyükataman’a aittir.
Buyurun
Sayın Büyükataman. (MHP sıralarından alkışlar)
Sizin
de süreniz yirmi dakikadır. 
MHP
GRUBU ADINA İSMET BÜYÜKATAMAN (Bursa) - Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim
Kesin Hesap Kanunu Tasarısı’nın Vakıflar Genel Müdürlüğü, Türk İşbirliği ve
Koordinasyon Ajansı Başkanlığı ve Yurtdışı Türkler ve Akraba Topluluklar
Başkanlığı bütçeleri üzerine Milliyetçi Hareket Partisi Grubu adına söz almış
bulunuyorum, bu vesileyle heyetinizi en derin saygılarımla selamlıyorum.
Değerli
milletvekilleri, Türkiye ekonomisi on dört yıldır istikrarlı, yüksek oranlı bir
büyüme kaydedememiş, sağlıklı bir yatırım, üretim ve istihdam zinciri de
kurulamamıştır. Tasarruflardaki yetersizlik, dış ticaret ve cari açıktaki seyir
ekonomik dar boğazın temel bileşenleri olmuştur. Adaletsiz vergiler, genç
işsizlik, kayıt dışılık ve sosyal hayata ilişkin çarpıklıklar toplumsal uzlaşma
dinamiklerini tehdit etmektedir. Türkiye ekonomisi gün geçtikçe emsal
ülkelerden negatif yönde ayrışmaya başlamıştır. Ekonomi politikasında rant
temelli yaklaşım, üretimden uzaklaşma, işsizlik, enflasyon, artan borçluluk,
yolsuzluklar, öngörülebilir bir hukuk ve adalet düzeninin olmaması ekonomik
gelişmeleri olumsuz etkilemektedir. Bu anlayış yatırım çekememiştir. Büyümeyi
tüketim, ithalat, kısa dönemli dış finansman ve uzun vadede rekabet şansımızın
olmadığı düşük teknolojili sektörlere dayandırmıştır. AKP iktidarları döneminde
arazi ve imar rantları had safhaya ulaşmış ve suni artı değerlerin oluşturduğu
inşaat gibi sektörlerde yoğunlaşmalar devam etmiştir. 
2017
bütçesi de iç ve dış borçlarda tehlike çanlarının çaldığı, borç faizi
ödemelerinin arttığı, kamu istihdamında daralma, yatırımlarda azalmaların
olduğu, eğitim ve sağlık gibi temel sosyal alanlarda yaşanan ticarileşme ve
piyasalaştırma uygulamalarının yaşandığı, vergi adaletsizliğinin, gelir
dağılımının daha da bozulduğu bir ortamda bu sorunlara çözüm üretmekten
uzaktır. Kısacası, 2017 bütçesi Türkiye ekonomisinin yapısal sorunlarına çözüm
getirecek bir yaklaşım içermemektedir. Kaynak ve harcama dengesini kuramayan,
sağlıklı ve stratejik öncelikleri bulunmayan, bu nedenle üretken olmayan
alanlara kaynak tahsis eden, sürdürülebilir, nitelikli büyümeyi teşvik etmeyen,
istihdamı artırmayan, tasarruf oranını büyütemeyen bir bütçe niteliğindedir. Bu
anlayışla mali disiplinin sağlanması ve kaynakların etkin kullanılması da
mümkün görünmemektedir. Bölgemizde yaşanan olumsuz siyasi ve ekonomik
gelişmeler de dikkate alındığında gerçekçi olmayan orta vadeli program ve bütçe
hedeflerinin 2017 yılında gerçekleşmesi mümkün görünmemektedir. Milliyetçi
Hareket Partisi olarak yaptığımız eleştiriler Türkiye ekonomisinin sorunlarının
çözümüne, toplumsal huzur ve refahın artırılmasına yöneliktir.
Değerli
milletvekilleri, dünyanın her ülkesinde milyonlarca vatandaşımız yaşamaktadır.
Bunun yanında sosyokültürel ve tarihî bağlarla yakın ilişki içerisinde
olduğumuz geniş bir coğrafyada 300 milyona varan “soydaş ve akraba
topluluklarımız” diye ifade ettiğimiz insanlarımız bulunmaktadır. Gerek başka
ülkelerde yaşayan vatandaşlarımızın gerekse soydaş ve akraba topluluklarımızın
yegâne dayanağı Türkiye Cumhuriyeti devletidir, yüzleri hep ülkemize dönüktür
ve her zaman Türk devletinin desteğini arkalarında görmek istemektedirler.
Konunun önemine binaen tüm hükûmetler yurt dışında yaşayan vatandaşlarımız ve
soydaşlarımızla ilgili konularda koordinasyon görevi yapmak üzere hemen her
dönemde bir devlet bakanını görevlendirmişlerdir. Ancak vatandaşlarımızın ve
soydaşlarımızın ihtiyaçlarının belirlenmesi ve bu hizmetlere yönelik
politikaların oluşturulmasında bir koordinasyon eksikliği göze çarpmaktadır.
Koordinasyon sorununun çözümü ve daha iyi hizmet üretilmesi için tek bir çatı
altında toplanmış merkezî bir yapılanmanın olmayışı önemli bir eksiklikti. 
Bu
çerçevede yurt dışında yaşayan vatandaşlarımızla ilgili çalışmalar yapmak ve
sorunlarına çözüm üretmek, soydaş ve akraba topluluklarla sosyal, kültürel ve
ekonomik ilişkilerin bir plan dâhilinde geliştirilmesi ve ülkemize eğitim
amacıyla gelen öğrencilerin ülkemizdeki eğitim süreçlerinin başarılı bir
şekilde sonuçlandırılması için her türlü esası belirleyerek ilgili kurumlar
arasında koordinasyonu sağlamak amacıyla Yurtdışı Türkler ve Akraba Topluluklar
Başkanlığı kurulmuştur. 
Milliyetçi
Hareket Partisi olarak yıllardır dış Türkler bakanlığının kurulması gerektiğini
hem seçim beyannamelerimizde hem de konuşmalarımızda defalarca ifade ettik. Bu
kapsamda devlet teşkilatımıza yeni giren Yurtdışı Türkler ve Akraba Topluluklar
Başkanlığının kurulmasını olumlu ancak yetersiz buluyoruz. Bu kurum daha evvel
başka kurumlar tarafından ifa edilen bazı hizmetler ile yeni bazı görevleri
yerine getirmek üzere kurulmuştur. Yürüttüğü hizmetleri dört ana başlık altında toplamak mümkündür: Yurt dışındaki
vatandaşlarımıza yönelik faaliyetler, soydaş ve akraba topluluklara yönelik
faaliyetler, sivil toplum kuruluşlarına yönelik ve kurumsal iş birlikleri
kapsamında yürütülen faaliyetler ile uluslararası öğrencilere yönelik
faaliyetlerdir. Bu ana faaliyet alanlarına yönelik olarak hem yapılan işlerde
yetersizlik hem de hiç yapılmayan birtakım işler ve hizmetler bulunmaktadır.
Yurtdışı Vatandaşlar Danışma Kurulu ile Kültürel ve Sosyal İlişkiler Eşgüdüm
Değerlendirme Kuruluna daha fazla işlerlik kazandırılması, sivil toplum
destekleri koordinasyon kurulunun oluşturulması veya güçlendirilmesi yerinde
olacaktır. Başkanlığın yurt içi ve yurt dışı temsilcilikleriyle ilgili
aksaklıklarının ve teşkilatlanma sorununun giderilmesi gerekmektedir. 
Bu
dönemde Yurtdışı Türkler ve Akraba Topluluklar Başkanlığı önemli projeler üretmiştir.
Mesela, Kırım sözlü tarih çalışması gibi benzeri faaliyetlerin artarak devam
ettirilmesi ve diğer yadigârlarımıza uygulanması da gerekmektedir. Benzer
çalışmaların, Türkmenler, Ahıska ve Uygur Türkleri için de yapılması yerinde
olacaktır. 
Bu
kurumun kurulmasıyla birlikte atılan en önemli adımlardan biri de uluslararası
öğrencilere verilen devlet burslarının tek bir çatı altında birleştirilerek,
merkezî ve dinamik bir burs sistemi hâline dönüştürülmüş olmasıdır. Bu
çalışmalarla Türkiye, uluslararası öğrencilerin eğitim görmek istedikleri,
sosyal ve kültürel faaliyetlerin yoğun bir şekilde gerçekleştirildiği bir
cazibe merkezi hâline gelmelidir. Ancak getirilen öğrencilere yönelik
çalışmaların yetersiz olduğunu düşünüyoruz. Bu kadar fazla sayıda getirilen
öğrencilerin takibi nasıl yapılmaktadır? Bunların FETÖ gibi zararlı yapıların
eline düşmesini nasıl engelleyeceğiz ve bunların ülkemizle gerçek gönül
köprüleri oluşturmasını nasıl sağlayacağız? Diğer taraftan, kanaatimizce
nicelikten çok niteliğe önem verilmesi yerinde olacaktır. Yani daha az sayıda
öğrenci ancak daha fazla imkân, daha fazla ilgi ve takip faydalı olacaktır.
Tabii ki, sadece okurken değil mezun olduktan sonra da bu takip devam ettirilmelidir. 
Soydaş
ve akraba coğrafyaya yönelik yapılan çalışmalarda bir koordinasyon sorunu
olduğu bilinmektedir. İlgili kurumlarımızın zaman zaman kendi alanlarına
yönelik mükerrer işler yaptığını görmekteyiz. Yurtdışı Türkler ve Akraba
Topluluklar Başkanlığı Teşkilat ve Görevleri Hakkında Kanun’da bu alana yönelik
koordinasyonun kurumun başkanlığında olduğu yazılıyken maalesef bu
koordinasyonun tam anlamıyla gerçekleştiğini söyleyemeyiz. 
Sonuç
olarak, Yurtdışı Türkler ve Akraba Topluluklar Başkanlığının yaptığı
çalışmalar, şu ana kadarki ihmal edilmişliği kısa bir sürede telafi etme
yönündedir. Ancak, soydaş ve akraba coğrafyaya yönelik çalışmaların beklenenin
altında olduğu görülmektedir. Hâlâ çok temel meselelerde bile ortak dil, ortak
anlayış ve yardımlaşmanın gerçekleşmediğini görüyoruz. Örnek vermek gerekirse,
FETÖ darbe girişiminde Batı’yla birlikte soydaş ve akraba coğrafyasında bile
kendimizi tam olarak anlatamadığımızı gördük. Çok açık bir darbe girişimini
bile soydaş ve akraba coğrafyası bizim baktığımız noktadan okuyamamış ve ne
yazık ki tahlil edememiştir. Burada ilgili kurumlarımızın kendilerini gözden
geçirmesi ve çalışmalarını topluma ve kamuoyuna yönelik yürütmesi
gerekmektedir. Bunun için de bizi biz yapan ve aynı kökte buluşturan
değerlerimizi karşılıklı tanımamızda ve ilişkilerimizi bunlar üzerinden yeniden
geliştirmemizde fayda olacağı kanaatindeyim. 
Uluslararası
öğrencilere yönelik çalışmaların yeniden ele alınması ve projelerin
değerlendirilmesiyle ilgili esasların nesnel kurallara bağlanması
gerekmektedir. Bir örnek vermek gerekirse, Almanya’da sözde soykırımla ilgili
yasa tasarısının oylanmasında Türk kökenli milletvekillerinin tamamının yasa
tasarısına destek vermesi ve tasarının kabul edilmiş olması yurt dışındaki
vatandaşlar anlamında çalışmaların etkin sonuç doğuracak seviyelerde olmadığının
güncel bir göstergesidir. 3 milyonun üzerinde vatandaşımızın bulunduğu
Almanya’da siyasi etki gücümüzün ve sivil toplumu harekete geçirme
kabiliyetimizin bu kadar düşük düzeyde kalması, yurt dışındaki vatandaşlara
yönelik çalışmalarımızın yetersiz kaldığını veya olmadığını göstermektedir. 
Saygıdeğer
milletvekilleri, TİKA, Doğu Bloku ve Sovyetler Birliği’nin dağılmasından sonra
ortaya çıkan ihtiyaçlar kapsamında 480 Sayılı Kararname’yle 1992 yılında Türk
İşbirliği ve Kalkınma İdaresi Başkanlığı adıyla Dışişleri Bakanlığına bağlı bir
teknik yardım kuruluşu olarak kurulmuştur. TİKA, kurulduğu 1992 yılından bu
yana Türk Cumhuriyetlerinin kalkınma çabasına destek olmak üzere önemli
projeler hayata geçirmiştir.
Bu
bağlamda, 2014 yılında TİKA’nın yapmış olduğu yardımların bölgesel dağılımına
bakıldığında, 53 milyon dolarla Güney ve Orta Asya ilk sırada yer almaktadır.
Bu coğrafyada TİKA’nın faaliyetlerinden en çok faydalanan ülkeler Azerbaycan,
Kırgızistan, Kazakistan ve Türkmenistan olmuştur. Ancak, 2015 yılı faaliyet
raporu incelendiğinde ilk sıraya Afrika’nın yerleştiği gözlemlenmektedir.
Afrika’ya yönelik yardımların toplam yardımların neredeyse yüzde 50’sine
tekabül ettiği görülmektedir. Bu, açıkça TİKA’nın kuruluş amaçları ve
hedefleriyle çelişen bir durumu ortaya çıkarmaktadır. Ayrıca, görülmektedir ki
TİKA’nın Afrika’dan Avrupa’ya, Asya’ya pek çok ülkede koordinasyon ofisleri
olmasına rağmen Yunanistan’da ve Bulgaristan’da ofisi bulunmamaktadır. Bunun
sebebi neyse Sayın Başbakan Yardımcımızdan öğrenmek isteriz. Cibuti’de, Çad’da
koordinasyon ofisleri bulunmakta ancak milyonlarca Müslüman’ın, Müslüman
Türk’ün yaşadığı Çin’de ya da Rusya’da bir irtibat ofisi bile bulunmamaktadır.
Gelişen ilişkiler çerçevesinde Şanghay İşbirliği Örgütüne dâhil olmanın konuşulduğu
bugünlerde, bu konularda ilerleme kaydedileceğini ümit etmekteyiz.
Gazze’den
Afganistan’a, Nijerya’dan Pakistan’a kadar her yere yardım yapan Türk İşbirliği
ve Koordinasyon Ajansının hemen sınırlarımızın ötesinde birçok zorluk yaşayan
Türkmen kardeşlerimize kayıtsız kaldığını görmek son derece üzüntü vericidir.
Bölgede ülkü ocakları ve ülkücü sivil toplum kuruluşlarının hizmetleri
gerçekten takdire şayandır. Temennimiz, devletimizin burada yaşayan
soydaşlarımızın sorunlarına acilen eğilmesi ve sahip çıkmasıdır. 
Önceki
senelerde TİKA’nın özellikle Afrika’daki bazı temsilciliklerine ve
çalışmalarına yönelik saldırılar gerçekleştirilmişti. Güvenlik sıkıntısının
olduğu ülkelerde çalışan personelin güvenliğini artırmak için gerekli
tedbirlerin alınmış olduğunu umut ediyoruz. 
Ülkemiz
15 Temmuzda büyük bir badire atlatmıştır. Allah böyle zamanları bir daha
göstermesin. Türk devletini yöneten ve yönetmeye talip olanların uyanık olması,
kolayca kandırılmaması, aldatılmaması gerekmektedir. Büyük devlet olmanın
gereği budur. Büyük devlet, dış ilişkilerini, teknik yardım faaliyetlerini bir
cemaatin, tarikatın ya da herhangi bir sivil toplum örgütünün uhdesine
bırakamaz, bırakmamalıdır. 2013 yılına kadar Türk yetkililer değişik ülkelere
yaptıkları ziyaretlerde bu “cemaat” adı verilen örgütün okullarının
desteklenmesi için girişimde bulunuyorlardı. Ağırlıklı olarak “yurt dışındaki
Türk okulları” olarak adlandırılan bu okullar Türk kültürünün teşvik edildiği
eğitim kurumları olarak görülüyor ve destekleniyordu. Devletin en üst düzey
temsilcileri bu okulların resmî açılış törenlerine katılıyorlardı. Tüm bu
unutulmuşlukla özellikle Türk Cumhuriyetlerinde büyükelçilikler ve Türk
İşbirliği ve Koordinasyon Ajansının ofislerinin âdeta FETÖ yapılanmasının
ofisleri gibi kullanıldığına dair ciddi emareler mevcuttur. Bu hatalara tekrar
düşülmemesi en içten temennimizdir. 
Değerli
milletvekilleri, vakıflar, Türk milletinin yüzlerce yıllık medeniyet
mücadelesinden, tasavvurundan süzülüp gelmiş ve büyük bir coğrafyada etkisini
hâlen sürdüren güçlü ve köklü kurumlardır. Vakıflar, Türk hayırseverliğinin en
güzel numuneleridir. Dünyada yardımlaşmayı, iyilik yapmayı, paylaşmayı, adalet
ve hakkaniyet gibi her toplum tarafından kabul gören evrensel değerleri temsil
eden değerler Müslüman Türk medeniyeti üzerinde yükselmektedir. Suriye’den
gelen milyonlarca göçmene kucak açan Türk milleti bunu bir kez daha dünyaya
göstermiştir. 
Vakıflar
Genel Müdürlüğü idare ve temsil ettiği vakıflara ait vakıf kültür varlıklarını
muhafaza ve imar etmek, günün şartlarına göre ekonomik bir şekilde yatırıma
dönüştürmek ve işletmek için restorasyon veya onarım yaptırmak ve gerektiğinde
kiraya da vermek sorumluluğunu taşımaktadır.
Bugün
başta İstanbul olmak üzere, Anadolu’nun hangi şehrine giderseniz bir restorasyon
çalışmasıyla karşılaşmak mümkündür. İhmal edilmiş tarihî eserlere sahip
çıkılması elbette takdirle karşılanmalıdır. Ancak, bu işlerin aceleye
getirilmemesi, ehil insanlara verilmesi ve rant merkezli yapılmasının önüne
geçilmesi ecdadımıza karşı sorumluluğumuzdur. Restorasyonlarda hatalar
yapıldığına, özellikle nakışların tahrip edildiğine, “Tarihimize sahip
çıkıyoruz.” anlayışıyla tarihî eserlere bilinçsizce tahribatlar yapıldığına
dair hemen her gün yeni bir haberle karşılaşmaktayız. Sayın Genel Müdür de bu
konuda yanlışlar yapıldığını ifade etmiştir, mesela, “Sivas Gök Medrese’de
yanlış uygulamalar yapıldı.” dediği gibi. Bu hususlarda daha dikkatli olunmalı,
yapılan hatalarla ilgili sorumlular mutlaka ikaz edilmelidir. 
Bazı
vakıflarda karşılaşılan olaylar ne yazık ki vatandaşımızın zihnini vakıflarla
ilgili bulandırmakta, bu kurumlara yönelik ilgi ve muhabbetin eksilmesine
sebebiyet vermektedir. Son yıllarda eğitim işleriyle ilgilenen bazı vakıflarda
karşılaşılan taciz vakaları ne yazık ki son derece vahimdir. Bu tarz vakaların
üzerine kararlılıkla gidilmesi önemlidir, gereklidir; aksi bir yaklaşım
bilinmelidir ki kamuoyu vicdanında ciddi şekilde rahatsızlığa sebebiyet
vermektedir. Bu hatalardan ders çıkarıldığını ve artık tekrarlanmayacağını umut
ediyoruz. 
Saygıdeğer
milletvekilleri, bu duygular içerisinde sözlerime son verirken 2017 bütçesinin
aziz milletimize hayırlar getirmesini temenni ediyor, heyetinizi en derin
muhabbetlerimle selamlıyorum. (MHP sıralarından alkışlar) 
BAŞKAN
– Teşekkürler Sayın Büyükataman.
Şimdi,
yine söz sırası Osmaniye Milletvekili Ruhi Ersoy’a aittir.
Buyurun.
MHP
GRUBU ADINA RUHİ ERSOY (Osmaniye) – Değerli milletvekilleri, 29 Ekim 1923
cumhuriyetin ilanı. Hepimizin bildiği, genç Türkiye Cumhuriyeti’nin
kuruluşundan sonra bugün değişik hatiplerin değişik görüşleriyle tartışma açma
niyetinde olduğu cumhuriyetin banisi Mustafa Kemal Atatürk’ün o dönemde bir
kaygısı var. Fuat Köprülü Hocayı çağırır, “Fuat Bey, cumhuriyeti kurduk, artık
cumhuriyeti ve devletimizi ilmî temeller üzerinde yükseltmek zamanı gelmiştir.
Lütfen İstanbul Darülfünunu bünyesinde Türkiyat Enstitüsü kurunuz.” talimatı
verir ve bu kurul çeşitli çalışmalardan sonra on ay bir hazırlık ve akabinde
Atatürk’ün de son rötuşları yapmasıyla kurulur. Ve tekrar rahmetli Fuat Köprülü
gelir ve Mustafa Kemal Atatürk’e “Türkiyat Enstitüsü kuruldu efendim.
Ambleminin nasıl olmasını tavsiye edersiniz?” der. “Karlı Tanrı Dağlarının
önünde elinde meşale tutan bir bozkurt olsun. Bu meşale genç Türkiye
Cumhuriyeti’nin ilminin ifadesi olsun. Ergenekon’dan çıkışımızda kılavuz olan
bozkurt Türklüğün Anadolu topraklarındaki yeni devletinin kuruluşunu ifade
etsin.” İşte biz bu Mustafa Kemal Atatürk'ü ve tarihte ikinci kez Türk adıyla
anılan Türkiye Cumhuriyeti devletini sonuna kadar muhafaza ve müdafaa için
mücadele veren bir siyasi partiyiz, öncelikle bunu vurgulamak istiyorum. 
Daha
sonraki süreçte cumhuriyetin temel yaklaşımlarıyla oluşturulan kurumların vücut
vermesi Türkiyat Araştırmaları Enstitüsü, Türk Dil Kurumu, Türk Tarih Kurumu ve
o dönemdeki Musiki Muallim Mektepleri dâhil cumhuriyetin tarihin içerisinden
süzülerek kurumsallaşması ve o tarihî köklerle bütünleşmesiyle ilgili
çalışmalarla devam eder. Burada, özellikle, gerek iktidar partisinin gerekse
Cumhuriyet Halk Partisinin, Mustafa Kemal ve cumhuriyeti tanımlarken anakronik
hatalarla, tarihi bağlamından kopartık yorumlarla birbirine karıştırılmaması ve
1923-1938 dönemindeki Mustafa Kemal uygulamalarıyla daha sonraki dönemsel ve
bölgesel dış gelişmelerin iç siyasete yansıdığı durumu birbirinden ayırt etmesi
gerektiği hakikatinin altını çizmek istiyoruz. Bu çalışmalar, cumhuriyetin
değişik kurumlarında topluma bu bilgiyi aktarmak ve halk irfanından beslenmek
ve Ziya Gökalp’in Halka Doğru makalesini referans alan ve “Fikir babam Ziya
Gökalp’tir.” diyen Mustafa Kemal’in halk irfanını önemseyip ilimle
bütünleştirme aklının sonucu olarak vücut bulur. 
1960’tan
sonraki, özellikle İkinci Dünya Savaşı koşulları, soğuk savaş algıları,
komünist blokun güçlenmesi ve dış gelişmelerdeki olaylar, Türk devlet aklına
bir kurum daha kurdurtur o dönemde. Bu kurumun adı Türk Kültürünü Araştırma
Enstitüsüdür. Türk Kültürünü Araştırma Enstitüsü bir dernektir ama bu derneği
kuran, milliyetçi, mukaddesatçı, cumhuriyet değerlerine bağlı bilim insanlarıdır.
Bu kurum, Türk Kültürünü Araştırma Enstitüsü, o dönemden başlayarak ilmî
neşriyatla, siyaset dışı olarak Türk dünyasıyla ilgili bilimsel çalışmalar
yapar, bilgilendirme yapar, devleti besler. 
Şimdi
genel bütçeleri konuşuyoruz. Sayın Başbakan Yardımcımız burada. Bütçemizle
ilgili çalışmalarda -bu dönem için geçerli olmasa da- önceki dönemlerde bu
bütçeden genel bütçeye iadeler var. Türk devlet aklının kurdurtmuş olduğu Türk
Kültürünü Araştırma Enstitüsüne, kamu yararına hizmet veren bu derneğe de -yine
diğer kurumlara olduğu gibi- sembolik olarak varlığını devam ettirip kurum
çalışanlarının iaşesini, ibatesini karşılayacakları basın-yayınlarını
basabilecekleri, bilimsel çalışmalarını yapabilecekleri bir kaynak aktarmayı
düşünüyor musunuz? Düşünmüyorsanız, lütfen bunu düşünün ve Türk Kültürünü
Araştırma Enstitüsünü yaşatalım. Burası da hizmet etmiş olan, rahmete gitmiş
olan, tüm hizmet eden büyük hocaların maneviyatıyla ve bugün orayı yaşatmak
isteyen fedakâr hocaların da gayretleriyle yaşamaya çalışıyor. Bunu ifade etmek
istiyorum.
Değerli
milletvekilleri, bugün itibarıyla geldiğimiz noktada, bu çalışmalar ve
kurumlardan beklenenler nelerdir? Yüce Atatürk’ün adını taşıyan ve çıkış
noktası Türk milliyetçiliği olan bu kurumlardan beklediklerimiz: Özellikle 15
Temmuz kara gecesinde ülke olarak yaşadığımız acı hatıra bizlere, millî şuurdan
yoksun ellerin hiç tereddüt göstermeden elindeki silahı milletine yani asıl
sahibine nasıl döndürdüğünün, çevirdiğinin bir ifadesi ve acı bir tecrübesi
olmuştur. Bize düşen, bu kurumlar üzerinden millî şuuru geliştirici, millî
kimlik üzerinden uluslararası strateji geliştirici enstrüman hâline
dönüştürülebilecek bir hâlde bilgiyi rezerve ederek topluma sunmak olmalıdır.
Yani pek çok Avrupa ülkesinde bu tür kurumlar siyaseti besler. Bizde bu
kurumlar devleti, siyaseti ne kadar besliyor, bunu bilemiyoruz, belki
bilmememiz gerekiyor. 
Merak
ediyorum, Süleyman Şah Türbesi taşınırken bu kurumdan görüş alındı mı? Merak
ediyorum, Orta Doğu’da birtakım gelişmeler devam ederken, Suriye krizi
yönetilirken oradaki tarihî müktesebatımız noktasındaki siyasal gelişmelerle
ilgili bu kurumlar bilgiyi hikmet olmaktan hizmet olarak eyleme dönüştürerek
ilgili birimlere verebildi mi, yoksa sahadaki birtakım uzman ve istihbarat
elemanları bilgileriyle mi biz siyaset yapıyoruz?
Türkiye’de
üniversitelerimizin ve bilimin temel problemi, bilgiyi işe koşamama
problemidir. Bilgiyi edinen hikmet sahibi, raflarda kitapları olan değerli
bilim insanları düşündüklerini eyleme koyamadıkları için, bu bilgiyi eyleme
koyma vasıtası bu kurumlar üzerinden siyaset kanalına taşınabilmelidir.
Buradaki ara eleman ve enstrüman, bu kurumlar olmak zorundadır. Gelişmiş
toplumlarda siyasal partilerin, devletin bu tür çalışmalarını yapan kurumları
bunu rezerv bilgi olarak işe koşabilecek hâle getirebilme kabiliyeti
göstermiştir. 
Kurumların
misyonunu bu çerçevede ifade ettikten sonra özellikle bu bağlamda ivedilikle
yapılması gereken hususları hatırlatmak istiyorum. Bu konuda ilmî çalışmalar
takip birimini yüksek kurum kendi bünyesinde YÖK’le koordineli bir şekilde
oluşturmalıdır ve yapılan tezler milliyetçiliği, Atatürkçülüğü, cumhuriyeti
topluma kabullendirici ve paylaşımcı stratejik bilgiler ortak bir havuzda
toplanmalı ve mükerrer çalışmaların önüne geçilmelidir. Ülkemizde bundan önce
yapılmış akademik çalışmaların, ilmî çalışmaların süreli olarak takipleriyle,
Türkiye’deki yapılan, bu konuyla ilgili akademik bir çalışma olacaksa “Son
durum nedir, kültür merkezinden bunu öğrenelim, ona göre yeni alanlara
geçelim.” diyebilecekleri bir arşivin, bilginin, sistemin kurulması zarurettir.
Bilgiye daha hızlı ve kolay erişim sağlanır ve bu merkeze müracaat etmeden yeni
konulara müsaade edilmez. Yapılmış çalışmaların arşivlenmesi sağlanır,
arşivlerden hızlı ve kolay şekilde faydalanma imkânı bulunur ve bunların sonuç
hükmündeki çalışmaları da siyasetin, devlet aklının hizmetine verilir. 
Ayrıca,
kurumların öteden beri zengin bir yayın periyodu olmasına rağmen, bunların
halka ulaşımı noktasında sıkıntı yaşanmakta. Satış arabaları için Anadolu’daki
üniversitelerden gelen taleplerden yıllardır bekleyenler olduğunu öğrendim.
Anadolu’daki Türkoloji merkezlerinden, tarih bölümlerinden, hocalardan bu
konuşmayı yapmadan önce, neler söyleyebilirim diye fikirlerini aldığım da,
“Satış arabalarını kampüsümüzde daha sık görmek istiyoruz.” dediler. Akademik
yayınlar dışında çocuklarda ve gençlikte Türkçe bilinci oluşturacak, Atatürk
sevgisi oluşturacak daha popüler yayınlar ve neşriyatlar yapılmasını
bekliyoruz. Üniversitelerle iş birliklerinin daha geliştirilmesini ve demin
bahsettiğim gibi “academia”nın, bilimin topluma ulaşmasında devletin arayüzü
olarak kendisini güncelleyen, yenileyen bir hâle gelmesini bekliyoruz. 
Kurumların
yönetimlerinde yer alan üyelerin mutlaka ve mutlaka liyakat esasına dayalı
seçilmesi gerekir diyoruz. Liyakat esası “Bu konuda şu kadar yayını var
efendim.” değil, liyakat esası, Türk milletine, Türk devletine, Türk
milliyetçiliğine, Mustafa Kemal Atatürk değerlerine ve Türk aklına olan
mensubiyetini bir millî şuur olarak görmesi ve bu görevleri mevzuat gereği
yapan memurlar olarak değil, bu görevi bir misyon görevi olarak yapan
kadroların bu görevlere getirilmesi gerektiğini düşünüyorum. 
Benim
konuşmalarımı daha kapsamlı olarak devam ettirme niyetim olmakla beraber, son
beş dakikayı benden sonra bu konuda Türk Dil Kurumu ve Türk Tarih Kurumu
hakkında konuşmalar yapacak olan arkadaşım Kamil Aydın’a vereceğimiz için ben
konuşmamı bu geri kalan üç beş dakika içerisinde tamamlayacağım ve kalan
süreleri Kamil Aydın Hocam kullanacak. Bu usulü de Sayın Başkana hatırlatmış
oluyorum.
15
Temmuz Türkiye’de yeni bir dönemin başlangıcıdır değerli milletvekilleri. Millî
kimlik ve millî şuur olmadan aidiyetimizi ve müktesebatımızı bu memleketin
köklerinde bu devletin kendi sahici evlatları olarak aramadığımız takdirde
çıkış yolunun olmadığı hakikattir. Bugün millî para birimine dönmekle, bugün
kendi gerçeklerimizle yüzleşip “millî birlik ve beraberlikten başka çıkış yolu
yok” anlayışı da bu gerçeği bize göstermiştir. Herhangi terör örgütlerine,
silahlı terör örgütlerine, silahsız gözüküp de vakti gelirse nasıl cani
olabileceklere aidiyet hissedenlerin memleketi nerelere getirdikleri ortadayken
bizler bu memlekette siyasi kutuplaşmayla ve siyasi kan davalarıyla sonuca
gidemeyeceğimiz gerçeğini görmemiz lazım. 
Bu
konuda Milliyetçi Hareket Partisi lideri Sayın Devlet Bahçeli Bey’in yapmış
olduğu çıkışın ve erdemli davranışın bu kapsamdaki siyasetteki aradaki çitlerin
kaldırılarak daha toparlayıcı yaklaşımlarla devlet millet gerçeğiyle hareket edilmesi
hususunda tüm siyasal aktörlerin bu açılan yeni dönemin hakikaten Türkiye'nin
geleceği açısından, Türk milletinin birliği açısından ne anlam ifade ettiğini
bilmesi lazım. Bu konuda devletin tüm kurumlarında görev alan bürokratların,
yöneticilerin, “academia”nın bu gerçeği bilerek bulunduğu yerde bu şuurla
hareket etme mecburiyeti vardır. Önümüzdeki siyasal gelişmeler de, toplumsal
gelişmeler de, uluslararası gelişmeler de buradan başka gidecek yolun, çıkacak
bir caddenin olmadığını gösteriyor. Biz, bu Meclisin bir daha, değil içimizdeki
yerli görüntülü yabancılaşmış cunta meraklısı teröristlerce, uluslararası
güçler tarafından da bombalanmasını istemiyoruz. Biz, vekâlet savaşları
üzerinden Türkiye'nin sıkıştırılmasını da bu manada içimize sindiremiyoruz.
Yerlilik, millîlik ve evrensellik ölçeğinde yerli olmadan millîyi, millî
olunamadan evrensel olacağını, siyasal İslamcı söylemlerde bulunanların da,
enternasyonal söylemlerinde bulunanların da mutlaka ve mutlaka İstiklal Marşı
ortak paydasında buluşmak zorunda olduğunu ve bu meydanlarda “Senin için ölürüm
Türkiye’m!” diyebildiği gerçeğini, yaşadığımız süreç göstermiştir. 
Var
olsun İstiklal Marşı, var olsun Türk milleti. Allah bir daha bu millete
İstiklal Marşı yazdıracak şartları oluşturmasın, millî birliğimiz ve
beraberliğimiz ebedî olsun diyor, sözlerimi burada tamamlıyor, kalan
sözlerimizin devamını değerli hocama bırakıyorum.
Genel
Kurulu saygıyla selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Ersoy.
Milliyetçi
Hareket Partisi Grubu adına son konuşmacı Erzurum Milletvekili Kamil Aydın
olacaktır.
Sayın
Aydın, evet, yirmi dakika daha ilave edeceğim. Sayın Ersoy zaten ifade etti,
biz de onu kırmıyoruz, artı yirmi daha yapıyoruz. 
Buyurun.

MHP
GRUBU ADINA KAMİL AYDIN (Erzurum) – Saygıdeğer Başkan, değerli milletvekilleri;
Türk Dil Kurumu ve Türk Tarih Kurumu bütçeleriyle ilgili Milliyetçi Hareket
Partisi adına söz almış bulunmaktayım. Hepinizi en içten saygılarımla
selamlıyorum. Fakat asıl konuya geçmeden önce bir iki noktaya değinmek
istiyorum.
Çok
kıymetli milletvekilleri, ilim ile siyaset arasındaki ilişki -sağlıkçı
kardeşlerimiz çok iyi bilir, aramızda doktor olanlar var- kan grupları
arasındaki ilişkiye benzer biraz. Yani AB grubunun diğer kan gruplarından aldığı
gibi, siyaset de diğer bilim dallarından epeyce faydalanır. Yani bilim ile
siyaset arasında şöyle bir ilişki vardır: Bilim özgün, tarafsız, bağımsız,
aşırı çaba ve emeği gerektiren bir üretimdir; bilgi budur, bilim budur. Siyaset
bilgiden faydalanır, bilimden faydalanır ve etkilenir. Fakat bilgi ya da bilim
ya da bilim adamı ideolojinin emrine girerse, siyasetin körü körüne isteklerine
tutsak olursa buradan doğru bir sonuç çıkmaz.
Öte
yandan, çok güzel bir özdeyişimiz vardır: “İnsanlar konuşa konuşa, hayvanlar
koklaşa koklaşa anlaşır.” Gerçekten, insanların konuşa konuşa anlaşmasını
sağlayan yegâne ortak değer dildir. Dolayısıyla siyasileri de, bizi de burada,
şu yüce Meclis çatısı altında bir araya getiren yine ortak dildir. Nedir ortak
dilimiz? Siyasettir, siyasi dildir. Bakın, düşüncelerimiz birbirinden farklı
olabilir ama çok net bir şekilde söylüyorum, Türkiye'nin farklı illerinden,
coğrafyalarından, belki yerel kimlik ve kültürlerinden gelen bir çeşni burada
ve ortak bir dili kullanmaya çalışıyoruz, birbirimizi anlamaya çalışıyoruz.
Bunun adı da ne? Siyaset. İşte dil de böyle bir şey.
Dolayısıyla,
bırakın sosyolog ya da filolog olmayı, birazcık ilim, irfan, feraset sahibi
olmak bile, gerçekten, bir ailenin nasıl meydana geldiğini bilmemize yeter. Bir
aileden bir oymağa, bir boya, bir etnisiteye, bir halka, halklara, oradan da
millete dönüşmenin nasıl tekâmül ettiğini bilir. Biliriz, bu doğal bir şeydir
çünkü yaşayarak öğrendiğimiz şeylerden bir tanesi. Dolayısıyla, diğer bir
ifadeyle, çokluğun ve dağınıklığın birliğe doğru, ortaklığa doğru gidişinin
adıdır milletleşme süreci, uluslaşma süreci ama maalesef, niyeyse, sabahtan
beri bazı konuşmacılar bu ulus devlete çok takıntılılar.
Ulus
devlet nedir? Şu anda, sıkıştığımız zaman AB ülkelerinden örnekler veriyoruz,
ABD’yi örnek veriyoruz. Arkadaşlar, değerli milletvekilleri; Bu saydığımız
ülkeler ulus devlet süreçlerini tamamlamış ülkeler. Hatta ulus devletten öteye
geçmiş, uluslararası bir yapı, üstyapı olan, işte Avrupa Birliği gibi yapılara
doğru gitmektedirler. Ama niyeyse, biz henüz bu süreci apalamaya çalışarak
tamamlamak üzereyken ille de sanki, böyle, çok demode, çok eski, çok istenmeyen
bir yapıymış gibi söz ediliyor. 
Arkadaşlar,
işte, ulus devletin bir kazanımı olan yüce Meclisin çatısı altında hep beraber
siyaset yapmaya çalışıyoruz. Amacımız ne? Bu ulusa, bu ulusun değerli
fertlerine hizmet etmek. Dolayısıyla, bunu söylerken sakın ola ki şöyle bir
yanlış algıya mahal vermeyelim: Efendim, bunu söylerken yerel
zenginliklerimizin, yerel kimliklerimizin, yerel dillerimizin, lehçelerimizin
varlığını inkâr etmek gibi bir durum yok. Bakın, onların birlikteliğiyle ortaya
çıkmış bir yapıdan bahsediyoruz. 
ABD
çok bilinen bir örnek, herkes bir şekilde vâkıf olduğu, herkesin bilgisi
dâhilinde olduğu için söyleyeceğim: Amerika Birleşik Devletleri’nin New Mexico
eyaletinin Albuquerque diye bir kenti var. Orada özellikle, Kızılderili farklı
grupların bir arada yaşadığını görürsünüz. Bunlardan birkaç tane örnek vereyim
isterseniz: Çerokiler var, Şayenler var, Komançiler var, hatta Lagunalar var,
onların dışında bir de “Hispanic” dediğimiz, Meksika kökenli, Chicanolar var. 
Şimdi,
biz, farklı kabilelerle bir araya gelmiş bir toplulukla, Türk heyeti olarak bir
toplantı yaptık. İnanın, orada hepimiz, bakın, kendi içerisinde farklı
kabilelerin temsilcileri olmasına rağmen ve biz de Türkiye’den giden bir heyet
olmamıza rağmen, ortak dil olarak İngilizceyi kullanarak anlaşmaya çalıştık.
Bunu kendileri de çok net bir şekilde ifade ettiler, “Bizim yerel dillerimiz
farklı ama burada kendi aramızda da anlaşmamız için mutlaka ortak dil olan
İngilizceyi kullanmak zorundayız.” 
Şimdi,
bunu diğer bir örnekle belirtmek isterim: Arkadaşlık ediyoruz, dostluklar
kuruyoruz, işte, heyetlerimiz yurt dışına gidiyor. Nasıl yapıyoruz? Amacınız ne
olursa olsun, eğitim öğretimden siyasi amaca, siyasi amaçtan bürokratik bir
işlemin yerine getirilmesi olsun, yurt dışı seyahatlerimizde ne yaparız?
Heyetlerle ya da bağlı bulunduğumuz eğitim kurumunda, oradaki öğrencilerle
iletişim kurmak için ortak dili kullanırız. Bunda garipsenecek, bunda
küçümsenecek, bunda yanlış anlaşılacak bir şey yok. İşte, o ortak dil
sayesinde, aslında, ilahi bir emir gereği tanışıp arkadaş oluyoruz yani bir
İtalyan, bir Fransız, bir İngiliz, bir Yunanlı öğrenciyle arkadaş oluyoruz.
Nasıl oluyoruz? O ortak dili kullanarak oluyoruz. Dolayısıyla, bu ortak bir
dilin varlığı birliğin, vahdetin ifadesi değil de sanki dayatmanın, tekliğin,
ayrıştırmanın bir ifadesiymiş gibi söyleniyor. Aksine, tam tersine, bunun
aksini iddia etmek, bir ortak dil değil, onlarca ortak dil hezeyanlarına
kapılmak, gerçekten birliği bozan, tekrar tarihi geriye sardırmayı gerektiren
bir durumdur. Bu da nasıl mümkündür? İşte, bilim kurgu romanlarında olduğu gibi
zaman makinesine biner, yüz yıl, iki yüz yıl, beş yüz yıl geriye gidersiniz ama
bu realitede mümkün değildir.
Değerli
milletvekilleri, dolayısıyla Milliyetçi Hareket Partisi, gerçekten, evet,
ilmini irfanını AR-GE’ye aktararak, enine boyuna düşünerek birtakım sloganları
üretmiştir. Bunları hafife almanın da anlamı yoktur. Yani biz, Türk-Kürt
kardeşliğine, gerçekten, bin yıllık bir geçmişten feyzalarak inanmış bir
hareketiz. Dolayısıyla, ilmimize irfanımıza uygun bir şekilde tam söyleyeceğiz,
orijinalinde olduğu gibi: Evet, Türk Kürt kardeştir ama PKK kalleştir diyoruz
biz. Biz, bunu net bir şekilde söylüyoruz. Hata mı ediyoruz? İdeolojinin
eksenine girmek miydi yoksa tam tersine, bilgiyi, irfanı, ilmi siyasete yön
verme adına kullanmak mıydı? Bunu özellikle düşünmenizi takdire bırakıyorum.
Saygıdeğer
milletvekilleri, 12 Eylül sonrası yapılan bir kanuni düzenlemeyle Türk Tarih ve
Türk Dil Kurumlarının yanına “Atatürk Araştırma Merkezi” ve “Atatürk Kültür
Merkezi” isimli 2 kurum daha eklenmiş, böylece Atatürk Kültür, Dil ve Tarih
Yüksek Kurumunun bünyesi bu 4 yapıdan oluşturulmuştur. Dolayısıyla, Tarih ve
Dil Kurumlarının yaptığı işler diğer kurumlara bölüştürülmüş ancak 2 ana kurum
eski faaliyetlerine de devam etmiştir. 
Türk
Tarih Kurumu, 2876 sayılı Kanun’da da belirtildiği üzere 1931 yılındaki kuruluş
gayesi olan Türk ve Türkiye tarihini, bunlarla ilgili konuları, Türklerin
medeniyete hizmetlerini ilmî yoldan incelemek, araştırmak, tanıtmak, yaymak ve
yayınlar yapmak, ayrıca bunlara dayanarak da Türk tarihini ve Türkiye tarihini
yazma konusunda çalışmalarını günümüze kadar sürdürmüştür. Türk Dil Kurumu ise
kısaca Türk dili üzerine araştırmalar yapmak, yaptırmak ve Türk dilinin güncel
sorunlarıyla ilgilenerek çözüm yolları bulmakla yükümlüdür. 
Öte
yandan, her 2 kurumun görev, yetki ve sorumluluklarıyla ilgili kısa ve veciz
bir çerçeve çizen Mustafa Kemal Atatürk 1 Kasım 1936 yılında Türkiye Büyük
Millet Meclisinde şöyle ifadelerde bulunmuştur: “Bu 2 ulusal kurumun
tarihimizin ve dilimizin karanlıklar içinde unutulmuş derinliklerini, dünya
kültüründe başlangıcı temsil ettiklerini kabul edilebilir bilimsel belgelerle
ortaya koydukça yalnız Türk ulusunun değil, bütün bilim dünyasının ilgisini ve
uyanmasını sağlayan kutsal bir görev yapmakta olduklarını güvenle
söyleyebilirim.” 
Sayın
milletvekilleri, 1982 sonrası resmî devlet kurumu hâline gelen Türk Tarih
Kurumu, zaman zaman yönetimlerin bireysel gayretleriyle bazı atılımlar
yapılmışsa da kendinden beklenen akademik faaliyetleri bir türlü yerine
getirememiştir, sahip olduğu kaynaklarını beklenildiği kadar bilimsel
etkinliklere yöneltememiştir. Bunun en büyük sebebi her türlü özgür ve akademik
bir yapıya sahip olmamasındandır. Türk Tarih Kurumu, mevcut kanun ve
yönetmelikleri çerçevesinde ancak sempozyum, kongre ve çeşitli toplantılar
yapmakta, bu tür etkinlikleri desteklemekte, çeşitli yayınlar yapmakta, burslar
ve projeler verebilmektedir. Atatürk’ten kalan mirasa rağmen, dış destekle bir
kısım masalar oluşturulmuş, kısıtlı imkân ve mevzuat yüzünden akademik yapı
maalesef güçlendirilememiştir. Yine, bu mevzuat yüzünden kurum, Türkiye’de bir
benzeri olmayan matbaasını kapatmak ve elden çıkarmak zorunda kalmıştır.
Böylece, başta Tarih Kurumu olmak üzere diğer kurumlar bastıkları eseri, diğer
matbaalara ihale etmek zorunda kalmışlardır. Bu durum da eser maliyetlerine ve
baskı kalitelerine olumsuz şekilde yansımıştır maalesef. Mevcut mevzuatı
düzelterek kuruma işlerlik kazandırmak amacıyla yapılan görüşmeler maalesef,
istenen neticeyi vermemiştir. Kurumları akademik açıdan özgür kılmak, rahat
hareket etmesini sağlamak ve bir anlamda TÜBİTAK gibi bir yapıya büründürmek
çabaları başarısız olmuştur. 
Sayın
milletvekilleri, geçen gün, bütçe açılış konuşmalarında Sayın Maliye Bakanı
şöyle bir cümleyle söze başladı: “Efendim, bütçeden en büyük payı eğitime
ayırdık.” Şimdi, eğitim deyince sadece, sanki Millî Eğitim Bakanlığına bağlı
kurumlarda ya da okullarda yapılan faaliyetleri ima ediyoruz. Hâlbuki, eğitim
artık -inanın Avrupa Birliği bünyesinde de bunlar projelendirildi,
isimlendirildi- doğuştan, beşikten mezara olan bir etkinliğin adı. Dolayısıyla,
bunu sadece Millî Eğitim Bakanlığına endekslemek bana göre eğitime
haksızlıktır. Aynen, Türk Tarih Kurumu, Türk Dil Kurumu gibi birçok kurumun
bağlı olduğu bakanlıklar da aynı zamanda eğitim faaliyetinde bulunur. Dolayısıyla,
bu anlamda bir kısıtlamaya gitmek, sadece Millî Eğitim Bakanlığı eksenli
düşünmek haksızdır diye düşünüyorum. Fakat, ilgili bakanın tutanak altına
alınmış ifadelerinden anlaşıldığı gibi, Türk Tarih Kurumunda bilgi üretilmesini
teşvik etmek amacıyla 2016 yılındaki yükseklisans ve doktora öğrenci sayısını,
burs sayısını söylesem, inanın hakikaten “Yazıklar olsun.” deriz. Çok cüzi, bir
elin parmakları kadar kadrolarla biz bu kadar ciddi, bu kadar önemle kurulmuş
bir kurumun akademik boyutunu kalkındırmaya çalışıyoruz.
Öte
yandan, bütçe rakamları da mukayeseli olarak elimize geçmiştir. Sayın Maliye
Bakanına ve cumhuriyetin, Türklüğün göz bebeği kurumlarımızın bağlı olduğu
bakana sormak gerekir: Bir taraftan tanıtım ve kutlama adına boşa harcanan
milyonlar, zaman zaman, bunları gündeme getirdiğimiz zaman büyük devlet
olduğumuzu hatırlıyoruz. Biz büyüğüz, onun için her şeyi büyük yapmalıyız, uçak
filomuz da büyük olmalı, değil mi? Saraylarımız da, bakanlıklarımız da,
yollarımız da, altgeçitlerimiz de büyük olmalı. Ne olacak? İşte, Boğaz’dan bir
taraftan bir tarafa geçeceğiz ama kuşaktan kuşağa geçireceğimiz, nesilden nesle
geçireceğimiz bilgi aktarımı noktasında aynı hassasiyeti maalesef
göstermiyoruz.
Efendim,
rakamlar çok açık. 2016’da Türk Dil Kurumuna 15 milyon 239 bin ve Türk Tarih
Kurumuna ise 10 milyon 233 bin TL bütçe sağlanmış; 2017’de de yani bunun
fitresi gibi, zekâtı gibi birazcık ilave edilmiş; rakamlar bu. Şimdi, bu
rakamlarla bakıyoruz -gerçekten, öz ülküsüne bakıyoruz, faaliyet durumuna
bakıyoruz, vizyonuna bakıyoruz- çok ciddi, anlamlı 2 kurum ama bu parayla ne
yapacak? Fakat, daha ilginci, bir şey üretilememiş diyemeyiz çünkü gerçekten,
bu işte bireysel fedakârlığını ortaya koyan, ilme olan saygısı, irfana ve
milletine olan görev ve sorumluluğundan dolayı çok güzel çalışmalar yapan
arkadaşlarımız var fakat yine de bakıyoruz ki bu bütçe kısıtlı olmasına rağmen,
harcama noktasında da 2015’te sadece yüzde 55’i harcanmış, 2016’da ise yüzde
65’i harcanmış yani harcama mecali de kalmamış. O zaman, böyle bir kurumun çok
aktif, çok faal, çok bekleneni ya da vizyonda yazdığı şeyleri ifa ettiği
söylenebilir mi? Çok zor. Dolayısıyla, böyle bir tablo karşısında Batı’nın
yüzlerce kitapla, belgeselle, tabloyla, tezle, araştırmayla ortaya koyduğu
dilimizle, tarihimizle, kültürümüzle ilgili eserler olmasına rağmen, kendimize
özgün üretim uluslararası otorite sahibi benzeri eserlerin varlığından söz
etmek biraz zor. Niye? Çünkü, bizler, Büyük Hun Devleti’nin Türk Hakanı
Attila’nın Kavimler Göçü’ne neden olan güçlü bir lider ve aynı zamanda Roma’ya
yönelimiyle “Tanrı’nın kırbacı” sıfatını almasını ancak Batılı kaynaklardan
öğrendik maalesef. Yine, benzer hatalardan dolayı Latin Amerika’da bile sözde
Ermeni soykırım tasarılarının geçtiğine tanıklık ettik. Bu da yetmezmiş gibi,
AB ülkelerinde “Böyle bir soykırım olmadı.” deyip bilimsel belgelerini ortaya
koymanın dahi suç olduğuna tanıklık ettik biz. 
Değerli
milletvekilleri, “Kökü mazide olan atiyiz.” veciz sözünden hareketle, geçmişten
bağını koparan ulusların geleceklerini riske attığını çok açık bir şekilde
söyleyebiliriz. Öte yandan, Gaspıralı’nın belirttiği gibi, dilde, fikirde ve
işte birlik için bu hassasiyeti önemle dikkate almak zorundayız. Diğer bir
ifadeyle, elimizde büyük bir Osmanlı bakiyesi var. Yani, bunun rakamsal
karşılığını biliyorsunuz, 24 milyon metrekarelik bir coğrafyadan 30 katı daha
küçük bir coğrafyaya hapsedilmiş bulunmaktayız ama bu, bize bir sorumluluk da
veriyor aynı zamanda. O Osmanlı bakiyesi coğrafyasındaki yaşanan her türlü
değerin, kültürün, medeniyet unsurlarının bir şekilde araştırılıp, incelenip
ortaya konulması da gerekir. Bunun da yine, bizim bu çok önemsediğimiz,
vizyonuyla çok önemli bir yere koyduğumuz kurumlar tarafından yapılması
gerekir. Dolayısıyla, bugün, Osmanlı’nın Orta Doğu’da, Balkanlarda ve Afrika’da
hüküm sürdüğü bölgelerde cetvellerle çizilen devletlerin ve toplumların sahip
oldukları değerler, bilgi ve belgeler arşivlerimizde bulunmaktadır. Bu nedenle,
bunların tasnif edilmesi ve kamuoyuyla paylaşılması bize yani söz ettiğim
ilgili kurumlarımıza düşmektedir. 
Bugün,
ilme, irfana ve Türk kültürel ve tarihî mirasına olan saygılarından dolayı Türk
dili, kültürü ve tarihi noktasında büyük akademik başarılar sağlayan çok
değerli Türk bilim adamlarımız da bulunmaktadır ama maalesef bunlara ne
kurumsal bir sahiplenmede bulunup yetki veriliyor ne de çabalarına, projelerine
ve araştırmalarına yönelik iyileştirmeler ya da katkılar sağlanıyor. Hâlbuki,
Türkiye 1914 yılında, savaş hâlindeyken bile ilme, irfana, Türk kültürüne değer
veren bir olaya, bir yapıya tanıklık etmektedir. 
Burada
kısa bir anekdotu paylaşmak istiyorum: Efendim, Kâşgarlı Mahmut’un “Divanü Lûgat-it-Türk”
diye bir yapıtı var, bin yıllık bir eser. Türk’ün çok net bir şekilde, efendim,
dilini, kültürünü, duruşunu ifade eden bir yapıt. Ama, inanın, 1914 yılına
kadar varlığını bildiğimiz ama nüshasının elimizde olmadığı bir yapıttan
bahsediyorum; Divanü Lûgat-it-Türk. Ne zaman? 1914’te elimize geçiyor. 
Öyküyü
biliyorsunuz, değil mi? Ama kısaca ben bir tekrarlamak istiyorum, çok ilginç
bir öyküsü var: Efendim, 1914 yılına kadar varlığı bilinmesine karşın tek bir
nüshasına rastlanmayan kitap, eski Maliye Bakanlarından Nazif Bey’in
kitaplığında bulunmaktadır. Nazif Bey kitabın değerini ve önemini bildiği için
özenle saklayıp daha sonra -savaş hâli- bir akrabasına, bir hanımefendiye
emanet eder, der ki: “Bu kitap çok değerli. Koruyasın ama maddi bir sıkıntı
yaşarsan, gün olur ekmeğe muhtaç olacak duruma gelirsen -savaş hâli- bu kitabı
sahafa götür, sat ama bunun gerçek değeri 30 altın lira eder, sakın aşağıya
verme çünkü çok değerli. Aç kalmak durumunda olursan böyle yap.” Gerçekten, bu
durum gerçekleşiyor, hanımefendi zor durumda kalıyor, sahafa götürüyor. Sahaf
Burhan Bey diyor ki: “Gerçekten ben bunu satayım ama 30 altın lirayı kim
verecek buna?” İlgili resmî yetkiliye, nazıra gönderiyor, o da Emrullah
Efendi’ye “Yani, şunun bir bilimsel değerine bak -ne kadar eder gibi- alalım
biz bunu, kütüphanemize koyalım.” diyor. Heyetler toplanıyor Emrullah Efendi
Başkanlığında, 10 altın kıymet biçiliyor, kadın vermiyor. Ertesi günü, Ali
Emîrî diye bir Türk düşünürü, Diyarbakır’ın yetiştirdiği büyük insan, büyük
ilim, irfan sahibi bilim adamı bir büyüğümüz, bir hocamız, çok okuryazar
birisi, sık sık o sahafa uğrar, sahafa gider “Bugün ne var?” diye. Kitap
hastaları, kitap kurtları bilir o hastalığı, mutlaka durmazsınız, gidersiniz
“Acaba yeni ne var?” diye. Aslında, bir gün önce bakmışsınızdır ama bir şey mi
geldi acaba? Burhan Bey der ki: “Şöyle bir yazma eser var elimizde ama değeri
çok büyük.” “Ne kadar istiyorlar?” Tabii, Ali Emîrî eline alınca kitabı, büyük
bir heyecanla, büyük bir sevinçle titremeye başlıyor “Aman ya Rabb’i!” diyor.
Varlığından haberi var ama somut bir nüsha yok. Onu avucunda görünce
-heyecanını da gizliyor fazla fiyat artırmasın diye- diyor ki: “30 altın.” “5
olmaz mı, 10 olmaz mı…” Pazarlığı aşağıdan birazcık… Parası yok çünkü, onun da
parası yok. Bakıyor ki 30’dan hiç taviz yok. Hemen gidiyor, konu komşu, eş
dost, arkadaş, herkesten, 3-5’i varsa diğerlerini de borç alarak tamamlayıp,
hızlı bir şekilde gelip, 30 altın lirayı verip kitabı alıyor. Kitabı alıp eve
giderken sık sık arkasına bakıyor “Acaba vazgeçer mi, acaba birisi gelir de
elimden alır mı?” diye. Heyecanı çok yüksek. Eve gidiyor ve o gece mum ışığında
başlıyor tashihine ve okumasına. Uzatmayayım, daha sonra bunu yine kendi değer
verdiği bir arkadaşıyla paylaşıyor, birlikte bakıyorlar, “Çok güzel bir eser.”
diyorlar ve daha sonra Kilisli Rıfat’la beraber üzerinde konuşup tartışıyorlar.
Bu büyüyor, büyüyor, hatta Gökalp’a kadar gidiyor bu kitabın varlığının
bilgisi. O da bir kitap kurdu, o da Türk kültürünü, medeniyetini, Türk dilini
bin yıl önce ifade etmiş bir yazarın nüshasına sahip olmak istiyor, görmek
istiyor, görmesine müsaade etmiyor, araya milletvekillerini koyuyor, yine
görmesine müsaade etmiyorlar, Gökalp’a bir türlü göstermiyorlar. Uzatmayalım,
daha sonra Mehmet Akif dahi bu işin içine giriyor tercümesi yapılması üzerine
falan. Sonunda Kilisli Rıfat ile Ali Emîrî bunu kütüphanemize, Türk milletine
kazandırmayı başarıyor. 
Şimdi,
gerçekten, burada bu kurumların… Biliyoruz ki onlarca, yüzlerce Ali Emîrîler
var, onlarca, yüzlerce “Divanü Lûgat-it-Türk”ler var, eserler var, bu milletin
ürettiği, bu coğrafyanın ürettiği bir sürü yapı var. O zaman, yapılması gereken
şeylere biraz yoğunlaşırsak sanıyorum gayet iyi olur. Ne yapabiliriz? Akademik
açıdan özgür kılınacak Türk Tarih ve Türk Dil Kurumlarının -kendilerinden
beklendiği üzere- Türk dünyasıyla daha yakın bilimsel ilişkiler kurması ve
projeler geliştirip sonuçlandırması sağlanmalıdır. Efendim, bunun dışında ne
yapmamız gerekir? Bir sürü masalarımız vardı Türk Tarih Kurumuna bağlı. Bu
coğrafyanın büyük zenginlikleri olan, birçok kültürel eksenli, birçok etnisite
eksenli, birçok dil eksenli bir zenginliği var, bunlara odaklanıp bunlarla
ilgili çalışmalarını kurum kendi içerisinde yapmalı. 
Dahası,
önemli bir eksikten daha bahsetmek istiyorum. Efendim, tabii ki Türk kültür
hayatına, Türk dil hayatına yabancı uzmanların katkıları da vardır yani bunları
asla unutmuyoruz. Bunlardan çok, son dönem, işte, daha önceleri efendim,
Danimarkalı Thomsen gibi, Alman asıllı Rus Radloff gibi ama çok yakın zamanda
hayatını kaybeden Avusturyalı bir bilim adamından söz etmek istiyorum, Andreas
Tietze diye. Sayın Bakanım, Andreas Tietze’nin hazırladığı çok önemli bir kitap
var “Tarihî ve Etimolojik Türkiye Türkçesi Lügatı”. Bakın, bu çalışma çok
titizlikle yapılmış bir çalışmadır, 2 cildi yayımlandı ama yeni baskısı yok.
Bizim sorduğumuzda aldığımız cevap şu: “Efendim, TÜBA’ya haklarını devrettik.
TÜBA bundan sonra o tür etkinlikleri gerçekleştirecek.” Kim nasıl yapacaksa, iş
birliği mi yapılacak, ona mı sorulacak, Türk Dil Kurumu mu yapacak; bir an önce
bu kitap, 2003 yılında hayatını kaybeden Tietze’nin büyük bir eseri olan bu
etimolojik sözlük yeniden basım şeklinde verilmeli ve devamı da yakınları,
ailesi, kimse, görüşülüp bir an önce tedarik edilmeli diye düşünüyorum. 
Evet,
değerli milletvekilleri, son söz olarak şunu söylemek istiyorum: Büyük oyun
devam ediyor. Sayın Cumhurbaşkanı nihayet büyük oyunun devam ettiğini bugün
itiraf etti, bugünkü konuşmasında. Gerçekten, büyük oyun devam ediyor yani bu
Sykes-Picot, yüz yıl önce pişirip de 1918’de fırına verdikleri yani Sevr’e
sundukları proje devam ediyor. Dolayısıyla, milletimizin ve coğrafyamızın küçük
küçük lokmalara ayrılmasının adı olan bu proje bugün de maalesef gündemimizde.
Dolayısıyla, bakın sadece aktörler değişmiş ve söylemler revize edilmiş. 
(Mikrofon
otomatik cihaz tarafından kapatıldı) 
KAMİL
AYDIN (Devamla) – Bizim de bu oyunu bozmak için vicdanı, ilmi, irfanı hür ve
aynı zamanda dilde, fikirde, işte birliği özümsemiş nesillere ihtiyacımız
vardır. Bu nesillerin yetişmesinde de en önemli iksir dil ile tarih bilimidir
diyorum. 
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ediyorum Sayın Aydın. 
Sayın
Bozkurt, sisteme girmişsiniz. 
60’a
göre bir dakika süreyle söz veriyorum. 
Buyurun.
V.- AÇIKLAMALAR (Devam)
22.- Konya Milletvekili Mustafa Hüsnü
Bozkurt’un, Meclis kürsüsünde bu Meclisin üyelerince oy birliğiyle verilen
“Atatürk” soyadını telaffuz etmekten imtina etmemek gerektiğine ilişkin
açıklaması
MUSTAFA
HÜSNÜ BOZKURT (Konya) – Teşekkür ederim Sayın Başkanım. 
Arkadaşlar,
Sayın Cumhurbaşkanımız gibi, bazı AKP sözcüleri de “Mustafa Kemal” diyorlar,
bir türlü “Atatürk” diyemiyorlar. Oysa, bu Gazi Meclis 24 Kasım 1934 tarihinde
oy birliğiyle kabul ettiği 2587 sayılı yasayla Mustafa Kemal’e “Atatürk”
soyadını vermiş bir Meclis. En azından, bu Meclisin kürsüsünde bu Meclisin
üyelerince oy birliğiyle verilen Atatürk soyadını telaffuz etmekten imtina
etmememiz gerektiğini düşünüyor, hepinizi saygıyla selamlıyorum. (CHP
sıralarından alkışlar) 
BAŞKAN
– Teşekkür ediyorum.
Sayın
Aslan, buyurun. 
23.- Batman Milletvekili Mehmet Ali
Aslan’ın, Erzurum Milletvekili Kamil Aydın’ın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
ikinci tur görüşmelerinde MHP Grubu adına yaptığı konuşmasındaki bazı
ifadelerine ilişkin açıklaması
MEHMET
ALİ ASLAN (Batman) – Teşekkürler.
Sayın
Bakan Bey’e şunu sormak istiyorum.
BAŞKAN
– Soru-cevaba gelmedik yalnız.
MEHMET
ALİ ASLAN (Batman) – O zaman, ben, az önceki bir bilgiyi tashih etmek
istiyorum.
BAŞKAN
– Buyurun.
MEHMET
ALİ ASLAN (Batman) – Ali Emîrî aslen seyittir ve sonradan Kürtleşmişlerdir,
babası da Seyit Mehmet Şerif Efendi olarak bilinir. 1857’de doğdu, 6
yaşındayken de hafızdı, 200 bin beyti de ezberinden biliyordu. Yani, bu
bilgiler mevcuttur, ulaşılabilir.
Ben
şu soruyu da aslında Sayın Bakan Bey’e sormak istiyorum…
BAŞKAN
– Hazır fırsat bulmuşken…
MEHMET
ALİ ASLAN (Batman) – Az önce de istemiştim, söz hakkı vermemiştiniz.
BAŞKAN
– Sorun hadi.
MEHMET
ALİ ASLAN (Batman) – Lübnan’a 100 bine yakın Mardinli göç etmiş. Bunların
içinde Arap, Süryani, Mıhellemi Kürtler vardır ve bunların bir kısmı oraya göç
ettiğinde kimliksiz gitmişlerdir. Lübnan vatandaşı da olamamışlardır, Türkiye
vatandaşı da…
(Mikrofon
otomatik cihaz tarafından kapatıldı) 
MEHMET
ALİ ASLAN (Batman) – Bir zahmet, bu bilgiyi tamamlamam lazım.
BAŞKAN
– Teşekkür ediyoruz.
MEHMET
ALİ ASLAN (Batman) – Kayıtlara geçsin diye söylüyorum: Lübnan vatandaşlığını da
alamamışlardır, şu anda ciddi sorunlar yaşamaktadırlar. Bu konuda bir
çalışmanız var mı, bu konudan haberiniz var mı?
BAŞKAN
– Teşekkür ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı Merkezî
Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
- Gruplar adına sözler tamamlanmıştır.
Şimdi,
şahıslar adına lehte olmak üzere ilk söz, Ankara Milletvekili Ahmet Gündoğdu’ya
aittir.
Süreniz
beş dakikadır. 
Buyurun
Sayın Gündoğdu. (AK PARTİ sıralarından alkışlar) 
AHMET
GÜNDOĞDU (Ankara) – Değerli Başkan, değerli arkadaşlarım; şahsım adına 2017
yılı bütçe tasarısı lehinde söz almış bulunuyorum.
MUSA
ÇAM (İzmir) – Başkan, bu sefer kırmızı kravat takmışsın.
AHMET
GÜNDOĞDU (Devamla) – AK PARTİ kadrolarının bütün bütçeleri hazırlarken esas
amacı insan onurudur. İnsan onuru mal emniyetini, can emniyetini, din
emniyetini, akıl emniyetini, nesil emniyetini bünyesinde barındırır; dini,
ırkı, cinsi ne olursa olsun, doğuştan gelen evrensel haklardandır. Darbeler ve
terör de -tamamı- insan onurunu hedef almıştır: 1960 darbesi, 1971 darbesi,
1980 darbesi, 1997 darbesi, 2007 darbesi, en son 15 Temmuz darbesi ve bu arada
onlarca darbe girişimi.
15
Temmuz darbe girişiminin püskürtülmesinde esasen sacayağı gibi 3 kavrama
öncelik vermek lazım: Birincisi, darbe olduğunda milletinin önüne çıkan ve
milleti alanlara davet eden bir liderin, Cumhurbaşkanımızın varlığı. İkincisi,
bu lidere inanan millet gerçeği. Üçüncüsü, işgal kuvvetlerinin bile hedef
almadığı Meclisin hedef olduğu gece 3 siyasi partimizin burada darbeye karşı
koyması, 4’üncü partinin de ertesi gün darbe karşıtı bildiriye imza atmasıdır.
Dünkü
konuşmalarda, Meclisin açılışıyla ilgili “Önce biz geldik…”, “Falancılar
geldi…” cümleleri vardı. Saat olarak içeriye kim girdi bilmiyorum ama Meclis
Başkanımızın o gün Meclise Meclisi çalıştırmak için gelmiş olması, onun
Başbakanlıktaki kriz toplantısına katıldığı esnada bizim, Jülide Sarıeroğlu ve
Aydın Ünal’la Meclise Genel Kurulu açmak üzere gelmemiz hasebiyle güvenlik
amiri ve arkadaşlarının “Genel Kurulu açamazsınız, can güvenliğinizi
sağlayamayız.” diye karşı koyduğu bir ortamda “Açacağız.” kararlılığımız… Ama,
Cumhuriyet Halk Partili milletvekili arkadaşlarımız bizden önce Meclise “Nasıl
olsa AK PARTİ’liler darbeye meydan okur, Genel Kurulu açar, bize davette
bulunur, biz de icabet ederek geliriz.” düşüncesiyle gelmişlerse ki -eminim
öyledir- onları da yürekten tebrik ediyorum.
HAYDAR
AKAR (Kocaeli) – Ne diyor ya?
BÜLENT
YENER BEKTAŞOĞLU (Giresun) – Yok öyle bir şey!
HAYDAR
AKAR (Kocaeli) – Yok öyle bir şey ya!
TEKİN
BİNGÖL (Ankara) – Yok öyle bir şey!
VELİ
AĞBABA (Malatya) – Sallıyor!
AHMET
GÜNDOĞDU (Devamla) – Değerli arkadaşlarım, o gecenin, 3 siyasi partinin burada
bulunuşunda… 
HAYDAR
AKAR (Kocaeli) – Yok öyle bir şey!
TEKİN
BİNGÖL (Ankara) – Ayıp! Yakışmıyor. 
AHMET
GÜNDOĞDU (Devamla) - Sabırlı olun. Sabırlı olun arkadaşlar.
…biz,
birbirimizi ayakta alkışladık ve o gecenin unutulmayan nüktelerinden birisi de
Özgür Bey’le aramızda geçen olaydı. Başkanlık Divanını oluştururken ceketsiz
geldiğini görmüştüm, millet bütünlük görsün diye ceketimi vermiştim, o da
tereddüt etmeden giymişti. Birkaç saat sonra ceketi iade ederken teşekkür edip
“Eninde sonunda millî görüş ceketini bana da giydirdiniz.” esprisini yapmıştı ama
o gece hepimiz Özgür Özel’dik, hepimiz Ahmet Gündoğdu’yduk, hepimiz İsmail
Kahraman’dık, hepimiz Erkan Akçay’dık çünkü burada milletin seçtiği vekiller
olarak Genel Kuruldaydık. Zaman zaman -hoşgörüsüne sığınarak- Özgür Bey’in
konuşmalarını beğenmediğimde “Acaba o ceketi geri almasa mıydım?” dediğim de
olmuyor değil. 
Değerli
arkadaşlar, bir, o gece darbeyi yapanlar boyutuyla farklılık vardı, bu ülkenin
vatanını ve dinini istismar edenler darbeye kalkışmıştı; iki, ilk kez darbeye
medyasıyla, sivil toplumuyla karşı koyan bir siyaset kurumu vardı ama üçüncüsü,
darbecilerle mücadelede farklılık söz konusu. 
Bu
beş dakika nasıl hızlı geçti ya. 
KAZIM
ARSLAN (Denizli) – Devam et, devam et. 
AHMET
GÜNDOĞDU (Devamla) – Burada şunu söylemek istiyorum: Darbecilerle mücadelede
-Genel Başkan Sayın Kılıçdaroğlu’nun Adana’da gazetecileri alkışlatmasına
girmeyeceğim, o CHP’nin iç sorunu ama- Ergenekon’u sulandıran bu sözde
gazetecilerin içeride oluşuna, neden oluşuna bakmadan “Sözümün arkasındayım,
ilkelerimizin arkasındayım.” sözünün darbeyle mücadelede yeterli olmadığını
düşünüyorum. Milletvekilimiz “Atatürk’ün ismini anmıyorsunuz.” diyordu,
Atatürk’ün partisine bu yakışıyor mu diye soruyorum ve siyasetçilerin darbeye
ve teröre karşı olma fikri darbecilerle mücadeleyi, teröristlerle mücadeleyi de
beraberinde getirmelidir diyorum. 
Genel
Kurulu saygıyla selamlıyorum ve bütçemiz hayırlı olsun diyorum. (AK PARTİ
sıralarından alkışlar) 
BAŞKAN
– Teşekkür ediyorum.
Sayın
İnceöz, sisteme girmişsiniz, 60’a göre söz veriyorum.
Buyurun.
V.- AÇIKLAMALAR (Devam)
24.- Aksaray Milletvekili İlknur
İnceöz’ün, 15 Temmuz akşamı Meclise gelerek darbeye karşı millî bir duruş
sergileyen tüm siyasi parti temsilcilerine teşekkürlerini sunduğuna, bu
bütünlük, birlik ve beraberliğin çok önemli olduğuna ve şehitleri rahmetle
andığına ilişkin açıklaması
İLKNUR
İNCEÖZ (Aksaray) - Sayın Başkanım, değerli milletvekili arkadaşlarım; öncelikle
şunu belirtmemiz gerekiyor ki 15 Temmuz akşamı yaşananlar siyasi iktidara,
siyasi partilere, seçilmişlere ve topyekûn 79 milyona karşı gerçekleştirilmiş
bir darbe girişimiydi ve o gece burada, Mecliste, başta Meclis Başkanımız olmak
üzere, burada bulanan gerek AK PARTİ milletvekillerimiz gerek Cumhuriyet Halk
Partisinden milletvekili arkadaşlarımız gerek Milliyetçi Hareket Partisinden
milletvekili arkadaşlarımız o gün Ankara’da bulunan tüm milletvekillilerimizle
beraber burada millete karşı gerçekleştirilmeye çalışılan darbeye karşı bir
duruş sergiledi. Burada millî bir duruş sergilendi, bu çok önemliydi. Tüm partiler
buradaydı, özellikle Meclis Başkanımız -Divandaki görevli arkadaşlarımızın
dışında- grup başkan vekillerini çağırmak suretiyle ki bizler de buradaydık,
Ankara’da bulunan tüm milletvekili arkadaşlar hızlı bir şekilde Meclise ulaşma
gayreti içerisinde bulundu. Parti grup başkan vekillerinin Meclis Başkanımızın
sağ ve sol taraflarında oturarak açıklamalar yapmaları, kürsüden açıklama
yapmaları, bizlerin bulunduğumuz yerde milletimize sesimizi ulaştırabilme
noktasında…
(Mikrofon
otomatik cihaz tarafından kapatıldı)
BAŞKAN
– Lütfen tamamlayın.
İLKNUR
İNCEÖZ (Aksaray) – Bizlerin burada basın mensuplarımızla Parlamentoda
-milletimizin sokakta olduğu bir süreçte- sesimizi duyurabilme noktasında
darbeye karşı duruşumuz hep birlikte topyekûn bir duruştu. Bu anlamda, iktidar
partisi milletvekillerinin önce gelmesi, bir başkasının sonra gelmesi değil,
buradaki bu bütünlük, birlik ve beraberlik çok önemliydi. O gece bu duruşu
sergileyen tüm siyasi parti temsilcilerine, başta Meclis Başkanımız olmak
üzere, herkese yürekten teşekkürlerimi sunuyorum. 15 Temmuzdaki bu birlik ve
beraberlikle, vatandaşımızın da ayırt etmeksizin çeşitliliğiyle, sokaktaki
rengiyle, birlik ve beraberlik içindeki duruşu darbenin püskürtülmesinde,
kalkışma girişiminin engellenmesinde önemli bir etken olmuştur. Herkese tekrar
teşekkürlerimizi sunuyoruz. Tüm şehitlerimizi de bu şekilde rahmetle anıyor,
gazilerimize de şifalar diliyoruz. (AK PARTİ sıralarından alkışlar) 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Gündoğdu hem ismimi zikrederek hem de Cumhuriyet Halk
Partisine hak etmediği sözler söyleyerek sataşmıştır. Cevap hakkımızı kullanmak
istiyorum.
BAŞKAN
– Söz verebilirim ama Sayın İnceöz gerekli açıklamayı yaptı.
ÖZGÜR
ÖZEL (Manisa) – Hayır, onu da ifade edeceğim zaten.
BAŞKAN
– Buyurun Sayın Özel.
İki
dakika süre veriyorum.
Lütfen
yeni bir sataşmaya meydan vermeyelim akşamın bu saatinde.
VII.- SATAŞMALARA İLİŞKİN KONUŞMALAR
(Devam)
3.- Manisa Milletvekili Özgür Özel’in,
Ankara Milletvekili Ahmet Gündoğdu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın ikinci
tur görüşmelerinde şahsı adına yaptığı konuşması sırasında şahsına ve
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; Cumhuriyet Halk Partisi
olarak, cumhuriyeti kuran, egemenliği saraydan alıp Meclise taşıyan, Meclisin
kıymetini bilen, demokrasinin kıymetini bilen; demokrasi için, Meclis için
bedel ödenecekse eğer o bedelin ne demek olduğunu hem kurtuluşta hem kuruluşta
ve daha sonraki dönemlerde, tüm darbelerde bedel ödemiş, genel başkanları
hapislerde yatmış, üyeleri, il, ilçe başkanları işkencelerden geçmiş,
işkencelerde uzuvlarını kaybetmiş bir partinin grup başkan vekili olma
gururuyla burada karşınızda bulunuyorum. (CHP sıralarından alkışlar) 
Sayın
İnceöz’ün kendi milletvekiline yaptığı tekzibi ve bir hakkın iadesini anlamlı
buluyorum; teşekkür ediyorum. 
Sayın
Gündoğdu’dan ceketini aldığım doğrudur, o kürsüye İç Tüzük’e uygun olmayan bir
kıyafetle çıkmayı, bombardıman altında da olsa, doğru bulmam; bu Parlamentoya
bu kadar saygılıyız. O tarihî espriyi yaptım, bugün olsa yine yaparım. Sayın
Gündoğdu’ya verilecek kendi üslubundaki cevap “Bilseydim o ceketi hiç
giymezdim.” olacaktı ama birileri bu Parlamentoya yine saldırırsa o kürsüye
koşa koşa gelir çıkarım, çıkarken de kimin olursa olsun o ceketini alır
giyerim. (CHP sıralarından alkışlar) 
MUSTAFA
ILICALI (Erzurum) – Güzel bir espriydi yani. 
ÖZGÜR
ÖZEL (Devamla) – Ama Sayın Gündoğdu’nun kendi pratiğinde, doğru bildiğini
savunmak, gerçeğin hakkını teslim etmek yerine savunduğu kitlelere rağmen
egemenin ve güçlü olanın istediği gibi konuşmak olduğu için “Bugün de burada
belki birilerine yaranırım, Cumhuriyet Halk Partisinin kimseden aferin
beklemeden, kimsenin tavrına bakmadan ortaya koyduğu tavrı işlevsizleştiririm,
içini boşaltırım.” çabasını da tek kelimeyle demokratik ve siyasi bir çiğlik
olarak görüyorum. 
Teşekkür
ederim. (CHP sıralarından alkışlar)
MUSTAFA
ILICALI (Erzurum) – Olmadı yani!
AHMET
GÜNDOĞDU (Ankara) – Başkanım, espri yaptım ya! 
BAŞKAN
– Espri, espri.
Birleşime…
AHMET
GÜNDOĞDU (Ankara) – Sayın Başkan, konuşmam amacının dışına saptırılıyor, 69’a
göre söz istiyorum. 
BAŞKAN
– İki dakika süre veriyorum. 
Buyurun.

Lütfen
sataşmaya meydan vermeyin.
4.- Ankara Milletvekili Ahmet
Gündoğdu’nun, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
AHMET
GÜNDOĞDU (Ankara) – Değerli arkadaşlar, ceket espriydi, bu espriyi anlamamız
lazım. 
Darbeye…
ÖZGÜR
ÖZEL (Manisa) – Belki biz de espri yaptık.
KAZIM
ARSLAN (Denizli) – Hafif kaldı espri!
AHMET
GÜNDOĞDU (Devamla) – Sayın Özgür Bey, lütfen…
Darbeye
birlikte karşı koymamızın muhteşemliğiyle ilgili bir şey yok. Bugün, Batı bize
diyor ki: “Terörle mücadele kurallarını esnetin, OHAL’i kaldırın.” Buradan da
bazı arkadaşlarımız sorular soruyor: “Fransa’da hapishanede hiç gazeteci,
milletvekili var mı?” diye. Ben de sorunun doğru sorulmasını istiyorum:
“Fransa’da vatanına ihanet eden vekil ve gazeteci var mı?” diye. 
MAHMUT
TOĞRUL (Gaziantep) – İhanetçi sizsiniz, siz! Kim vatanına ihanet etmiş?
AHMET
GÜNDOĞDU (Devamla) – Benim, CHP’nin o geceki duruşunu burada hep beraber sorgulama
gibi bir durumum yok, takdir ediyorum; ama darbeciler, bugün, FETÖ terör
örgütünün Ergenekon davasını sulandıranlar…
HAYDAR
AKAR (Kocaeli) – Sen hâkim misin?
AHMET
GÜNDOĞDU (Devamla) – …içeride gazeteci olduğu için değil, Ergenekon’u nasıl
sulandırdıysa, bugün de sulandırmanın içerisindeler. 
HAYDAR
AKAR (Kocaeli) – Hafif konuşuyorsun, hafif!
AHMET
GÜNDOĞDU (Devamla) – Burada, grup başkan vekilinin tekzip edeceği bir konuşma
yapmadım. Türkiye'de insan onurunu esas alan bir yürüyüş devam ediyor, bu bütçe
de bunu esas alacak, siyasetçilere düşen şey, sonuna kadar, kıyamete kadar,
darbecilere, teröristlere karşı koymak, darbeye, teröre arka çıkanlara eski
mesleği üzerinden değil, bugünkü kırdıkları ceviz ve girdikleri kirli pozisyon
üzerinden yaklaşımda bulunmak. Bu söylediklerimin aynısını eski Genel
Başkanınız ve bir milletvekiliniz zaten söylüyor…
HAYDAR
AKAR (Kocaeli) – Kim söylüyor ya? Ne söylüyor?
AHMET
GÜNDOĞDU (Devamla) – …ama ben eleştiri boyutuyla değil, 15 Temmuz gecesinin ve
sonraki ruhun, yine, Cumhuriyet Halk Partisi o gece hangi gerekçeyle karşı
çıkmışsa, bu karşı çıkışı, FETÖ ya da PKK, DEAŞ ya da PYD, yaptığımız çıkışlar,
Batılıların Türkiye'ye diz çöktürmek isteyen yaklaşımlarına karşı koyan yerli
duruş, millî duruş olursa CHP’ye de, hepimize de yakışan budur diyorum,
hepinizi saygıyla selamlıyorum.
KAZIM
ARSLAN (Denizli) – “Darbe fırsatçısı”na ne diyorsun?
ÇAĞLAR
DEMİREL (Diyarbakır) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Bir saniye… Kaçmadık, tamam, durun. Bir saniye, sakin olalım, sakin olalım.
Arkadaşlar,
şimdi burada şöyle bir ifade kullanıldı -hepimiz tarafından kullanılıyor- o
geceyle ilgili hakikaten güzel bir hava yakaladık. Ben bütün gruplara teşekkür
ediyorum, tüm milletvekillerini tebrik ediyorum demokrasi mücadelesinde
göstermiş oldukları o duyarlılıktan dolayı. Ertesi gün dört siyasi parti
grubunun altını imzaladığı ortak bir bildiri yayınladık. Bu hoşlukla devam
edelim. Ne olursunuz, bunu burada keselim.
KAZIM
ARSLAN (Denizli) – Ama fırsatçılık yapmayalım Sayın Başkan, fırsatçılık
yapmayalım.
ÇAĞLAR
DEMİREL (Diyarbakır) – Sayın Başkan…
BAŞKAN
– Bu konuda hiç kimsenin tereddüdü yok, hiç kimsenin tereddüdü yok. 
ÇAĞLAR
DEMİREL (Diyarbakır) – Sayın Başkan…
BAŞKAN
– Bu süreci, bakın, başka birtakım siyasi polemiklere harcatmayalım, alet
etmeyelim diyorum. Yine de takdir sizin.
ÖZGÜR
ÖZEL (Manisa) – Sayın Başkanım…
ÇAĞLAR
DEMİREL (Diyarbakır) – Sayın Başkan…
BAŞKAN
– Bir saniye… Önce şu ikiliyi bir bitirelim Sayın Demirel. Lütfen siz oturun.
Gerekirse sabaha kadar buradayız, siz bilirsiniz. 
Sayın
Özel, buyurun.
ÖZGÜR
ÖZEL (Manisa) – Sayın Başkan, şimdi, Sayın Gündoğdu’ya ilave söz vermeseydiniz
bu polemik burada biterdi. Hatta ve hatta şöyle de bir durum var: “CHP’liler
buraya ‘AKP’liler nasılsa gelir.’ diye geldi.” lafını söyledi, bu akıl alır
gibi değil. Sonra da diyor…
BAŞKAN
– Tamam, ona cevap verdiniz siz.
ÖZGÜR
ÖZEL (Manisa) – Hayır, ona ne tekzip falan… Ama daha sonra “
AHMET
GÜNDOĞDU (Ankara) – Özgür Bey, o bir espriydi ya.
ÖZGÜR
ÖZEL (Manisa) – Efendim, müsaade edin.
“Sizin
Genel Başkanınız, bir milletvekiliniz benim söylediklerimi söylüyor.” diyerek
ve ondan önce kurduğu cümleyle de açıktan partimize hakaret ederek
FETÖ’cülerin, işte…
BAŞKAN
– Buyurun Sayın Özel, iki dakika süre veriyorum.
ÖZGÜR
ÖZEL (Manisa) – Cevap hakkını Ankara Milletvekilimiz, Genel Başkan Yardımcımız
Sayın Tekin Bingöl kullanacak. 
BAŞKAN
– Buyurun Sayın Bingöl, iki dakika süre veriyorum. 
Lütfen,
istirham ediyorum Sayın Bingöl sizden de, yeni bir sataşmaya meydan vermeyelim.
Nezaketinizi biliyorum.
Buyurun.
(CHP sıralarından alkışlar) 
5.- Ankara Milletvekili Tekin Bingöl’ün,
Ankara Milletvekili Ahmet Gündoğdu’nun sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
TEKİN
BİNGÖL (Ankara) – Hepinize saygılar sunuyorum. 
O
geceden dün birkaç pasaj hâlinde bahsetmiştim ama Sayın Gündoğdu’nun bugün
demagojik konuşmasına yeniden cevap verme ihtiyacı doğdu. 
O
akşam, önce işin başına dönmek istiyorum, daha olayın ne olduğu Hükûmet
tarafından dahi açığa çıkmadan, bilinmeden, havada bir konuşma geçiyor. Bir
uçağın içinde Sayın Genel Başkanımız ve Sayın Hayati Yazıcı var, yan yana
oturuyorlar. Henüz hiç kimse bu olayın ne olduğunu çözememiş. Sayın Yazıcı’nın
korumaları geliyor, kendisine çok gergin bir yüz ifadesiyle Ankara’da ve Boğaz
Köprüsü üzerinde olanları aktarıyor. Sayın Hayati Yazıcı son derece tedirgin,
gergin ve ne olduğunu anlamaya çalışırken Genel Başkanımıza dönüp bu olaydan
bahsediyor. Sayın Genel Başkanımız, Sayın Hayati Yazıcı’nın elini tutup “Hiç
merak etme. Bu olay, bu darbe girişimi kim ya da kimler tarafından yapılırsa
yapılsın, biz Cumhuriyet Halk Partisi olarak bu darbe girişiminin sonuna kadar
karşısında olacağız.” diyor, daha hiç kimse bu olayın farkında değilken.
Biz
o gece buraya gelirken “Nasılsa AKP milletvekilleri gelecek, onlar duruma
vaziyet edecek; biz de gider, işin bir ucundan tutarız.” anlayışıyla gelmedik.
Bu çok çirkin bir yaklaşım. Biz oraya kendi özgür irademizle geldik. Hatta,
Sayın Genel Başkanımızın uçaktan iner inmez grup başkan vekillerimize verdiği
talimat doğrultusunda “Ankara’da olan bütün CHP milletvekilleri süratle, derhâl
Parlamentoya gitsin.” talimatıyla geldik buraya. (CHP sıralarından alkışlar)
Sizin buraya gelmeniz bizi asla bağlamadı. Ama, biz buraya geldiğimizde…
(Mikrofon
otomatik cihaz tarafından kapatıldı)
TEKİN
BİNGÖL (Devamla) - …sizin o gergin, o tedirgin yüz ifadenize rağmen bizim
salona girmemiz sizi müthiş rahatlattı. (CHP sıralarından alkışlar) Salona
girer girmez hemen tavrımızı açığa koyduk, biz bu darbeye karşıyız dedik, dik
duruş sergiledik. Lütfen, konuştuğunuz cümleleri dikkatle seçin.
Saygılar
sunuyorum.
BAŞKAN
– Teşekkürler Sayın Bingöl.
AHMET
GÜNDOĞDU (Ankara) – Kayıtlara geçsin diye Sayın Başkanım…
BAŞKAN
– Bir saniye, bir saniye…
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel… 
ÇAĞLAR
DEMİREL (Diyarbakır) – Sayın Başkan, hatip konuşmasında Fransa’yı örnek
göstererek Fransa’da da OHAL olduğuna ama orada tutuklu vekillerin olmadığına,
özelde de vatana ihanet eden tutuklu vekillerin olmadığına dair…
BAŞKAN
– Sayın Demirel…
ÇAĞLAR
DEMİREL (Diyarbakır) - …haddini de aşarak sataşma değil, hakarete varan bir
şekilde grubumuzu ve vekil arkadaşlarımızı ilzam ederek sataşmada bulunmuştur.
BAŞKAN
– Sayın Demirel, bakın, şu var: Hayır, sizinle ilgili bir sataşma… Ne isminizi
kullandı ne partinizi.
AHMET
YILDIRIM (Muş) – Hayır Sayın Başkan, tutuklu vekil kim?
BAŞKAN
– Kesinlikle hayır.
MAHMUT
TOĞRUL (Gaziantep) – Kim tutuklu vekil bu ülkede?
AYŞE
ACAR BAŞARAN (Batman) – Vatana ihanet eden vekil kim?
AYHAN
BİLGEN (Kars) – İhanet eden vekil kimdir, açıklasın o zaman.
BAŞKAN
– Ben size… Hayır…
ÇAĞLAR
DEMİREL (Diyarbakır) – Başkan, ihanet eden vekil kimdir; söylesin o zaman.
AHMET
YILDIRIM (Muş) – Tutuklu vekil kim, tutuklu, tutuklu vekil? 
BAŞKAN
– Sayın milletvekilleri, bakın, sizin ne şahsınızı ne partinizin ismini sayarak
herhangi bir ifadede bulunmadı. (HDP sıralarından gürültüler) 
AHMET
YILDIRIM (Muş) – Sayın Başkan, bunları söylüyor, bunları; “tutuklu vekil” diyor
ya. 
AYŞE
ACAR BAŞARAN (Batman) – Kim tutuklu? Kimden bahsettiğini söylesin. 
BAŞKAN
– Sayın milletvekilleri, lütfen… İstiyorsanız yerinizden söz vereyim. 
AYŞE
ACAR BAŞARAN (Batman) – Vatana ihanet eden kim? 
AHMET
YILDIRIM (Muş) – Sayın Başkan “tutuklu vekil” diyor ya, tutuklu vekil. 
ÇAĞLAR
DEMİREL (Diyarbakır) – Başkan, bize, grubumuza ve milletvekillerimize sataşma
var Başkan.
BAŞKAN
– Size yerinizden söz vereyim. (HDP sıralarından gürültüler)
ÇAĞLAR
DEMİREL (Diyarbakır) – Hayır! Bize direkt sataşma var Başkan, hakareti aşan bir
durum söz konusu. 
AHMET
YILDIRIM (Muş) – Sayın Başkan, bu Parlamentoda kimin tutuklu vekili var? 
BAŞKAN
– Sayın Demirel, bakın, ben bugüne kadar bütün söz haklarınızı vermeye
çalıştım, gene vermeye çalışıyorum ama ben bir sataşma… 
AHMET
YILDIRIM (Muş) – Sayın Başkan, o zaman çıksın… 
AYŞE
ACAR BAŞARAN (Batman) – O zaman söylesin, çıksın, söylesin kimdir. 
ÇAĞLAR
DEMİREL (Diyarbakır) – Hayır, o zaman çıksın, desin ihanet eden kimdir. 
BAŞKAN
– Kaçtıysa da ben tutanakları isterim, varsa aradan sonra gene size söz
veririm. (HDP sıralarından gürültüler)
AHMET
YILDIRIM (Muş) – Hayır Sayın Başkan, “tutuklu vekil” diyor ya. 
ÇAĞLAR
DEMİREL (Diyarbakır) – Hayır Sayın Başkan, hayır! 
AYŞE
ACAR BAŞARAN (Batman) – Hayır! Biz de konuşacağız Başkan. 
İLKNUR
İNCEÖZ (Aksaray) – Ya, böyle bir usul var mı? Böyle bir şey olur mu ya? 
BAŞKAN
– Bir saniye arkadaşlar, böyle yaparak niye zorbalık yapıyorsunuz? 
AHMET
YILDIRIM (Muş) – Ya, tutuklu vekil kim ya? 
ÇAĞLAR
DEMİREL (Diyarbakır) – Kimdir tutuklu vekil Başkan? 
BAŞKAN
– Bu şekilde yaptığınızda söz vereceğimi mi sanıyorsunuz? Oturun yerinize,
konuşuyoruz. 
İLKNUR
İNCEÖZ (Aksaray) – Biriniz konuşun, biriniz. 
AHMET
YILDIRIM (Muş) – Hayır, Sayın Başkan, tutuklu vekil kim? 
BAŞKAN
– Birinizle konuşuyoruz, birinizle, Sayın Demirel’le konuşuyorum ben. Lütfen
arkadaşlar ya, hep birlikte niye… 
AHMET
YILDIRIM (Muş) – Niye sıra bize gelince böyle oluyorsunuz Sayın Başkan? 
BAŞKAN
– Bakın, şu var… 
ÇAĞLAR
DEMİREL (Diyarbakır) – Siz yorum yapıyorsunuz Başkan. Biz diyoruz ki… 
BAŞKAN
– Ben yorum yapmıyorum, hiçbir yorum yapmadım. Ben şunu gördüm, dinledim,
kaçırmış olabilirim diyorum. Ama, eğer varsa böyle bir şey, ara versem dahi
tutanakları isterim, size söz veririm sataşmadan. 
ÇAĞLAR
DEMİREL (Diyarbakır) – Hayır Başkan, hayır! Ben şunu çok net olarak burada
ifade ediyorum… 
BAŞKAN
– Bir saniye… Kusura bakmayın, siz yönetmiyorsunuz, ben yönetiyorum burayı, ben
yönetiyorum. 
ÇAĞLAR
DEMİREL (Diyarbakır) – Bir dakika Başkan, bitireyim o zaman. 
BAŞKAN
– Buyurun. 
ÇAĞLAR
DEMİREL (Diyarbakır) – Siz yorum yapıyorsunuz Başkan burada. 
BAŞKAN
– Ben ne yorum yaptım? 
ÇAĞLAR
DEMİREL (Diyarbakır) – Yani, kendi açıklamasına ilişkin de yorum yapıyorsunuz. 
BAŞKAN
– Sataşma varsa vereceğim dedim yoksa vermeyeceğim dedim. Yorum bunun
neresinde? 
ÇAĞLAR
DEMİREL (Diyarbakır) – Tutanakları isteriz, tutanaklara da bakarız. 
BAŞKAN
– Tamam, bakarız, varsa aradan sonra gene size söz veririm. 
ÇAĞLAR
DEMİREL (Diyarbakır) – Ama, şöyle söyleyeyim: “Vatana ihanet eden tutuklu
vekiller Fransa’da yoktur.” diyor. Tutuklu vekil nerede var? Türkiye’de var. 
AHMET
YILDIRIM (Muş) – Ve dönüyor, dönüyor... 
ÇAĞLAR
DEMİREL (Diyarbakır) – Kimler tutuklu? HDP Grubu eş başkanlarımız tutuklu, grup
başkan vekilimiz ve toplam 10 milletvekilimiz tutuklu. OHAL nerede uygulanıyor?
Türkiye’de uygulanıyor OHAL onun dışında. Fransa’yı örnek vererek ifade etti.
Peki, ihanet edenler kimdir, kendisi burada açıklasın. 
BAŞKAN
– Sayın Demirel, tamam, ben bakacağım. 
ÇAĞLAR
DEMİREL (Diyarbakır) – Biz ona çok ciddi… 
BAŞKAN
– Vereceğim, vereceğim, eğer görürsem vereceğim, tamam. 
MAHMUT
TOĞRUL (Gaziantep) – Ama, bu kadar taraflı olmayın. 
BAŞKAN
– Taraflı değilim. 
MAHMUT
TOĞRUL (Gaziantep) – Kesinlikle taraflısınız, kesinlikle. 
BAŞKAN
– Sayın Toğrul, istirham ediyorum, hayır. 
İLKNUR
İNCEÖZ (Aksaray) – Ya taraf olsa sabahtan akşama kadar istediğiniz her sözü
verir mi? 
ÇAĞLAR
DEMİREL (Diyarbakır) – Başkan, ben cümleleri ifade ediyorum. Kesinlikle kabul
etmiyoruz Başkan, bu yaklaşımı kabul etmiyoruz. Bırakın sataşmayı, size şunu
ifade ediyorum…
GARO
PAYLAN (İstanbul) – Hakaret! 
ÇAĞLAR
DEMİREL (Diyarbakır) – …hakaret söz konusu burada, farklı ithamlar söz konusu.
Yani, burada sataşmadan iki dakikalık söz istememiz size çok mu geliyor Başkan?

BAŞKAN
– Sayın Demirel, ben size sataşmadan iki dakika söz vermekten kaçmıyorum. Ben
size sataşmadan da söz veririm, problem yok. 
ÇAĞLAR
DEMİREL (Diyarbakır) – Tamam, tamam. 
BAŞKAN
– Ama, şunu diyorum: Birbirimizi bir defa anlayabilelim… 
ÇAĞLAR
DEMİREL (Diyarbakır) – Ama, bize sıra geldiğinde siz tutanak istiyorsunuz. 
BAŞKAN
– ...orada hurra, her birlikte ayağa kalkarak zorla bir şey elde
edemeyeceğinizi bilmeniz lazım.
AHMET
YILDIRIM (Muş) – Ama bütün Genel Kurul duydu, bütün Genel Kurul duydu.
BAŞKAN
- Ben sizinle konuşuyorum, kaçırmış da olabilirim, varsa vereceğim diyorum, ben
size zaten başta da vermem demedim. “Ben böyle bir şey dinlemedim, duymadım,
varsa vereceğim.” diyorum. Bu kadar üzerinize alındıysanız, alınganlık
gösterdiyseniz buyurun, iki dakika veriyorum.
ÇAĞLAR
DEMİREL (Diyarbakır) – Alınma meselesi değil Başkan, ithamdır itham.
BAŞKAN
- Buyurun, tamam.
Kim
konuşacak?
ÇAĞLAR
DEMİREL (Diyarbakır) – Mahmut Toğrul konuşacak.
BAŞKAN
- Sayın Toğrul, buyurun.
Sataşmadan
dolayı iki dakika veriyorum.
6.- Gaziantep Milletvekili Mahmut
Toğrul’un, Ankara Milletvekili Ahmet Gündoğdu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, bu ülkede sendika kurup, sendikasından sonra o sendikadan başka bir
sendikaya, şimdi FETÖ dedikleri sendikaya kaç çalışanın geçtiğinin, FETÖ’cünün
geçtiğinin önce hesabını vererek başlasın.
İkincisi,
Fransa’da on yıl boyunca iktidar olup tüm MGK kararlarına rağmen, iktidarda
kalmasına rağmen “Kandırıldık.”, “Allah bizi affetsin.” diyen bir iktidar var
mı? Yine Fransa’da anayasayı değiştirirken 17 maddeyi 1 maddeyle değiştiren bir
hükûmet var mı? Yine Fransa’da görmedikleri anayasa metnini imzalayan bir
siyasi iktidar var mı? 
Sayın
Başkan, biz ve genel başkanlarımız, milletvekillerimiz bu ülkede barışı her
zeminde savunduk. Bu ülkede savaşı başlatanlar asıl terörist olanlardır. Bu
ülkeyi kana bulayanlar ve bugün yaşadığımız sorunların kaynağını üretenlerin
kendileri teröristtir. 
Ahmet
Gündoğdu önce kendi sendikasının çalışanlarını hak kaybına uğratan bir genel
başkan olarak tarihe geçmiştir. Bunun hesabını önce emekçiye verecektir. Bunun
hesabını vermeden çıkıp ucuz kelimelerle burada bizim milletvekillerimize onu
söylemek senin haddin de değil, boyunu da aşar.
HÜSEYİN
BÜRGE (İstanbul) – Ucuz kelimeyse niye alındınız? Nasıl ucuz kelime? 
MAHMUT
TOĞRUL (Devamla) - Oradaki fotoğrafları görün. Oradaki fotoğraflar 6 milyon
halkın oyunun şerefiyle buradalar ve bugün eğer sizler onları cezaevine tıkıyor
ve bunu rehin aldığınızı düşünüyorsanız asıl terörist sizsiniz. (AK PARTİ
sıralarından gürültüler)
İLKNUR
İNCEÖZ (Aksaray) – Biz mi tıktık ya, Allah, Allah! Baştan sona konuşma falso.
Ayıp ya!
GÖKCEN
ÖZDOĞAN ENÇ (Antalya) – Ne için tutuklular?
MAHMUT
TOĞRUL (Devamla) - Rehin tutuyorsunuz. Bakın, rehin aldığınızı alıp Edirne’ye
kaçırmanız…
İLKNUR
İNCEÖZ (Aksaray) – “Rehin” diye bir şey yok, “tutsak” diye bir şey de yok! Ayıp
ya!
MAHMUT
TOĞRUL (Devamla) - …ve bu ülkede vekil olan arkadaşlarının ziyaretini
engellemeniz rehin olduğunun açık kanıtıdır.
YUSUF
BAŞER (Yozgat) - Hadi be, tutuklu, tutuklu!
MAHMUT
TOĞRUL (Devamla) - Önce, bir defa bunların hesabını verecek Ahmet Gündoğdu.
(HDP sıralarından alkışlar) 
ÇAĞLAR
DEMİREL (Diyarbakır) – Bunun sorumlusu siyasi iktidardır, siyasi iktidar!
BAŞKAN
- Birleşime on dakika ara veriyorum.
Kapanma Saati: 18.51
DÖRDÜNCÜ OTURUM
Açılma Saati: 19.13
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
----0----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
Dördüncü Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
ve Hükûmet yerinde.
Sayın
Gündoğdu sisteme girmişsiniz, 60’a göre söz veriyorum. 
Buyurun.

V.- AÇIKLAMALAR (Devam)
25.- Ankara Milletvekili Ahmet
Gündoğdu’nun, Gaziantep Milletvekili Mahmut Toğrul’un sataşma nedeniyle yaptığı
konuşmasındaki bazı ifadelerine ilişkin açıklaması
AHMET
GÜNDOĞDU (Ankara) – Değerli Başkan, hatibin hezeyanlarına üç başlıkta cevap
veriyorum. 
Sendikamıza
üye olmuş FETÖ’cü memurların yanlışlığını görünce defolun dedik, gittiler
sendika kurdular. Herkese, yanlışı görenlere “Defolun.” demeyi tavsiye
ediyorum.
Memurların
müktesep hakkında yüzdelik zam, emekli ikramiyesine ve emekli maaşına çok az
yansır, taban aylığı tam yansır. Bütün toplu sözleşmeleri yüzdelik zamla
yaptık. Bir tanesini 11 genel başkan ve tabanımızın isteğiyle taban aylık
olarak yaptık. Yüzde 17 taban aylığa net zamla memurların emekli ikramiyesine
5.250 TL o gün net ikramiye zammı gelmişti, bugün 10 bin TL’yi geçti; 220 TL de
emekli maaşı artmıştı. Emekli maaşlarının ve ikramiyesinin artışının taban aylıktan
geçmesi dolayısıyla ne söylüyorum? 3 bin TL maaş alan bugünkü bir memur
emekliye ayrıldığında 1.800 TL ancak alır, taban aylıkla bu artar.
(Mikrofon
otomatik cihaz tarafından kapatıldı) 
AHMET
GÜNDOĞDU (Ankara) – Terörle ilgili kısmı da: Teröre sırtını dayayanlar, bir gün
Türk yargısının onların sırtını dayayacak hapishaneler bulacağını da biliyor
olmalıydılar. 
BAŞKAN
– Teşekkür ediyoruz. 
DİRAYET
TAŞDEMİR (Ağrı) – Evet, DAİŞ’e, cemaate dayayanlar da umarım çıkar.
ÇAĞLAR
DEMİREL (Diyarbakır) – Cemaate dayayanlar bir gün yargılanacak, cemaate.
DİRAYET
TAŞDEMİR (Ağrı) – Bütün ülkeyi parsel parsel sattınız.
MAHMUT
TOĞRUL (Gaziantep) – Sayın Başkan…
BAŞKAN
– Buyurun Sayın Toğrul.
MAHMUT
TOĞRUL (Gaziantep) – Benim açıklamalarımı hezeyan olarak lanse etti. Sayın
Başkan, açık sataşmadır.
BAŞKAN
– Buyurun. (HDP sıralarından alkışlar)
İki
dakika süre veriyorum. 
Sayın
milletvekilleri, lütfen, artık bu polemiği bitirelim. Bakın, ara verdik; gene,
hâlen devam ediyoruz. 
MAHMUT
TOĞRUL (Gaziantep) – Siz bunu başlattınız Sayın Başkan.
VII.- SATAŞMALARA İLİŞKİN KONUŞMALAR
(Devam)
7.- Gaziantep Milletvekili Mahmut
Toğrul’un, Ankara Milletvekili Ahmet Gündoğdu’nun yaptığı açıklaması sırasında
şahsına sataşması nedeniyle konuşması
MAHMUT
TOĞRUL (Gaziantep) – Sayın Başkan, değerli milletvekilleri; otuz yıl sonra mı
fark etti? MEMUR-SEN Başkanıydı. AKTİF SEN, MEMUR-SEN’in içinden çıktı…
AHMET
GÜNDOĞDU (Ankara) – Hangi otuz yıl ya? Sendikalar ne zaman kuruldu?
MAHMUT
TOĞRUL (Devamla) - …ve 30 bin üyesi AKTİF SEN’e geçti.
AHMET
GÜNDOĞDU (Ankara) – Sendika ne zaman kuruldu?
MAHMUT
TOĞRUL (Devamla) – AKTİF SEN tamamen kapatıldı, hepsi şimdi FETÖ’den içeride. 
ŞAHAP
KAVCIOĞLU (Bayburt) – PKK’nın terör örgütü olduğunun farkına vardın mı?
MAHMUT
TOĞRUL (Devamla) – Demek ki ne olduğu açık. Genel Başkanı olduğu sendikanın
içerisinde 30 bin FETÖ’cü çıktı. 
ŞAHAP
KAVCIOĞLU (Bayburt) – Sen kendine bak, kendine.
MAHMUT
TOĞRUL (Devamla) – İkincisi: Bakın, kamu emekçilerini hak kaybına uğratan genel
başkan olarak tarihe geçti. Bu, o zaman için tüm kamu çalışanlarının bilgisi
dâhilindedir. 
MEHMET
AKİF YILMAZ (Kocaeli) – Şimdi yalanladı seni.
MAHMUT
TOĞRUL (Devamla) - Üçüncüsü…
ŞAHAP
KAVCIOĞLU (Bayburt) – Sen kendine bak, kendine.
ÇAĞLAR
DEMİREL (Diyarbakır) – Biat etti, biat.
MAHMUT
TOĞRUL (Devamla) – Bakın, “Teröre sırtını dayayan” falan demeyin. Bugün,
IŞİD’le stratejik ortaklık içinde olan El Nusra’nın şefinin kim olduğu, kimler
olduğu artık herkes tarafından biliniyor. 
MEHMET
AKİF YILMAZ (Kocaeli) – Hiç alakası yok.
MAHMUT
TOĞRUL (Devamla) - Değerli arkadaşlar, bir şey söylediğinizde sizin
söylediğinizi kulağınız duymalı. Bu ülkede HDP’lilere “terörist” demek hiç
kimsenin haddine olamaz. HDP’liler bu ülkede her zaman barışı savundular,
sonuna kadar da “barış” dediler ama sizin bu faşizminiz karşısında onurlu bir
direnişi de göstermeye devam edeceğiz. 
Fransa
örneğini bir daha asla göstermeyin. Kendi vekillerini Fransa’da rehin alan bir
hükûmet yok ama siz rehin aldınız. Bakın, rehin aldığınız açıktır. 
ŞAHAP
KAVCIOĞLU (Bayburt) – Teröristi destekleyen kim?
MAHMUT
TOĞRUL (Devamla) - IŞİD’in nasıl, kim tarafından desteklendiğini biz çok iyi
biliyoruz. 
ŞAHAP
KAVCIOĞLU (Bayburt) – Lafı geveleme. Fransa’da var mı teröristleri
destekleyenler?
MAHMUT
TOĞRUL (Devamla) - Bakın, bu ülkede siz kan akıttınız, şehirler yaktınız ve
insanları diri diri bodrumlarda yaktınız. HDP’nin 7 Haziranda ortaya koyduğu
başarıyı çekemeyenler, demokrasinin sonucunu içine sindiremeyenler bu ülkede
savaş başlatarak ancak kendilerini var etmeye çalışıyorlar. 
ŞİRİN
ÜNAL (İstanbul) – Siz PKK’yı kınayabilir misiniz?
MAHMUT
TOĞRUL (Devamla) - Bu onları kurtarmayacak, sizi kurtarmayacak ve biz bu ülkede
barışı savunmaya devam edeceğiz. 
Teşekkür
ediyorum. (HDP sıralarından alkışlar)
HÜSNÜYE
ERDOĞAN (Konya) – Silahla mı, silahla mı? Barış silahla sağlanır mı?
AHMET
GÜNDOĞDU (Ankara) – Sayın Başkan, doğrudan sataşma var, iftira var, sataşmadan
öte bir şey… Açıklama yapmak…
BAŞKAN
– Buyurun Sayın Gündoğdu. 
Böyle
devam edelim bu gece, takdir sizin.
İki
dakika size de söz veriyorum.
Lütfen
yeni bir sataşmaya meydan vermeyelim diyoruz ama veriyorsunuz. 
SÜREYYA
SADİ BİLGİÇ (Isparta) – Bir saat yemek arası verin o zaman Başkanım, böyle
devam edeceksek.
8.- Ankara Milletvekili Ahmet
Gündoğdu’nun, Gaziantep Milletvekili Mahmut Toğrul’un sataşma nedeniyle yaptığı
konuşması sırasında şahsına sataşması nedeniyle konuşması
AHMET
GÜNDOĞDU (Ankara) – Değerli Başkan, değerli arkadaşlar; sendika ya da siyasi
partiden genel başkanlar, genel başkan yardımcıları, tepedeki insanlar
sorumludur. Oraya seçmen olarak ya da üye olarak yanlış kişiler gelmişse…
ZİYA
PİR (Diyarbakır) – 30 bin mi?
AHMET
GÜNDOĞDU (Devamla) – …bu yanlışlık tabandadır ve bunu diskalifiye etmesi o
kurumun duruşuyla ilişkilidir. (HDP sıralarından gürültüler)
MAHMUT
TOĞRUL (Gaziantep) – On yıl sonra mı?
ÇAĞLAR
DEMİREL (Diyarbakır) – Tarihini söyle, tarihini.
ZİYA
PİR (Diyarbakır) – 30 bin kişi mi?
MAHMUT
TOĞRUL (Gaziantep) – Ya, 30 binin üzerinde…
AHMET
GÜNDOĞDU (Devamla) – 2013’te FETÖ’nün yanlışı ortaya çıktıktan sonra bu tepki gösterilmiştir.
Sendika yasası 2001 yılında çıkmıştır…
MAHMUT
TOĞRUL (Gaziantep) – Onlar ayrılmıştır, onlar ayrılmıştır; sen tepki falan
koyduğun için değil.
AHMET
GÜNDOĞDU (Devamla) – …ve “30 bin üye” dediğiniz üye içerisinde MEMUR-SEN’den
gidenler yüzde 30 bile değil. 
ZİYA
PİR (Diyarbakır) – 30 bin…
MAHMUT
TOĞRUL (Gaziantep) – Kaç üyeniz var? Kaç üyeniz var?
AHMET
GÜNDOĞDU (Devamla) – Taban ve tavan ilişkisine bakarsanız MEMUR-SEN’in, tavan
olarak, yanlış yapan üyelerine gösterdiği tepkiyi sizin de PKK’ya göstermenizi
bekliyoruz. 
MAHMUT
TOĞRUL (Gaziantep) – Kendini kurtaramazsın, kendini kurtaramazsın.
AHMET
GÜNDOĞDU (Devamla) – Memur maaşları 2002’de kaç liraydı, bugün kaç liraydı? 
MAHMUT
TOĞRUL (Gaziantep) – İşçiler biliyor, emekçiler biliyor, kamu çalışanları sizi
biliyor.
AHMET
GÜNDOĞDU (Devamla) – Yüzde 400’ün altında artış yok. Taban aylık da emekli
ikramiyesi ve emekli maaşı artışı için önemlidir, bu önem sayesinde bu noktaya
gelmiştir. 
MAHMUT
TOĞRUL (Gaziantep) – Matematik hesabı ortada, matematiksel olarak üyelerini
zarara uğratan tek sendika başkanısınız.
AHMET
GÜNDOĞDU (Devamla) – Onun için, şunun altını çizmek istiyorum: Değerli
arkadaşlar, “Türkiyeli olamadık, yüzde 10 baraj var. Ah Türkiyeli olsak.” diye
yanıp tutuşurken…
MAHMUT
TOĞRUL (Gaziantep) – Vay vay vay!
AHMET
GÜNDOĞDU (Devamla) – …yüzde 13 oy aldıktan sonra, Türkiyeli olma fırsatı
yakaladıktan sonra…
MAHMUT
TOĞRUL (Gaziantep) – İşte, o sonucu içinize sindiremediğiniz için şu anda
bunları söylüyorsunuz.
AHMET
GÜNDOĞDU (Devamla) – …uluslararası şer odaklarının “Size bir devletçik
verebiliriz.” şımarıklığına kapılıp polisi ensesinden şehit edip sırtınızı
PKK’ya dayayınca sırtınızın dayanacağı hapishaneleri biliyor olmalıydınız
diyorum. 
ÇAĞLAR
DEMİREL (Diyarbakır) – Siz ilk önce cemaate diz çöktüğünüz o fotoğrafların
hesabını verin, o fotoğrafların! Siz cemaate diz çöktüğünüz fotoğrafların
hesabını verin.
AHMET
GÜNDOĞDU (Devamla) – Genel Kurulu saygıyla selamlıyorum. (AK PARTİ sıralarından
alkışlar) 
AHMET
YILDIRIM (Muş) – Sayın Başkan…
BAŞKAN
– Size de sataşmadan söz veriyorum.
Buyurun.

9.- Muş Milletvekili Ahmet Yıldırım’ın,
Ankara Milletvekili Ahmet Gündoğdu’nun sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
bir defa arkadaşımız “30 bin.” diyor, siz yüzde 30’a götürüyorsunuz. Öyle bir
hezeyan içerisindesiniz ki daha size getirilen eleştirinin farkında değilsiniz.

Bir
de size şunu söyleyeyim ki: Bakın, 17-25 Aralık olmadan önce kaç tane üyenizi
attınız siz? Kaç tane üye attınız siz?
AHMET
GÜNDOĞDU (Ankara) – Kaç tane?
AHMET
YILDIRIM (Devamla) – İkinci bir husus: Onlar, sizinle olan ortaklıkları, uzun
yıllara sari ortaklığınız bozulduktan sonra ayrıldılar; sizin öyle kimseyi
atacak cesaretiniz falan yok. Sizin nasıl bir sendikacı olduğunuzu da çok iyi
biliyoruz, teslimiyetçi bir sendikacı olduğunuzu da iyi biliyoruz. 
Bir
diğer husus…
AHMET
GÜNDOĞDU (Ankara) – Sizin de nasıl siyasetçi olduğunuzu, PKK’ya gıkınızı bile
çıkaramadığınızı biliyoruz.
AHMET
YILDIRIM (Devamla) – Rahat olun.
AHMET
GÜNDOĞDU (Ankara) – Bu sesinizin binde 1’ini PKK’ya çıkarın.
AHMET
YILDIRIM (Devamla) – Sayın Başkan, susturacak mısınız.
MAHMUT
TOĞRUL (Gaziantep) – Sizin de IŞİD’le nasıl ortaklaştığınızı biliyoruz. 
ÇAĞLAR
DEMİREL (Diyarbakır) – Sizin de siyasetçi olarak cemaate nasıl diz çöktüğünüzü
biliyoruz. 
BAŞKAN
– Sayın milletvekilleri, lütfen…
Siz
devam edin Sayın Yıldırım. 
AHMET
YILDIRIM (Devamla) – Bir diğer husus: Bakın, açık söylüyorum, siz o terör
örgütü olarak nitelendirdiğiniz yapıyla beraber Türkiye’deki 80 milyon insana
kan kusturdunuz. Siz onlarla birlikte halka kan kustururken hiçbir sorun yoktu,
ne zaman ki hafiften iğneyi size batırdı ve çıkar ilişkileriniz zedelendi, o
zaman bozuldu ilişkiniz. Öyle bir şey yok. Siz birlikte yıllarca bu halka kan
kusturdunuz, mağduru oldunuz. 
AHMET
GÜNDOĞDU (Ankara) – Siz yargıç mısınız?
AHMET
YILDIRIM (Devamla) – Hafiften, zararın ufak bir kısmını gördünüz; kalktınız,
ondan sonra, sadece size yönelim üzerinden rövanşist duygularla hareket ettiniz
siz ve bunun adı “hukuk” falan da değil. Eğer mağdurlarsa, adil
yargılanmıyorlarsa -bakın, açık ve cesaretle söylüyoruz- onların suçunu örtmeye
hizmet edecek, adil yargılanmadan uzak bir mağduriyete de sebep vermeyiz.
Onların adı altında, onlara vurduğunuz bütün darbelerden mağdur olan insanların
da sorunlarını şu Meclis çatısı altında gündeme getirmenin öz güvenine de
sahibiz biz.
Teşekkürler.
(HDP sıralarından alkışlar)
BAŞKAN
– Teşekkür ediyorum.
AHMET
GÜNDOĞDU (Ankara) – Uzatmayacağım, bir cümle, tutanaklara geçsin.
BAŞKAN
– Sayın Gündoğdu, lütfen…
AHMET
GÜNDOĞDU (Ankara) – Biz kesinlikle, bir yapıyı bünyemize davet etmedik, yanlış
yapan her şeyin karşısında durduk; ilkeli olmak lazım. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Az evvelki hatip, konuşmasıyla hem grubumuzu hem
iktidarımızı bu süreçte tahkir edici bir konuşma yapmıştır. Bu anlamda,
sataşmadan söz talep etme zorunluluğu doğmuştur Sayın Başkanım 69’a göre. 
BAŞKAN
– Buyurun.
Size
de sataşmadan iki dakika süre veriyorum. 
Bitirelim
diye düşünüyorduk bunu ama…
SÜREYYA
SADİ BİLGİÇ (Isparta) – Sayın Başkan, açık sataşma var, lütuf değil. 
BAŞKAN
– Buyurun. (AK PARTİ sıralarından alkışlar)
10.- Aksaray Milletvekili İlknur
İnceöz’ün, Muş Milletvekili Ahmet Yıldırım’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; öncelikle, az evvelki
konuşmayı reddettiğimizi özellikle belirtmek istiyoruz. Yani, on dört yıldır,
iktidarımız döneminde hiçbir şekilde vatandaşımıza zulmedecek herhangi bir
şeyin, işlemin, eylemin içerisinde olmadığımızı özellikle belirtmek istiyorum.
Ağır, tahkir edici bir konuşmaydı, topyekûn gerçekle de bağlamı koparılmış bir
konuşmaydı; bu anlamda bunu kabul etmek mümkün değildir. On dört yıldır
ülkemizin hangi noktalardan hangi noktaya taşındığı, ulaşımda…
ÇAĞLAR
DEMİREL (Diyarbakır) – Evet, bellidir, bellidir.
İLKNUR
İNCEÖZ (Devamla) - …eğitimde, adalette, emniyette, pek çok alanda hizmet etme
konusunda milletimizin hizmetkârı olma noktasında yola çıktığımız çok aşikâr.
AYŞE
ACAR BAŞARAN (Batman) – Pensilvanya yollarında…
İLKNUR
İNCEÖZ (Devamla) - Türkiye'nin değişim ve dönüşümü de bu noktada aşikâr ve bu
hizmetleri yaparken 79 milyon vatandaşımızın hiçbirini birbirinden ayırt
etmeksizin…
AYŞE
ACAR BAŞARAN (Batman) – Pensilvanya yollarında, aşındıra aşındıra…
İLKNUR
İNCEÖZ (Devamla) - …780 bin kilometrekare vatan toprağının her bir karışı,
Kürt’ü, Türk’ü, Laz’ı, Çerkez’i, Abaza’sı bir ve beraber bu ülkenin kaderini
ortak kader edinmiş bir ülke olarak ve… Asla, seçildiğimiz, oy veren
milletimizin değil 79 milyonun iktidarı olma konusunda ve iktidara geldiğimiz
günden itibaren yasaklarla mücadele etme konusunda, özgürlük ve hakları
genişletme noktasında hangi adımları attığımız, Türkiye'nin nereden nereye
geldiği aşikârdır. 
MAHMUT
TOĞRUL (Gaziantep) – Hangi özgürlük?
ÇAĞLAR
DEMİREL (Diyarbakır) – OHAL özgürlüğü mü?
AYŞE
ACAR BAŞARAN (Batman) – Pensilvanya’dan buraya geldik.
İLKNUR
İNCEÖZ (Devamla) - OHAL konusuna gelecek olursak, özellikle şunu belirtmek
istiyoruz: Biz 17 ve 25 Aralık darbe girişiminin yargının ve Emniyetin darbe
girişimi olduğunu bu kürsülerde…
AYŞE
ACAR BAŞARAN (Batman) – Sen de ortağıydın.
İLKNUR
İNCEÖZ (Devamla) – …bu Parlamentoda yüksek sesle dile getirdiğimizde…
AYŞE
ACAR BAŞARAN (Batman) – Ne zaman?
İLKNUR
İNCEÖZ (Devamla) - …o gün buna inanmayanlar 15 Temmuz gecesi devlet içerisine
nasıl karanlık bir şekilde, kendilerini sinsice gizleyerek örgütlenmiş olan çok
gizli ve çok tehlikeli FETÖ terör örgütünden sonra, 15 Temmuzdan sonraki
mücadeleye ilişkin de burada “ama”, “fakat” demeden…
DİRAYET
TAŞDEMİR (Ağrı) – Milyonlarca kitap yazıldı, okumadınız mı? Ahmet Şık niye
cezaevine girdi?
İLKNUR
İNCEÖZ (Devamla) - …herhangi bir alanı açmaksızın bu mücadelenin PKK’yla
nasılsa, DHKP-C’yle nasılsa…
(Mikrofon
otomatik cihaz tarafından kapatıldı)
İLKNUR
İNCEÖZ (Devamla) - …FETÖ terör örgütüyle de bu Parlamentoda başka bir türlü
sesin çıkmaması gerekmektedir. Bu 79 milyon kaderi, birlik ve beraberliği de
buna bağlıdır.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum.
AYŞE
ACAR BAŞARAN (Batman) – Bak, bu anlattıklarınızdan sonra gidip yüzüne
bakamayacaksınız, bir daha seni almayacak yanına.
ÇAĞLAR
DEMİREL (Diyarbakır) – Kendinizi deşifre edin ya, kendinizi söyleyin yani
siyasi ayağınızı açıklayın.
AHMET
YILDIRIM (Muş) – Sayın Başkan, ben sadece kayıtlara girsin diye söylüyorum. 
Hiçbir
zaman onlarla aynı camide namaz bile kılmadık, hep mağdurları olduk Gülen
Cemaati’nin ama Allah bizi bir yapının gücü uğruna farklı kılıktan kılıklara sokmasın inşallah. (HDP sıralarından “amin” sesleri,
alkışlar)
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Şimdi, söz sırası Hükûmette.
Hükûmet
adına ilk söz, Başbakan Yardımcısı Sayın Veysi Kaynak’a aittir.
Buyurun
Sayın Kaynak. (AK PARTİ sıralarından alkışlar) 
BAŞBAKAN
YARDIMCISI VEYSİ KAYNAK (Kahramanmaraş) – Sayın Başkan, Türkiye Büyük Millet
Meclisinin çok değerli üyeleri; 2017 yılı bütçesi kapsamında Türkiye İnsan
Hakları ve Eşitlik Kurumu, Vakıflar Genel Müdürlüğü, Afet
ve Acil Durum Yönetimi Başkanlığı, Türk İşbirliği ve Koordinasyon Ajansı
Başkanlığı bütçeleri hususunda söz aldım. Konuşmama başlarken yüce heyetinizi
saygıyla selamlıyorum.
Ayrıca,
bugün El Bab’da şehit olan askerimize Rabb’imden rahmet diliyorum ve yaralılara
acil şifalar diliyorum.
Değerli
Başkanım, aslında sözlerime İnsan Hakları ve Eşitlik Kurumunun 2017 bütçesi
hakkında konuşarak başlayacaktım. Ancak bu konuşmaya başlamazdan önce hemen
hemen muhalefet partilerine mensup bütün milletvekili arkadaşlarımız AK
PARTİ’nin ve AK PARTİ hükûmetlerinin insan hakları alanındaki eksikliklerini
izah ettiler, anlattılar. Tabii ki içinde haklı eleştirileri vardı, bunlar
bizim için değerli ama ben sadece şunu göstermek istiyorum: AK PARTİ, daha
kuruluşunda, parti programında insan hakları alanına bu kadar yer vermiştir ve
insan hakları alanında yaptıklarını söyleyerek, konu başlıklarını söyleyerek sizleri
aydınlatma görevimi yerine getirmek istiyorum. 
Söylendi,
bir: “Türkiye İnsan Hakları ve Eşitlik Kurumu bağımsız değildir.” Türkiye İnsan
Hakları ve Eşitlik Kurumu bağımsızdır, idari ve mali özerkliğe sahiptir ve bir
kamu tüzel kişiliği hüviyetine sahiptir. Görev alanına giren konularda hiçbir
organ, makam, merci veya kişi Kuruma emir ve talimat veremez, tavsiye ve
telkinde bulunamaz. İnsan Hakları ve Eşitlik Kurulu, yüce Meclisin bu dönem
çıkarttığı yasayla çoğulculuğu esas almıştır. Kurul üyeleri, insan hakları
alanında çalışmalar yapan sivil toplum kuruluşları, sendikalar, sosyal ve
mesleki kuruluşlar, akademisyenler, avukatlar, görsel ve yazılı basın
mensupları ve alan uzmanlarının göstereceği adaylar veya üyelik başvurusu
yapanlar arasından seçilecektir. Üyelik başvurusuyla ilgili ilan 2 Mayıs 2016
tarihinde Resmî Gazete’de ilan edilmiştir ve İnsan Hakları ve Eşitlik Kurulunun
üyelerinin Bakanlar Kurulunun seçeceği üyelerin 7’si bu adaylar arasından
seçilecektir, 1 üye de YÖK’ün bildirdiği 2 aday arasından seçilecektir. Burada
sadece Sayın Cumhurbaşkanı 3 üyeyi kendisi belirleyecektir. Kanun, burada
birlikte düzenlediğimiz kanun bu imkânı Cumhurbaşkanına veriyor ve Hükûmete de
aslında o müracaatçılar arasından seçme görevi veriyor. 
İnsan
Hakları ve Eşitlik Kurumumuz bu yapıdayken AK PARTİ’nin insan hakları alanında
bu ülkeye kazandırdığı diğer kurumlara da bakmamız gerekir. Geçenlerde yüce
Meclisimiz Kamu Başdenetçiliği seçimini yaptı. Bakın, bizim Kamu Başdenetçimiz,
Türkiye Büyük Millet Meclisi tarafından seçildi ve bağımsız bir yapıya
sahiptir. Fransa’da Cumhurbaşkanı tarafından atanmaktadır kamu başdenetçisi ve
üyeler de bizzat kamu başdenetçisi tarafından seçilmektedir. İngiltere’de kurul
üyelerini ve kurul başkanını devlet bakanı atamaktadır. Hollanda’da Adalet ve
Güvenlik Bakanının teklifi ve Kraliyetin onayıyla hayatiyet kazanmaktadır.
Tabii, bir düzeltme yapmam gerekir, Fransa’yı ombudsmanlık olarak söyledim ama
diğer ülkeler insan hakları kurullarını ihtiva ediyor.
Almanya’da
2 üyesi Federal Meclis tarafından –ki bunların oy hakkı yok- diğer üyeler
kurumu finanse eden bakanlıklar, Adalet, Dışişleri, Kalkınma, Çalışma ve Sosyal
Güvenlik Bakanları tarafından seçilmektedir. İsveç’te “Eşitlik Ombudsmanı”
başlığı altında toplanmıştır ve hükûmet tarafından atanmaktadır. Üyeleri de
ombudsman tarafından atanmaktadır. 
Bir
defa İnsan Hakları ve Eşitlik Kurumumuzun, kurulumuz oluştuğunda kurulun ne
kadar çoğulcu bir yapıda ve tamamen adaylık usulüyle seçilen bir kurul olduğunu
hep birlikte göreceğiz. 
Ayrıca,
hükûmetlerimiz tarafından ve Meclisimiz tarafından insan haklarının korunması
ve geliştirilmesi alanında şu işler hep beraber hayata geçirildi: Bir defa, AK
PARTİ yola çıkarken “İşkenceye sıfır tolerans.” dedi. İşkenceyle ilgili
iddialar bugün de dile getirildi, özellikle cezaevinde işkence ve kötü muamele.
Değerli
arkadaşlar, bütçemizin geneli hususunda Hükûmetimiz adına konuşan Adalet
Bakanımız açık yüreklilikle ifade etti: “Yer söyleyin, mekân söyleyin, zaman
söyleyin ve bunun gereğini yapalım.”
DİRAYET
TAŞDEMİR (Ağrı) – Söyledik.
BAŞBAKAN
YARDIMCISI VEYSİ KAYNAK (Devamla) – Bakın, Türkiye olağanüstü hâl rejimine
rağmen hem Birleşmiş Milletler hem Avrupa Birliği İşkence ve Kötü Muameleyi
Önleme Komisyonunun denetimine kendisini açmıştır ve hem de 15 Temmuzdan sonra
bu heyetler ülkemizi ziyaret etmişler ve bu alanda, bu ziyaretler esnasında da
cezaevleri ziyaretlerini gerçekleştirmişlerdir.
Zannediyorum
dostlarımızın bekledikleri tablo karşılarına çıkmadı ki bir hususta bir rapor
yayımlamadılar. Zannediyorum onlar bir işkence görüntüsü bekliyorlardı,
işkenceye uğramış insan görüntüsü bekliyorlardı. AK PARTİ’nin iddialı olduğu en
önemli alanlardan biri budur, işkenceye asla tolerans göstermeyiz. Neden? Her
varlık değerlidir, insan da varlıkların en değerlisidir. Suçlu olabilir,
terörist olabilir, başka şey olabilir ama insan onuru her şeyin üstündedir. 
Bu
dönemde, 2010 yılında yapılan Anayasa değişikleriyle askerî yargının alanı
daraltılmıştır. 
Temel
haklara ilişkin uluslararası anlaşmaların iç hukuka üstünlüğünün kabulü 2004
yılında, Cumhuriyet Halk Partisi Grubuyla beraber, Anayasa’mıza girmiştir. 
Bilgi
edinme hakkı bu dönem hayata geçmiştir. 
Toplantı
ve gösteri hakkının kullanılması imkânlarının genişletilmesi bu dönem hayata
geçmiştir. 
Azınlıklara
ait cemaat vakıflarının -ki vakıflar alanında da değineceğim bu hususa- mülk
edinmelerinin kolaylaştırılması ve özgürlük alanlarının genişletilmesi bu
dönemde, AK PARTİ’li dönemde hayata geçmiştir. 
Anayasa
Mahkemesine bireysel başvuru hakkı…. İşte, aramızda değerli bir milletvekilimiz
var; Sayın Balbay, bu bireysel başvuru hakkının getirdiği imkânla cezaevinden
tahliye olmuştur ve diğer arkadaşlarımız. 
Yargısal
denetim kısıtlamalarının kaldırılması sağlanmıştır. 
Kamu
denetçiliği -az önce bahsettim- bu dönem hayata geçirilmiştir. 
Kamu
Düzeni ve Güvenliği Müsteşarlığı kurulmuştur. 
Orantısız
güç kullanımına ilişkin Ceza Kanunu’muzda düzenleme yapılmış ve cezası
artırılmıştır. 
Gözaltı
koşulları iyileştirilmiştir. Tabii ki 15 Temmuz darbe sürecinden sonra o
sebeple gözaltına alınanların gözaltı süreleri uzamıştır ama gözaltı
koşullarında negatif bir değişiklik olmamıştır. 
Birleşmiş
Milletler ve Avrupa Konseyi standartlarını karşılamayan cezaevlerimiz
kapatılmıştır. Meşhur Diyarbakır Cezaevini düşünün ya da hiçbir insani ihtiyacı
karşılayamayacağımız 8-10 kişilik, 15 kişilik ilçe cezaevlerini düşünün;
bunların artık hiçbiri yok. 
Cezaevlerinde
tutuklu ve hükümlülerin yakınlarıyla ana dillerinde görüşebilmelerinin önü
açılmıştır ki bu, görüştüğümüz tarihte önemli bir reform olarak algılanmıştır. 
Vatandaşlarımızın
kendi çocuklarına kendi arzu ettikleri isimleri vermelerinin önündeki engeller
AK PARTİ hükûmetleri ve Meclis tarafından ortadan kaldırılmıştır. 
Türkiye
İnsan Hakları ve Eşitlik Kurumu kurulmuştur. Önce 2012’de İnsan Hakları Kurumu,
2016’da İnsan Hakları ve Eşitlik Kurumu oluşturulmuştur. 
Kişisel
Verileri Koruma Kurulu bu dönem ilk defa hayata geçirilmiştir, Meclisimiz
tarafından 5 üyesi seçilmiştir.
Yine,
Kolluk Gözetim Komisyonu kurulması sağlanmıştır. Kolluğun iş ve işlemlerinin
gözetimi ve denetimi, orantısız güç ve hak ihlalleri bakımından gözetim ve
denetim altına almasını sağlayacak yasal düzenleme yapılmıştır.
Sendika
özgürlüğü genişletilmiştir. Uzun yargılamalardan kaynaklanan Avrupa İnsan
Hakları Mahkemesi önündeki derdest başvuruları çözmek için iç hukukumuzda
tazmin komisyonu kurulmuş, İnsan Hakları Tazminat Komisyonu, vatandaşlarımızın
mağduriyetlerini daha kısa sürede, Avrupa İnsan Hakları Mahkemesinde geçecek
süreden çok daha kısa sürede halleder hâle gelmiştir. 
İnsan
hakları konusundaki sorunları tek tek ele alarak belirli bir takvim içerisinde
çözmek için Avrupa İnsan Hakları Mahkemesi içtihatları çerçevesinde İnsan
Hakları İhlallerinin Önlenmesine İlişkin Eylem Planı hazırlanmış ve eylem planı
Bakanlar Kurulu kararı sonrası uygulamaya geçirilmiştir.
Ayrıca,
çok değerli milletvekilleri, ilgi duyanlar için söylüyorum: Türkiye’de ilk
defa, Adalet Bakanlığı, Avrupa İnsan Hakları Mahkemesi kararlarını sistematik
bir biçimde yayımlamaya başlamıştır; gerek hukukçular, avukatlar gerek yargı
camiası ve gerekse her bir birey bundan yararlansın… 
Resmî
dil olan Türkçenin yanında vatandaşlarımızın günlük hayatlarında geleneksel
olarak kullandıkları farklı dil ve lehçelerde de yayın yapılabilmesinin önü bu
dönemde açılmıştır bu yüce Meclisin verdiği bir kararla. İhtiyaç duyulan
yerlerde Türkçe bilmeyen vatandaşların kamu hizmetlerinden eksiksiz
yararlanmaları konusunda anlayış değişikliğine gidilerek idari birimler
tarafından Kürtçe tercüman istihdamı gibi kolaylıklar sağlanmıştır.
Çıkardığımızda çok büyük tartışmalara sebep olmuştu. Herkesin kendisini en iyi
ifade edebileceği dilde savunma imkânı getirilmiştir. 
Türkiye
Büyük Millet Meclisinde, kamuda, okullarda, üniversitelerde başörtüsü serbestîsi
fiilen sağlanmıştır; tabii, Meclisimizin tam bir ittifakı içerisinde. 
Siyasi
partilerimizin seçim çalışmalarında vatandaşlarımızın kullandıkları farklı dil
ve lehçelerde de onlara seslenmeleri mümkün hâle getirilmiştir. 
Kullanılması
yasak sayılan harflerin kullanımının önündeki yasaklar kaldırılmış, Kürtçe
yazışmalarda ve Kürtçe isimlerin kullanımındaki engeller de ortadan
kaldırılmıştır. 
Yerleşim
yerlerine eski adlarının yeniden verilmesinin önü açılmıştır. Bu çerçevede,
yerleşim yerlerinin birçoğunda isim değişiklikleri yapılmıştır. 
Devlet
televizyonu TRT aracılığıyla, TRT Şeş -halk arasındaki tabirle- Kürtçe bir
haber sitesi kurulmuştur. 
2010
yılında Anayasa’mızın 10’uncu maddesinde yapılan değişiklikle kadına yönelik ve
şehit, gazi ailelerine yönelik pozitif ayrımcılığın insan hakkı, eşitliğe
aykırı sayılamayacağı Anayasa’mıza dercedilmiştir. 
Ve
belli bir dönem hepimizin uygulamalarından şikâyet ettiği devlet güvenlik
mahkemeleri bu dönem kaldırılmıştır.
Değerli
arkadaşlar, elbette, mükemmele ulaştık dememiz mümkün değil ama bunlar, her
biri yapıldığı tarihte büyük tartışmalarla yapılabilmiştir ve bunlar şimdi
hayata geçirilmiştir ve toplumumuzun geniş kesimleri tarafından kabullenilmiş,
uygulamaya konulmuştur. 23’üncü Dönemde Türk Ceza Kanunu’nun 301’inci maddesi
değiştirilirken ne kadar zorlandığımızı, ne büyük tartışmalar olduğunu
hatırlıyorum; teklif, imza sahibi bendim onda. 
Bütün
bunlar sağlanmıştır, Allah’a hamdolsun. Bundan sonra da insan hakları alanında
nerede bir aksama, nerede bir eksiklik varsa AK PARTİ’nin görevi, ta kurulurken
programına yazdığı işleri gerçekleştirmektir, o, milletimize taahhüdümüzdür ve
onları yerine getireceğiz Allah’ın izniyle ve birlikte. 
Saygıdeğer
Milletvekilimiz Şenal Hanım Birleşmiş Milletler Medeni ve Siyasi Haklara
İlişkin Uluslararası Sözleşme’nin olağanüstü hâl sebebiyle belli maddelerine
derogasyon verdiğimizi ifade etti ve doğru söyledi. Ama şunu ifade edeyim:
Gerek Avrupa İnsan Hakları Sözleşmesi’nin 15’inci maddesi gerek bu bahsettiğim
Birleşmiş Milletler Medeni ve Siyasi Haklara İlişkin Uluslararası Sözleşme’nin
OHAL sebebiyle yükümlülüklerimizi azaltmaya izin veren 4’üncü maddesi 3 şeyi
yasaklıyor. Bütün diğer hususları belli bir süre askıya alabiliriz ama 3 husus
asla askıya alınamayacak husustur:
1)
İşkence ve kötü muamele; başka bir şey söylemeye gerek yok zaten.
2)
Öldürme.
3)
Angarya, kölelik.
Sözleşmenin
tamamını askıya alsak bile bu 3 hususta zaten sözleşmenin kendisi bir askıya
alınamama hükmü getirmiştir.
Bu
sebeple insan hakları konusu, bizim üzerinde durduğumuz, partimizde insan
hakları birimi oluşturduğumuz, Meclisimizde komisyonunu kurduğumuz bir alandır
ve bu alanda biz çok iddialıyız ama tekrar ediyorum: Her şey mükemmel değil,
eksiğimizi gediğimizi tamamlayacağız. 
İnsan
hakları hususunda son olarak şunu söylemek isterim: Demin başka bağlamda
konuşuldu; bu Meclis, bu Parlamento, milletin temsilcileri, millet iradesinin
tecelli ettiği yer 15 Temmuzda kendi savaş uçaklarımızla bombalandı. Grup
başkan vekillerimiz söylediler -ben o gece İstanbul’daydım, dolayısıyla
Ankara’da yoktum, gelemedim- hangi zor şartlarda buraya ulaşmak istediklerine
ilişkin haklı ifadelerde bulundular. Boğaz köprümüze tanklar, Genelkurmay
Başkanlığımıza toplar girdi. Hepsini yaşadık bunların, hep beraber yaşadık, canlı
yayında yaşadık. Bütün siyasetin, siyaset kurumunun, milletimizin ve
Cumhurbaşkanımızın kararlılığı, cesareti, Başbakanımızın serinkanlılığı ve
dirayetiyle, Allah’a hamdolsun, bunu atlattık. 
Ama
hak verin ki böyle büyük bir hadiseyi, olağanüstü hâlin bize verdiği hızlı ve
etkin mücadele imkânı olmadan telafi edemeyiz. Hep söyledik, olağanüstü hâlde
bizim amacımız asla millete olağanüstü hâl ilan etmek değil; olağanüstü hâli
biz devlete, devletin kurumlarına yönelik olarak ilan ettik ve devlet demokratik
devlet olmaktan asla sapmasın, bütün amacımız bu. 
Türkiye’de,
seyahat özgürlüğü, ticaret özgürlüğü, basın özgürlüğü, toplantı ve gösteri
yürüyüşleri özgürlüğü, siyaset özgürlüğü, aklınıza hangi alanda gelirse gelsin
bu özgürlükler, Allah’a hamdolsun, sonuna kadar kullanılmaktadır. Ama uzun
tutukluluk… Elbette ki uzun tutukluluk değil, uzun gözaltı süresi olarak
düzeltmemiz lazım. Yaklaşık 40 bin tutuklu var. Dört günlük tutuklama süresi
içerisinde -hukukçu arkadaşlarımız kahir ekseriyette- bu konunun sağlıklı bir
şekilde incelenmesi, soruşturulması, bir iddianameye bağlanması mümkün mü? O
sebeple, bir kısım uygulamalar elbette ki olacak. Olağanüstü hâl… Olağanüstü
hâl bir olağanüstü durumdan neşet etmiştir ve tabii ki bir kısım olağanüstü
tedbirler alınacaktır. 
Ben,
insan hakları alanında bunları söyledikten sonra bir hususu daha belirtmek
isterim: Hep söylendi, Plan Bütçe Komisyonunda da söylendi, İnsan Hakları
Kurumumuz neden kendisine verilen bütçeyi harcamadı? Değerli arkadaşlar, İnsan
Hakları Kurumumuzun kendisine verilen bütçeyi harcamamasının bir tane sebebi
var, kiralık bir binadan bir kamu binasına geçmesi. İnsan Hakları ve Eşitlik
Kurumumuz, henüz kurul oluşmasa da, yine, şikâyetleri almaya devam etmektedir,
Başkan Vekilinin görevi, bürokrasinin görevi devam etmektedir ve ilgili Bakan
aracılığıyla ilgili kurumlara insan hakları alanındaki ihlaller sorulmakta ve
alınan cevaplar ilgililere ulaştırılmaktadır.
Çok
değerli milletvekilleri, inşallah, önümüzdeki süreçte İnsan Hakları ve Eşitlik
Kurumumuzun teşkilinden sonra bu kurum ulusal insan hakları kurumu görevini,
işkence ve kötü muameleye karşı ulusal önleme mekanizması görevini,
ayrımcılıkla mücadele ve eşitlik kurumu görevini başarıyla yapmaya devam
edecektir. Kurumumuz için 150 kadro ihdas edilmiş, mülga İnsan Hakları
Kurumunun kadrosu 2 katına çıkartılmış ve kurumun personel sayısı
güçlendirilmiştir. Dolayısıyla, bu hususta asla karamsar bir tablo çizmemize
gerek yok. Türkiye, insan hakları alanında on dört yıldan beri büyük gelişmeler
sağlamış ve bu gelişmelerine devam edecektir. 
Bağlı
kuruluşlarımızdan bir diğeri Vakıflar Genel Müdürlüğü. Tabii, Vakıflar Genel
Müdürlüğümüzün işlerini de 4 ana başlıkta toplamamız mümkün; birincisi hayır
işleri, sonra hayrat, vakıf eserleri, sonra Vakıflar Genel Müdürlüğünün
uhdesinde bulunan akarlar ve sonra da bütün vakıfların iş ve işlemlerinin
denetlenmesi. Geçmişten bugüne kadar uzanan bir hayır yapma davranışının
kurumsallaşmış hâlidir vakıf. “İyilik” ve “yardımseverlik” kavramları şahsi bir
meziyet olmaktan çıkartılarak kurumsallaşmış bir yapı olarak günümüze kadar
taşınmıştır. Yüzlerce yıl önce kurulmuş ve yöneticisi kalmamış vakıflarımız
Vakıflar Genel Müdürlüğü kanalıyla faaliyetlerini sürdürmekte, amaçlarını
gerçekleştirmektedir. Bugün de nerede bir muhtaç varsa, nerede bir ihtiyaç
sahibi varsa vakıflarımız oradadır. Ülkemizde 52 bin mazbut, 265 mülhak, 4.976
yeni ve 167 cemaat vakfı bulunmaktadır. Bu vakıfların iş ve işlemleri,
denetimi, ecdat yadigârı vakıfların kültür varlıklarının bakımı, onarımı ve yaşatılması,
vakıfların vakfiyelerindeki amaçlarını gerçekleştirebilmesi için vakıflara ait
menkul ve gayrimenkulün en yüksek gelir getirici şekilde değerlendirilmesi özel
bütçeli bir kuruluş olan Vakıflar Genel Müdürlüğümüz tarafından başarıyla
yerine getirilmektedir.
2003-2016
yılları arasında, AK PARTİ hükûmetleri döneminde, il ve bölge ayrımı yapılmadan
yaklaşık 4.750 vakıf eserinin proje ve onarım çalışmaları tamamlanmıştır.
Hepimiz Türkiye’nin çeşitli bölgelerinden geliyoruz, bunları hepimiz biliriz. Erzurum
Çifte Minareli Medrese bizim bir kültür varlığımızdır. Tunceli Pertek Sağman
Köyü Camisi, Hatay Habib-i Neccar Camisi, İstanbul Eminönü Mısır Çarşısı, şu
anda restorasyonu devam eden, üç yüz yetmiş üç yıl sonra ilk kez kapsamlı bir
restorasyona alınan İstanbul Yeni Cami… Makedonya Manastır Haydar Kadı Camisi
yüz dört yıl sonra tekrar ibadete açılan bir camidir ve yüz dört yıl sonra ilk
defa orada ezan sesi tekrar semaya yükselmiştir. Bosna Hersek Gradişka Derviş
Hanım Medresesi, Kosova Cakova Hadım Süleyman Ağa Kütüphanesi… Bunların dışında
azınlık vakıflarımızın sahip olduğu taşınmazlardan Edirne Büyük Sinagogu
Avrupa’nın en büyük sinagogudur. Gaziantep Havrası, Edirnekapı Ayazağa Kilisesi
ve Diyarbakır Sur Ermeni Kilisesi, bunların da Vakıflar Genel Müdürlüğümüz
tarafından, bir kısmı Edirne’deki sinagog gibi bitirilmiş ve ibadete
açılmıştır, bir kısmının da restorasyonu devam etmektedir.
Değerli
milletvekilleri, vakıflarımızın ayrıca hayır işleri var. Vakıflar Genel
Müdürlüğümüz her ay 15 kalemden oluşan kuru gıda paketlerini 81 ilde 20.315
ihtiyaç sahibine ulaştırmaktadır. Vakıflar Genel Müdürlüğümüz, ortaöğrenim ve
yükseköğrenim öğrencilerine burslar vermektedir ve Türkiye kamuoyunun çok iyi
bilmediği bir husus, yüzde 40’tan fazla engeli olan, hiçbir sosyal güvencesi
olmayan ve kendisinin geçimini temin edecek bir mal varlığına sahip olmayan
bütün herkesin, kendisi ve yetim çocukları için aylık 584 lira hayır yardımında
bulunmaktadır. Bu meselenin, Türkiye kamuoyumuz tarafından yeterince bilinmediğini
düşünüyorum.
ÖMER
FETHİ GÜRER (Niğde) – Kaç kişi?
BAŞBAKAN
YARDIMCISI VEYSİ KAYNAK (Devamla) - Şu anda ulaştığımız sayı 3.800
civarındadır; o sebeple diyorum çok az diye. Yani, hiçbir sosyal güvencesi
olmayacak, yüzde 40’tan fazla engeli olacak, mal varlığı olmayacak. 
Çok
değerli arkadaşlar, tabii, vakıflarımızın yaptığı, anlatacağımız daha birçok
hizmetler var, eserler var. Sadece taşınmaz kültür varlıklarımıza değil diğer
kültür varlıklarımıza yönelik de tarihî değeri haiz olan ve bizim kültürümüzü,
tarihimizi aydınlatacak hususlarda da birçok kapsamlı çalışmaları var. Bunların
arasında, vakıflara ait vakfiye, berat, hüccet, ferman gibi bütün belgelerin
vakıf medeniyetimizin arşivini oluşturmasından hareketle, bunların yeni baştan
tarandığını, arşivlendiğini ve kullanıcıların hizmetine sunulduğunu ifade
etmeliyim. Vakıf Müzesinden, Halı Müzesinden, bütün bunlara… Hakikaten vaktim
olağanüstü sınırlı, daha iki kurumumuz var ama şunu ifade etmeden
geçemeyeceğim: Vakıflarımız, ecdadımızın şanlı tarihinin emaneti olan bütün bu
eserlere sahip çıkmaya bu dönemde devam edecektir yurt içinde ve yurt dışında
çünkü Balkan coğrafyasında da önemli vakıf eserlerimiz var.
Çok
değerli milletvekilleri, Vakıflar Genel Müdürlüğünün bir kısım projelerini
anlatmış olarak AFAD Başkanlığı konusuna geçmek istiyorum. Aslında, AFAD
Başkanlığımızı, onu da yine afetlere hazırlık çalışmaları, afet sonrası
kurtarma çalışmaları ve 2011 yılından sonra Türkiye'de oluşan mülteciler
meselesi olarak özetlememiz mümkün. 
Değerli
milletvekilleri, afetlere hazırlık bakımından Türkiye Afet Müdahale Planı; bu
plan hazırlanmış, yönetmeliği hazırlanmış ve Bakanlar Kurulu kararıyla
yayımlanmıştır. Bütün Türkiye'de bütün illerin afet müdahale planları hazırdır.
Yine hazırlık ve müdahale kapsamında bir kısım projeler, afet yönetim ve karar
destek sistemi, afet geçici kent yönetim sistemi, elektronik yardım dağıtım
sistemi, mekânsal bilgi sistemi, olay komuta sistemi gibi afet sonrası
iyileştirme aşamalarının koordinesini de sağlayacak yazılımlar ve programlar
hazırlanmıştır. Kesintisiz ve güvenli haberleşme sistemi, kablolu, GSM ve her
türlü haberleşmeyi sağlayacak, ses ve veri haberleşmesini sağlayacak bir
altyapı oluşturmaya başladık. Ayrıca, AFAD Veri Merkezi, afet anında
kullanılacak Türkiye Afet ve Acil Durumlar Yönetimi Organizasyon Merkezi gibi
bu alanda yürüttüğümüz çok önemli çalışmalar var. 
Hazırlık
ve müdahale bağlamında ayrıca şunu ifade etmem gerekir: Haber kaynağımız olan
kurumlardan yani Genelkurmay Başkanlığı ya da ilgili diğer kurumlardan
alacağımız ihbarlar neticesinde kimyasal, biyolojik, radyolojik ve nükleer yani
“KBRN” diye kısaltılan tehdit ve tehlikelere karşı da AFAD hazırdır.
Çok
değerli milletvekilleri, aslında 2016 yılında Türkiye'de sel baskını, fırtına,
yaralı tahliyesi, boğulma, kayıp gibi toplam 978 afet ve acil durum olayı
meydana gelmiştir. Bu olaylara 4.314 personelle müdahale edilmiş, 3.832
insanımız bu afetlerden sağ olarak kurtarılmış, maalesef 620 vatandaşımızın da
cenazelerine ulaşılarak ailelerine teslim edilmiştir. 
(Mikrofon
otomatik cihaz tarafından kapatıldı)
BAŞBAKAN
YARDIMCISI VEYSİ KAYNAK (Devamla) – Bir on dakika Sayın Bakanım, alabilir
miyim. 
BAŞKAN
– Tamamlayın isterseniz. 
BAŞBAKAN
YARDIMCISI VEYSİ KAYNAK (Devamla) – Değerli arkadaşlar, şimdi, bu afet hususunda
şunu söyleyip bu konuyu bitireceğim: Haklı eleştiriler dinledik. Türkiye
afetlerden sonra arama kurtarma çalışmalarına gidiyor, çok başarılı-az
başarılı, bu tartışmaya girmeden, Türkiye’de ilk defa, afet riskini
önceleyecek, afetler olmazdan önce tedbirler alınabilecek bir sistem üzerinde
çalışıyoruz. Birkaç aydan beri çalıştığımız çerçevede, Orman ve Su İşleri
Bakanlığımız, Devlet Su İşleri Genel Müdürlüğümüz, MTA, Karayolları gibi paydaş
kuruluşlarla afetler olmadan hangi tedbirleri alırız; bu hususta somut
neticeyi, sel, taşkın ve heyelan tehlikesine karşı Orman ve Su İşleri
Bakanımızla Rize’de yaptığımız bir sempozyumla hayata geçirdik. Bundan sonra
AFAD teşkilatımız, ilgili paydaş kuruluşlarla risk oluşturacak yerleri
belirleyecek, bu yerlerle ilgili gerek ikaz alarm sistemlerini hayata geçirecek
gerekse afet olmazdan önce bu riski oluşturan hususlar ortadan kaldırılabilir
hususlarsa bunların tamamını hayata geçirecektir. 
Çok
değerli milletvekilleri, tabii, AFAD’ın -söyledim- 2011 yılından beri önemli
bir yükü de ülkemize sığınan mültecilerle ilgilidir. Çok çeşitli eleştiriler
dinledik. Önce şunu ortaya koymamız gerekir: Bu insanları Suriye’den kim
gönderdi? Bu insanların tepesine, kendi evlerinde, kendi şehirlerinde,
köylerinde o insanların tepesine bombaları kim attı? Ortada bir insanlık dramı
vardı, Türkiye bu meseleyi bir insanlık meselesi olarak görmüş ve açık kapı
politikası uygulamıştır. Hem de öyle bir açık kapı ki asla kimsenin ırkına,
diline, dinine, cinsine bakmadan Arap, Kürt, Türkmen, Ezidi, bunların tamamına
kapılarımızı açtık. 2 milyon 753 bin Suriyeli topraklarımızda. Evet, bunun
yaklaşık yüzde 10’unu kamplarımızda barındırıyoruz ama dünyada hiç kimse asla
şunu söyleyemez: Kamp dışında yaşayan Suriyelilerden şunlar, insanlık onurunu
zedeleyici şu muameleye tutuluyor. Hiç sokaklarımızda, köprü altlarında,
parklarda yatan Suriyeli görüntüsü hatırlıyor musunuz ya da çöplerden ekmek
arayan? Bizim milletimiz ensar bilinciyle bu insanları sahiplenmiştir. 
Kamplarımızda
yaşayan ve kamp dışında yaşayan mültecilere yönelik olarak 21 milyona yakın
poliklinik muayene yapmışız, 900 bin cerrahi müdahale yapmışız, 180 binden
fazla Suriyeli çocuk bizim topraklarımızda hayata gözlerini açmış, eğitim
çağındaki 900 binden fazla çocuğun 510 binini bu sene eğitim şemsiyesi altına
almışız. Bu hususta asıl düşünmesi gerekenler biz değil, kendisini medeni
dünyanın temsilcisi sayanlardır. 
Yakında
haberini gördük; Almanya’da kendi göz zevklerini bozmasın diye, daha varlıklı
bir kesimin oturduğu semte yönelik olarak 160 mülteci ile onların arasına yeni
bir utanç duvarı inşa edildiği haberini görüyoruz, Avrupa’nın çeşitli
ülkelerinde jiletli tel örgüler görüyoruz, bozuk para atılıp şınav çektirilen
mülteci kadınları görüyoruz ve dünya bu hususta iki elini başına alıp
düşünmelidir.
İkinci
Dünya Savaşı’ndan beri en büyük yerinden edilme yaşanıyor bütün dünyada. 60
milyon insan evinden, yerinden, köyünden uzakta. En büyük mülteci harekâtı,
İkinci Dünya Savaşı’ndan beri, şu son dört beş yılda yaşanıyor.
Ama
şunu söylemek isterim; çok slogan sevmemekle beraber özetle şunu
söyleyebilirim: Bu insanlar, mülteciler savaştan kaçıyor, ölümden kaçıyor,
açlıktan kaçıyor; zengin ülkeler de mültecilerden kaçıyor. Fert başına geliri
45 bin dolar olan İngiltere’de sadece 9 bin mülteci varken dünyanın fert başına
geliri en az olan ülkelerden Lübnan’da 1 milyondan fazla mülteci var. Dünyanın
en büyük coğrafyasına sahip Yeni Zelanda’da yüzlerle ifade edilen mülteci
varken Ürdün’de 600 bin mülteci var ve 300 mülteci almak için referandum yapma
ayıbını işlemiştir modern dünya, medeni dünya. 
Mülteciler
hususunda, biz, asla mültecileri bir pazarlık konusu yapmayız, yapmadık da. 18
Martta Başbakanımız Sayın Davutoğlu tarafından Avrupa Birliğiyle bir mutabakata
varıldı biliyorsunuz. İzinsiz Yunan adalarına, Türkiye üzerinden Batı’ya geçen
her 1 mülteciye karşı -biz onu Türkiye’ye iade alacaktık- 1 tane yasal
mülteciyi gönderecektik. Bu plan işlemektedir hâlen ama bu, 3 aşamalıydı
dediğim gibi: Geri kabul anlaşması, vatandaşlarımız için vizesiz seyahat ve
Avrupa Birliğiyle müzakerelerin yürütülmesiydi. Bildiğiniz gibi bir fasıl
açtılar ama verdikleri söze rağmen, vizesiz Avrupa’yı yani Avrupa’da bizim
vatandaşlarımızın serbest dolaşmasının önünü kapattılar. 
Bir
de tabii ki 3 milyarlık bir mali yardım sözleri vardı. 3 milyarlık mali
yardımla ilgili herhangi bir duraklama ve kesinti yoktur. İçimizde bu hususu
iyi bilen maliyeci arkadaşlarımız, maliyeci vekillerimiz var,
milletvekillerimiz var. Bu 3 milyarlık yardımın hangi sektörlere harcanacağı
belirlenmiş vaziyettedir: Eğitim, sağlık belgelerimizin altyapısının
güçlendirilmesi ve Göç İdaresi gibi bir kısım idarelerimizin kurumsal
yapılarının güçlendirilmesi. Bundan on beş gün önce sorsaydınız “Bu hususta
bize henüz önemli bir para gelmedi.” derdim ama on beş günden beri 90 milyon
avro Millî Eğitim Bakanlığımıza, 120 milyon avro Sağlık Bakanlığımıza, 12
milyon avro Göç İdaremize ve en son Dünya Gıda Programı üzerinden gönderilecek
şekilde, Kızılay tarafından kamp dışındaki mültecilerin günlük yaşamlarında
harcamak üzere de 262 milyon avro serbest bırakılmıştır. Şu anda diğer
projelerin sözleşmeleri, proje tespitleri süreci devam etmektedir ama Avrupa
Birliğinin bu hususta çıkardığı en büyük zorluk bu paraların Avrupa Birliğinin
kendi sivil toplum kuruluşları vasıtasıyla harcanmasını istemesidir. Bizim
söylemimiz de şudur: “Türkiye bir çadır devleti değil, Türkiye güçlü bir
devlettir. Türkiye kendi kurumları olan bir devlettir, Türkiye’nin bu paraları
harcamaya gücü de yeter imkânı da yeter. Eğer mevzuatımızda bir kısım
değişiklikler istiyorsanız da bunu müzakere etmeye varız.”
Dolayısıyla,
çok değerli milletvekilleri, maalesef o sözü duydum, asla mülteciler bizim için
bir pazarlık unsuru değildir. İnsanın pazarlığı olur mu? Bunun 1 milyon 200
bini kadın, söyledim, 900 binden fazlası eğitim çağında çocuk, bunları nasıl
pazarlık konusu yapabiliriz? Bu bizi insanlığımızdan utandırır ve bütün
mevcudiyetimle temin ederim ki biz DEAŞ’la çatışırken, dünyada da DEAŞ’la en
etkin mücadeleyi sürdürürken -Fırat Kalkanı operasyonundan bahsediyorum- asla
bize “Kamplarda IŞİD’çiler barındırılıyor, onlara eğitim veriliyor.” denmesin.
Bu büyük bir iftira olur, büyük bir bühtan olur. DEAŞ’la tek somut mücadeleyi
Türkiye Cumhuriyeti göstermektedir. 
Fırat
Kalkanı operasyonu, yüz günü geçmiştir bildiğiniz gibi. Kurban Bayramı’ndan
önce Gaziantep’te canlı bomba yeleği giydirilmiş bir çocuğumuzun patlatılması
ve 56 kişinin maalesef ölmesiyle, onun arkasından başladığımız operasyon, Fırat
Kalkanı operasyonu Türk Silahlı Kuvvetlerinin desteğiyle Özgür Suriye Ordusu
tarafından yürütülmektedir. 
Çok
değerli milletvekilleri, bizim hiç kimsenin toprağında gözümüz yok. Bizim 786
bin kilometrekare toprağımız bizim için yeter. Biz 786 bin kilometrekare
toprağımızda müreffeh yaşamak istiyoruz, demokratik bir ülkede yaşamak
istiyoruz, insan hakları ve özgürlüklerinin sonuna kadar kullanıldığı bir
ülkede yaşamak istiyoruz ama Fırat Kalkanı’nın asla bir işgal ya da bir ilhak
olarak düşünülmeden, Türkiye’ye, Türkiye’mize terörist geçişinin ve terör
ihracının merkezi olan Suriye’nin devlet otoritesi kalmamış topraklarından,
bunların önlenmesi için yapıldığını kabul etmemiz gerekir. 
BAŞKAN
– Sayın Bakanım, her konuşmanız diğer Sayın Başbakan Yardımcımızın
konuşmasından süre kısmasına neden oluyor. 
BAŞBAKAN
YARDIMCISI VEYSİ KAYNAK (Devamla) – Bitiriyorum efendim. 
Yüz
günü geçen operasyonlar neticesinde sevinerek, gururla şunu söyleyebiliriz: Yüz
günden beri Suriye üzerinden Türkiye’ye ne bir izinsiz geçiş ne bir terörist
geçiş olmamıştır. Fırat Kalkanı operasyonu amacına uygun, çok doğru bir
düzlemde yürüyordur. 
Tabii,
bana bağlı kuruluşlar arasında TİKA da var. TİKA’nın neler yaptığını anlatmak
için aslında ben şunları göstermek istiyorum: Bu, TİKA’nın, Türk İşbirliği ve
Koordinasyon Ajansının 2015 yılında dünyada 150 ülkede, çeşitli ülkelerde
gerçekleştirdiği projelerin başlıkları. Bu da 2016 yılında gerçekleştirdikleri
ve bu da hâlen devam edenler. Şimdi, düşünün, 2015 kesin hesabını ve 2017
bütçesini görüşüyoruz. Ben sadece şunları okumaya kalkışsam zannediyorum kırk
dakika değil, belki kırk saat konuşmam gerekirdi. Dolayısıyla, Türk İşbirliği
ve Koordinasyon Ajansı ülkemizin yüz akı kuruluşlarından biridir. Bütün dünyada
bizim bayrağımızı şerefle dalgalandırmaktadır. Uganda’ya gittiğimizde Sayın
Cumhurbaşkanımızla -TİKA’nın kalkınma programı yaptığı bir ülkedir- Uganda’da
yerli halkın Türkiye Cumhuriyeti bayrağına olan sevgisini görmenizi isterdim.
Nerede bir muhtaç varsa, nerede bir ihtiyaç sahibi varsa, nerede “aman” diyen
varsa Türkiye AFAD’ıyla, TİKA’sıyla, Türk Kızılayıyla orada olacaktır, olmaya
devam edecektir.
Süremi
aştım, saygıdeğer Başbakan Yardımcımızdan af diliyorum ama hakikaten kapsamlı
konular. İnşallah, daha başka bir zeminde bunlara da, hem yapılan eleştirilere
hem sorulara cevap vermeyi de arzu ediyorum. 
Bütün
heyetinizi, bütün Meclisimizi saygıyla selamlıyorum efendim. (AK PARTİ
sıralarından alkışlar) 
BAŞKAN
– Teşekkür ediyorum Sayın Kaynak.
GARO
PAYLAN (İstanbul) – Sayın Başkan, İç Tüzük 60’a göre bir dakikalık söz istiyorum.
BAŞKAN
– Bir saniye…
Kırk
üç dakika oldu Sayın Kaynak’ın toplam -bunu bir yere not edelim- geriye otuz
yedi dakika kalıyor Sayın Tuğrul Türkeş’in. 
Buyurun
Sayın Paylan.
GARO
PAYLAN (İstanbul) – Açıklamada bulunmak istiyorum bir dakika.
BAŞKAN
– Buyurun, yerinizden…
Sisteme
girdiniz mi?
GARO
PAYLAN (İstanbul) – Evet.
BAŞKAN
– Bir dakika 60’a göre söz veriyorum.
Sayın
Türkeş, bir dakika…
Buyurun
Sayın Paylan.
V.- AÇIKLAMALAR (Devam)
26.- İstanbul Milletvekili Garo
Paylan’ın, altı yıldır azınlık vakıflarında seçim yapılamadığına ve bir an önce
seçim yönetmeliği düzenlenmesi gerektiğine ilişkin açıklaması
GARO
PAYLAN (İstanbul) – Teşekkür ederim Sayın Başkan.
Sayın
Bakan, azınlık vakıflarından bahsettiniz. Teşekkür ederim hizmetleriniz için,
çok önemli ama azınlık vakıflarımızın en büyük sorunu -siz de çok iyi
biliyorsunuz- altı yıldır azınlık vakıfları seçim yapamıyor. 167 vakıf
yönetimlerini yenilemeyi bekliyor ama altı yıldır seçim yönetmeliği askıya
alındı ve yönetmelik yenilenmedi. Bununla ilgili önerilerimizi defalarca Sayın
Genel Müdür Adnan Bey’e ilettik. Adnan Bey’in de ifadesi şu: “Biz siyasi
iradeden bir işaret bekliyoruz.” Ama o işaret neden gelmiyor? Biz ivedilikle bu
seçimlerimizi yenilemeliyiz. Vakıflarımız işlemiyor. Pek çok vakfımız yönetici
eksikliğinden dolayı kayyum aşamasına gelmiş durumda. Sizden ricamız,
ivedilikle bu vakıf seçim yönetmeliğinin ilan edilmesi ve daha sonra daha makro
adımları da atabiliriz. Biliyorsunuz, vakıfların statüsü anlamında,
patrikhanenin statüsü anlamında sıkıntılarımız var, ivedi adım rica ediyoruz.
BAŞKAN
– Teşekkür ediyorum. 
BAŞBAKAN
YARDIMCISI VEYSİ KAYNAK (Kahramanmaraş) – Seçimler yakın diyorum inşallah.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Şimdi, Hükûmet adına söz sırası Başbakan Yardımcısı Sayın Tuğrul Türkeş’te.
Buyurun
Sayın Türkeş. (AK PARTİ sıralarından alkışlar)
Size
kalan süre otuz yedi dakikadır.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, değerli
milletvekilleri; Bakanlığım ve bağlı kuruluşların 2017 Yılı Bütçe Kanunu
Tasarısı’yla ilgili huzurlarınızdayım. Hepinizi saygıyla selamlıyorum.
Hepinizin
de çok iyi bildiği gibi bütçe görüşmeleri hem önümüzdeki bir yılın planlaması
hem de geçmiş bir yılın muhasebesinin yapıldığı görüşmelerdir. Huzurlarınızda
Bakanlığıma bağlı kurum ve kuruluşların önümüzdeki yıla ilişkin hedeflerini
anlatırken geçtiğimiz yıla ilişkin bilgileri de vermek istiyorum.
Bu
arada, tabii, bugün El Bab’ta şehit düşen kahraman Türk Silahlı Kuvvetleri
mensuplarına Allah’tan rahmet diliyorum.
Bu
arada, Nutuk’un orijinalinin, ilk baskısının yani Osmanlıca veya eski Türkçe
yazımının tıpkı basımı prestij kitap olarak hazırlanmıştır Atatürk Kültür, Dil
ve Tarih Yüksek Kurumu tarafından; bütün grup başkanlıklarına birer adet hediye
ediyoruz.
KADİM
DURMAZ (Tokat) – Sayın Bakanım, tüm üyelere olsun birer tane.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Tabii, Latin alfabesinde olanını
bildiğinizi ve sizde var olduğunu umuyorum. Yani, Nutuk’un herhâlde bugünkü
Türkçesi vardır…
ÖZGÜR
ÖZEL (Manisa) – Var.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – …ve okumuşsunuzdur ama bunu güzel
bir anı olarak…
ÖZGÜR
ÖZEL (Manisa) – Hep burada burada bir de Sayın Bakanım.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Tamam, çok güzel işte.
ÖZGÜR
ÖZEL (Manisa) – Burada değil de bizim, burada.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Öyle de olması lazım.
ERKAN
AKÇAY (Manisa) – Orada da yetmiyor, bir de burada da olacak.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, çok kıymetli
milletvekilleri, tabii benim Bakanlığımın kapsamında Atatürk Kültür, Dil ve
Tarih Yüksek Kurumu olduğu gibi, Yurtdışı Türkler olduğu gibi, bir de bir iki
arkadaşımızın da sağ olsun arada atıfta bulunduğu, biraz duruşuma, fiziki
yapıma da latife ettikleri diğer konularım da var. Uygun bulunursa tümü
üzerinde Meclisi bilgilendirmek istiyorum. 
Bakanlığım
bünyesinde, Cumhuriyetin 100’üncü yılının anma hazırlıkları ve anma programı
vardır, Medeniyetler İttifakı vardır; Kıbrıs konusu benim Bakanlığımın,
Başbakan Yardımcılığı bünyesindedir, ekonomik programları, yardımları;
yatırımları; onun haricinde de bildiğiniz bütçedeki konular. 
Tabii,
bunlara geçmeden, sabah beri bu konularda konuşan kıymetli milletvekillerini
dinleyerek şöyle bir şey aklıma geldi: Bir genel ufuk turundan buraya gitmemiz
gerektiğini düşünüyorum. 
“Bizim
milletimiz derin bir maziye maliktir. Bu düşünce bizi elbette altı yüz yıllık
Osmanlı Türklüğünden, Selçuklu Türklerine ve ondan evvel bu devirlerin her
birine eşit olan Türk devletlerine kavuşturur.” demiş rahmetli Gazi Mustafa
Kemal Atatürk. Şimdi, Atatürk Dil ve Tarih Kurumuyla ilgili konuşma yapan
kıymetli milletvekillerimize bunu bir hatırlatma ihtiyacı hissettim. 
Değerli
milletvekilleri, Türkler yazılı tarih boyunca var olan bir millettir yani 2 bin
500 yıllık bir tarih var kayıt altında olan, bunun her döneminde Türk
devletleri olmuş, olagelmiş değişik isimler altında; biz kendimizi “Türk” diye
tanımlamamışız, genelde bizim dışımızdaki yapılar bizleri “Türk” diye tarif
ediyor ama tarih boyu, baktığımızda, varız. Bunu söylememizin sebebi, bugünkü
Türkiye Cumhuriyeti devletinin önemini anlamak ve ona göre bunun vurgusunu
yapmaktır. 
200’ün
üzerinde kurulmuş devlet var irili ufaklı, 200’ün üzerinde. Bunların 16’sı
büyük imparatorluk olmuş, büyük devlet olmuş ve yüz yılı aşan ömürleri olmuş.
Kritik eşik yüz ila yüz yirmi yıl Türk devletlerinde. Ondan sonra o günün
konjonktürlerine, şartlarına göre birtakım talihsizliklerle karşılaşmışlar.
Türkçe,
güzel Türkçemiz, bir iki milletvekilimiz değindi ama tam altını çizmekte fayda
var, bugün dünyada yaygın kullanılan 5’inci dil ailesidir; ilk 10’dadır bir
milletvekilimizin dediği gibi ama 5’incidir. Yani bugün dünya üzerinde Türkçeyi
doğru ve güzel bildiğiniz takdirde 300 milyonun üzerinde insanla bütün dünya
coğrafyasında iletişim kurma imkânınız vardır, hakkınız vardır. Bu dilin de
böyle kıymetli bir dil olduğunu hatırlatmakta fayda var diye düşünüyorum.
Az
önce, tarihte kurulmuş olan, tarih boyu var olan 200 devlete atıfta bulunmamın
sebebi de, bugün cumhuriyetin kuruluşunun 100’üncü yılına yedi yıl varken niye
100’üncü yıl kutlamaları, anmaları bizim için önemlidir, bu konudaki
çalışmaları niye önemsiyoruz ve değer veriyoruz, buna değinmek için söylüyorum.

Bakanlığım
uhdesinde bulunan 100’üncü yıl etkinlikleri kapsamında en önemli madde
cumhuriyetimizin 100’üncü yılına ilişkin etkinliklerin planlanması ve
koordinasyonudur. Amacımız, cumhuriyetin kuruluş sürecinde yaşanan olayları ve
etkenlerini yeniden ele almak, anlamak ve anmaktır. Bunu yaparken öncelikle
tarihimizin bu dilimine ait yeni kaynakları bilimsel araştırmalara açmak ve bu
çalışmaları teşvik etmek istiyoruz. 
Diğer
taraftan, tarih bilincini harekete geçirerek ülkemiz için oldukça geciken yerel
tarih çalışmalarını başlatarak yerel tarih müzelerinin hayata geçirilmesini,
soyut olmayan kültürel varlıklarımızın tanımındaki zenginliklerimizin kayda
alınmasını sağlamak için çalışıyoruz. Bu sayede bir taraftan her kentin tarih
hafızasını oluştururken diğer yandan da o kentte yaşayan insanlara tarih
bilinci aşılamaya çalışacağız. İlelebet var olmasını arzu ettiğimiz Türkiye
Cumhuriyeti de bir asrını 2023’te tamamlayacaktır. Bu bilinçle, 100’üncü yıl
kutlamalarımıza vatandaşlarımızı bir tarih bilinci içinde götürmek, gelecek
nesillere yeni bir asır perspektifi sunmak istiyoruz. Bunun için, zihinsel algı
anlamında daha çok açık ve hafızalarımızı yenileme olarak daha uygun bir
dönemdeyiz. Bugüne kadar cumhuriyetin kuruluş süreçlerini yani Osmanlı
İmparatorluğu’nun küresel siyaset simsarları tarafından yıkılışa götürülüşünü,
işgalleri ve antlaşma dayatmalarını tarih kitaplarında okuduk. Bu okumalarımız,
sadece bize sunulanlar çerçevesindeydi oysa günümüz dünyasının iletişim ve
teknoloji imkânları bize daha fazla bilgi kaynağı sunmaktadır. Yine günümüz
dünyasında, Türkiye’sinde yaşananlar bize olayları anlayacak, yorumlayacak yeni
bakış açıları sunmaktadır.
Evet,
sürem kısıtlı olduğu için, bu konuda daha çok söylemek istediğim var ama,
sadece kısaca şunu arz edeyim: Bu yeni dönemde… Geçenlerde bir ara -bizim Türk
siyasetinin arada bir gelip takıldığı kısır tartışmalar vardır- Onuncu Yıl
Marşı’yla ilgili tartışmalara seyirci olduk. Değerli milletvekilleri, Onuncu
Yıl Marşı fevkalade kıymetli bir marştır, ama adı üzerinde Onuncu Yıl
Marşı’dır. Cumhuriyetin 100’üncü yılına ulaştığımız bu dönemlerde, bu marşı
söylemek isteyenler memnuniyetle söylerler, hatta bizim de bulunduğumuz
ortamlarda önümüze geldiğinde biz de iştirak ediyoruz…
BARIŞ
YARKADAŞ (İstanbul) – Ama il millî eğitim müdürü sizin gibi düşünmüyor Sayın
Bakan. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – …ama söylemek istediğim şu ki
cumhuriyetin 100’üncü yılındaki çalışmalarda bir marş arayışı içinde değiliz.
21’inci yüzyıl sivil bir yüzyıldır ve muhtemelen cumhuriyetin 100’üncü yılını
coşkulu bir türkü, şarkı, bunlar zaman içinde ilan edilecek olan yarışmalarla
yapılacaktır…
KAZIM
ARSLAN (Denizli) – Sayın Bakan, marşları kaldırıyorsunuz, niye marş
koyacaksınız ki? Marşları kaldırıyorsunuz zaten.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – …ama 100’üncü yılın şimdiden
müjdesini veriyorum ki inşallah bir marşı olmayacak, şarkıları türküleri
olacak. 
Şimdi,
süreyi etkin kullanmak bakımından, bir diğer konu, bizim uhdemizde olan
Medeniyetler İttifakı konusudur. Bu iç politikamızın gündemini çok işgal
etmiyor, biliyorum, ama bilinmesinde fayda var diye bilgi arz etmek istiyorum
bu konuda. 
Bunu,
bir kere dinler arası hoşgörü meselesiyle karıştırmamanızı rica ediyorum, çünkü
bugüne kadar muhatap olduğumuz dinler arası hoşgörü, genelde biz Müslümanların
yaptığı veyahut biz Müslümanlar adına bir grubun yapmaya kalktığı ve
gayrimüslimleri iftarımıza davet etmekle sınırlı kalan bir çalışmaydı. Tabii ki
diğer inançlara mensup insanların iftarlarımıza, bizim için kutsallarımıza, önemli
günlerimize iştirak etmesinde bir sakınca yoktur, ama oruç tutmayan papaz
efendi ile hahamı iftarımıza davet ettiğimizde, asgaride de bunun karşılığında
onların da birtakım kutsal günlerinde bu dinler arası hoşgörü girişiminin
uzantısı olarak, biz Müslümanlara karşı da aynı jestlerin, aynısı olmasa bile
hiç olmazsa bunu andıracak taltiflerin yapılmasını beklerdik ama bugüne kadar
görmedik. Görmediğimiz de ayrı bir mesele ama bu Medeniyetler İttifakı zaman
zaman her siyasi partinin görüşüne göre, şuradan itibaren herkesin farklı
yorumladığı bir konudur. Onun için bu konuda çok kısa bilgi arz edeceğim.
Medeniyetler
İttifakı, İspanya Başbakanı Zapatero’nun teklifi üzerine, o dönemde Başbakanlık
görevi yürüten Sayın Cumhurbaşkanımız Recep Tayyip Erdoğan ile Zapatero
tarafından 2005 yılında başlatılmıştır. Birleşmiş Milletler tarafından da
benimsenen girişim, Müslüman ve Batılı toplumlar arasında şüphe, korku,
kutuplaşma gibi olumsuzlukları ortadan kaldırmayı, aşırı uçlarca istismarı
engellemeyi hedeflemektedir. Medeniyetler İttifakıyla, kültürler arası
karşılıklı saygı yoluyla, radikalleşmeye karşı çıkılmıştır. Girişim, tüm
toplumların kalkınma, güvenlik, çevre ve refah konularında birbirlerine bağımlı
oldukları hususunu esas almakta ve öncelikle ön yargı, yanlış algılama ve
kutuplaşmayla mücadele için ortak siyasi bir irade oluşturmayı hedeflemektedir.
Başlatıldığı günden bu yana artan bir görünürlük kazanan girişim, bugün,
kültürler ve dinler arası diyalog bağlamında önde gelen bir proje konumuna
ulaşmıştır. 
Bugün
Medeniyetler İttifakı bağlamında Birleşmiş Milletler çatısı altında oluşturulan
Dostlar Grubunun üye ülke sayısı 145’tir. Küresel çapta gösterilen bu ilgi,
Medeniyetler İttifakı girişimine olan ihtiyacın da bir göstergesidir. 2008
yılında Madrid’de başlayan Medeniyetler İttifakı Forumu ise 2009 yılında
İstanbul’da gerçekleştirilmiş, sonrasında Rio, Doha, Viyana, Bali forumlarıyla
devam etmiştir. 2016 yılında kardeş ülkemiz Azerbaycan’ın başkenti Bakü’de
düzenlenen foruma Cumhurbaşkanımız, bakanlarımız ve çok sayıda
milletvekilimizden oluşan bir heyetle iştirak ettik. 7’nci Küresel Forum, Güney
Kafkasya ve Orta Asya’nın kültürler arası diyalog bakımından taşıdığı önemin
vurgulanması için değerli bir fırsat oldu. Medeniyetler İttifakı kapsamında
ülkemiz tarafından atılmakta olan adımları içeren 2’nci Ulusal Plan, 2013 yılı
başında açıklanmıştır. Bu çalışmalarımız da devam etmektedir. Hedef, tüm
dünyada karşılıklı saygı ve eşitliğe dayalı bir düzende barışın ortak olarak
tesis edilmesidir. Doğu ile Batı arasında bir kavşak noktası olan Türkiye,
medeniyetlerin buluşma noktası olarak bu konuda üzerine düşeni yerine
getirmektedir. Medeniyetler İttifakı Türkiye Eşgüdüm Kurulu Başkanlığı
tarafından 10 bakanlığın temsilcilerinden Medeniyetler İttifakı Türkiye Eşgüdüm
Kurulu oluşturulmuş, değişik zamanlarda toplanarak ülke çapında yapılan ve
yapılması düşünülen çalışmaları belirleyip değerlendirmiştir. 
Medeniyetlerin
başlangıcından bugüne medeniyetlerin 12 bin yıllık tarihini konu alan ve
yirmiyi aşkın medeniyet mirasına sahip bulunan ülkemizin zengin birikimini ve
evrensel medeniyete katkılarını gözler önüne sermek amacıyla hazırladığımız her
biri kırk beş dakikalık 20 bölümden oluşan ve beş yılı aşkın bir süredir TRT
kanallarında yayınlanmakta olan “Batıya Doğru Akan Nehir” belgeseli, 2016 yılı
boyunca da TRT ekranlarında yayınlanmaya devam etmiştir. Söz konusu belgeselin
birer saatlik 7 bölümden oluşan “East to West” başlıklı uluslararası versiyonu
şimdiye kadar 42 dünya televizyonunda yayınlandı, 2016 yılında ABD, Almanya ve
Kazakistan başta olmak üzere birçok ülke televizyon kanallarında yayınlanmaya
devam etti. 
2016
yılında Kültür ve Turizm Bakanlığıyla koordineli olarak “Çin Seddi’nden Roma’ya
İpek Yolu Medeniyetleri” konulu yeni bir medeniyet belgesel dizisinin Türkiye
ve Çin ortak yapımı olarak gerçekleştirilmesi için ön görüşmeler yapıldı,
taslak metin ve senaryo yazımı tamamlandı.
Kazakistan
Al-Farabi Millî Üniversitesiyle birlikte Orta Asya Türk dünyası üzerinde
çalışmalar yapmak üzere Farabi İşbirliği Protokolü imzalanmış ve ortak çalışma
başlatılmıştır. Türk dünyasının yetiştirdiği büyük İslam düşünürü Farabi’nin
ilginç hayatını ve medeniyet düşüncesini konu alan “Bir Medeniyet Düşünürü
Farabi” belgeselinin önemli bir bölümünün çekimi de yapılmış ve post
prodüksiyon safhasına geçmiştir. 
Velhasıl,
değerli milletvekilleri, bu bir büyük ya da genişletilmiş Orta Doğu Projesi’nin
kapalı adı değildir. Medeniyetler İttifakı, isminden anladığınız gibi, çok
inanışlı ve çok kültürlü dünyada Türkiye'nin ön aldığı önemli bir
inisiyatiftir. Bilerek, bilmeyerek zaman zaman burada kıymetli arkadaşlarımız
bu konularda fikir yürütmeye çalışıyor. Bunu Meclis kayıtlarına emanet ediyorum
ki bundan sonra konuşurken açar bakarsınız, ona göre konuşursunuz. 
Evet,
uhdemizde bulunan bir diğer konu Kuzey Kıbrıs Türk Cumhuriyeti’ne ulaştırılan
ekonomik katkıdır. Bununla ilgili olarak da kısa bir bilgi arzım olacak. 
Sayın
Başkan, değerli milletvekilleri; Kıbrıs Türkü’nün varlığının, hukukunun,
hürriyetinin ve geleceğinin teminat altına alınması, huzur, refah ve
güvenliğinin sağlanması, kalkınmasının sürdürülmesi ve dünyayla bütünleşmesi
öncelikli hedefimizdir. Adada devam eden müzakere sürecine ve Cumhurbaşkanı
Sayın Mustafa Akıncı’nın yapıcı çabalarına destek vermekte ve çalışmalarını
takdirle takip etmekteyiz. Bu hassas dönemde, ana vatan Türkiye ile Kuzey
Kıbrıs Türk Cumhuriyeti’nin her zaman olduğu gibi birlik ve beraberlik içinde
hareket etmekte olduğunun herkes tarafından görülmesi önem arz etmektedir.
Türkiye Cumhuriyeti hükûmetleri, ülke yönetiminden Rumlar tarafından dışlandığı
dönemden bu yana Kıbrıs Türkü’ne desteğini en güçlü şekilde sürdürmüştür. 
Bugün
de Ada’da devam eden müzakere sürecinden bağımsız olarak Kuzey Kıbrıs Türk
Cumhuriyeti’ne her türlü mali, ekonomik ve sosyal yardımlarımızı sürdürmeye
kararlıyız. Türkiye, Kuzey Kıbrıs Türk Cumhuriyeti’ne yapmakta olduğu ekonomik,
mali ve sosyal desteklerle Ada’da kendine yetebilen, küresel koşullara uyumlu,
rekabetçi ve sürdürülebilir bir ekonomik düzenle sağlam bir devlet yapısı
oluşturulmasını amaçlamaktadır. 
Kuzey
Kıbrıs Türk Cumhuriyeti’ndeki ekonomik programların temel hedefi, Kıbrıs Türk
halkının ihtiyaç duyduğu reformların hayata geçmesi, kamusal hizmetlerdeki
etkinliği ve kaliteyi artırmak, güçlü ve sağlam bir finans sektörünün
oluşmasını sağlamak ve rekabet edebilir bir özel sektör yaratmaktır. Kıbrıslı
Rumların baskısı ve dünyanın da, hukuku, meşru hakları görmezden gelmesiyle
Kıbrıs Türklerine uygulanan ambargolara, haksız tecride rağmen Türkiye
Cumhuriyeti olarak desteğimizi sürdürdük, 2017 yılında da sürdüreceğiz. 
Ana
vatan olarak, Kuzey Kıbrıs Türk Cumhuriyeti’ne 2002 yılından bu yana yaklaşık
10 milyar lira düzeyinde destek sağladık. Yapılan bu harcamalara, Su Temin
Projesi’nde yapılan yaklaşık 1,6 milyarlık harcama da dâhil değildir. 2002
yılında 424 milyon lira olan toplam yardım miktarı, küresel ekonomik krizin
etkilerinin hissedildiği 2009 yılında -buraya dikkat etmenizi rica ediyorum- en
üst noktaya ulaşarak 928 milyon lira olarak gerçekleşmiştir. Yani, dünyadaki
ekonomik kriz ve Türkiye'nin etkilenmesi, Türkiye'nin izole edilmiş olan Kıbrıs
Türkü’ne katkısına mâni olmamıştır. 2016 yılı için ayrılan 1,5 milyarlık
kaynağın şu ana kadar 730 milyon lirası da kullanılmıştır. 
Kuzey
Kıbrıs Türk Cumhuriyeti’nin yerel gelirlerinin giderlerini karşılayamadığı
noktada bütçe açığına Türkiye'nin desteği devreye girmektedir. 
Son
yıllarda Kuzey Kıbrıs Türk Cumhuriyeti’nin mali disiplinde sağladığı başarı,
bütçe açığına olan destek talebinin azalmasını sağlamıştır. 2009 yılında 621
milyon lira olan bütçe açığına katkı desteği, 2015 yılında 220 milyon lirada
kalmıştır. Desteklerimizin daha çok, bütçe açığı finansmanı yerine, altyapı
yatırımlarında ve reel sektörün desteklenmesinde kullanılmasını hedefliyoruz.
2009 yılında bu alanlara 130 milyon lira harcama yapılırken bugün bu alanlar
için harcadığımız kaynak 300 milyon lirayı aşmıştır. 
Fiilî
izolasyon ve ambargolarla karşılaşan Kuzey Kıbrıs Türk Cumhuriyeti’nin siyasal,
ekonomik, sosyal ve kültürel hayatının düzenli bir biçimde işlemesini ve bu
kapsamda yapılacak yardımların planlanmasının ve koordinasyonunun sağlanmasını
düzenlemek amacıyla 1975 yılında Başbakanlık bünyesinde Kıbrıs İşleri
Başmüşavirliği teşkil edilmiştir. Kuzey Kıbrıs Türk Cumhuriyeti’ne yapılan
yardımların koordinasyonu Başbakanlık Kıbrıs İşleri Başmüşavirliğince
yürütülmekte, sahadaki projeler Ekonomik ve Kalkınma İşbirliği Ofisince
gözetilmekte, ekonomik programların uygulanması da teknik heyetçe
izlenmektedir. 
Yardımlar,
uluslararası anlaşmanın eki olan üçer yıllık ekonomik programlar kapsamında
yapılmaktadır, yıllık yaklaşık 1,5 milyar liralık yardım bütçesi koordine
edilmekte ve yönetilmektedir. Kuzey Kıbrıs Türk Cumhuriyeti’nin kamu yönetimi,
kamu maliyesi, finans sektörü ile altyapı ve reel sektörüne teknik ve finansal
destek sağlanmaktadır, 300 civarında proje yürütülmektedir. 
2017
Mali Yılı Bütçe Kanunu Tasarısı çerçevesinde Kuzey Kıbrıs Türk Cumhuriyeti için
1 milyar 173 milyon lira ödenek tefrik edilmiştir. 2016 yılından devretmesi
öngörülen ödenekle birlikte Kuzey Kıbrıs Türk Cumhuriyeti için 2017 yılında 1,5
milyar lira civarında kaynağımız kullanıma hazır olacaktır. 
Sayın
Başkan, değerli milletvekilleri; Türkiye ve Kuzey Kıbrıs Türk Cumhuriyeti
arasında süren iş birliğinin kesintisiz şekilde devam edeceğini bir kez daha
vurgularken Ada’da yıllardır süren ve 2016 yılında yeniden canlanan barış
görüşmeleri konusunda da bilgi vermek istiyorum. Kuzey Kıbrıs Türk
Cumhuriyeti’nde kurulan 39’uncu Hükûmetin de desteğiyle Sayın Akıncı ve Kıbrıs
Rum yönetimi temsilcisi Anastasiadis, bir yıl içinde önce Amerika Birleşik
Devletleri, daha sonra İsviçre’de bir araya gelmişler ve yıl sonunda görev
süresi sona erecek olan Birleşmiş Milletler Genel Sekreteri Ban Ki Moon’un
desteğiyle çözümü görüşmüşlerdir. Türk tarafının ısrarlı çözüm isteği ve haklı
talepleri yanında Rum kesiminin uzlaşmaz tavrı -muhalefetteki arkadaşların bu
kısma dikkat etmesini istiyorum- önemli bir fırsatın daha tepilmesine neden
olmuştur.
BÜLENT
YENER BEKTAŞOĞLU (Giresun) – Dinliyoruz. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Bizim kimseye bir şey verdiğimiz
yok. Yani muhalefetteki birçok milletvekili, saygıdeğer politikacı, Kıbrıs’tan
bir şeyin verildiği ve gözden kaçırıldığı iddiasını muhafaza ediyorlar. 
ÖMER
FETHİ GÜRER (Niğde) – Haberler öyle geliyor Sayın Bakan. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Bunlar gerçek hilafınadır. 
BÜLENT
YENER BEKTAŞOĞLU (Giresun) – İnşallah öyledir, inşallah!
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Sadece kuzeyinde değil, Ada’nın
tümünde Türkiye'nin uluslararası anlaşmalarla garantör bir devlet olduğunu göz
ardı eden... Ada’nın tümünün garantörüdür Türkiye, İngiltere gibi, Yunanistan gibi.
MAHMUT
TANAL (İstanbul) – Sözleşmeler öyle diyor ama o sözleşmeleri askıya aldık Sayın
Bakanım.
BAŞBAKAN
YARDIMCISI YILDIRIM TUĞRUL TÜRKEŞ (Devamla) - Yani, değerli milletvekilleri,
biz, orada yaşayan sadece Kıbrıs Türkü’nün garantörü değiliz. 1960 Anlaşması,
bizi, Ada’nın tümü, bütün toprakları ve Ada’da yaşayan tüm ahalinin garantörü
olarak tarif etmektedir ve bu anlaşma değişmemiştir. 
MAHMUT
TANAL (İstanbul) – Bakın, askıya aldınız, uygulamıyorsunuz ve 1967’de yapılan o
sözleşmeler Sayın Bakanım… Mesela, bir şey söyleyeyim: Afrika ülkelerine o
kadar yardım ediyoruz, hiçbirisi Kıbrıs’ı tanımadı.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Ayrı bir Kıbrıs gündemi yapın,
sürem çok kısaldı, izninizle. Ayrı bir Kıbrıs gündemi yapalım, memnuniyetle
orada bunları tartışalım. 
MAHMUT
TANAL (İstanbul) – Tabii, ama mesela, yardım ettiğiniz ülkelerin hiçbirisi
Kıbrıs’ı tanımadı, dünyada Kıbrıs’ı tanıyan tek ülke Türkiye.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, Kıbrıs’ta tabii, daha çok
söylenecek şey var ama sürem çok kısıtlı. 
Bağlı
kuruluşlarla ilgili…
BAŞKAN
– Sayın Tanal, müdahale etmeyelim lütfen.
Sayın
Bakan, siz, Genel Kurula hitap edin.
MAHMUT
TANAL (İstanbul) – Yani, iyi bir konuya geldik Sayın Başkan. Onun için
söylüyorum. 
BAŞKAN
– Onu daha sonra konuşuruz.
ÖMER
FETHİ GÜRER (Niğde) – Bize söyledi “İyi dinleyin.” diye, biz de dinledik.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Öncelikle, şurada sorulmuş olan
ve çok, sık sık gündeme gelen konular var, onlara cevap vereyim, sonra vaktim
kalırsa bu Yüksek Kurum ve Yurtdışı Türklerle ilgili yeni dönem sıramızı…
MAHMUT
TANAL (İstanbul) – Yani, biz, size ek sürenin verilmesine muvafakat ederiz,
Sayın Başkanlık kabul ederse.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Memnuniyetle… Meclis kabul ederse
ben bilgi arzına hazırım efendim.
MAHMUT
TANAL (İstanbul) – Tabii yani yeter ki bu konuyu aydınlığa kavuşturalım.
BÜLENT
YENER BEKTAŞOĞLU (Giresun) – Biz razıyız.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, bu Atatürk Kültür, Dil ve
Tarih Yüksek Kurumuyla ilgili çok bilgi karmaşası oluyor, İş Bankasından gelen
katkılarla ilgili. 
Bu,
Atatürk’ün kendi hisseleridir -altını çizerek- Cumhuriyet Halk Partisinin
hissesi değildir ve kendi hisselerinden -rahmetli Atatürk o günün şartlarında
böyle bir irade buyurmuştur, takdir etmiştir, vasiyeti bu doğrultudadır- Türk
Tarih Kurumuna ve Türk Dil Kurumuna belli bir miktarın intikalini vasiyet
etmiştir ve bugüne kadar bu vasiyet doğrultusunda çalışmalar devam etmiştir,
devam edegelmektedir. Bunun haklarını korumak için İş Bankasına Cumhuriyet Halk
Partisinin yönetim kurulu üyesi koyması öngörülmüştür. 
KADİM
DURMAZ (Tokat) – Temsilde, evet.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Müsaade buyurun ben tamamlayayım,
daha sonra zatıaliniz de fikrinizi söylersiniz ama bu mühim çünkü bu ikide bir
dönüyor geliyor, burada bir bilgi karmaşası var. 
Türkiye
İş Bankası, yıllık kârını yaptıktan sonra, BDDK ne kadar kâr payı
dağıtılacağına karar verdikten sonra, Türkiye İş Bankasının yönetimi, Türk
Tarih Kurumu ve Türk Dil Kurumunun hissesine düşen miktarı ayırıyor, daha sonra
da martta, nisanda, mayısta, ne zaman gelirse -yani, 31/12’de tabii ki gelmiyor
bize- o zamana kadar da kendine göre uygun gördüğü nispette bir faiz hesap
ederek, onu da ekleyerek Türk Tarih Kurumunun ve Türk Dil Kurumunun hesabına
geçiriyor.
BARIŞ
YARKADAŞ (İstanbul) – CHP’ye geliyor mu Sayın Bakan? Sayın Bakan, Cumhuriyet
Halk Partisine geliyor mu?
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, bu noktada İş Bankasında
Cumhuriyet Halk Partisinin 4 yönetim kurulu üyesi var. Tabii, bunlar, ne
yapıyorlar ve bunların Atatürk’ün mirası doğrultusunda çalışmaları var mı, yok
mu; onu da siz saygıdeğer milletvekilleri bir uygun zamanda bize bildirirsiniz.

ÖZGÜR
ÖZEL (Manisa) – Bak şimdi!
MUSA
ÇAM (İzmir) – Laf mı yani şimdi? Söylediğiniz laf mı yani? 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, benim burada değinmek
istediğim…
MUSA
ÇAM (İzmir) – “Bize bildirin.” ne demek yani? Ne demek yani, laf mı?
FATMA
BENLİ (İstanbul) – Müsaade edin de konuşsun.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Bir başka noktaya gelelim.
MUSA
ÇAM (İzmir) – Laf mı? Başbakan Yardımcısına yakışıyor mu bu yani?
FATMA
BENLİ (İstanbul) – Birazdan soru-cevap olacak, soru sorabilirsiniz.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Siz biliyorsunuz, ben bilmiyorum
ki.
MUSA
ÇAM (İzmir) – Onu bırakın. 
Sizin
öyle konuşma hakkınız var mı yani? Yakışıyor mu size? Başbakan Yardımcısına?
FATMA
BENLİ (İstanbul) – Soru-cevap kısmında sorabilirsiniz, müdahale etmenize gerek
yok.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Ben sayın hâlihazırdaki…
BAŞKAN
– Sayın milletvekilleri, lütfen müdahale etmeyelim.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Neyse, şimdi buraya girmeyelim.
BÜLENT
YENER BEKTAŞOĞLU (Giresun) – Suçlama gibi oldu, suçlama.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, bir başka bilgi notu var
yalnız, bu konuda: “Cumhuriyet Halk Partisi, 1966 yılında artırılan sermayeye
karşılık verilen hisselere isabet eden temettünün kendisine ait olduğunu ileri
sürmüş, açılan dava, kurumlarımız lehine sonuçlanmıştır. 
İki:
Cumhuriyet Halk Partisi, 1973 yılında 5 Eylül 1938 tarihli vasiyetnamenin
düzen, biçim, hak ve yükümlülük gibi yönlerden Atatürk’ün iradesine uygun olup
olmadığının tespiti, Türk Dil Kurumu ve Türk Tarih Kurumunun amaçlarından
ayrıldıkları -1973 bu, AK PARTİ filan iktidarda yok yani daha, başka bir dönem-
ve Atatürk’ün kurduğu kurumlar olmaktan çıktıkları savıyla kurumlara karşı dava
açmış, dava, kurumlarımız lehine neticelenmiştir.” Reddedilmiş. “Cumhuriyet
Halk Partisinin 1977 ve 1978 yılı gelirlerini kurumlara vermemekte ısrar etmesi
üzerine dava açılmış, Ankara 4. Asliye Hukuk Mahkemesinin 12/2/1980 tarih ve
979/660E, 980/56K sayılı kararıyla paranın kurumlara verilmesi gerekeceği
hükmen tespit edilmiştir.
Dört:
CHP tarafından Türkiye İş Bankasına verilen 21/4/1993 tarihli talimatla,
gelirin kurumlara ödenmemesi, bu konudaki anayasal ve yasal sorunları…” diye
devam ediyor, ben bunu bilgilerinize arz ederim. 
MAHMUT
TANAL (İstanbul) – FETÖ’cü hâkimlerdir herhâlde onlar.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Şimdi, benim burada söylemek
istediğim şu, çok değerli milletvekilleri: Atatürk vasiyet etmiştir, Türk Dil
Kurumu ve Türk Tarih Kurumu, her hâlükârda onun vasiyeti doğrultusunda
faaliyetlerini sürdürmektedir. Her iktidar döneminde olmuştur ama sizin
1966’dan bu yana, bunun üstüne konma girişimleriniz her seferinde reddolmuştur.

MUSA
ÇAM (İzmir) – Ne alakası var ya! Ne konması? Nasıl konuyor? 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Bu sağır tartışmayı yapmayalım
isterseniz. Yani, 21’inci yüzyılın siyasetine yakışmıyor. (AK PARTİ
sıralarından alkışlar)
MUSA
ÇAM (İzmir) – Vasiyet var ortada, ortada vasiyet var. Atatürk Orman Çiftliğiyle
ilgili de vasiyeti var, Atatürk Orman Çiftliği ne hâle geldi, görüyorsunuz. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Beyefendi, 1966’daki hâkim aynı
değil… 
MAHMUT
TANAL (İstanbul) – Şimdi, size yakışıyor mu? “Vallahi de billahi de silahlar
Türkmenlere gitmedi.” diyen siz değil miydiniz? Şimdi onlara hiç ses
çıkarmıyorsunuz. Bu mu sizin tutarlılığınız?
BAŞBAKAN
YARDIMCISI YILDIRIM TUĞRUL TÜRKEŞ (Devamla) – …1973’teki hâkim aynı değil,
1977, 1978’deki hâkimler aynı değil, 1993’teki hâkim de aynı değil. Ben sadece
elimdeki bilgiler doğrultusunda bilgi arz ediyorum. 
EMRE
KÖPRÜLÜ (Tekirdağ) – Eski Tuğrul Türkeş de bugün aynı değil. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Sürem çok kısa.
MAHMUT
TANAL (İstanbul) – Yani, MHP’nin sıralarındaki Tuğrul Türkeş nerede, AKP’nin
sıralarındaki Tuğrul Türkeş nerede! Hangisi doğru?
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Aynı şahıstır, hiç tereddüt
etmeyiniz. Rahat olun, rahat olun, aynı insan.
Şimdi,
birkaç tane soruya cevap vererek süremi tamamlayacağım, süre çok kısa kaldı.
Nurhayat
Altaca Kayışoğlu Hanımefendi, CHP Milletvekili, “Türk Tarih Kurumu tarafından
kazı çalışmalarına destek verilmiyor.” demiş. Kurumumuz tarafından 2014 yılında
45 adet, 2015 yılında 24 adet, 2016 yılında 36 adet kazı ve yüzey araştırması
desteklenmiştir. Bunlardan bazıları Eskiyapar kazısı, Kültepe gibi devam
ediyor. Bununla ilgili bilgiyi hanımefendiye ulaştıracağız.
NURHAYAT
ALTACA KAYIŞOĞLU (Bursa) – 2014’ten sonra?
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Utku Çakırözer Bey “2015-2016
yılları arasında Atatürk’le doğrudan bağlantısı bulunan kaç adet araştırma ve
bilimsel etkinlik yapılmıştır?” diye soruyor. Bu arada da tabii, Mercidabık’ı
anmanın Türk Tarih Kurumunun yapısına uygun olup olmadığına da değinilmişti…
Onun için sözlerime başlarken rahmetli Atatürk’ün Türk tarihiyle ilgili bu
sözüyle başladım. 2015-2016 yılları arasında Yüksek Kurum ve bünyesinde bulunan
kurumlarca her yıl 10 Kasımda Atatürk’ü anma töreni, devlet töreni mahiyetinde
gerçekleştirilmekte. ATAM yayın faaliyetleri olarak tamamı cumhuriyet tarihi ve
Mustafa Kemal Atatürk’le ilgili olan 51.154 adet kitap ve süreli yayın ücretsiz
dağıtılmıştır, daha da birçok çalışma yapılmakta.
Evet,
süre çok az kaldığı için diğer konulara değinemeyeceğim ama Sayın Ziya Pir’in
ilginç soruları vardı, kendisine bunlarla ilgili yazılı cevap ulaştırırım.
Bu
arada, son söz, Sayın Kadri Yıldırım, Atatürk’ün vasiyeti olan Türk Dil
Kurumunun adını değiştirmeyi teklif etti. AK PARTİ’ye gösterdiğiniz tepkiyi
komşunuza niye göstermiyorsunuz CHP’liler? (AK PARTİ sıralarından alkışlar)
ÖMER
FETHİ GÜRER (Niğde) – Siz varsınız işte Bakan olarak.
MUSA
ÇAM (İZMİR) – Bakan olarak sizin göreviniz o.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Hayır yani Atatürk’ün mirasına
sahiplikse bir tek AK PARTİ’ye mi karşı sahip çıkıyorsunuz? 
MUSA
ÇAM (İzmir) – O da sizin göreviniz, siz sorumlusunuz, ben sorumlu değilim, siz
sorumlusunuz.
KADİM
DURMAZ (Tokat) – O muhatap kim Sayın Bakan, muhatap?
BAŞBAKAN
YARDIMCISI YILDIRIM TUĞRUL TÜRKEŞ (Devamla) –Hepinizi sevgi ve saygıyla
selamlıyorum, 2017 yılı bütçesinin ülkemize hayırlar getirmesini diliyorum.
Saygılarımla.
(AK PARTİ sıralarından alkışlar) 
MUSA
ÇAM (İzmir) – İşin kolayını buldunuz yani, sizin cevap vermeniz gerekirken bize
pas ediyorsunuz. 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, size söz vereceğim de yalnız burada kısa bir açıklama yapmak
durumundayım.
VI.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Ahmet Aydın’ın, Türkiye Büyük Millet Meclisi eski Başkanı İsmet Sezgin’in
hayatını kaybettiğine ve kendisine Allah’tan rahmet dilediğine ilişkin
konuşması
BAŞKAN
– Değerli milletvekilleri, uzun yıllar siyaset sahnesinde yer alan, devlet
adamlığı vasfıyla da önemli görevler üstlenmiş olan Türkiye Büyük Millet
Meclisinin eski Başkanı ve yine eski bakanlardan, aynı zamanda Demokrat Türkiye
Partisi Genel Başkanlığını da yapan Sayın İsmet Sezgin, 88 yaşında Hakk’ın
rahmetine kavuşmuştur. Kendisine Allah’tan rahmet diliyorum, yakınlarına ve
milletimize başsağlığı diliyorum. Ruhu şad olsun.
Evet,
Sayın Özel, sisteme girmişsiniz, size İç Tüzük 60’a göre söz veriyorum.
Buyurun.

V.- AÇIKLAMALAR (Devam)
27.- Manisa Milletvekili Özgür Özel’in,
hayatını kaybeden Türkiye Büyük Millet Meclisi eski Başkanı İsmet Sezgin’e
Allah’tan rahmet dilediğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Biraz
önce bu acı haberi biz de öğrendik, kendisinin bu Parlamentonun Başkanlığı gibi
son derece onurlu bir görevi de üstlendiğini ve Türk siyasi hayatında
Cumhuriyet Halk Partisinin siyasi görüşleriyle uyumlu görüşler içinde olmasa da
nezaketiyle, demokrasiye olan inancıyla örnek bir siyasetçi olarak kendisini
hatırlıyoruz. Meclis Başkanlığı yapmış bu değerli kişiliği rahmetle anıyoruz,
yakınlarına sabırlar diliyoruz, Allah’tan gani gani rahmet diliyoruz.
Teşekkür
ederim.
BAŞKAN
– Teşekkür ediyorum.
Sayın
Akçay, İç Tüzük 60’a göre siz de buyurun.
28.- Manisa Milletvekili Erkan Akçay’ın,
MHP Grubu olarak, hayatını kaybeden Türkiye Büyük Millet Meclisi eski Başkanı
İsmet Sezgin’e Allah’tan rahmet dilediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak bugün vefatını teessürle
öğrendiğimiz Türkiye Büyük Millet Meclisinin eski Başkanı, eski bakanlardan
değerli siyasetçi ve devlet adamı, ülkemize önemli hizmetlerde bulunan ve
politikacı olarak da örnek şahsiyet profili çizen merhum İsmet Sezgin’e
Allah’tan rahmet, ailesine ve yakınlarına başsağlığı diliyorum.
BAŞKAN
– Teşekkür ediyorum Sayın Akçay.
Teşekkür
ediyorum Sayın Akçay.
KADRİ
YILDIRIM (Siirt) – Sayın Başkan, ben de bir dakika cevap hakkıma istinaden arz
etmek istiyorum.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sataşmadım ki.
BAŞKAN
– Bir saniye…
KADRİ
YILDIRIM (Siirt) – Sayın Bakanımızın, Atatürk’ün kurmuş olduğu Türk Dil
Kurumunun isminin…
BAŞKAN
– Tamam, siz kanaatinizi söylediniz, Sayın Bakan da kanaatini söyledi. Bir
sataşma yok ki. 
ÖMER
FETHİ GÜRER (Niğde) – Sayın Bakan bize sataştı, CHP’ye sataştı.
KADRİ
YILDIRIM (Siirt) – Hayır, bir yanlış bilgiyi tashih etmek istiyorum. Yani Sayın
Bakan…
BAŞKAN
– 60’a göre size de söz vereyim. 
Buyurun
Sayın Yıldırım. 
29.- Siirt Milletvekili Kadri
Yıldırım’ın, Başbakan Yardımcısı Yıldırım Tuğrul Türkeş’in 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın ikinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
KADRİ
YILDIRIM (Siirt) – Teşekkür ederim Sayın Başkan.
Şimdi,
Sayın Türkeş, biraz da sanırım CHP’lileri acaba biraz saldırtabilir miyim,
biraz daha böyle provoke edebilir miyim gibi bir havayla, Atatürk’ün kurmuş
olduğu Türk Dil Kurumunun isminin benim tarafımdan değiştirilmesinin teklif
edildiğini söyledi; doğru ama Atatürk’ün 12 Temmuz 1932 yılında kurmuş olduğu
Kurumun adı, şimdiki ismi olan, adı olan “Türk Dil Kurumu” değil, “Türk Dili
Tetkik Cemiyeti”dir. Bilahare bu isim zaten değiştirilmiş. Ha bir kez
değiştirildi ha on kez değiştirildi. Dolayısıyla hiçbir fark etmiyor. Netice…
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Deforme yok. 
ERKAN
AKÇAY (Manisa) – Bütün mesele, Türk düşmanlığı efendim. Yani orada “Türk”
kavramı var ya ona olan bir hınçtan kaynaklanan bir tepki bu. 
KADRİ
YILDIRIM (Siirt) – Hayır, zaten değiştirilmiş. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Deforme edilmedi. 
MAHMUT
TOĞRUL (Gaziantep) – Deforme etmiyor, tam tersi, Türkiye’ye uygun hâle
getirilsin diyor.
KADRİ
YILDIRIM (Siirt) – Başkanım, sadece iki cümle. 
BAŞKAN
– Bitti efendim, tamam ifade ettiniz. Çok teşekkür ediyorum.
ERKAN
AKÇAY (Manisa) – Onlar sonra Türkiye’nin adına bile tahammül etmeyecekler. 
KADRİ
YILDIRIM (Siirt) – Yani demek istediğim, değiştirilmiş zaten bu isim.
Atatürk’ün kurduğu isim bu değil. 
ERKAN
AKÇAY (Manisa) – Şiddetle reddediyoruz. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Bakan 3 kez, geçmişte açılan davalardan bahisle
Cumhuriyet Halk Partisinin ismini anmış, ayrıca Cumhuriyet Halk Partisinin İş
Bankasının Yönetim Kurulunda görev yapan 4 sayın üyesiyle ilgili sataşmada
bulunmuştur.
BAŞKAN
– Buyurun Sayın Özel. (CHP sıralarından alkışlar) 
İki
dakika söz veriyorum.
Lütfen
yeni bir sataşmaya meydan vermeyelim. 
VII.- SATAŞMALARA İLİŞKİN KONUŞMALAR
(Devam)
11.- Manisa Milletvekili Özgür Özel’in,
Başbakan Yardımcısı Yıldırım Tuğrul Türkeş’in 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
ikinci tur görüşmelerinde Hükûmet adına yaptığı konuşması sırasında Cumhuriyet
Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; Sayın Bakanı dikkatle
dinledik. Konuşmasının bir yerinden sonra, gerçekten bir bakana yakışmayan,
yeni taşındığı mahallede yeni mahalleye kendini kabul ettirmeye çalışan, eski
mahallesiyle arasındaki kopmuş olan bağların kopuş anlarını unutturmaya, burada
kendisine yeni, kuvvetli bağlar kurmaya çalışan ve siyaseten “ucuz” olarak
nitelendirilebilecek bir polemiğe girdi. 
Önce
sorusuna cevap verelim. Cumhuriyet Halk Partisinin görevlendirdiği 4 sayın
yönetim kurulu üyesi vardır. Atatürk hisselerinin yönetiminden sorumludurlar.
Bankacılıkla ilgili kararlarda değil, Atatürk hisselerinin yönetimiyle ilgili
kararlarda söz sahibidirler. Atatürk hisseleri, Atatürk’ün vasiyetine uygun
olarak geliri tamamen Türk Dil ve Türk Tarih Kurumuna bırakılmaktadır.
Partimize bir kör kuruş gelmemektedir. 
Bu
konuda geçmişte ve hatta bugün, Atatürk’ün kurmuş olduğu bu iki güzide kurum,
yaşanan darbeler sonrası darbecilerin ve bazı siyasi iktidar sahiplerinin
kuruluş amaçlarından saptırılıp… Örneğin, siz o zamanlar yokken, Atatürk
Kültür, Dil ve Tarih Kurumu diye bir kuruma bu partinin 3 kurucusundan birisi,
bir önceki Cumhurbaşkanı, “Atatürkçülük faşistliktir. Bana Atatürkçü olmayı
kimse kabul ettiremez.” diyen birini atamış, tepkiler üzerine o kişi istifa
etmek zorunda kalmıştır. 
ERKAN
AKÇAY (Manisa) – Şimdi FETÖ örgütünden tutuklu o. 
ÖZGÜR
ÖZEL (Devamla) - Siz diyorsunuz ki “Bizim zihniyetimize Atatürk’ün vasiyetiyle
maaş ödensin.” Cumhuriyet Halk Partisi, eğer Atatürk’ün vasiyetinin ruhuna
sadık kalınsa, bugün ödenecek olan paranın Türk Dil Kurumuna değil, Türk Dil
Derneğine ödenmesi gerektiğini hep savundu, bugün de savunmakta. (CHP
sıralarından alkışlar) 
Teşekkür
ediyorum. 
BAŞKAN
– Evet, şimdi…
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, sataşma var. Daha
önceki partimle alakalı…
BAŞKAN
– Size de iki dakika sürüyle söz veriyorum. Lütfen, yeni bir sataşmaya meydan
vermeyelim Sayın Bakan.
Buyurun.
(AK PARTİ sıralarından alkışlar) 
12.- Başbakan Yardımcısı Yıldırım Tuğrul
Türkeş’in, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Çok teşekkür ediyorum Sayın
Başkan. 
Ben
verilerin üzerinden yüce Meclise bilgi arz ettim. Ben sadece Sayın Özel’in deminki
konuşmasıyla ilgili bir tavzih için buradayım.
Bir
kere “eski parti” diye atıfta bulunduğunuz, benim babamın partisidir, orayla
aram filan bozuk değil, onlar benim kardeşlerim. (AK PARTİ sıralarından
alkışlar) 
ÖZGÜR
ÖZEL (Manisa) – Kemikler sızlıyor, kemikler!
MUSA
ÇAM (İzmir) – Düne kadar oradaydınız, daha düne kadar oradaydınız.
BAŞKAN
– Müdahale etmeyelim sayın milletvekilleri. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Onlar benim kardeşlerim ama
siyaset yapmanın, Türkiye gibi bir ülkede siyaset yapmanın zorlukları var ve
gerçek anlamda topluma hizmet sunmanın da mesuliyetleri var, bunun da gerekleri
var, riskleri de var; ben o riskleri göze alarak siyaset yapıyorum. 
Saygılar
sunarım. (AK PARTİ sıralarından alkışlar) 
BAŞKAN
– Teşekkür ediyorum. 
BÜLENT
YENER BEKTAŞOĞLU (Giresun) – Zaten alışamadınız oraya.
ÖZGÜR
ÖZEL (Manisa) – Sayın Başkan, tutanaklara geçmesi açısından sadece Sayın Bakana
şunu hatırlatırım: Soyadını taşıdığınız babanızın partisinden ayrıldığınızda
partinizin yetkilileri, size bir daha soyadınızla hitap etmeme kararı almış,
“Tuğrul” diye hitap etmişlerdir; bunu hatırlatırım. 
Teşekkür
ederim. (CHP sıralarından alkışlar)
FEVZİ
ŞANVERDİ (Hatay) – Sana ne, sana ne? Niye seni ilgilendiriyor bu konu?
ÖZGÜR
ÖZEL (Manisa) – Gayet ilgilendiriyor, seni niye ilgilendiriyor?
BAŞKAN
– Sayın Özel, siz başka partilerle ilgili konulara çok fazla girmeyin bence.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
- Bu bağlamda, son konuşmacı olarak, aleyhte olmak üzere, İstanbul Milletvekili
İzzet Ulvi Yönter’i kürsüye davet ederim. 
Buyurun
Sayın Yönter, günün ve dolayısıyla artık gecenin de son konuşmacısı siz
oluyorsunuz, nezih bir konuşma bekliyoruz inşallah. (MHP sıralarından alkışlar)
Süreniz
beş dakikadır.
İZZET
ULVİ YÖNTER (İstanbul) – Sayın Başkan, değerli milletvekilleri; 2017 Yılı
Merkezi Yönetim Bütçe Kanunu Tasarısı ile 2015 Yılı Kesin Hesap Kanunu
Tasarısı’nın ikinci turunda şahsım adına aleyhte söz almış bulunmaktayım. Bu
vesileyle yüce Meclisi ve değerli milletvekillerini saygıyla selamlıyorum. 
Bugün
burada, sosyal medya üzerinden yüzlerce mesaj aldığım bir mağduriyeti sizlerle
kısaca paylaşmak istiyorum. Millî Savunma Bakanlığınca hazırlanan ve Başkanlığa
arzı, Bakanlar Kurulunca 5 Mayıs 2000 tarihinde kararlaştırılan, Türk Silahlı
Kuvvetlerinde İstihdam Edilecek Sözleşmeli Subay ve Astsubaylar Hakkında Kanun
Tasarısı’nın yürürlüğe girmesinin ardından on altı uzun sene geçmiştir. Bu
geçen süre içerisinde binlerce subay ve astsubay, dış kaynak olarak Türk
Silahlı Kuvvetlerinde hayatlarını ortaya koyarak görevlerini yerine
getirmişlerdir. 15 Temmuz FETÖ bağlantılı, kamuflajlı hainlerin darbe girişimi
sonrasında yayımlanan kanun hükmünde kararnamelere dayanılarak Harp Okulları
kapatılmış, Harp Okulu öğrencilerinin ilişikleri kesilmiştir. 
Bunun
yanında, kimsenin görmediği ya da dikkate almadığı sivil kaynaktan alınan subay
ve astsubay kursiyerlerinin de 29 Ekim 2016’da yayımlanan 675 sayılı Kanun
Hükmünde Kararname’nin 6’ncı maddesiyle, kuvvet komutanlıkları tarafından temin
faaliyeti tamamlanmamış olan subay ve astsubay adayları ile sözleşmeli subay ve
astsubay adayları hakkındaki işlemler de iptal edilmiştir. Türk Silahlı
Kuvvetlerinin subay ve astsubay ihtiyacını daha ekonomik bir şekilde temin
etmek amaçlı olan dış kaynak alımları durdurulmuş ve bu kursiyerlerin rütbe ve
nasıp işlemleri yapılmamıştır. Bu konuda kuvvet komutanlığı, Millî Savunma
Bakanlığı ya da Başbakanlık herhangi bir düzenleme de yapmamaktadır. 
Bu
kursiyerlerin 2016 yılı Nisan ayında yapılan ve nisanın son haftasında ikinci
seçim aşamalarını, fiziki yeterlilik testi ve sözlü mülakat, tüm aşamaları da
olumlu sonuçlanmıştır. 29 Mayıs 2016’da ise asıl, yedek sıraları belli
olmuştur. Haziran ayında Kara Harp Okulu içinde yeni kurulan hastanede sağlık
raporlarını da almışlardır. Aynı zamanda, taahhütname imzalayıp Kara Kuvvetleri
Komutanlığı PERTEM Dairesine teslim etmişlerdir. 
Bu
kardeşlerimiz, 2017 Şubat ayında ise eğitime başlayacaklardı. Binbir zorlukla,
tamamen kendi imkânlarıyla bu aşamaları geçen binlerce kursiyer, tam “Her şey
bitti, kazandık.” derken 29 Ekim 2016 tarihinde yayımlanan 675 sayılı Kanun
Hükmünde Kararname’nin 6’ncı maddesiyle bütün işlemlerinin iptal edildiği
haberini almışlardır. Binlerce aday bu sebepten psikolojik çöküntü
yaşadıklarını, mağdur edildiklerini ifade etmektedirler. Ayrıca, bu
kardeşlerimiz, bir hafta sonra aynı komisyonlarda mülakatlara giren uzman
erbaşların işlemlerinin devam ettirilmesine rağmen kendilerinin işlemlerinin
kanun hükmünde kararnameyle iptal edildiğini de ifade etmektedirler. 
Talepleriyse
çok basittir: Tüm subay, astsubay kursiyerlerinin 675 sayılı Kanun Hükmünde
Kararname’de yapılacak ek bir düzenlemeyle tüm kuvvetlerin ilk alımda ayrıntılı
bir güvenlik ve arşiv soruşturmasından geçirilmesini ve soruşturması olumlu sonuçlanan
kursiyerlerin muvazzaf/sözleşmeli subay, astsubay olmasının önündeki engelin
kaldırılmasını talep etmektedirler. Ayrıca, bu kardeşlerimizin tarafımıza
ilettikleri mesajlarda bir başka sorun ise yeni alınması planlanan subay,
astsubaylardan KPSS istenilmesidir. Bu kardeşlerimizin çoğunluğu ise şubatta
eğitime başlanacak gözüyle baktıkları için KPSS’ye dahi girmemişlerdir, KPSS
olmadan da yeni alımlara başvuru yapamamaktadırlar. 
Değerli
milletvekilleri, yüce Meclisimizin bu kardeşlerimizin mağduriyetine kulak
vermesi ve yaşanan mağduriyeti 675 sayılı Kanun Hükmünde Kararname’de yapılacak
bir düzenlemeyle sona erdirmesi en büyük temennimizdir. Bu kardeşlerimizden,
yapılacak güvenlik soruşturması olumlu sonuçlanan, FETÖ’yle irtibatı ve
iltisakı olmadığı anlaşılanların rütbe ve nasıp işlemlerinin yapılması da en
büyük arzumuzdur.
Sözlerime
burada son verirken hepinizi saygılarımla selamlıyorum, hayırlı bir bütçe
süreci diliyorum. 2017 yılı bütçesinin milletimize hayırlı olmasını diliyor,
yeni umutlar getirmesini de Yüce Allah’tan niyaz ediyorum.
Teşekkür
ediyorum. (MHP ve AK PARTİ sıralarından alkışlar) 
BAŞKAN
– Teşekkür ediyorum.
Şükür,
böylece ikinci turdaki konuşmalar tamamlanmıştır.
Şimdi
yirmi dakika süreyle soru-cevap işlemi yapacağız. Sürenin on dakikası soru, on
dakikası cevap olacaktır.
Sisteme
daha önce soru için giren sayın milletvekillerine sırayla on dakika içerisinde
söz vereceğim.
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Türkeş, arkeolojik kazıların durduğunu söylediğimde 2014’ten örnek verdiniz. Bu
da iki yıldır durduğunu gösteriyor aslında, başka örnek vermediğinize göre.
Şimdi
sorularımı soruyorum.
Birincisi:
FETÖ’den cezaevinde olan Mümtaz’er Türköne’yi 2011 yılında Atatürk Kültür, Dil
ve Tarih Yüksek Kurumunun yönetimine getirmiştiniz. “Atatürkçü olmayı hakaret
kabul ederim.” diyen, bu ve bunun gibiler yerine artık -konuşmamda da
belirttiğim gibi- bu kurumun yönetimine ne zaman Atatürk’e ve cumhuriyete sahip
çıkanları atayacaksınız?
Bu
arada, Mercidabık söylemimi de aslında çarpıttınız. Benim söylediğim şey şu:
“Ayda bir Yavuz Sultan Selim’le ilgili sempozyum yapan Türk Tarih Kurumu neden
Atatürk’e dil uzatanlara karşı sesini çıkarmıyor, neden Cumhuriyet Dönemi’ne
sahip çıkmıyor?”du.
İkinci
sorum: Taşeron işçisine verdiğiniz sözü ne zaman yerine getireceksiniz, kadroya
alacaksınız? 
(Mikrofon
otomatik cihaz tarafından kapatıldı) 
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan. 
Sayın
Bakan, 4/9/2016 tarihinde Sayın Başbakan Binali Yıldırım 23 ili kapsayan Doğu
ve Güneydoğu Anadolu teşvik paketini açıklamıştı. Teşvik paketi 62 milyar TL
devlet desteği, 140 milyar TL ise özel sektör olmak üzere 202 milyar TL
büyüklüğe sahipti. Ancak her dönem tahsil edilen vergi sıralamasında ilk 20’de
yerini alan Hatay, maalesef hiçbir zaman, açıklanan teşvik paketleri içerisinde
yerini alamadığı gibi bu teşvik paketi içerisinde de yer bulamamıştı.
2011
yılında Suriye’de başlayan iç karışıklıklardan en çok etkilenen sınır kenti
olması, 400 bine yakın mülteciyi misafir etmesi, kapanan sınır kapısıyla tır
filolarının ve kara yolu transit taşımacılığının ağır yaralar alması gibi
birçok sorunu barındıran Hatay’ımızın teşvik paketine eklenmesi çok büyük önem
arz etmektedir. Bu konuyla ilgili bir çalışmanız var mıdır? 
Teşekkür
ediyorum.
BAŞKAN
– Sayın Gürer…
ÖMER
FETHİ GÜRER (Niğde) – 1) Niğde merkezde Vakıflara ait 1962 yılında yapılan 43
iş yerinin yer aldığı binanın kiracılarına ihbarnameyle sözleşmenin tek taraflı
feshedileceği bildirilmiştir. Kış günü mağdur olan kiracı ve esnaf neden
boşaltma uygulanacağını öğrenmek istiyorlar. Yıkılacak mı, yandaşlara mı kiraya
verilecek? Yıllardır kullanıcıların durumu ne olacaktır? 
2)
Osmanlı’dan kalan Niğde Bor’daki Yeni Hamam onarıma alındı. Bir yıldır çalışma
durdu. “Yüklenici işi bıraktı.” diyorlar. Faal hamam kapalı. Onarım ne zaman
tamamlanacaktır?
3)
Niğde merkezde İlhanlılar’dan kalma muhteşem bir anıt eser Sungurbey Camisi
var. 18’inci yüzyılda yangın sonrası onarıldı. Çifte minaresinin biri yıllardır
yapılmadı. Bitki ve hayvan motifleri yok olmak üzere. Cami çok ciddi aslına
uygun onarım bekliyor. Onarım yapılması düşünülmekte midir? Sungurbey
Camisi’nin kurtarılması Niğde için de çok önemlidir.
Teşekkür
ediyorum.
BAŞKAN
– Sayın Arslan…
KAZIM
ARSLAN (Denizli) – Başbakana soruyorum. İktidarınızda FETÖ’cülerle mücadele
etmek yerine FETÖ’cülerle geçmişteki iş birliğinizi örtebilmek için
uğraştığınızı görüyoruz. Şimdi iktidarınıza soruyorum: FETÖ terör örgütünü
besleyen, büyüten, devletin ve milletin başına bela eden siz değil misiniz? “Ne
istedilerse verdik.” diyen siz değil misiniz? Pensilvanya’ya seslenerek “Gel
artık Hocam, bu hasret bitsin.” diyen siz değil misiniz? “Ankara’yı parsel
parsel FETÖ’cülere verdin.” diyen siz değil misiniz? Geçmişte Fetullah Gülen’e
övgüler yağdıran siz değil misiniz? 15 Temmuz darbesine “Allah’ın bir
lütfudur.” diyen siz değil misiniz? 
Sayın
bakanlar, boşuna uğraşmayın, kendinize suç ortağı aramayın. Suçlu, içinizde
olan FETÖ’cülerdir. Önce kendi içinizi temizleyin. 
Teşekkür
ederim.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Afet ve Acil Durum Yönetimi Başkanlığına soruyorum:
Türkiye Diyanet Vakfı aracılığıyla 11 ilde afet ve acil müdahale merkezi
kurulması planlanmaktadır. Söz konusu afet ve acil müdahale merkezlerinin
başkanlarının da müftüler olacağı belirtilmektedir. Müftüler, ilahiyat
fakültelerinde afet durumları ve sağlık konularıyla ilgili eğitim almışlar
mıdır? Bu merkezlerin başında afet ve acil durumlar için eğitim almış, bu
konularda uzman kişilerin olması daha doğru değil midir? 
İkinci
sorum Türkiye İnsan Hakları ve Eşitlik Kurumuna: Türkiye İnsan Hakları ve
Eşitlik Kurumu, geçtiğimiz yıllarda bütçesinin ancak yüzde 25’ini harcamıştır.
Buna kısmen de olsa bir yanıt verdiniz. Türkiye’de insan haklarıyla ilgili bir
sorun, bir çalışma yok mudur ki bir para harcanmamaktadır? Yoksa sadece
uluslararası arenada prestij kaybetmemek için mi bu kurum oluşturulmuştur? 2
Haziran 2016’ya kadar başvuru almanıza rağmen neden hâlâ insan hakları kurulunu
oluşturmadınız?
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan. 
Sayın
Bakan, Diyanet Vakfının yayınladığı İslâm Ansiklopedisi’ne ek bir cilt yazılmış
ancak şu anda henüz dağıtılmamış. Sayın Murat Bardakçı bu ek cildi
incelediğini, bu ek cilt içinde PKK’dan terör örgütü olarak değil, siyasi bir
örgüt olarak bahsedildiğini iddia ediyor. Bu doğru mudur? Eğer bu iddia
doğruysa bu ek cildin gerekli düzeltmeler yapıldıktan sonra yayınlanmasını
talep ediyorum. 
Yine,
Türkiye’de yaşayan Ahıska Türklerinin vatandaşlığa alınması ne zaman
sağlanacak?
Ayrıca,
Hüdayi Vakfının bazı ülkelerde imam-hatip liseleri açtığı doğru mudur? Bu vakıf
kime ya da kimlere aittir? TİKA ya da Yurtdışı Türkler ve Akraba Toplulukları
Başkanlığı üzerinden bu vakfa maddi ya da manevi bir destek verilmekte midir?
Yine, bu ve benzeri vakıflar, yeni bir FETÖ oluşmaması bakımından, devlete
sadakat bakımından yeterince denetlenmekte midir?
Teşekkür
ediyorum. 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sayın
Bakan, 3213 sayılı Maden Kanunu kapsamında bulunan taş ocakları ve kırma eleme
tesislerinin artması nedeniyle oluşan çevre kirliliğinin önlenmesi için
yürürlüğe konulan yönetmelik gereği, toz kaynağı olan her bir ünitenin kapalı
ortam içine alınması gerekmektedir. Bu mümkün değilse sulama sisteminin
kurulması gerekmektedir. İstanbul’un göbeğinde, Sultangazi ilçesinde, Cebeci
Yolu’nda yirmi seneden fazla süredir aktif olan Sultangazi taş ocağı kapalı
ortam içinde değildir, sulamalı sistemi de mevcut değildir. Oraya gittim ve
yerinde gördüm, evlerin arasında ve uzak mesafede olmama rağmen siyah renkteki
aracım on dakika içinde bembeyaz oldu. Mahallelerin tam ortasında, mahallelinin
kâbusu olan, yazın bile camlarını açmalarına engel olan bu taş ocağı neden
denetlenmemektedir ve mevcut yönetmelik neden uygulanmamaktadır? Sulamalı
sisteme geçilmelidir. Terör ve uyuşturucu sorunuyla zaten büyük sıkıntılar
yaşayan Sultangazi ilçemizin bu sorununu çözüp çözmeyeceğinizi bilmek
istiyorum. Sultangazililer bu konuda sizden haber beklemektedir.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
İşkence
bir tek fiziksel değildir. Bir hekim olarak diyorum ki en büyük işkence
manevidir, psikolojiktir. Şu anda 81 ilde 6 milyon seçmenin oyuyla seçilen,
başta eş genel başkanlarımız olmak üzere, 10 vekilimiz tutsaktır, rehin alınmış
durumdadır. Bu durum, barışa, özgürlüğe gönül veren; halkların kardeşliğine,
inançlarına, özgürlüğüne inanan ve bu uğurda bedel ödeyen insanlara zulümdür,
işkencedir. Bu bütçe görüşmelerinde Grup Başkan Vekilimiz Sayın İdris
Baluken’in olmaması Meclise de zulümdür, işkencedir. 
Hep
darbelere karşı olduğunu belirten bu Parlamentonun 4 Kasımdaki bu siyasi
darbeye tavır göstermeme ayıbını kınıyor, 2017 bütçemizin halklarımıza,
ülkemize barış ve kardeşlik getirmesini diliyorum.
(Mikrofon
otomatik cihaz tarafından kapatıldı)
BEHÇET
YILDIRIM (Adıyaman) – Yargıya güvensizliğin yüzde 97’lere vardığı bu ortamda,
başta vekillerimiz olmak üzere, partililerimizin adil yargılanacağına inanıyor
musunuz?
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, 2 Başbakan Yardımcımız karşımızda. Acaba her ikiniz de devlet
işlerinde mail ortamında, elektronik ortamda yazdığınız yazıları kendi özel
maillerinizden mi, yoksa bulunmuş olduğunuz bakanlığın özel mailinden mi
gönderiyorsunuz?
Soru
iki: Yurt dışında bulunan vatandaşlarımızla ilgili, gerek TİKA gerek Yurt Dışı
Türkler ve Akraba Topluluklar Başkanlığı yurt dışında yapılan toplantılarda siyasi
iktidara yakın olan dernekleri çağırmakta, diğer üyeleri, diğer
vatandaşlarımızı çağırmamakta. Bu ayrımcılık neden yapılmakta?
Üçüncüsü:
Seçim süreci içerisinde yurt dışında bulunan Avrupalı Türk Demokratlar
Birliğine herhangi bir yardım veya herhangi bir para gönderildi mi,
gönderildiyse bu hangi kaynaktan gönderildi? 
(Mikrofon
otomatik cihaz tarafından kapatıldı)
MAHMUT
TANAL (İstanbul) - Dördüncü sorum: Yurt dışında bulunan vatandaşlarımızın
pasaportlarının yenilenmesiyle ilgili alınan harçlar çok yüksek. Bununla ilgili
bir çalışmanız var mı?
BAŞKAN
– Son olarak, Sayın Yıldız…
HÜSEYİN
YILDIZ (Aydın) – Teşekkür ediyorum.
Aydın’da
Belediye Başkanlığımızı yapan, Aydın’dan milletvekilliği yapan, Bakan olan ve
Meclis Başkanlığı görevini yapan çok değerli büyüğümüz Sayın İsmet Sezgin
Hakk’a yürümüştür. Allah’tan rahmet diliyorum, mekânı cennet olsun. Başta
ailesine, sevenlerine ve bütün Aydınlılara başsağlığı diliyorum. İsmet baba,
seni unutmayacağız.
BAŞKAN
– Sayın Çam, son siz oldunuz.
Buyurun.
MUSA
ÇAM (İzmir) – Sayın Bakan, 15 Temmuzdan sonra kaç vakıf kapatıldı? Kapatılan
vakıfların taşınmazları ne durumdadır? Bazı vakıfların mallarının,
taşınmazlarının Ensar ve TÜRGEV’e verildiğiyle ilgili haberler okuyoruz. Bunlar
ne kadar doğrudur? 
Bir
de konuşmanızın bir bölümünde Suriyeli mültecilere “ensar” anlayışıyla hizmet
ettiğinizi söylemiştiniz. Ensar anlayışıyla değil, Başbakan Yardımcısı Veysi
Kaynak anlayışıyla hizmet etmenizi istiyoruz. Ensar anlayışı çok itibarlı ve
prestijli bir anlayış değil.
Teşekkür
ediyorum.
BAŞKAN
– Teşekkür ediyorum.
DİRAYET
TAŞDEMİR (Ağrı) – Sayın Başkan…
LEZGİN
BOTAN (Van) – Sayın Başkan, çok önemli bir şey.
BAŞKAN
– Efendim, geçti. 
Şimdi,
Sayın Başbakan Yardımcıları, cevap süresini önce kim kullanacak? 
Buyurun
Sayın Türkeş.
On
dakikalık cevap süreniz var, kendi aranızda bölüşebilirsiniz.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Çok teşekkür ediyorum Sayın
Başkan.
Bir
kere, çoğu hüküm cümlesi olduğu için çok fazla cevap verecek şey yok orada ama
az önceki milletvekili arkadaşımız sorusunda Yurtdışı Türklerin yurt dışındaki
faaliyetlerinde hangi derneklerin müracaatının esas alındığına atıfta bulundu.
Bu tip bir tasnif yapılmıyor yani yurt dışındaki faaliyetlerde Yurtdışı Türkler
ve Akraba Topluluklar Başkanlığı kendisine gelen bütün proje taleplerini
değerlendiriyor. Mantıklı, makul olanlar içinden de bütçesi nispetinde katkı
sağlıyor. Yurt dışındaki çalışmalarda da, şurada şimdi detayını veremeyeceğim
ama bildiğim konularda, yurt dışında da bütün siyasi görüşlere mensup
derneklerle iletişim kurulmaya çalışılıyor. Ancak çok fazla istekli olmadığını
da gözlemliyoruz Yurtdışı Türkler Başkanlığıyla iş birliğinde farklı siyasi
görüşteki arkadaşların. 
Bu
arada, daha önceden sorulmuş olan bir iki soru var, onlara da değinip sonra
sözü Sayın Kaynak’a bırakacağım. 
Sayın
Ziya Pir, İnternet’ten kaldırıldığı iddia edilen bir projeden bahsetti. Ben
bunu tetkik ettirdim, kurumun İnternet sitesi zaman zaman güncelleniyor. Ancak
bahsettiğiniz projeyle ilgili bölüm İnternet sitesinden kaldırılmamış ve hâlen
ulaşım sağlanmaktadır. Söz konusu “Gençlik Daireleri ve Koruyucu Aile” isimli
proje, 2013 yılında Yurtdışı Türkler Başkanlığına sunulmuş ve proje, Berlin ve
Kuzey Ren-Vestfalya eyaletinde tamamlanmıştır. Proje kapsamında, Almanya’daki
ailelerden alınan Türk çocuklarının Türk ailelerinin yanında yetişmeleri
amacıyla Türklerin koruyucu aile olmaları konusunda bilgilendirme seminerleri
yapılmıştır. Bahse konu bilgi, 2014 yılında Zaman gazetesinin kurumumuz
aleyhinde olumsuz algı oluşturma çabasıdır. Ayrıca, proje başvuru sahibi olan
derneğin de 15 Kasım 2014 tarihinde konuyla ilgili kamuoyuna bir duyurusu
bulunmaktadır.
Gene,
az önceki konuşmayı sürdürmek manasında değil ama Nurhayat Altaca Kayışoğlu
Hanımefendi’ye, burada bir dosyam hazır -hâlihazırda kazılar sürmekte- buradaki
kazıların isimlerini ve yerlerini birazdan takdim edeceğim efendim.
Evet,
bizim kurumlarla ilgili çok fazla bir soru yoktu.
Ben
çok teşekkür ediyorum. 
MAHMUT
TANAL (İstanbul) – Mail, kullandığınız mail? Devlet yazışmalarında kendi
mailinizi mi kullanıyorsunuz?
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Hayır, kullanmadım, kullanmadım
efendim. Hayır, böyle bir şey yapmıyoruz. 
BAŞKAN
– Teşekkür ediyorum Sayın Türkeş.
Buyurun
Sayın Kaynak.
BAŞBAKAN
YARDIMCISI VEYSİ KAYNAK (Kahramanmaraş) – Değerli Başkanım, ben de cevaplara
başlamadan önce, Türk siyasetinin önemli simalarından İsmet Sezgin Beyefendi’ye
rahmet diliyorum, ailesine taziye diliyorum.
Şimdi,
Hatay Milletvekilimiz, Doğu ve Güneydoğu Anadolu’da 23 ilde ilan ettiğimiz
teşvik paketi içerisinde Hatay’ın niye olmadığını sordu.
SERKAN
TOPAL (Hatay) – Hatay’ı bekliyoruz Sayın Başbakan Yardımcısı.
BAŞBAKAN
YARDIMCISI VEYSİ KAYNAK (Kahramanmaraş) – Bu husus aslında Ekonomi Bakanımızın
işi ama ben şöyle söyleyeyim: Terörle mücadele yapılan bölgelerde bir yandan
terörle mücadeleyi başarıya ulaştırırken bir yandan kalkınma hamlelerini yapma
arzusundaydı Hükûmetimiz, bu sebeple Hatay o kapsam içinde değil; benim
bildiğim, Maraş da değil. Ama zaten Türkiye'de sürekli bir teşvik sistemi var,
inanıyorum ki o teşvik sisteminden Hataylı girişimcilerimiz yararlanacaktır.
Niğde
Milletvekilimiz Ömer Fethi Bey’in sorusuna cevaben, Niğde merkezde bulunan
Vakıf İş Hanı yeniden inşa edilmek üzere yatırım programımıza alındı.
Kiracılara 2017 yılı için kontrat yapılmayacağına dair tebligat yaptık. Bir an
önce projeyi hayata geçireceğiz. Yeniden Niğde’de Vakıf İş Hanımızı hem modern
hem sağlam yapacağız. 
Niğde
Sungurbey Camisi’nin önemini biz de biliyoruz, teşekkür ediyoruz
milletvekilimize. Bu caminin restorasyon projelerini hazırladı Vakıflar Genel
Müdürlüğümüz. Koruma Kurulunda proje tasdiki için...
ÖMER
FETHİ GÜRER (Niğde) – Ama çok uzadı.
BAŞBAKAN
YARDIMCISI VEYSİ KAYNAK (Kahramanmaraş) – Ama Koruma Kurulu, biliyorsunuz, o
nispeten özerk bir kuruluş. 
BÜLENT
YENER BEKTAŞOĞLU (Giresun) – Çok tarihî bir yer orası. 
BAŞBAKAN
YARDIMCISI VEYSİ KAYNAK (Kahramanmaraş) – Aynen öyle, o yüzden hassas
davranıyoruz. 
Projeler
Koruma Kurulunda tasdik edildikten sonra, inşallah bir an önce hayata
geçireceğiz.
Niğde
Bor hamam restorasyonu devam ederken ortaya çıkan statik problem nedeniyle
hazırlanan revize proje yine Koruma Kurulunun onayına sunuldu, onay sonrası
restorasyona devam edeceğiz. 
ÖMER
FETHİ GÜRER (Niğde) – Restorasyon yarım kaldı Sayın Bakanım, yanlış bilgi o. 
BAŞBAKAN
YARDIMCISI VEYSİ KAYNAK (Kahramanmaraş) – Evet, restorasyon yarım kaldı, ben de
onu söylüyorum, statik problem çıktığı için. 
ÖMER
FETHİ GÜRER (Niğde) – Hayır, yüklenici kaçmış. 
BAŞBAKAN
YARDIMCISI VEYSİ KAYNAK (Kahramanmaraş) – Hayır, hayır, statik problem çıktığı
için biz projeyi revize ettik. 
ÖMER
FETHİ GÜRER (Niğde) – Bakan yanlış bilgi veriyor. 
BAŞBAKAN
YARDIMCISI VEYSİ KAYNAK (Kahramanmaraş) – Hayır, bizim bilgimiz doğrudur
Değerli Milletvekilim yani Meclis huzurunda yalan bilgi, yanlış bilgi vermekten
hem Allah’a sığınırım hem sizlere mahcup olurum. 
Şimdi,
FETÖ’yle ilgili soru aslında Sayın Başbakanımıza soruldu ama belki Sayın Musa
Çam’ın sorusuna da, o soruya da cevap teşkil etmek üzere şunu söyleyebilirim:
Aslında, FETÖ’yle mücadele hususunda, bildiğiniz gibi, 17-25 Aralıktan sonra
Devlet Denetleme Kurulu harekete geçirilmişti, zaten çalışmalar o tarihte
başlamıştı. Yani “Bir günde, bir haftada bunları nereden biliyordunuz?”
sorusunun bir cevabı da budur. Zaten çalışmalar başlamıştı, zaten bu mücadele
çerçevesinde hem personel hem oluşumlar bakımından önemli mesafeler alınmıştı.
Bu mücadele çerçevesinde FETÖ’yle irtibatlı, iltisaklı 123 vakıf kapatılmıştır.

ÖMER
FETHİ GÜRER (Niğde) – 2002’den sonra kaçı açılmıştır? 
BAŞBAKAN
YARDIMCISI VEYSİ KAYNAK (Kahramanmaraş) – Hayır, yani, o sorunun… 
ÖMER
FETHİ GÜRER (Niğde) – Yok, yok, bir cevaplayın siz.
BAŞBAKAN
YARDIMCISI VEYSİ KAYNAK (Kahramanmaraş) – Ya, 2002’den sonra kaç tanesinin
açıldığı sorusu bu soruyla bağlantılı değil, onu da ayrıca size yazılı cevap
veririm. 
2.110
parsel taşınmazı Vakıflar Genel Müdürlüğüne intikal etmiştir. Bu 2.110 parsel
taşınmaz içerisinde, tavuk çiftliğinden “roof bar”a, samanlıktan kahvehaneye,
evden iş yerine kadar birçok değişik taşınmazlar var. Bunlardan kanun hükmünde
kararnameye konulan bir hüküm gereğince kamu kurumlarımızın ihtiyaç duyduğu
eğitim tesisleri Millî Eğitim Bakanlığından ücretsiz tahsis edilmiştir. Öncelik
Millî Eğitim Bakanlığına verilmiştir, yurtlar bakımından da öncelik Kredi ve
Yurtlar Kurumumuza verilmiştir. Daha sonra, kamu yararına çalışan vakıfların
talebi değerlendirilmiş, bu talep doğrultusunda da Vakıflar Meclisimiz belli
bir ücret karşılığı tahsisine karar vermiştir. 
Bu
vakıflar içerisinde, evet, saydığınız vakıf da vardır. Yalnız, şunu ifade
etmeliyim: Ben espri olarak kabul ediyorum Musa Bey’in bana yönelik “ensar”
meselesini. Siz de gayet iyi biliyorsunuz, “ensar” bizim inancımızda bir başka
kavramı ifade eder.
MUSA
ÇAM (İzmir) – Mekke’den Medine’ye…
BAŞBAKAN
YARDIMCISI VEYSİ KAYNAK (Kahramanmaraş) - Peygamberimiz’in, hepimizin inandığı
dinimizin Peygamberi’nin Medine’ye hicretiyle, hicret edenlere “muhacir”,
onları misafir edenlere de “ensar” denmiştir. Hatta ensarın en büyüğü Eyüp
Sultan Hazretleri de İstanbul’da, bizim vatan topraklarımızdadır. Dolayısıyla,
“ensar” kelimesini bilerek kullandım. 
Dünyada
böyle başka bir millet yok, bizim gibi, kamplar dışında, Türkiye’mizde bulunan
2,5 milyondan fazla mülteciye muhacir gözüyle bakan, onunla ekmeğini, aşını,
işini paylaşan. 300 kişi için referandum yapan Avrupa ülkesi karşısında… Benim
İstanbul’da bunu anlatırken sıkılan bir genç iş adamı dostum var, kendisi 300
kişiye kirası, gıdası dâhil her şeyinin yardımını yapıyor. 
Şimdi,
efendim, Sayın Gaytancıoğlu, AFAD kurtarma merkezleriyle ilgili Diyanet Vakfına
bırakılmış herhangi bir iş yok. AFAD kendisi eğitim merkezleri, arama kurtarma
merkezleri hayata geçiriyor. 
(Mikrofon
otomatik cihaz tarafından kapatıldı) 
BAŞBAKAN
YARDIMCISI VEYSİ KAYNAK (Kahramanmaraş) – Olsa olsa biz orada Diyanet
mensuplarına eğitim verebiliriz. 
Diğer
sorulara yazılı cevap vermek istiyorum.
Teşekkür
ederim. 
BAŞKAN
– Teşekkür ediyorum Sayın Bakan. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun, 60’a göre söz veriyorum. 
V.- AÇIKLAMALAR (Devam)
30.- Diyarbakır Milletvekili Çağlar
Demirel’in, Türkiye İnsan Hakları ve Eşitlik Kurulunun çalışmadığına,
cezaevleri izleme kurulu oluşturulması talebinde bulunduklarına ve tutuklu HDP
milletvekillerinin cezaevinden gönderdikleri belgelere el konulduğuna ilişkin
açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Bakanın dikkatini çekmek istediğim birkaç nokta vardı. Özellikle İnsan Hakları
Kurumuna ilişkin Türkiye İnsan Hakları ve Eşitlik Kurulunun oluştuğunu ifade
etti. Evet, bu kurul var, bu kurul farklı alt kurullar da oluşturdu ama bizim
bu kurulun ne kadar çalıştığına dair herhangi bir bilgimiz çok fazla yok çünkü
çalışmıyor. 
Cezaevleri
izleme kurulunun oluşturulması ve cezaevlerinde özellikle de seçilmişlere ve
gazetecilere yönelik hak ihlallerinin araştırılması ve yaşananların yerinde
incelenmesi için bir komisyon kurulmasına dair talebimiz oldu ama bu talebe
ilişkin hâlen bir cevap alamadık.
İkincisi:
Sayın Bakan, şunu ifade edeyim, dün de ifade ettim, bugün de söyleyeyim ki
seçilmiş milletvekillerimizin ve eş başkanlarımızın cezaevinden bizlere
gönderdikleri ya da yasama faaliyetlerine ilişkin yazmış oldukları bütün
dokümanlarına el konuluyor. Kendisine buradan…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Başkan, sözümü tamamlayacağım sadece.
BAŞKAN
– Lütfen tamamlayınız Sayın Demirel.
ÇAĞLAR
DEMİREL (Diyarbakır) – Eş Başkanımız Sayın Figen Yüksekdağ’ın gönderdiği bütün
bilgilere, dokümanlara el konuluyor ve aynı zamanda, yasama faaliyetleri için
gönderdiği belgeler idare tarafından verilmiyor. Kendisine bir faks numarasını,
bizim kurumumuzun faks numarasını bile verdi avukatlar, bunun cezaevi
yetkilileri tarafından verilmediğini biliyoruz.
OHAL’in
aslında devlete yapıldığını ifade ettiniz fakat biz çok iyi biliyoruz ki
OHAL’den tüm Türkiye toplumu etkilenmiştir; emekçiler, sanatçılar,
siyasetçiler, yerel yöneticiler, yoksullar, işçiler, kadınlar, gençler, bütün
toplum etkilenmiştir. Bunların ayrıntılarını belki daha sonraki süreçte
sizlerle paylaşabiliriz. Siz de bunu biliyorsunuz ve farkındasınız. Bir an önce
OHAL’in…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) - …kaldırılmasıyla birlikte yaşamın eski hâle dönmesi
gerektiğini ifade ediyorum.
Teşekkür
ediyorum.
BAŞKAN
– Teşekkür ediyorum Sayın Demirel.
DİRAYET
TAŞDEMİR (Ağrı) – Sayın Başkan…
LEZGİN
BOTAN (Van) – Sayın Başkan…
BAŞKAN
- Sayın arkadaşlar, kusura bakmayın…
DİRAYET
TAŞDEMİR (Ağrı) – Bir iki konu… Bir şey soracağım, soru sormak için…
ÇAĞLAR
DEMİREL (Diyarbakır) – Hiç konuşmadı Başkan.
DİRAYET
TAŞDEMİR (Ağrı) – Evet.
ÇAĞLAR
DEMİREL (Diyarbakır) – Pozitif ayrımcılık yapın.
BAŞKAN
- Peki, son kez. Bayanlara, hanım milletvekillerimize, kadın milletvekillerimize
bir ayrıcalık yapıyorum.
Son
kez 60’a göre size söz veriyorum.
Buyurun.
31.- Ağrı Milletvekili Dirayet
Taşdemir’in, sokağa çıkma yasaklarının yaşandığı yerlerde zarar gören konut ve
iş yerlerinin sigorta ödemelerinin iptal edildiğine dair haberlerin doğru olup
olmadığını öğrenmek istediğine ilişkin açıklaması
DİRAYET
TAŞDEMİR (Ağrı) – Teşekkür ederim.
Ben
soru sormak için girmiştim sisteme, zaman yetmemişti. 
Ben
Sayın Bakana sormak istiyorum, aylara varan sokağa çıkma yasaklarının yaşandığı
Cizre, Sur, Şırnak, Yüksekova, Nusaybin ve İdil’in büyük bir bölümü yıkıldı
sizler de biliyorsunuz. Bu çatışmalarda zarar gören sigortalı konut ve iş
yerlerinin ödemelerinin İçişleri Bakanlığınca iptal edildiğine dair kimi
haberler basına yansıdı. Bu haberler doğru mu? Doğruysa bu sigorta işlemleri
neden iptal edildi? Değil ise bu konuyla ilgili bir planlamanız var mı? Şırnak,
Nusaybin, İdil ve Sur halkı bu konuda acil bir cevap bekliyor.
BAŞKAN
– Teşekkür ediyorum.
LEZGİN
BOTAN (Van) – Sayın Başkan…
BAŞKAN
– Arkadaşlar, “son” dedik.
DİRAYET
TAŞDEMİR (Ağrı) – Ama bir cevap bekliyoruz.
LEZGİN
BOTAN (Van) – Sayın Başkan, ben de sisteme girmiştim, 60’a göre, bir dakika…
BAŞKAN
– Şimdi, bakın, sisteme o kadar milletvekili girmiş ki haksızlık yapmayalım.
LEZGİN
BOTAN (Van) – Ben uzun süredir ilk defa söz hakkı istiyorum.
MEHMET
GÖKDAĞ (Gaziantep) – Ben de bekliyorum Sayın Başkanım.
İLKNUR
İNCEÖZ (Aksaray) - Burada da var.
BAŞKAN
– Bakın, orada da giren var, orada da giren var.
LEZGİN
BOTAN (Van) – Ama ben ilk defa istiyorum.
BAŞKAN
- Efendim, kapatıyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
- Şimdi sırasıyla ikinci turda yer alan bütçelerin bölümlerine geçilmesi
hususunu ve bölümlerini ayrı ayrı okutup oylarınıza sunacağım.
Türkiye
İnsan Hakları ve Eşitlik Kurumu 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.61) TÜRKİYE İNSAN HAKLARI VE EŞİTLİK KURUMU
1) Türkiye İnsan Hakları ve Eşitlik Kurumu 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 6.614.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 230.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 6.844.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 04 Alınan
Bağışlar ve Yardımlar ile Özel Gelirler 6.799.000
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama talebimiz var.
BAŞKAN
– Evet, gözümüz aydın.
İLKNUR
İNCEÖZ (Aksaray) - Bekliyorduk.
METİN
KÜLÜNK (İstanbul) – Günaydın! Dükkân açıldı, günaydın!
ÇAĞLAR
DEMİREL (Diyarbakır) – Biraz daha geçsinler içeriye, sayıları azalmıştı da o
yüzden biraz zaman geçsin dedik.
DİRAYET
TAŞDEMİR (Ağrı) – Zaten ancak böyle sizi oturtabiliyoruz, ne yapalım,
oturmuyorsunuz.
BAŞKAN
– Sayın Taşdemir, Sayın Demirel, Sayın Pir, Sayın Botan, Sayın Yıldırım, Sayın
Ayhan, Sayın Atalan, Sayın Adıyaman, Sayın Toğrul, Sayın Özkan, Sayın Önlü,
Sayın Kadri Yıldırım, Sayın Ahmet Yıldırım, Sayın Öcalan, Sayın Başaran, Sayın
Gaydalı, Sayın Becerekli, Sayın Özgökçe Ertan, Sayın Bilgen, Sayın Paylan.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklamaya başlandı)
METİN
KÜLÜNK (İstanbul) – Sayın Başkanım, sistem çalışmıyor. 
BAŞKAN
– Sayın milletvekilleri, birleşime beş dakika ara veriyorum. 
Kapanma Saati: 21.28
BEŞİNCİ OTURUM
Açılma Saati: 21.44
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
----0----
BAŞKAN
– Sayın milletvekilleri, Türkiye Büyük Millet Meclisinin 33’üncü Birleşiminin
Beşinci Oturumunu açıyorum.
III.- YOKLAMA (Devam)
BAŞKAN
– Türkiye İnsan Hakları ve Eşitlik Kurumunun gelir cetvelinin oylamasından önce
istem üzerine yapılan yoklama işleminde kalınmıştı.
Şimdi,
yoklama işlemini yapıyoruz.
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA TOPLULUKLAR
BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Komisyon ve Hükûmet yerinde.
Türkiye
İnsan Hakları ve Eşitlik Kurumunun (B) cetvelini okutuyorum:
(B) CETVELİ



Kodu


Açıklama


(TL)



 04 Alınan
Bağışlar ve Yardımlar ile Özel Gelirler 6.799.000
BAŞKAN – Kabul edenler...
Etmeyenler... Kabul edilmiştir. 
 05 Diğer
Gelirler 45.000
BAŞKAN – Kabul edenler...
Etmeyenler... Kabul edilmiştir.
 TOPLAM 6.844.000
BAŞKAN
– (B) cetvelini kabul edenler… Etmeyenler… Kabul edilmiştir.
Türkiye
İnsan Hakları ve Eşitlik Kurumu 2017 yılı
merkezî yönetim bütçesinin bölümleri kabul edilmiştir.
Türkiye
İnsan Hakları Kurumu 2015 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
2) Türkiye İnsan Hakları
Kurumu 2015 Yılı Merkezî Yönetim Kesin
Hesabı
BAŞKAN
– (A) cetvelinin genel toplamını okutuyorum:
(A)
CETVELİ






(TL)



Toplam Ödenek 4.833.000,00
Bütçe Gideri 1.765.753,12
İptal Edilen Ödenek 3.067.246,88
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe
Geliri Tahmini 4.833.000,00
Tahsilat 2.353.952,77
BAŞKAN
– (B) cetvelini kabul edenler… Etmeyenler… Kabul edilmiştir.
Türkiye
İnsan Hakları Kurumu 2015 yılı merkezî yönetim kesin hesabının bölümleri kabul
edilmiştir.
Vakıflar
Genel Müdürlüğü 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.18) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 29.685.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 14.000.000
BAŞKAN – Kabul edenler…
Etmeyenler… Kabul edilmiştir.
 07 Sağlık
Hizmetleri 326.000
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 415.580.000
BAŞKAN – Kabul edenler…
Etmeyenler… Kabul edilmiştir.
 10 Sosyal
Güvenlik ve Sosyal Yardım Hizmetleri 72.732.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 532.323.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 527.063.000
BAŞKAN – Kabul edenler… Etmeyenler…
Kabul edilmiştir.
 05 Diğer
Gelirler 53.186.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 116.380.000
BAŞKAN – Kabul edenler…
Etmeyenler… Kabul edilmiştir.
 TOPLAM 696.629.000
BAŞKAN
– Kabul edenler... Etmeyenler... Kabul edilmiştir.
Vakıflar
Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Vakıflar
Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Vakıflar Genel Müdürlüğü 2015 Yılı Merkezî Yönetim Kesin Hesabı
BAŞKAN
– (A) cetvelinin genel toplamını okutuyorum:
(A)
CETVELİ






(TL)



Toplam Ödenek 486.700.415,96
Bütçe Gideri 467.969.809,74
İptal Edilen Ödenek 18.678.526,12
Ertesi Yıla Devredilen Ödenek 52.080,10
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe
Geliri Tahmini 636.622.000,00
Tahsilat 684.647.304,08
Ret
ve İadeler 14.472.675,11
Net
Tahsilat 670.174.628,97
BAŞKAN
– (B) cetvelini kabul edenler… Etmeyenler… Kabul edilmiştir.
Vakıflar
Genel Müdürlüğü 2015 yılı merkezî yönetim kesin hesabının bölümleri kabul
edilmiştir.
Afet
ve Acil Durum Yönetimi Başkanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
07.96) AFET VE ACİL DURUM YÖNETİMİ
BAŞKANLIĞI
1) Afet ve Acil Durum Yönetimi Başkanlığı 2017 Yılı Merkezî Yönetim
Bütçesi



Kodu


Açıklama


(TL)



 01 Genel
Kamu Hizmetleri 10.233.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 159.827.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 5.450.000
BAŞKAN – Kabul edenler...
Etmeyenler... Kabul edilmiştir.
 04 Ekonomik
İşler ve Hizmetler 45.903.000
BAŞKAN – Kabul edenler...
Etmeyenler... Kabul edilmiştir.
 09 Eğitim
Hizmetleri 3.728.000
BAŞKAN – Kabul edenler...
Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 1.023.010.500
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 1.248.151.500
BAŞKAN
– Kabul edenler... Etmeyenler... Kabul edilmiştir.
Afet
ve Acil Durum Yönetimi Başkanlığının 2017 yılı merkezî yönetim bütçesinin
bölümleri kabul edilmiştir.
Afet
ve Acil Durum Yönetimi Başkanlığının 2015 yılı merkezî yönetim kesin hesabının
bölümlerine geçilmesini oylarınıza…
III.- YOKLAMA
(HDP
sıralarından bir grup milletvekili ayağa kalktı)
AYŞE
ACAR BAŞARAN (Batman) – Yoklama talebimiz var.
BAŞKAN
- …sunmadan önce yoklama talebi var. 
Şimdi,
yoklama talebini karşılıyoruz.
Sayın
Taşdemir, Sayın Özkan, Sayın Yıldırım, Sayın Atalan, Sayın Toğrul, Sayın
Adıyaman, Sayın Öcalan, Sayın Ataş, Sayın Önlü, Sayın Yıldırım, Sayın Ayhan,
Sayın Doğan, Sayın Gaydalı, Sayın Pir, Sayın Botan, Sayın Başaran, Sayın İrmez,
Sayın Becerekli, Sayın Özgökçe Ertan, Sayın Bilgen.
Yoklama
için bir dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Afet ve Acil Durum Yönetimi Başkanlığının 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Afet ve Acil Durum Yönetimi Başkanlığı 2015 Yılı Merkezî Yönetim
Bütçesi
BAŞKAN– (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 3.257.500.700,00
Bütçe Gideri 3.141.020.254,77
Ödenek Üstü Gider 99.269,94
İptal Edilen Ödenek 116.579.715,17
BAŞKAN
– (A) cetvelini kabul edenler... Etmeyenler... Kabul edilmiştir.
Afet
ve Acil Durum Yönetimi Başkanlığı 2015 yılı merkezî yönetim kesin hesabının
bölümleri kabul edilmiştir.
Türk
İşbirliği ve Koordinasyon Ajansı Başkanlığı 2017 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri
okutuyorum:
40.32) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 294.711.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 770.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 295.481.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 110.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağışlar ve Yardımlar ile Özel Gelirler 290.251.000
BAŞKAN – Kabul edenler...
Etmeyenler... Kabul edilmiştir.
 05 Diğer
Gelirler 5.120.000
BAŞKAN – Kabul edenler...
Etmeyenler... Kabul edilmiştir.
 TOPLAM 295.481.000
BAŞKAN
– Kabul edenler... Etmeyenler... Kabul edilmiştir.
Türk
İşbirliği ve Koordinasyon Ajansı Başkanlığı 2017 yılı merkezî yönetim
bütçesinin bölümleri kabul edilmiştir.
Türk
İşbirliği ve Koordinasyon Ajansı Başkanlığı 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Türk İşbirliği ve Koordinasyon Ajansı Başkanlığı 2015 Yılı Merkezî
Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 382.710.909,44
Bütçe Gideri 221.417.805,95
Ödenek Üstü Gider 19.569,04
İptal Edilen Ödenek 151.756.828,37
Ertesi Yıla Devredilen Ödenek 9.555.844,16
BAŞKAN – (A) cetvelini kabul
edenler... Etmeyenler... Kabul edilmiştir.
Kesin hesap (B) cetvelini
okutuyorum:
(B) CETVELİ









(TL)



Bütçe Geliri Tahmini 141.049.000,00
Tahsilat 298.509.252,44
BAŞKAN – Kabul edenler…
Etmeyenler… Kabul edilmiştir.
Türk İşbirliği ve Koordinasyon
Ajansı Başkanlığı 2015 yılı merkezî yönetim kesin hesabı kabul edilmiştir.
Yurtdışı Türkler ve Akraba
Topluluklar Başkanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.51) YURTDIŞI TÜRKLER VE AKRABA TOPLULUKLAR
BAŞKANLIĞI
1) Yurtdışı Türkler ve Akraba Topluluklar Başkanlığı 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 62.203.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 600.000
BAŞKAN – Kabul edenler...
Etmeyenler... Kabul edilmiştir.
 09 Eğitim
Hizmetleri 215.000.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 277.803.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 666.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 275.503.000
BAŞKAN – Kabul edenler...
Etmeyenler... Kabul edilmiştir.
 05 Diğer
Gelirler 1.634.000
BAŞKAN – Kabul edenler...
Etmeyenler... Kabul edilmiştir.
 TOPLAM 277.803.000
BAŞKAN
– Kabul edenler... Etmeyenler... Kabul edilmiştir.
Yurtdışı
Türkler ve Akraba Topluluklar Başkanlığı 2017 yılı merkezî yönetim bütçesinin
bölümleri kabul edilmiştir.
Yurtdışı
Türkler ve Akraba Topluluklar Başkanlığı 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Yurtdışı Türkler ve Akraba Topluluklar Başkanlığı 2015 Yılı Merkezî
Yönetim Kesin Hesabı
BAŞKAN – (A) cetvelinin genel toplamını
okutuyorum:
(A)
CETVELİ






(TL)



Toplam Ödenek 248.748.214,72
Bütçe Gideri 228.922.816,44
İptal Edilen Ödenek 19.825.398,28
BAŞKAN – (A) cetvelini kabul
edenler... Etmeyenler... Kabul edilmiştir.
Kesin hesap (B) cetvelini
okutuyorum:
(B) CETVELİ









(TL)



Bütçe Geliri Tahmini 223.896.000,00
Tahsilat 215.651.823,84

BAŞKAN
– Kabul edenler… Etmeyenler… Kabul edilmiştir.
Yurtdışı
Türkler ve Akraba Topluluklar Başkanlığı 2015 yılı merkezî yönetim kesin hesabı
kabul edilmiştir.
Atatürk
Kültür, Dil ve Tarih Yüksek Kurumu 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.02) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2017 Yılı Merkezî Yönetim
Bütçesi



Kodu


Açıklama


(TL)



 01 Genel
Kamu Hizmetleri 11.270.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 375.000

III.- YOKLAMA
(HDP
sıralarından bir grup milletvekili ayağa kalktı)
DİRAYET
TAŞDEMİR (Ağrı) – Sayın Başkan, yoklama talep ediyoruz.
BAŞKAN
– Yoklama talebi var.
Şimdi
yoklama işlemini gerçekleştireceğiz. 
Sayın
Taşdemir, Sayın Özkan, Sayın Yıldırım, Sayın Atalan, Sayın Yıldırım, Sayın
Toğrul, Sayın Adıyaman, Sayın Önlü, Sayın Botan, Sayın Yıldırım, Sayın Ayhan,
Sayın Gaydalı, Sayın Doğan, Sayın Ataş, Sayın İrmez, Sayın Öcalan, Sayın
Becerekli, Sayın Özgökçe Ertan, Sayın Başaran, Sayın Pir, Sayın Taşçıer, Sayın
Paylan.
Evet,
yoklama için bir dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı: 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) TÜRKİYE İNSAN HAKLARI VE EŞİTLİK
KURUMU (Devam)
1) Türkiye İnsan Hakları ve Eşitlik Kurumu
2017 Yılı Merkezî Yönetim Bütçesi
2) Türkiye İnsan Hakları Kurumu 2015 Yılı
Merkezî Yönetim Kesin Hesabı
B) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2017 Yılı
Merkezî Yönetim Bütçesi
2) Vakıflar Genel Müdürlüğü 2015 Yılı
Merkezî Yönetim Kesin Hesabı
C) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum Yönetimi Başkanlığı
2017 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2015 Yılı Merkezî Yönetim Kesin Hesabı
Ç) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2017 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2015 Yılı Merkezî Yönetim Kesin Hesabı
D) YURTDIŞI TÜRKLER VE AKRABA
TOPLULUKLAR BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2017 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2015 Yılı Merkezî Yönetim Kesin Hesabı
E) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2017 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Kesin Hesabı
F) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2017 Yılı
Merkezî Yönetim Bütçesi
2) Atatürk Araştırma Merkezi 2015 Yılı
Merkezî Yönetim Kesin Hesabı
G) ATATÜRK KÜLTÜR MERKEZİ (Devam)
1) Atatürk Kültür Merkezi 2017 Yılı
Merkezî Yönetim Bütçesi
2) Atatürk Kültür Merkezi 2015 Yılı
Merkezî Yönetim Kesin Hesabı
Ğ) TÜRK DİL KURUMU (Devam)
1) Türk Dil Kurumu 2017 Yılı Merkezî
Yönetim Bütçesi
2) Türk Dil Kurumu 2015 Yılı Merkezî
Yönetim Kesin Hesabı
H) TÜRK TARİH KURUMU (Devam)
1) Türk Tarih Kurumu 2017 Yılı Merkezî
Yönetim Bütçesi
2) Türk Tarih Kurumu 2015 Yılı Merkezî
Yönetim Kesin Hesabı
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir. 

GENEL TOPLAM 11.645.000

BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 8.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 11.633.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 4.000
BAŞKAN – Kabul edenler…
Etmeyenler… Kabul edilmiştir.
 TOPLAM 11.645.000
BAŞKAN
– Kabul edenler... Etmeyenler... Kabul edilmiştir.
Atatürk
Kültür, Dil ve Tarih Yüksek Kurumu 2017 yılı merkezî yönetim bütçesinin
bölümleri kabul edilmiştir.
MUSA
ÇAM (İzmir) – Sayın Başkan, Başbakan Yardımcısı Sayın Tuğrul Türkeş yok. Onun
bütçesini konuşuyoruz, oyluyoruz ama Sayın Başbakan Yardımcısı yok burada. Bu
kadar milletvekili var, bekliyor; Başbakan Yardımcısı aldı çantasını, gitti.
Başka partiye mi gitti, ne yaptı o? Başka partiye mi gitti yoksa? (CHP
sıralarından alkışlar)
BAŞBAKAN
YARDIMCISI VEYSİ KAYNAK (Kahramanmaraş) – Ben buradayım. 
BAŞKAN
– Sayın Çam, lütfen… Hükûmet temsilcisi burada. 
Atatürk
Kültür, Dil ve Tarih Yüksek Kurumu 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Atatürk Kültür, Dil ve Tarih Yüksek Kurumu 2015 Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 11.053.803,58
Bütçe Gideri 9.707.071,75
İptal Edilen Ödenek 1.346.731,83
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe
Geliri Tahmini 10.613.000,00
Tahsilat 9.329.994,38
BAŞKAN
– (B) cetvelini kabul edenler… Etmeyenler… Kabul edilmiştir.
Atatürk
Kültür, Dil ve Tarih Yüksek Kurumu 2015 yılı merkezî yönetim kesin hesabının
bölümleri kabul edilmiştir.
Atatürk
Araştırma Merkezi 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.03) ATATÜRK ARAŞTIRMA MERKEZİ
1) Atatürk Araştırma Merkezi 2017 Yılı Merkezî Yönetim Bütçesi



Kodu


Açıklama


(TL)



 08 Dinlenme,
Kültür ve Din Hizmetleri 5.113.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 5.113.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 100.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 5.013.000
BAŞKAN – Kabul edenler…
Etmeyenler… Kabul edilmiştir.
 TOPLAM 5.113.000
BAŞKAN
– Kabul edenler... Etmeyenler... Kabul edilmiştir.
Atatürk
Araştırma Merkezi 2017 yılı merkezî yönetim bütçesinin bölümleri kabul
edilmiştir.
Atatürk
Araştırma Merkezi 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Atatürk Araştırma Merkezi 2015 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 4.818.295,00
Bütçe Gideri 4.731.829,68
İptal Edilen Ödenek 86.465,32
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe
Geliri Tahmini 4.299.000,00
Tahsilat 4.451.025,17
BAŞKAN
– (B) cetvelini kabul edenler… Etmeyenler… Kabul edilmiştir.
Atatürk
Araştırma Merkezi 2015 yılı merkezî yönetim kesin hesabının bölümleri kabul
edilmiştir.
Atatürk
Kültür Merkezi 2017 yılı merkezî bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.04) ATATÜRK KÜLTÜR MERKEZİ
1) Atatürk Kültür Merkezi 2017 Yılı Merkezî Yönetim Bütçesi



Kodu


Açıklama


(TL)



 08 Dinlenme,
Kültür ve Din Hizmetleri 4.920.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 4.920.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 182.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 4.738.000
BAŞKAN – Kabul edenler…
Etmeyenler… Kabul edilmiştir.
 TOPLAM 4.920.000
BAŞKAN
– Kabul edenler... Etmeyenler... Kabul edilmiştir.
Atatürk
Kültür Merkezi 2017 yılı merkezî yönetim bütçesinin bölümleri kabul edilmiştir.
Sayın
Çam, az önce Sayın Türkeş’i merakla sordunuz. Sayın Türkeş, Sayın Başbakana da
vekâlet ettiği için, Başbakanımız yurt dışından geliyor, havaalanına
karşılamaya gittiler. Bilginize sunulur efendim.
ÖZGÜR
ÖZEL (Manisa) – Başka partiye geçme gibi bir durumu yok yani.
BAŞKAN
- Atatürk Kültür Merkezi 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Atatürk Kültür Merkezi 2015 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 5.748.000,00
Bütçe Gideri 5.105.223,25
İptal Edilen Ödenek 642.776,75
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe
Geliri Tahmini 4.530.000,00
Tahsilat 4.551.197,92
BAŞKAN
– (B) cetvelini kabul edenler… Etmeyenler… Kabul edilmiştir.
Atatürk
Kültür Merkezi 2015 yılı merkezî yönetim kesin hesabının bölümleri kabul
edilmiştir.
Türk
Dil Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.05) TÜRK DİL KURUMU
1) Türk Dil Kurumu 2017 Yılı Merkezî Yönetim Bütçesi



Kodu


Açıklama


(TL)



 03 Kamu
Düzeni ve Güvenlik Hizmetleri 393.000
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 15.385.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 15.778.000
BAŞKAN
– Kabul edenler... Etmeyenler... Kabul edilmiştir.
(B)
cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 100.034.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 301.250
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 59.733.500
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 5.500
BAŞKAN – Kabul edenler…
Etmeyenler… Kabul edilmiştir.
 TOPLAM 160.074.250
BAŞKAN
– Kabul edenler... Etmeyenler... Kabul edilmiştir.
Türk
Dil Kurumu 2017 yılı merkezî yönetim bütçesinin bölümleri kabul edilmiştir.
Türk
Dil Kurumu 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Dil Kurumu 2015 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 24.658.738,78
Bütçe Gideri 13.575.083,36
İptal Edilen Ödenek 11.083.655,42
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe
Geliri Tahmini 143.363.000,00
Tahsilat 158.107.387,88
Ret
ve İadeler 1.072,30
Net
Tahsilat 158.106.315,58
BAŞKAN
– (B) cetvelini kabul edenler… Etmeyenler… Kabul edilmiştir.
Türk
Dil Kurumu 2015 yılı merkezî yönetim kesin hesabının bölümleri kabul
edilmiştir.
Türk
Tarih Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.06) TÜRK TARİH KURUMU
1) Türk Tarih Kurumu 2017 Yılı Merkezî Yönetim Bütçesi



Kodu


Açıklama


(TL)



 03 Kamu
Düzeni ve Güvenlik Hizmetleri 657.000
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 10.059.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 10.716.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 104.561.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 4.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 60.021.000
BAŞKAN – Kabul edenler…
Etmeyenler… Kabul edilmiştir.
 TOPLAM 164.586.000
BAŞKAN
– Kabul edenler... Etmeyenler... Kabul edilmiştir.
Türk
Tarih Kurumu 2017 yılı merkezî yönetim bütçesinin bölümleri kabul edilmiştir.
BURCU
ÇELİK ÖZKAN (Muş) – Başkan, bari el kaldırmalarını sağlayın, 10 kişi el
kaldırıyor yani burada görüyoruz. 
BAŞKAN
– Orada 10 kişiyse burada 9 kişi demektir. 
BURCU
ÇELİK ÖZKAN (Muş) – Hiç alakası yok.
BAŞKAN
- Türk Tarih Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türk Tarih Kurumu 2015 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 167.204.255,00
Bütçe Gideri 162.882.076,08
İptal Edilen Ödenek 4.322.178,92
BAŞKAN
– (A) cetvelini kabul edenler… Etmeyenler… Kabul edilmiştir.
Kesin
hesap (B) cetvelini okutuyorum:
(B)
CETVELİ






(TL)



Bütçe
Geliri Tahmini 111.000.000,00
Tahsilat 145.798.729,41
BAŞKAN
– (B) cetvelini kabul edenler… Etmeyenler… Kabul edilmiştir.
Türk
Tarih Kurumu 2015 yılı merkezî yönetim kesin hesabının bölümleri kabul
edilmiştir.
Evet,
ikinci turda yer alan kuruluşların bütçeleri ve kesin hesapları kabul
edilmiştir, hayırlı olmalarını temenni ediyorum. 
Sayın
milletvekilleri, ikinci tur görüşmeleri tamamlanmıştır. 
Programa
göre, kuruluşların bütçe ve kesin hesaplarını sırasıyla görüşmek için 8 Aralık
2016 Perşembe günü saat 11.00’de toplanmak üzere birleşimi kapatıyor, hayırlı
geceler diliyorum. 
Kapanma Saati. 22.13




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.


(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi. 







