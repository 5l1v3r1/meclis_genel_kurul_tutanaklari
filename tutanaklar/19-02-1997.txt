


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















T.B.M.M.

TUTANAK DERGİSİ

CİLT : 21

58 inci Birleşim

19 . 2 . 1997  Çarşamba



İÇİNDEKİLER

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. -  Ankara Milletvekili Hikmet Uluğbay ve 20
arkadaşının, GEMSAN tersanesinde TPAO adlı
petrol tankerinde meydana gelen yangın faciasının
nedenlerinin araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/162)

B)ÇEŞİTLİ İŞLER

1.-Türkiye tarafından Hebron'a (El-Halil'e)
askerî personel gönderilmesi hususunda Hükümetin
yetkili kılınması için izin verilmesine
dair Başbakanlık tezkeresi görüşmelerinin
20.2.1997 Perşembe günkü birleşime ertelendiğine
ilişkin Başkanlık açıklaması

IV.-GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) GÖRÜŞMELER

1.-Erzurum Milletvekili Lütfü Esengün
ve 62 arkadaşının, kanuna veya genel ahlaka
aykırı şekilde mal edinmek suretiyle görevini
kötüye kullandığı ve bu eylemin Türk
Ceza Kanununun 240 ve 3628 numaralı Mal Bildiriminde Bulunulması,
Rüşvet ve Yolsuzluklarla Mücadele Kanununun 13,
14 ve 15 inci maddelerine uyduğu iddiasıyla eski Başbakan
Tansu Çiller hakkında Meclis soruşturması
açılmasına ilişkin önergesi ve
 (9/4) esas numaralı Meclis Soruşturması Komisyonu
Raporu (S. Sayısı :213 ve 213'e ek)

2. -Ankara Milletvekili Saffet Arıkan Bedük
ve 57 arkadaşının, Emlak Bankası eski
Genel Müdürü Engin Civan'ın rüşvet
karşılığı verdiği krediler
ve çıkar temin eden bazı tasarruflarına
karşın gerekli işlemleri yapmamak suretiyle
görevini kötüye kullandığı ve
bu eyleminin Türk Ceza Kanununun 240 ncı maddesine
uyduğu iddiasıyla eski Başbakan Mesut Yılmaz
hakkında Meclis soruşturması açılmasına
ilişkin önergesi ve (9/6) Esas Numaralı Meclis
soruşturması Komisyonu Raporu (S. Sayısı
:214)

V. -SORULAR VE CEVAPLAR

A) YAZILI SORULAR VE CEVAPLARI

1. -Adana Milletvekili Orhan Kavuncu'nun, Millî
Savunma Bakanlığı ve T.S.K.'de çalışan
sivil memurlara ilişkin sorusu ve Millî Savunma Bakanı
Turhan Tayan'ın yazılı cevabı (7/1903)

2.-Adana Milletvekili  Erol Çevikçe'nin,
belediyelerin vergi borçlarına ilişkin Başbakandan
sorusu ve Maliye Bakanı Abdüllatif Şener'in
yazılı cevabı (7/1959)

3.-İstanbul Milletvekili Halit Dumankaya'nın,
Telekom'un yönetim kurulu kararlarına ilişkin
sorusu ve Ulaştırma Bakanı Ömer Barutçu'nun
yazılı cevabı (7/1982)

4.-Niğde Millevtekili Akın Gönen'in,
bazı vali ve emniyet müdürlerinin maaşlarına
ilişkin sorusu ve İçişleri Bakanı
Meral Akşener'in yazılı cevabı (7/2031)

5.-Manisa Milletvekili Tevfik Diker'in, M.S.B.'da
çalışan sivil memurlara ek özel hizmet
tazminatının ödenip ödenmediğine ilişkin
sorusu ve Millî Savunma Bakanı Turhan Tayan'ın
yazılı cevabı (7/2034)


I.-GEÇEN TUTANAK ÖZETİ

TBMM Genel Kurulu saat 15.00'te açıldı.

İngiltere'ye gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Nevzat Ercan'ın,

Almanya'ya giden Devlet Bakanı Gürcan
Dağdaş'a, dönüşüne kadar, Adalet
Bakanı Şevket Kazan'ın,

Amerika Birleşik Devletlerine gidecek olan
Tarım ve Köyişleri Bakanı Musa Demirci'ye,
dönüşüne kadar, Bayındırlık
ve İskân Bakanı Cevat Ayhan'ın,

Belçika'ya gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın,

Vekâlet etmelerinin uygun görülmüş
olduğuna ilişkin Cumhurbaşkanlığı
tezkereleri;

Japonya Meclis Başkanının vaki
davetine istinaden bu ülkeye gidecek olan TBMM Başkanının
başkanlığındaki 7 kişilik parlamento
heyetinde yer alacak milletvekillerine ilişkin TBMM Başkanlığı
tezkeresi;

Genel Kurulun bilgisine sunuldu.

Afyon Milletvekili Halil İbrahim Özsoy
ve 21 arkadaşının, hastanelerin sorunlarının
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/161)
okundu; önergenin gündemdeki yerini alacağı
ve öngörüşmelerinin, sırasında
yapılacağı açıklandı.

İstanbul Milletvekili Bülent Ecevit ve
19 arkadaşının, Cumhuriyetin temel niteliklerini
hedef alan  ve rejimi tehdit eden faaliyetlere göz yumdukları
ve gerekli tedbirleri almadıkları iddiasıyla,
Bakanlar Kurulu üyeleri hakkında,

Ankara Milletvekili Eşref Erdem ve 35 arkadaşının,
Cumhuriyetin temel niteliklerini ve özellikle laikliğe
karşı saldırıları önlemekte
isteksiz ve yetersiz kaldıkları iddiasıyla,
Başbakan Necmettin Erbakan ve Bakanlar Kurulu üyeleri
hakkında,

Samsun Milletvekili Biltekin Özdemir ve 36 arkadaşının,
4214 sayılı Yetki Kanununu kötüye kullanmak
suretiyle kamu personelinin ücret rejimiyle ilgili yanlış
ve adaletsez politikalar izledikleri iddiasıyla, Bakanlar
Kurulu üyeleri hakkında,

Gensoru açılmasına ilişkin
önergeleri (11/7, 11/8, 11/9) Genel Kurulun bilgisine sunuldu.

17.2.1997 tarihli gelen kâğıtlarda
yayımlanan ve bastırılıp dağıtılan,
Bakanlar Kurulu üyeleri hakkındaki (11/7) esas numaralı
gensoru önergesi ile Başbakan Necmettin Erbakan ve
Bakanlar kurulu üyeleri hakkındaki (11/8) esas numaralı
gensoru önergesinin, gündemin “Özel Gündemde
Yer Alacak İşler” kısmında yer
almasına ve Anayasanın 99 uncu maddesi gereğince
gensoru önergelerinin gündeme alınıp alınmayacağı
konusundaki görüşmelerinin, birlikte ve Genel
Kurulun 25.2.1997 Salı günkü birleşiminde
yapılmasına ilişkin Danışma Kurulu
önerisi kabul edildi.

Bakanlar Kurulu üyeleri hakkındaki (11/9)
esas numaralı gensoru önergesinin görüşme
gününün Danışma Kurulunca daha sonra
belirleneceği ve Genel Kurulun onayına sunulacağı
açıklandı.

Gündemin “Meclis Soruşturması
Raporları” kısmının 4 üncü
sırasında yer alan, eski Başbakan Tansu Çiller'in
mal varlığı konusundaki (9/4) esas numaralı
Meclis soruşturması Komisyonunun 213 ve 213'e ek
sıra sayılı raporu ile 5 inci sırasında
yer alan, eski Başbakan Mesut Yılmaz hakkındaki
(9/6) esas numaralı Meclis Soruşturması Komisyonunun
214 sıra sayılı raporunun görüşmelerinin,
Genel Kurulun 19.2.1997 Çarşamba günkü
birleşiminde yapılmasına, her iki raporun
görüşmelerinin tamamlanmasına kadar çalışma
süresinin uzatılmasına ve bu birleşimde
sözlü soruların görüşülmemesine
ilişkin Danışma Kurulu önerisi;

Devlet Bakanı Fehim Adak'ın, bir heyetle
birlikte Amerika Birleşik Devletlerine yaptığı
resmî ziyarete, Batman Milletvekili Alaattin Sever Aydın'ın
da iştirak etmesinin uygun görülmüş
olduğuna, 

Devlet Bakanı Ahmet Cemil Tunç'un,
bir heyetle birlikte Almanya, Hollanda, Belçika ve Fransa'ya
yaptığı resmî ziyarete, Manisa Milletvekili
Bülent Arınç'ın da iştirak etmesinin
uygun görülmüş olduğuna,

İlişkin Başbakanlık tezkereleri;

Kabul edildi.

Başkanlıkça, doğal afetlerde
meydana gelen can ve mal kaybını en aza indirmek
için alınması gereken tedbirlerin belirlenmesi
amacıyla kurulan (10/58) esas numaralı Meclis Araştırması
Komisyonunun, ilk toplantısında görev bölümü
yapamadığı için, başkan, başkanvekili,
sözcü ve kâtip üye seçimini yapmak
üzere tekrar toplanacağı gün, yer ve saate
ilişkin duyuruda bulunuldu.

Zonguldak Milletvekili Mümtaz Soysal ve 59 arkadaşının,
Türkiye Elektrik Dağıtım A. Ş.'nin
(TEDAŞ) bazı ihalelerinde usulsüzlük ve
yolsuzluk yapıldığının TEDAŞTeftiş
Kurulunca tespit edilmesine karşın ihaleleri iptal
etmemek suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ıncı maddesine uyduğu iddiasıyla
enerji ve Tabiî Kaynaklar eski Bakanı Şinasî
Altıner hakkında Anayasanın 100 üncü
maddesi uyarınca bir Meclis soruşturması açılmasına
ilişkin önergesi ve (9/2) esas numaralı Meclis
Soruşturması Komisyonu Raporu (S. Sayısı
:149) üzerindeki görüşmeler tamamlandı.

Antalya Milletvekili Metin Şahin'in, Enerji
ve Tabiî Kaynaklar eski Bakanı Şinasi Altıner'in
Türk Ceza Kanununun 230 uncu maddesi uyarınca yargılanmak
üzere Yüce Divana sevkine karar verilmesine ilişkin
önergesi okundu; yapılan açıkoylama
sonucunda önergenin kabul edilmediği ve Meclis soruşturması
Komisyonu raporunun kabul edilmiş olduğu açıklandı.

Kocaeli Milletvekili Şevket Kazan ve 75 arkadaşının,
Türkiye Elektrik Dağıtım A. Ş.'nin
(TEDAŞ) bazı ihalelerinde usulsüzlük ve
yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
devleti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında Anayasanın 100 üncü
maddesi uyarınca bir Meclis soruşturması açılmasına
ilişkin önergesi ve (9/1) esas numaralı Meclis
Soruşturması Komisyonu Raporu (S. Sayısı
:173) üzerindeki görüşmeler tamamlandı.

Eskişehir Milletvekili Mahmut Erdir ve,

Amasya Milletvekili Haydar Oymak'ın, 

Eski Başbakan Tansu Çiller'in TürkCeza
Kanununun 230 uncu maddesi uyarınca yargılanmak
üzere Yüce Divana sevkine karar verilmesine ilişkin
önergeleri okundu; birleştirilerek işleme konulan
önergeler için yapılan açık oylama
sonucunda önergelerin kabul edilmediği ve Meclis Soruşturması
Komisyonu raporunun kabul edilmiş olduğu açıklandı.

Kocaeli Milletvekili Şevket Kazan ve 56 arkadaşının,
Türk Otomobil Fabrikaları A. Ş. (TOFAŞ)
ile TOFAŞOto Ticaret A. Ş.'ndeki devlete ait hissenin
satış yolu ile özelleştirilmesi sırasında
nüfuzunu kullanmak ve ihaleye fesat karıştırmak
suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ve 366 ncı maddelerine uyduğu iddiasıyla
eski Başbakan Tansu Çiller hakkında Anayasanın
100 üncü maddesi uyarınca bir Meclis soruşturması
açılmasına ilişkin önergesi ve
(9/3) esas numaralı Meclis Soruşturması Komisyonu
Raporu (S. Sayısı :196) üzerindeki görüşmeler
tamamlandı.

Kayseri Milletvekili Salih Kapusuz, İstanbul
Milletvekili Refik Aras'ın konuşmaları sırasında
Refah Partisine sataşmada bulunması nedeniyle bir
konuşma yaptı.

Tunceli Milletvekili Orhan Veli Yıldırım
ve,

Van Milletvekili Şerif Bedirhanoğlu ve
60 arkadaşının,

Eski Başbakan Tansu Çiller'in Türk
Ceza Kanununun 240 ve 336 ncı maddeleri uyarınca
yargılanmak üzere Yüce Divana sevkine karar verilmesine
ilişkin önergeleri okundu; birleştirilerek işleme
konulan önergeler için yapılan açık
oylama sonucunda önergelerin kabul edilmediği ve Meclis
Soruşturması Komisyonu raporunun kabul edilmiş
olduğu açıklandı.

19 Şubat 1997 Çarşamba günü
saat 15.00'te toplanmak üzere, birleşime 20.11'de son
verildi.

Kamer Genç

Başkanvekili

 Mustafa Baş Ünal Yaşar

 İstanbul Gaziantep

 Kâtip Üye Kâtip Üye



II. -GELEN KÂĞITLAR

19.2.1997 ÇARŞAMBA

Meclis Araştırması
Önergesi

1. -Ankara Milletvekili Hikmet Uluğbay ve 20
arkadaşının, GEMSAN tersanesinde TPAO adlı
petrol tankerinde meydana gelen yangın faciasının
nedenlerinin araştırılarak alınması
gereken tedbirlerin belirlenmesi amacıyla Anayasanın
98 inci, İçtüzüğün 104 ve 105
inci amaddeleri uyarınca bir Meclis araştırması
açılmasına ilişkin önergesi (10/162)
(Başkanlığa geliş tarihi :17.2.1997)



BİRİNCİ OTURUM

Açılma Saati : 15.00

19 Şubat 1997 Çarşamba

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)


 

BAŞKAN - Türkiye Büyük Millet
Meclisinin 58 inci Birleşimini açıyorum.

Sayın milletvekilleri, toplantı yetersayımız
vardır; çalışmalarımıza
başlıyoruz.

Sayın milletvekilleri, bugün de kararlaştırılan
gündemin yoğun olması nedeniyle gündemdışı
söz vermedim; bu nedenle, gündemdışı
söz isteyen arkadaşlardan özür diliyorum.

Gündemin “Başkanlığın
Genel Kurula Sunuşları” bölümüne
geçiyoruz.

Bir Meclis araştırması önergesi
vardır; okutuyorum:

III. - BAŞKANLIĞIN GENEL KURULA
SUNUŞLARI

A)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. -  Ankara Milletvekili Hikmet Uluğbay ve
20 arkadaşının, GEMSAN tersanesinde TPAO adlı
petrol tankerinde meydana gelen yangın faciasının
nedenlerinin araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/162)


Türkiye Büyük Millet Meclisi
Başkanlığına

13 Şubat 1997 tarihinde, TPAO isimli petrol
tankerinin Gemi Yan Sanayii A.Ş. (GEMSAN) tersanesinde bakım
ve onarımı yapılırken çıkan
yangın, ülkemizdeki kuruluşların deniz
yangınlarıyla mücadeledeki yetersizliğini
tartışmaya yer bırakmayacak bir biçimde
ortaya koymuştur. 

Bu olay, aynı zamanda, yangınla mücadelede
teknik donanım ve bilgi yetersizliği yanında,
mevcut teknik donanımların kullanılmasındaki
vurdumduymazlığın da can güvenliğini
ne boyutta tehdit ettiğini gözler önüne sermiştir.
Ayrıca, bu kaza, hastanelerimizin, yanık tedavisindeki
yetersizliğini de açık bir biçimde sergilemiştir.


Bu olay, aynı zamanda, kamuya ait işlerde
politik kayırmacılığın, vatandaşlarımızın
can ve mal güvenliğini gözardı edecek düzeylere
tırmandırıldığını
da ortaya çıkarmıştır.

Bilindiği kadarıyla, İstanbul Boğazında
1940 yılından bu yana, 40'tan fazla büyük
boyutlu kaza yer almıştır. Bu kazaların
20'den fazlası da gemi yangınları şeklinde
ortaya çıkmıştır. Bu yangınlardan
birçoğunda İstanbul Kenti, çok ciddî
tehlikelerle karşı karşıya gelmiştir.
Her felaketten sonra, gerek hükümet gerek yerel yönetimler,
günü kurtaracak bazı açıklamalar
yapmışlarsa da, yeni felaketleri önleyecek yeterli
önlemleri almadıkları TPAO yangınıyla
bir kez daha ortaya çıkmıştır.


Tankerin, bakıma alınmadan önce
“gaz boşaltma” işleminin yapılmadığı
ileri sürülmektedir. Deniz itfaiyesinin çağdaş
teknolojiyle donatılmadığı saptanmıştır.
Bu tür yangınlarla mücadelede önemli katkısı
olan helikopter birimlerinin kurulmadığı da
görülmüştür. 

Tanker yangınında köpükle
mücadele etmek gerekirken, su sıkma yönteminin
kullanıldığı tespit edilmiştir.


Yangınla mücadele eden söndürme
gemileri ile itfaiyenin aynı haberleşme frekansını
kullanamadıkları ortaya çıkmıştır.
Bu haberleşme boşluğu, söndürme gemilerinin
depolara su sıkması sonucunu doğurmuş
ve bu durum da patlamaların yaygınlaşmasına
yol açmıştır. 

Yangın alanına, itfaiye erlerinin,
ateşe dayanıklı giysiyle gönderilmedikleri,
bu tür giysilerin depolarda bırakıldığı
anlaşılmıştır. Kaldı ki,
depolardaki giysilerin de ne ölçüde amaca hizmet
edecek kalitede olduğu tartışma konusudur. Ayrıca,
yanan geminin denize çıkarılması konusunda
gereken önlemlerin de alınmadığı
anlaşılmıştır. 

İstanbul'u büyük bir facia ile karşı
karşıya getiren tanker yangınının,
çeşitli kurum ve kuruluşların ihmal,
dikkatsizlik, bilgisizlik ve eğitimsizlik gibi çok
önemli eksikliklerinden kaynaklandığı ortaya
çıkmaktadır. Öte yandan, yanan tankerin
bakım ve onarımı için daha gelişmiş
bir tesis olan Pendik Tersanesi yerine, donanımsız
bir tersane olduğu açıklanan GEMSAN şirketinin
tercih edilmesinde siyasal nüfuz ve ekonomik çıkar
ilişkilerinin söz konusu olduğu ileri sürülmektedir.
Bu haberler de kamuoyunda ciddî rahatsızlık
ve tepkilere neden olmaktadır.

Sürekli tanker kazalarınn tehdidi altında
bulunan ve yaklaşık 12 milyonluk nüfusu barındıran
İstanbul'un, ciddî önlemler süratle alınmadığı
takdirde, her an böyle felaketlerle karşılaşılabileceği
görülmektedir. Bu koşullar altında, deniz
ve kara itfaiye teşkilatlarının teknik donanım,
araç, gereç, personel ve eğitim bakımlarından
bir an önce yeterli seviyeye getirilmesinin artık
daha fazla ertelenemeyeceği tartışılmayacak
bir biçimde ortaya çıkmıştır.


Demokratik Sol Parti olarak, tanker faciasının
nedenlerini; bu facianın meydana gelmesinde ihmal, kusur
ve sorumluluğu olan kişi ve kuruluşların
belirlenmesini; eğitimli, donanımlı ve etkin
bir yangınla mücadele teşkilatınn kara
ve deniz itfaiyeleri olarak örgütlenmesinin sağlanmasını;
tankerden yayılan petrolün denizdeki canlı
yaşam üzerindeki olumsuz etkisi ile petrolün yanmasının
çevreye verdiği zararın saptanmasını
ve yangın sırasında kahramanca mücadele
eden fedakâr itfaiye görevlilerine yönelik tedavi
hizmetlerinin ve yanık tedavi merkezlerinin yeterliliğinin
incelenmesini gerçekleştirmek ve alınacak
önlemleri belirlemek üzere, Anayasanın 98 inci
ve İçtüzüğün 104 ve 105 inci
maddeleri uyarınca bir Meclis araştırması
açılmasını saygılarımızla
arz ederiz.

  1. Hikmet Uluğbay (Ankara)

  2. Hasan Hüsamettin Özkan (İstanbul)

  3. M. İstemihan Talay (İçel)

  4. Nami Çağan (İstanbul)

  5. Ayhan Gürel (Samsun)

  6. Fikret Uzunhasan (Muğla)

  7. M. Hadi Dilekçi (Kastamonu)

  8. Metin Bostancıoğlu (Sinop)

  9. Hikmet Sami Türk (Trabzon)

10. İhsan Çabuk (Ordu)

11. Abdulbaki Gökçel (İçel)

12. Osman Kılıç (İstanbul)

13. Ali Günay (Hatay)

14. Aydın Tümen (Ankara)

15. Mehmet Büyükyılmaz (Adana)

16. Hasan Gülay (Manisa)

17. Arif Sezer (Adana)

18. Mustafa Güven Karahan (Balıkesir)

19. Mustafa İlimen (Edirne)

20. Şükrü Sina Gürel (İzmir)

21. Zekeriye Temizel (İstanbul)

BAŞKAN - Bilgilerinize sunulmuştur. 

Önerge gündemde yerini alacak ve Meclis
araştırması açılıp açılmaması
konusunda yapılacak öngörüşmeler sırasında
bu husus karara bağlanacaktır.

B)ÇEŞİTLİ İŞLER

1.-Türkiye tarafından Hebron'a (El-Halil'e)
askerî personel gönderilmesi hususunda Hükümetin
yetkili kılınması için izin verilmesine
dair Başbakanlık tezkeresinin 20.2.1997 Perşembe
günkü birleşimde yapılacağına
ilişkin Başkanlık açıklaması


BAŞKAN - Sayın milletvekilleri, Başbakanlığın,
Anayasanın 92 nci maddesine göre verilmiş ve
daha önce, bugün görüşüleceğini
Başkanlık olarak deklare ettiğimiz hususun bugün
görüşülmeyerek, yarın görüşülmesi
konusunda, bugün toplanan Danışma Kurulunda
mutabakat sağlanmış ve Sayın Hükümet
de bu konudaki uygun görüşünü bugün
bize bildirmiştir. Son anda öğrendiğimiz için,
bu konuyu bugün görüşmeyeceğiz, yarın
görüşeceğiz. 

SUHA TANIK (İzmir) - Anlaşılmadı
Sayın Başkan.

BAŞKAN - Biliyorsunuz, daha önce Başbakanlığın,
Anayasanın 92 nci maddesine göre verilmiş, Türk
Silahlı Kuvvetlerinin yabancı bir ülkeye gönderilmesine
ilişkin bir tezkeresi vardı. Bu tezkereyi, biz, bugün
görüşecektik; ancak, bugün toplanan Danışma
Kurulunda, bu tezkerenin bugün görüşülmemesi,
yarın görüşülmesi konusunda bir fikir
birliğine varılmış; Hükümet
de, bu konudaki mutabakatını şimdi bildirmiştir.
Bu itibarla, bu tezkereyi bugün değil, yarın görüşeceğiz;
onu belirtmek istedim. 

Zaten, bu tezkereyi göz önünde tuttuğum
için, bugün arkadaşlarımıza gündemdışı
söz veremedim; yani, benden kaynaklanan bir hata değil.
Şu anda bana söylediler; onun için de arkadaşlarımdan
özür diliyorum.

Gündemin “Meclis Soruşturması
Raporları” kısmına geçiyoruz.

IV.-GENSORU, GENEL GÖRÜŞME,
MECLİS SORUŞTURMASI

VE MECLİS ARAŞTIRMASI

A) GÖRÜŞMELER

1.-Erzurum Milletvekili Lütfü Esengün
ve 62 arkadaşının, kanuna veya genel ahlaka
aykırı şekilde mal edinmek suretiyle görevini
kötüye kullandığı ve bu eylemin Türk
Ceza Kanununun 240 ve 3628 numaralı Mal Bildiriminde Bulunulması,
Rüşvet ve Yolsuzluklarla Mücadele Kanununun 13,
14 ve 15 inci maddelerine uyduğu iddiasıyla eski Başbakan
Tansu Çiller hakkında Meclis soruşturması
açılmasına ilişkin önergesi ve
 (9/4) esas numaralı Meclis Soruşturması Komisyonu
Raporu (S. Sayısı :213 ve 213'e ek) (1)

BAŞKAN - Genel Kurulun 18.2.1997 tarihli 57
nci Birleşiminde alınan karar uyarınca, bu
kısımda yer alan iki adet soruşturma komisyonu
raporunu görüşeceğiz.

Şimdi, birinci sırada yer alan Erzurum
Milletvekili Lütfü Esengün ve 62 arkadaşının,
kanuna ve genel ahlaka aykırı şekilde mal
edinmek suretiyle görevini kötüye kullandığı
ve bu eylemin Türk Ceza Kanununun 240 ve 3628 numaralı
Mal Bildiriminde Bulunulması, Rüşvet ve Yolsuzluklarla
Mücadele Kanununun 13, 14 ve 15 inci maddelerine uyduğu
iddiasıyla, eski Başbakan Tansu Çiller hakkında,
Anayasanın 100 üncü maddesi uyarınca bir
Meclis soruşturması açılmasına
ilişkin önergesi ve (9/4) esas numaralı Meclis
Soruşturması Komisyonu Raporu üzerindeki görüşmelere
başlıyoruz.

Komisyon?.. Burada.

Meclis Soruşturması Komisyonunun 213
ve 213'e ek sıra sayılı raporu daha önce
sayın üyelere dağıtılmış
ve ilgili eski Başbakana da gönderilmiştir. 

Rapor üzerindeki görüşme usulümüzü
de biliyorsunuz. Önce komisyona, sonra 6 milletvekiline söz
veriyoruz. Ayrıca, hakkında Meclis soruşturması
açılması istenen eski Başbakana da
son sözü veriyoruz. 

Hakkında soruşturma açılması
istenen eski Başbakanın konuşma süresi
sınırsızdır, istediği kadar konuşabilir.
Milletvekillerinin konuşma süresi 10'ar dakika; komisyonun
konuşma süresi de 20 dakikadır.

Söz alan milletvekillerinin isimlerini okumadan
önce, raporda ufak tefek hatalar var, onları düzeltelim.


213 sıra sayılı komisyon raporundaki
baskı hataları: Sıra No 1, rapor sayfa No
116; Bolu Milletvekili Feti Görür'ün isminin altında
yer alan “muhalefet şerhim ektedir” ifadesi Manisa
Milletvekili Ekrem Pakdemirli'nin ismi altında yer alacaktır.


Yine, 2 inci sırada, raporun 131 inci sayfasında,
yedinci paragraf, ikinci satırda “4,5 milyar”
kelimesi “4,5 milyon” olarak doğru ifade edilmesi
gerekiyor. 

Yine, 3 üncü sırada, raporun 285
inci sayfasında, son satırda “15.7.1997”
ifadesi “15.1.1997” olarak düzeltilmiştir
efendim. 

Yüce Kurulun bilgisine sunulur. 

Bu rapor üzerinde söz isteyen sayın
milletvekillerinin isimlerini okuyorum: Sayın Hasan Denizkurdu,
Sayın Ali Rıza Gönül, Sayın Sabri
Ergül, Sayın Hikmet Uluğbay, Sayın Yüksel
Yalova, Sayın Yusuf Namoğlu, Sayın Emin Kul,
Sayın Murat Başesgioğlu, Sayın Mustafa
Cumhur Ersümer, Sayın Edip Safder Gaydalı,
Sayın Zeki Çakan, Sayın Turhan Güven,
Sayın Saffet Arıkan Bedük, Sayın Ahmet
Hamdi Üçpınarlar, Sayın Yahya Şimşek.

Sayın milletvekilleri, biliyorsunuz, bu rapor
üzerinde de ancak 6 milletvekiline söz veriyoruz. 

Komisyon bu safhada mı konuşmak istiyor
veyahut da konuşmak istiyor mu efendim? 

(9/4) ESAS NUMARALI MECLİS SORUŞTURMASI
KOMİSYONU BAŞKANI NACİ TERZİ (Erzincan)
- Hayır konuşmak istemiyoruz. 

BAŞKAN -  Komisyon konuşmak istemiyor.


Efendim, söz sırası Sayın
Hasan Denizkurdu'da. 

Buyurun. (DYP sıralarından alkışlar)


Süreniz 10 dakika Sayın Denizkurdu. 

HASAN DENİZKURDU (İzmir) - Teşekkürler.


Sayın Başkan, değerli milletvekilleri;
Erzurum Milletvekili Sayın Lütfü Esengün
ve 62 arkadaşı tarafından verilen soruşturma
önergesi ve bilahara kurulan soruşturma komisyonu raporuyla
ilgili şahsî görüşlerimi bildirmek
üzere söz almış bulunuyorum. 

Değerli Meclis üyeleri, sözlerime 5.6.1996
günü, yine, bu Mecliste yaptığım bir
konuşmaya atıfla başlamak istiyorum. O toplantıda,
Refah Partisi Genel Başkanı Sayın Erbakan'ın
mal varlığıyla ilgili soruşturma açılması
konusu Parlamentonun gündemine gelmiş ve ben, yine,
şahsım adına söz aldığımda,
yaklaşık dört aydan beri Parlamentoda olduğumu;
ama, zaman zaman, kendimi Parlamentoda mı, yoksa ağır
ceza mahkemesinde mi olduğumu anlayamadığımı;
dış ülkelerde yaptığım araştırmalarda
dünyanın hiçbir ülkesinde soruşturma
konusunun bu kadar dejenere edilmediğini gördüğümü
ve de Parlamentonun yasama yetkisi içerisinde yargı
niteliği taşıyan bu işlevinden çekilmesi
gerektiğini ve dolayısıyla, eski bakanların,
eski başbakanların Meclis aritmetiğinin kritik
ana geldiği anlarda sayısal adalete mahkûm edilmemesi
gerektiğini ifade etmiştim. Dolayısıyla,
daha 5.6.1996'da ifade ettiğim bu görüşleri
bugün de, Doğru Yol Partisi Genel Başkanı
ve eski Başbakan hakkında verilen önerge hakkında
konuşurken, yine, tekrarlıyorum.

Değerli milletvekilleri, bu konuşmayı
hazırlamadan evvel, Meclis kütüphanesinde Yüce
Divan konusuyla ilgili uzun bir araştırma yaptım.
Eski bahriye nazırından başlayıp günümüze
kadar gelen süre içerisinde yine gördüğüm
odur ki, bu soruşturma komisyonları Türk siyaset
tarihinde, maalesef, istenilen neticeyi verememiştir.

Değerli milletvekilleri, burada iki nokta var:
Birincisi, öncelikle, Parlamentonun “soruşturma
komisyonu” adı altında kurduğu komisyonlar,
İçtüzüğümüze göre,
Ceza Muhakemeleri Usulü Kanunu tahtında araştırma
yapan, yargı niteliğindeki bir faaliyettir. Başka
bir deyişle, soruşturma komisyonu, yasama faaliyetinde
değil, bir yargı faaliyetinde bulunmaktadır.
Oysa, kuvvetler ayrılığının hâkim
olduğu demokraside, yargıya ait olan bu yetkinin, parlamento
tarafından kullanılması, prensip itibariyle
doğru değildir. Nitekim, Fransa'da, bu iddialar ciddî
görülürse, direkt olarak yargıya götürülmektedir.

İkincisi, ben, şahsen, ister bakan ister
başbakan olsun, insanların tabiî olmayan mahkemelerde;
yani, kendileri için kurulmuş mahkemelerde yargılanmalarını,
anayasaya ve eşitlik ilkesine aykırı buluyorum.
Neden; araştırdım, bu yüce divan ilk
defa İngiltere'de ortaya çıkmış;
yani, İngiltere'de bakan olan, İngiltere'de başbakan
olan kimse “ben niye normal vatandaşın yargılandığı
mahkemeye gideyim; beni Lordlar Kamarası yargılasın”
diye, sınıfsal bir yargılama sistemi içerisinde,
kendisine özgü bir yargılama imkânı
yaratmış ve bu, 1876 Anayasasıyla bize, 1924
ve günümüze kadar gelmiş.

Şimdi, sizlere soruyorum; bir bakanın,
bir başbakanın yargılanması için;
önce meclise gelecek, sayısal çoğunluk
sağlanacak; soruşturma komisyonuna gidecek, sayısal
çoğunluk sağlanacak; yetmeyecek, meclise gelecek;
dolayısıyla, yüce divanda yargılanma
konusunu hem anayasaya hem eşitlik ilkesine aykırı
buluyorum. 

Gerek Sayın Erbakan'ın mal varlığıyla
ilgili yaptığım konuşmada gerek bugün
Doğru Yol Partisi Genel Başkanı Sayın
Tansu Çiller'le ilgili yapacağım şahsî
görüşümü ifade eden konuşmada
gerekse bunu müteakip Sayın Mesut Yılmaz'la
ilgili yapılacak olan görüşmelerde, bu
kanaatimi izhar ediyor ve Anayasa değişikliğinin
gündeme geldiği, dokunulmazlıkların kısıtlanmasının
gündeme geldiği bu tarihlerde, Sayın Tansu Çiller'in,
nisan ayında özellikle siyasî parti liderlerini
ziyaret ederek “geliniz, Meclisi bu siyasî iddialarla
meşgul etmeyelim, bunları bağımsız
yargıya götürelim” dediği zaman, âdeta,
konunun “Meclis denetiminden mi kaçılmak isteniyor”
denildiğini hatırlatıyor; ama, bu geçirdiğimiz
TEDAŞ, TOFAŞ, diğer soruşturma önergeleriyle
ilgili görüşmeler, maalesef, hem Meclisimizi hem
de soruşturma komisyonundaki arkadaşları rahatsız
etmiştir; iki türlü rahatsız etmiştir:
Bunlardan bir tanesi, 8'e 7 oranının tartışılması;
ikincisi de, İçtüzüğün 110 uncu
maddesine göre gizli olması gereken soruşturma
komisyonu çalışmalarının, maalesef,
soruşturma komisyonu toplantısı bittikten
hemen sonra, dışarıda, bütün belgelerin
açıklanması, kamuoyunu rahatsız etmiştir.


Değerli milletvekilleri, bugün, Sayın
Esengün ve arkadaşlarının verdiği
önergeyle, mal beyanında bulunmayla ilgili 3628 sayılı
Kanuna muhalefet dolayısıyla Sayın Tansu
Çiller hakkında soruşturma açılmasını
ve soruşturma komisyonu raporunu konuşuyoruz. Öncelikle
şunu ifade edeyim ki, değerli komisyon üyeleri,
yaklaşık dört ay boyunca çalışmışlar,
istenilen her türlü belgeyi, tapudan, yurtiçinden,
yurtdışından, şirketlerden getirtmişler;
bununla da yetinmeyip, Sanayi ve Ticaret Bakanlığından
2, Maliye Bakanlığından 2, Yüksek Denetleme
Kurulundan da 2 kişi olmak üzere, on yılı
aşkın tecrübeye sahip bulunan 6 kişilik
bir uzman kurulu oluşturmuşlar ve bu uzmanlara, gelen
dosya içerisindeki bilgileri tek tek inceletmişler
ve uzmanlar da yaklaşık 50 sayfalık bir rapor
halinde bunu sayın komisyona sunmuşlardır.


Şimdi, burada, Meclis soruşturmasıyla
incelenmesi gereken konu nedir; mal beyanıyla ilgili yasaya
muhalefettir. Bu yasaya göre, bir suç oluşabilmesi
için, ya hiç beyanname verilmemesi ya verilen beyannamelerde
eksiklik olması ya da verilen beyannamelerdeki servetin
haksız kazançlarla sağlandığının
ispatı gerekir; ancak, Sayın Esengün -komisyona
çağırılmış- komisyon tarafından
dinlendiğinde “böyle bir iddiada bulundunuz ve iddalarınız
da Mecliste okundu, soruşturma açıldı,
ne diyorsunuz” denildiğinde, geçen dönem,
Meclis araştırma komisyonunda bu konuda görev
alan ve onbeş ay Amerika dahil gidip incelemelerde bulunan
Sayın Esengün, komisyonda “elimizde, bugüne
kadar, geçen dönem yapılan araştırmanın
dışında bir tek belge ve bilgi yoktur -hatta,
şunu da söylemiştir- belki, bizim önergemiz,
bu anlamda mübalağalı da olabilir; ama, bunu araştırmak
komisyona düşüyor” demiştir.

Komisyon, araştırmalarını
yapmış, Sayın Çiller'den, eşinden,
ilgili yerlerden bütün belgeleri getirtmiş; yapılan
araştırma sonunda, 8 üye Yüce Divana sevkine
gerek olmadığı, 7 üye de sevkine gerek
olduğu konusunda karar vermiştir; dolayısıyla,
bugün, bunu görüşüyoruz. 

Değerli arkadaşlar, dosyayı incelediğiniz
zaman, Sayın Tansu Çiller'in arka arkaya 5 defa
mal beyanında bulunduğunu ve bu mal beyanlarının;
geçen dönem 15 ay, bu dönem de 4 ay olmak üzere,
19 ay boyunca, Meclis tarafından tetkik edildiğini
görüyoruz. Aslında, Meclis soruşturmasıyla
araştırılması gereken, Tansu Çiller'in
milletvekili seçildiği 1991'den sonraki dönemdir;
çünkü, mal beyanında bulunma mecburiyeti,
mal beyanında bulunmayla ilgili yasaya göre, milletvekilleri,
gazete sahipleri, köşeyazarları vesaire gibi...

BAŞKAN - Sayın Denizkurdu, 1 dakikanız
var efendim.

HASAN DENİZKURDU (Devamla) - Ama, maalesef,
konu, 1991'den çok gerilere getirilerek, siyasî polemik
konusu yapılmak istenmiştir. 

Değerli milletvekilleri, ben, sözlerimi
-1 dakikalık sürem kaldı- bitirmeden evvel,
şunu da söylemek istiyorum: Özellikle, muhalefet
şerhlerini, üyelerin açıklamalarını,
hepsini çok dikkatli inceledim; ama, bir üyenin, özellikle,
parlamenter deneyimi çok olan ve uzun yıllar bu
Parlamentoda görev yapan Sayın Ekrem Pakdemirli'nin
muhalefet şerhini burada okuyup zapta geçirmek lüzumunu
hissediyorum. 

Bakın, Sayın Pakdemirli ne diyor: “Temelde,
bu tür soruşturma komisyonları, parti mülahazalarıyla,
devrisabık yaratma düşüncesiyle, bir partiyi
halk nazarında küçük düşürmek,
bu yolla oy kazanmak, meydanlarda; işte, onların
eski bakanları, Yüce Divanda yargılanmak için
kuruluyor...”

(Mikrofon otomatik cihaz tarafından kapatıldı)

BAŞKAN - Sayın Denizkurdu, 1 dakika
eksüre veriyorum, fazla vermeyeceğim efendim.

HASAN DENİZKURDU (Devamla) - “...komisyonların
kuruluşunda da, konunun ehli yerine, partilerin gösterdiği
adaylar arasından kurayla seçiliyor. Milletvekillerinden
seçilen üyeler, Mecliste grubu bulunan partilerin
sandalye sayısına göre seçilmektedir.
Geçmişte, Meclisin bu denetim aracı, alabildiğine
istismar edilmiş, meydanlarda bu konuda nutuklar verilmiştir.


ABBAS İNCEAYAN (Bolu) - O tarafa söyle...

HASAN DENİZKURDU (Devamla) - Yozlaştırılmış
bu denetim müessesesinin kaldırılmasında
yarar görüyorum. Partizan davranışlarla,
konunun ehli olmayan milletvekillerinin oylarıyla, bir
eski başbakan veya bakanın Yüce Divana gönderilmesini
doğru bulmuyorum. “Bugün, âdeta 1980 öncesi
uygulamalar hortlatılmak istenilmektedir” denilerek,
bence, en doğru görüş ortaya konulmaktadır.


Benim kanaatim, ne bu önergede ne de bundan
sonraki önergede, bakanlık, başbakanlık
yapmış kimselerin, birtakım siyasî mülahazalarla
Yüce Divana gönderilmesinin, sadece o insanlara    
                                                             
                                                             
           ıstırap vermekle kalmadığını,
aynı zamanda Parlamentonun saygınlığı
ve kamuoyunda da yanlış anlamalara yol açtığını
ifade ediyor, herkesin, yapılacak oylamada, elini vicdanına
koyarak gerekli kararı vereceğini belirtiyor, hepinize
sevgı ve saygılarımı sunuyorum. (DYP
sıralarından alkışlar) 

BAŞKAN - Teşekkür ederim Sayın
Denizkurdu. 

İkinci konuşma sırası
Sayın Ali Rıza Gönül'e ait.

Buyurun efendim.  

Sayın Gönül, süreniz 10 dakika.

ALİ RIZA GÖNÜL (Aydın) -
Sayın Başkan, değerli milletvekilleri; Heyetinizi
saygıyla selamlıyorum; soruşturma raporu üzerindeki
görüşlerimi arz edeceğim. 

Biraz geriye gidersek; o günlerde söyledik,
ama, bugün de tekrar etmekte fayda görüyorum “hedef,
tamamen siyasidir; TEDAŞ, TOFAŞ, TURBAN, mal varlığı
gibi tümüyle mücerret iddialardan oluşan
bir dizi siyasî komplodur; Sayın Çiller ve
DYP aleyhine siyasî terör estirilmiştir”
dedik. 

Sayın milletvekilleri, öncelikle belli
konularda mutabık kalmamız gerekir. Eğer, devlet
idare ediyorsak ve eğer, Türkiye Cumhuriyetinin bir hukuk
devleti olduğuna inanıyorsak, siyasî kin ve hırslarımızı
dizginleyip, Anayasanın ve yasaların getirdiği
kurallara saygılı olmak zorundayız. Gelin
görün ki, bağlayıcı olması
gereken kurallara rağmen, bazı komisyon üyeleri,
Sayın Çiller'i hedef alan ve Doğru Yol Partisini
de siyasî hayattan silmek uğruna, bazı değerleri
yerle yeksan etmekte sakınca görmemişlerdir.

Bir komisyon üyesi, Yüce Heyetinizin yasa
ve komisyonun vermediği sıfat ve yetkisini kendisine
yakıştırarak, Amerika Birleşik Devletlerinde
bir şirket aleyhine dava açmaya kalkışmış,
bir başka üye, İçtüzüğün
kendisine yüklediği sorumluluğu bir kenara atarak
“suç duyurusunda bulunacağım” diye
adlî yetkililerle tartışmış ve
basına haber konusu olmuştur. Kimi üyeler de,
gizliliği olan bilgi ve belgeleri açıklamakta
sakınca görmemişlerdir. Hatta, daha da ileri
giderek, 6 yeminli uzmanın düşünce ve raporlarına,
sırf “siyaset olsun” mantığıyla
itibar etmemişlerdir. Acaba hislerin bu denli hâkim
olduğu bir ülkede, kim alnının akıyla
siyaset yapabilir ve yine soruyorum; acaba, siyasete atılma
gücü ve cesaretini kim kendinde bulabilir?

Sayın milletvekilleri, Sayın Erbakan'ın
mal varlığı araştırılmıştır.
Kendileri, altınlarının edinme gerekçelerini
de açıklamış ve hesabını
vermişlerdir. Sayın Çiller de, her kuruşunun
ve servetinin açıklamasını yapmış,
5 yılda 5 kez mal bildiriminde bulunmuş, tüm
soruları da cevaplamıştır; ama, unutmayınız
ki, daha aile servetinin hesabını vermemiş
ve soruşturması da yapılamamış
olanlar da bulunmaktadır!.. Hâlâ kalkıp
“şaibeli servet” diyerek toplumu yanıltmak
doğru mudur? Olay, Sayın Çiller'in şahsî
meselesi ve onur kavgası olmaktan çıkmış,
Doğru Yol Partisinin, hatta, Türk siyasetinin de onur
meselesi haline gelmiştir. 

Değerli arkadaşlarım, bir başbakana,
bakana, siyasî liderlere çamur atmak ne bu kadar
ucuz ne de bu kadar ölçüsüz olmamalıdır;
hatta, bu kadar pervasız da olmamalıdır.


Raporun 118 inci sayfasından itibaren yer
alan muhalefet şerhlerine bakarsak, soruşturmanın
usulüne uygun yapılmadığı, soruşturma
işlemlerinin sağlıksız yürütüldüğü,
yeterli incelemenin yapılamadığı gibi
nedenlerle Sayın Çiller'in Yüce Divana sevkini
uygun bulduklarını görmekteyiz. 

Ben, her şeyden evvel, tabiî ki, burada,
bu komisyonu oluşturan değerli arkadaşlarıma,
dört aya sığdırılan fedakâr
çalışmalarından ve gösterdikleri
titizlikten dolayı teşekkür etmeyi de bir borç
biliyorum. Yalnız, birkısım arkadaşların
ne denli önyargılı oldukları şu
cümlelerle de ne güzel ifade edilmiştir: “Komisyonumuz,
komisyonda çoğunluğu ellerinde bulunduran 8 kişilik
İktidar partilerine mensup blok tarafından çalıştırılamamıştır”
denilmekte, raporun son bölümlerinde de “komisyon
kararının 7'ye karşı 8 olacağı
önceden ilan edilmiştir” denilmektedir. Soruyorum:
Acaba bu açıklamalara niçin gerek görülmüştür?


Size aynı mantıkla hareket eden daha
çarpıcı bir beyanı da raporun 269
uncu sayfasından itibaren okumakta fayda görüyorum:
“RP+DYP = 8 ve ANAP+DSP+CHP=7 üye yapısı
nedeniyle, komisyondaki 8 oyluk çoğunluk sayısı,
İktidara, daha komisyon başkanlık divanı
seçimlerinde kendini göstermiş ve komisyon yönetimine
egemen olmuşlardır” deniliyor. Bunu, bir İzmir
Milletvekili arkadaşımız, raporun muhteviyatına
ve münderecatına geçirmekte hiçbir sakınca
görmemiştir. 

Değerli milletvekilleri, burada, sadece anayasal
ve hukukî prensipleri konuşabiliriz. Üzerinde
mutabık kalınan konu, budur. Eğer mutabıksak,
bu konuları hayata geçiren sistemin işleyişinde
de mutabık olmamız gerekir. 

Yüce Heyetinizin huzurunda, iktidar-muhalefet
-8/7- oranına takılıp kalmış
arkadaşlara sormak istiyorum: Basın ve kamuoyu, açık
ve net olarak bu soruların cevaplarını almalıdır.
Arkadaşlarımız, bu ve bundan sonra soracak
olduğum soruların cevaplarını, net olarak,
basına ve kamuoyuna açıklamakla yükümlüdürler.


Türkiye Büyük Millet Meclisi denetim
mekanizması siyasî amaçla mı çalışır,
hukukî mülahazalarla mı çalışır?
Şayet, bir siyasetçi hakkında soruşturma
açan Meclis tasarrufu hukukî ve meşru ise,
o soruşturmanın sonucuyla ilgili Meclis tasarrufu
da hukukî ve meşrudur. Ya bu Meclisten çıkan
bütün komisyon kararlarını meşru
ve hukukî sayacaksınız ya da bu mekanizmayı
işletmeyeceksiniz, doğru mudur?.. 

Meclis soruşturması komisyonlarına
evet; ama, benim istediğim gibi karar verirse demeye hakkınız
ve önceliğiniz var mıdır? Yoksa, kendi
ellerinizle, iradenizle işlettiğiniz anayasal bir mekanizma
işlevini tamamladıktan sonra, ben bunu beğenmedim,
tekrar her şeyi başa gönderelim diyemezsiniz;
bu, keyfîlik olur; bırakın hukuk devletini,
aşiret düzeninde bile eşine rastlayamazsınız.
Acaba, siz, başka türlü mü düşünüyorsunuz?


Muhalefet şerhinde, İktidar partileri
milletvekillerini suçluyor ve “efendim, bu 8 milletvekili
siyasîdir” diyorsunuz. Peki, o zaman, bu 7 muhalefet
milletvekili ne oluyor? 

YÜKSEL YALOVA (Aydın) - Onlar da siyasî...

ALİ RIZA GÖNÜL (Devamla) - 8 üye
siyasî oluyor da 7 üye siyasî olmuyor mu? Bunun
cevabını da vermeniz gerekir.

YÜKSEL YALOVA (Aydın) - O da siyasî.

ALİ RIZA GÖNÜL (Devamla) - Siz “İktidar
milletvekillerinin oylarında bir fark yok” derken,
kendi kanadınızdaki oylarda da farklılığın
olmadığını hangi gerekçeyle izah
edeceksiniz ve siz, eğer “komisyondaki iktidar milletvekilleri
anlaşmış” derseniz, buradan muhalefet
milletvekillerinin de anlaştığı sonucu
çıkmaz mı?..

BAŞKAN - Sayın Gönül, 1 dakikanız
var efendim.

ALİ RIZA GÖNÜL (Devamla) -Muhalefet
şerhi yazan sizler, önce Yüce Parlamentonun önünde,
milletin, basının önünde, evvela bu soruların
cevaplarını bu kürsüden vermelisiniz,
vermek de zorundasınız. (ANAP, DSP ve CHP sıralarından
gürültüler)

ABBAS İNCEAYAN (Bolu) - Önce o önergeyi
verenler versin.

ALİ RIZA GÖNÜL (Devamla) - Ha, bir
şey daha söyleyeyim: “Savcı benim, hâkim
benim, kararı uygulayan da benim” hiç diyemezsiniz.


ABBAS İNCEAYAN (Bolu) -O tarafa söyle
sen.

ALİ RIZA GÖNÜL (Devamla) - Değerli
milletvekilleri, hepiniz biliyorsunuz ki, siyaset, sabır
ve soğukkanlılık isteyen bir iştir. Kimse,
hesapsız ve kitapsız iş yapmamalıdır.
Buraya biraz sonra gelecek olan bazı muhalefet partileri
sözcüleri, ellerinde birtakım belgeleri bu kürsüden
gösterecekler, “imzasız, mühürsüz,
sahte belgeler” diyecekler.

AHMET KABİL (Rize) - Sadece sizin belgeleriniz
sahte.

ALİ RIZA GÖNÜL (Devamla) - Buna
hiç gerek yok; zaten, bunların hepsi dosyaların
içerisinde vardır. (ANAP ve DSP sıralarından
gürültüler)

(Mikrofon otomatik cihaz tarafından kapatıldı)

BAŞKAN - Sayın Gönül, 1 dakika
eksüre veriyorum, lütfen sözlerinizi tamamlayın.

Sayın arkadaşlar, lütfen müdahale
etmeyin.

ALİ RIZA GÖNÜL (Devamla) - Değerli
milletvekilleri, o dosyaların içerisinde, istediğiniz
bütün belgeler toplanmış ve mevcuttur.
Buradan halkı yanıltmaya gayret etmek, abesle iştigaldir.


Son bir yılda, sadece “yolsuzluk”
kelimesine sarıldınız; size teşekkür
ederiz; çünkü, bizi kenetlediniz; ama, muhalefetin
muhtevası sadece bu değildir, halkımız
sizden, sorunları için, problemleri için,
projeler, projeksiyonlar istemekte ve beklemektedir, haklıdır.


TUNCAY KARAYTUĞ (Adana) - Neymiş o projeksiyonlar,
söyle!

ALİ RIZA GÖNÜL (Devamla) - Bir yılda
sergilediğiniz muhalefet anlayışına bakalım.
Biliyor musunuz, bunu da tekrar, bu kürsüden, ben söyleyeceğim:
“Hükümeti kilitleyelim” derken, zihnî
melekelerinizle birlikte, Türkiye'yi de kilitlediniz.

Hepinize ve Yüce Heyetinize saygılar
sunarım. (DYP sıralarından alkışlar,
ANAP, DSP ve CHP sıralarından gürültüler)

BAŞKAN - Teşekkür ederim Sayın
Gönül.

Sayın Sabri Ergül, buyurun efendim. (CHP
sıralarından alkışlar)

Süreniz 10 dakika.

İBRAHİM GÜRDAL (Antalya) - Ali
Rıza, anahtar burada, al anahtarı da aç...
Ali Rıza, duymadın galiba, anahtar var bende, al
anahtarı...

BAŞKAN - Sayın Gürdal, Türkiye
Büyük Millet Meclisi Genel Kurul salonunda olduğunuzu
unutmayın. Sizinle, 1987'den 1991'e kadar güzel muhalefet
yaptık, biliyorsunuz.

İBRAHİM GÜRDAL (Antalya) - Sen
de, Genel Kurulu tarafsız idare edeceğini unutma...
Tarafsız idare edeceksin burayı...

BAŞKAN - Buyurun Sayın Ergül.

SABRİ ERGÜL (İzmir) - Sayın
Başkan, değerli arkadaşlarım; hepinizi
saygıyla selamlıyorum. 

Selam olsun yolsuzluk iddiaları karşısında
kilitlenenlere; selam olsun yolsuzluk iddiaları karşısında
hakkını arayan halkımıza. (CHP sıralarından
alkışlar) 

Refah Partisi muhalefetteyken, Lütfü Esengün
ve 62 arkadaşı, eski Başbakan Çiller
hakkında ağır ithamlarda bulundular. İddia
ediyoruz demekten de öte, yasaya ve genel ahlaka aykırı,
görevini suiistimal ederek muazzam bir serveti haksız
yolla edinmiştir, yapmıştır, etmiştir;
İstanbul Bankasını, dolayısıyla
hazineyi zarara sokmuştur; Amerika'ya para kaçırmıştır;
yolsuz, kanundışı mal edinmiştir, Yüce
Divanda hesap vermelidir dediler. 

İBRAHİM GÜRDAL (Antalya) - Götürün
malı...

SABRİ ERGÜL (Devamla) - Biz, bu iddialara,
suçlamalara katıldık; Yüce Meclis de
katıldı ve soruşturma komisyonu kuruldu. Bu
suçlamalarla, Yüce Divan tehditleriyle, Refah Partisi,
Tansu Hanımı teslim aldı ve iktidar oldu.
O noktadan sonradır ki, görüşleri değişti;
şimdi tam aksini söylüyorlar. Bu, siyasî
ahlaka sığar mı?! Ya o zaman Sayın Çiller'le
ilgili olarak iftirada  bulunuyordunuz ve şimdi kalkınız
özür dileyiniz, biz yanlış söylemişiz
deyiniz; eğer bunu yapmıyorsanız, o zaman da
söylediklerinizin, yazdıklarınızın
arkasında durunuz; dürüstlükle, yazdıklarınızı,
söylediklerinizi savununuz.

Bakın, ben, Cumhuriyet Halk Partisi milletvekili
olarak, şahsım adına konuşuyorum; ama,
partim, başından beri, bu tür iddialar karşısında
milletvekili dokunulmazlığının engel
olmamasını, her türlü iddia karşısında
milletvekillerinin de yargı yoluna gitmesini savundu ve
bu konuda ilk anayasa değişikliği önerisini
Cumhuriyet Halk Partisi verdi. 

Geliniz, bu tür iddialar karşısında,
Yüce Meclisteki soruşturmalara siyaseti katmadan yargı
yolunu açalım diyoruz. Niçin, yargıya
gitmekten, Türk adliyesi önünde yargılanmaktan
ve hesap vermekten korkuyoruz? Hele, özellikle Yüce
Divanda, başında dürüstlük ve hukuk
abidesi 11 altın insanın ulus adına görev
yaptığı o Yüce Divanda hesap vermekten
niçin çekiniyoruz? 

Şimdi, eğer, siz, özür dilemiyor
ve “biz, Tansu Hanım'ı haklı olarak
suçladık; biz, Tansu Hanım'ın mal
varlığı konusundaki iddiaları biliyoruz,
onun durumunu biliyoruz; ama, biz, bunları muhalefette
söyledik; bakmayın o söylediklerimize; bunları
söyledikten sonra, o muhterem hatun kişi, bizimle,
siyasî, dinî nikâh kıydı; gelirken
de, yanında, önemli çeyiz getirdi; o çeyiz
sayesindedir ki, Hocamızın yirmiyedi yıllık
hayali gerçekleşti ve Başbakan oldu; o çeyizin
hatırına biz buna katlanıyoruz” diyorsanız,
millet katlanmıyor; bunu bilmek durumundasınız.
(DYP sıralarından gürültüler)

İSMAİL YILMAZ (İzmir) - Seviyeli
konuş, seviyeli!.. Ayıp!..

BAŞKAN - Arkadaşlar, müdahale etmeyelim...
Rica ediyorum...

SABRİ ERGÜL (Devamla) - Siz bağışlıyorsunuz;
ama, biliniz ki, milletimiz bağışlamıyor;
komisyonda aklıyorsunuz; ama, biliniz ki, milletimiz aklamıyor.
Bu konu, daha, çok konuşulur; bu şarkı
bir ömür boyu sürer. 

NURHAN TEKİNEL (Kastamonu) - İSKİ'ye
gel, İSKİ'ye!.. İSKİ'ci!.. Millet
sizi sildi!

SABRİ ERGÜL (Devamla) - Benden önce
konuşan değerli arkadaşımın değindiği
sözlerden bir kısmı bana ait. Evet, komisyon,
kurulduğu andan itibaren, bu iddiaları soruşturmak
yerine, örtbas eden bir tavır izledi, bir tutum sergiledi.
Kendi anlatımlarıyla, kendi yazılı
beyanlarıyla, yirmi yıl önce tek gözlü
bir odada kola içecek 40 sentleri olmayanların,
yirmi yıl sonra 40 trilyonluk bir servete sahip olmalarını;
bu değirmenin suyunun nereden geldiğini soralım
dedik; ama, komisyonun o meşhur 8'e 7 yapısıyla,
o sihirli formülle bütün bunlar engellendi. Bunlar
gerçektir ve bu gerçekleri, biz, muhalefet şerhimizde
zikrettik. 

Bu ailenin -Maliye Bakanlığından
sorduk- 1987'den bu yana tek vergi kaydı yok; ne Sayın
Özer Uçuran Çiller'in ne Tansu Çiller'in
ne de reşit oğulları Mert Çiller'in tek
vergi kaydı yok, tek kuruş vergi ödemiyorlar.
Kurulmuş ve devam eden 17 şirketleri var; hepsi de
zarar ediyor.

İBRAHİM GÜRDAL (Antalya) - Vay,
vay, vay!..

SABRİ ERGÜL (Devamla) - Anadan babadan
kalan yok. Bir tek mebus maaşıyla hem bu lüks
hayat sürdürülüyor hem de bu 40 trilyonluk
servet nasıl meşru yoldan elde ediliyor; bunu bir
araştıralım dedik.

İstanbul Bankasını hortumlamışlar;
soralım dedik. 

Amerika'da 5-6 milyon dolarlık malları
ve şirketleri var; hele bir soralım, ulus adına
bir soralım dedik. 

Bolu'da, Kuşadası'nda, Boğaz'da,
Sarıyer'de, Kilyos'ta yüzbinlerce metrekare arsası
var, gayrimenkulleri var; katları, atları, yatları
var; bunları bir soralım dedik. 

Değirmenin suyu nereden geliyor; tüyü
bitmedik yetimin hakkı olan bu paranın hesabını
bir soralım dedik. 

Evsahibi tarafından icraya verilmiş
merhume anneleri nasıl oluyor da 670 bin dolar, 700 bin
mark, 870 cumhuriyet altını bırakıyor;
onu bir soralım dedik; hem de yastık altında
nasıl bırakıyor; onu bir soralım dedik.

İBRAHİM GÜRDAL (Antalya) - Damadına
bile inanmamış demek... 

SABRİ ERGÜL (Devamla) - Gariban köylülerden,
emekli Niyazi Efendiden, imara açık olmadığı
için, tarla vasfında olduğu için ucuza
kapatılan araziler kendi ellerine geçtikten sonra,
bir günde nasıl imara açılıyor,
nasıl inşaat izni alınıyor ve oralarda,
yüzlerce lüks villa, süper lüks konutlar -her
biri 100'er milyar lira değerinde-bunlar nasıl oluyor,
bu nüfuz ticaretinin hesabını bir soralım
dedik...

SÜLEYMAN HATİNOĞLU (Artvin) - Onlar
cennet villaları...

SABRİ ERGÜL (Devamla) - ...ama, hiçbirisini
sorma imkânına sahip olamadık. Muhalefet partileri
milletvekili arkadaşlarımın büyük
çabalarıyla birtakım şeyleri getirtmeye
başladık; ama, icra ellerinde olduğu için,
o gelen belgeler de yalan yanlış belgelerdi. 

Bakınız, burada ilk kez açıklıyorum.
Hazine Müsteşarlığından soruyoruz,
Amerika'ya bu dolarları ne zaman transfer ettiniz; “1992
yılında” diyor ve “transfer belgeleri
de ekindedir” diye bize gönderiyor; ama, bakıyorsunuz
ki, Hazine Müstaşarlığının
resmî yazısında -22.10.1996 tarihli yazıda-
“ekinde belgeler var, 1992'de transfer yapılmış”
dediği halde, belgelere bir bakıyorsunuz ki -böyle,
elimde büyüteç, baktım, işte burada
gözüküyor, görüyor musunuz... Bizde Mercümek
parası olmadığı için projeksiyon
makinesi filan getiremedim, bu büyüteci aldım;
görüyorsunuz- burada diyor ki, “Marso AŞ,
6 Haziran 1995...” 1992'de yapılan transferin belgesi,
1995'te Marso'dan geliyor ve devlet de diyor ki, “işte,
buyurun belgesi, 1992'nin...” A mübarek, sen, 1992'de
bu transferi yaptıysan, belgesi nasıl 1995 tarihli
oluyor?.. 

ALİ OĞUZ (İstanbul) - İSKİ'den
sana bir şey düşmedi mi?!.

SABRİ ERGÜL (Devamla) - Bunun gibi birçok
örnek verebilirim. Amerika'dan sorduk; noterden belgeler
geldi; yine, böyle, büyüteç elimde, gösterdim
arkadaşlara noter sahtekârlığını...

O toplantı 12 dakika sürdü; Komisyon
Başkanı açtı, kapadı; çünkü,
o, yoksulun parası olan, Hazinenin parası olan o
kirli yumağın ucundan bir ilmik yakalamıştık,
yürüyorduk... Olayı kapattılar... Kapatırsınız;
ama, ne burada ne milletin huzurunda ne de ruzi mahşerde
bunun hesabını veremezsiniz. (CHP ve DSP sıralarından
“Bravo” sesleri, alkışlar) 

BAŞKAN - 1 dakikanız var efendim. 

SABRİ ERGÜL (Devamla) - Değerli arkadaşlarım,
biraz sonra burada oylama yapacağız; ama, bu Yüce
Meclis, demokrasi içerisinde bu halkın özgür
iradesiyle seçtiği özgür temsilciler, yapanın
yanına kalmadığını, ondan hesap
sorulabildiğini göstermek durumundadırlar.

(Mikrofon otomatik cihaz tarafından kapatıldı)


BAŞKAN -Sayın Ergül, size
son 1 dakika veriyorum, lütfen bağlar mısınız
efendim. 

SABRİ ERGÜL (Devamla) - Bunu, hep birlikte
göstermek durumundayız. Susurluk'undan devlet içerisindeki
çetelere kadar bu şekildeki yolsuzluk iddiaları
karşısında, Meclis, görevini yapmak durumundadır.
Bakınız, halkımız şunu biliyor,
20 yılda, 40 sentten 40 trilyona... Vaktim olsa da anlatsam;
ama, bakın, aynen şekilde görüldüğü
gibi... Muhterem kardeşim, göster de 65 milyon pek
aziz memleket evladı televizyonda görsün. (CHP
ve DSP sıralarından alkışlar, DYP sıralarından
gürültüler)

NURHAN TEKİNEL (Kastamonu) - Şovmen,
şovmen!..

SABRİ ERGÜL (Devamla) - Bakın,
1974... 40 sentleri var. Şimdi, bakın, İstanbul
Bankası hortumlanıyor, biraz artıyor. Sonra
yükseliyor, 1995'te 40 trilyon... 

İBRAHİM GÜRDAL (Antalya) - Şaibe
hanım nerede?!..

SABRİ ERGÜL (Devamla) - Mercümek
ve Bosna parası yok bizde, ancak böyle gösterebiliyorum;
olsa, projeksiyon makinesi falan getirirdim.

(Mikrofon otomatik cihaz tarafından kapatıldı)

BAŞKAN - Sayın Ergül, tamam efendim,
süreniz bitti; saygılarınızı
sunun tamam.  

Buyurun efendim.

SABRİ ERGÜL (Devamla) - Ulus, bu iddiaların
araştırılmasını ve hesap sorulmasını
istiyor. Ben, Meclisi saygıyla selamlayarak, sözlerimi,
büyük İnönü'nün bir sözüyle
bitirmek istiyorum: “Namus erbabı, en az namussuzlar
kadar cesur olmadıkça, bu ülke için
kurtuluş yoktur.” 

Teşekkür ederim, saygılar sunarım.
(CHP ve DSP sıralarından “Bravo” sesleri,
alkışlar)

İBRAHİM GÜRDAL (Antalya) - Böyle
servet mi olur mu!.. Bu nasıl servet!.

BAŞKAN -Teşekkür ederim Sayın
Ergül. 

Sayın Hikmet Uluğbay, buyurun efendim.
(DSP sıralarından alkışlar) 

Süreniz 10 dakikadır. 

HİKMET ULUĞBAY (Ankara) - Teşekkürler
Sayın Başkan.

Sayın Başkan, değerli üyeler;
eski Başbakan Prof. Dr. Tansu Çiller hakkında,
Anayasanın 100 üncü maddesi uyarınca açılan
Meclis soruşturması tamamlanmış ve komisyon
raporu, muhalefet şerhleri de dahil olmak üzere, sizlere
dağıtılmıştır. 

Komisyonun önüne getirilebilen bilgileri
değerlendirme sonucunda ulaştığım
vicdanî kanaatlerimi açıklamak ve sizlerle
paylaşmak üzere söz almış bulunuyorum.
Sizlere ve televizyonlarının başında
bizleri izleyen vatandaşlarıma saygılarımı
sunuyorum. 

Raporun 160 ilâ 268 inci sayfaları arasında
yer alan muhalefet şerhim ve eklerinde, eski Başbakanın,
Devlet Bakanı ve Başbakan olarak görev yaptığı
dönemde, mal varlığında, kaynağını
açıklayamadığı -en mütevazı
hesapla- 73,6 milyar liralık bir artış yer
aldığı, belgelere dayanılarak kanıtlanmıştır.
Bu 73,6 milyar lirayı, mal bildirim dönemlerindeki
kurlardan dolara çevirirsek, kaynağı açıklanamayan
mal varlığı en az 2,7 milyon dolardır.
2,7 milyon dolar da, doların bugünkü değerinden,
en az 323 milyar lira eder. 

Ayrıca, bu süre zarfında, eski
Başbakanın, eşinin ve ailece sahip oldukları
şirketlerin, 3628 sayılı Mal Bildiriminde
Bulunulması, Rüşvet ve Yolsuzluklarla Mücadele
Kanunu ile Türk Ceza Kanununun bazı hükümlerini
ihlal eden eylemleri de saptanmıştır. Eski
Başbakanın eşinin ve ortağı oldukları
şirketlerin 1991-1996 yılları arasındaki
dört yılı aşkın sürede sergiledikleri
yasalara aykırı işlemleri size 10 dakikada
anlatmak bir yana, bunların bir listesini bile verebilmek
mümkün değildir; o nedenle, çarpıcı
birkaç örnekle, değinerek geçeceğim.

Eski Başbakanın, kaynağını
açıklayamadığı mal varlığı
artışı, bugünkü değerle en az
323 milyar liradır; hatırlatırım,
dolar cinsinden en az 2,7 milyon dolardır. En az diyorum,
zira, bu miktarın hesaplanmasında, eski Başbakanın
edindiği her taşınmaz mal, tapu idaresine bildirilen
değerden, elden çıkardığı
her taşınmaz malın değeri de, kendisinin
komisyona beyan ettiği kıymet üzerinden göz
önüne alınmıştır. 

Diğer taraftan, Ziraat Bankasından alınan
bilgiye göre, eski Başbakanın, bir yılı
aşkın bir süredir milletvekili maaşına
el sürmediği anlaşılmıştır.
Buna rağmen, bu hesapta, eski Başbakanın, İstanbul'daki
yalısının, Ankara'daki evlerinin ve Kuşadası'ndaki
bağ evinin bakım, onarım ve idame giderleri,
ailenin her türlü giyim, kuşam, tatil ve tüketim
harcamaları, çocuklarının eğitim
giderleri, eski Başbakanın milletvekili maaşıyla
karşılandığı varsayılmıştır.
Diğer bir deyişle, bugünkü değerle 323
milyar liralık veya 2,7 milyon dolarlık kaynağı
açıklanamayan mal varlığının
hesaplanmasında, her şey, eski Başbakanın
lehine yorumlanmıştır. 

Satın alınan taşınmazların
o tarihteki rayiç bedelleri, tapudaki kayıtlı
değerlerin çok üzerindedir. Dolayısıyla,
komisyon, satın alınan taşınmazların
rayiç bedellerini tespit etme veya ettirme yoluna gidebilseydi,
bugünkü değerle 323 milyar lira olarak hesaplanan
kaynağı açıklanmamış mal
varlığı, çok daha yüksek değerlere
ulaşacaktı.

Eski Başbakan, biraz sonra bu kürsüye
çıkacak ve mal varlığında kaynağı
açıklanmamış hiçbir şey
olmadığını iddia edecektir. Soruşturma
komisyonuna verdiği tüm bilgiler -ikisi hariç-
yaptığım bu hesaba dahil edilmiştir. 

Dahil edilmeyenlerden birincisi, Marsan Şirketinin
sahip olduğu Marso Şirketine ait hisselerin satışından
elde edilen 9,8 milyar liradır. Bu para, önce, Marsan
Şirketinin sermaye artırımında ve sonra
da Marsan tarafından Amerika Birleşik Devletlerindeki
şirkete borç olarak transfer edilmiştir. Eski
Başbakan, bu parayı, bir de diğer giderlerini
karşılamakta kaynak olarak göstermek istemektedir;
bu nedenle, kabul edilmemiştir. Dolayısıyla,
eski Başbakan, aynı parayı iki yerde kullanma
ve kaynak gösterme çabasını sergilemiştir;
kabul edilebilecek bir şey değildir. 

İkincisi ise, 25 milyar liraya sattığını
iddia ettiği, inşa edilmemiş villadır.
Bu satışa ilişkin noter senedinin doğruluğundan
ciddî biçimde şüpheyi davet edecek nedenler
vardır ve bunların ayrıntısı
muhalefet şerhimde açıklanmıştır.


Bu açıklananlar dışında,
Bayan Çiller ve eşinin komisyona bildirdiği her
kaynak, mal bildiriminde yer almasa dahi, hesaplara dahil edilmiş
ve ona rağmen, bugünkü değerle 323 milyar liralık
kaynağı açıklanmamış mal
varlığı ortaya çıkmıştır.


Sayın Başkan, değerli üyeler;
eski Başbakan, 30 Kasım 1991 tarihinde Türkiye
Büyük Millet Meclisine verdiği mal bildiriminde,
Amerika'daki taşınmazını gizlemiştir.
Bu malı, daha sonra, 7 Mayıs 1992 tarihinde, nasıl
ve hangi yöntemlerle olduğu bilinmeyen, ancak, 3628 sayılı
Kanuna kesinlikle aykırı bir biçimde mal
bildirimi dosyasına koydurtmuştur. Eski Başbakanın,
eşinin Marsan Anonim Şirketine verdiği ve 1994
sonunda 300 bin dolara kadar yükselen alacaklarını
mal bildiriminde göstermeyerek mal gizlediği soruşturma
sırasında ortaya çıkmıştır.


Antalya-Beldibi'nde bulunan kamu arazisinde turistik
tesis inşaatı için yapılan işlemlerde,
eski Başbakanın eşinin, neredeyse, tamamına
sahip olduğu şirket Turizm Bakanlığına
gerçekdışı bildirimlerde bulunarak
haksız çıkar sağlamıştır.


Ayrıca, Beldibi'ndeki turistik tesise ait
hisselerin 10 milyon liradan daha düşük bir değere
satın alındığını sizin
kabul etmeniz beklenmektedir. Burada da, gerçeğe aykırı
bildirimde bulunularak, mal gizleme fiili işlenmiştir.
Diğer taraftan, muhalefet şerhini inceleyenlerin de
anımsayacağı üzere, bu şirkete ilişkin
noter senedinin sıhhatini şüpheli kılan
hususlar da mevcuttur. 

Eski Başbakan ve eşinin yüzde 99,9'una
sahip oldukları Marsan Şirketinin, Amerika'da satın
aldığı şirkete yaptığı
925 bin dolarlık borç transferiyle ilgili olarak,
Marsan Şirketi ve Bay Özer Uçuran Çiller,
bankalara, Hazine ve Dışticaret Müsteşarlığına
ve soruşturma komisyonuna sermaye transferi diyerek, gerçeğe
aykırı bilgi verme yanında, tahrif edilmiş
belgeler sunmuşlardır. Özellikle, Hazine ve
Dışticaret Müsteşarlığına
gerçeğe aykırı bildirimlerde bulunulan
tarihlerde, Bayan Çiller'in, bu Müsteşarlığın
bağlı bulunduğu Devlet Bakanı olduğu
hatırlanırsa, durum, çok daha net anlaşılır.
Bayan Çiller, ortağı bulunduğu şirketin,
başında bulunduğu bakanlığa yalan
beyanda bulunmasına seyirci kalmıştır.
Bu gerçek karşısında, komisyonun, bu
işlemlerin ayrıntısına girerek, Bayan
Çiller ile ilgili olarak, Türk Ceza Kanununun 240
ıncı maddesindeki fiilin oluşup oluşmadığını
soruşturması gerekirdi; bu yapılmamıştır.

Amerika'daki şirketlerden gönderilen belgelerin
tercümesinde ciddî tahrifatlar yapılmıştır.
Eski Başbakana annesinden miras kaldığı
ileri sürülen 570 bin dolar, 690 bin mark ve 880 adet
cumhuriyet altınının, annesinin evinde saklandığı
ortaya çıkmıştır.

BAŞKAN - 1 dakikanız var Sayın
Uluğbay.

HİKMET ULUĞBAY (Devamla) - Teşekkürler.

Bu dövizlerin ve altınların bugünkü
değeri, yaklaşık 126 milyar liradır.

Sayın Başkan, değerli milletvekilleri;
dünüşebiliyor musunuz, bir ekonomi profesörünün,
eski Başbakanın annesi ve eski bir banka genel müdürünün
kayınvalidesi, 126 milyar liralık bir serveti, bilinmeyen
bir süreyle evinde muhafaza etmiş ve bu açıklamayı
ne akıl ne mantık ne de güvenlik kavramı
çerçevesinde kabul etmek mümkün değildir.
(DSP sıralarından alkışlar) Sizin böyle
bir nakdiniz olsa ve tek başınıza yaşasanız,
uykunuz kaçmadan bir gece bile evinizde muhafaza edebilir
misiniz?! 

(Mikrofon otomatik cihaz tarafından kapatıldı)

BAŞKAN - Sayın Uluğbay, size son
1 dakika veriyorum; toparlayın. 

Buyurun.

HİKMET ULUĞBAY (Devamla) - Teşekkür
ederim.

Sizin anneniz bu boyutta bir serveti evde tutmak
istese, siz izin verir misiniz? Elinizi vicdanınıza
koyup, cevabınızı kendinize veriniz. Bu mahiyeti
şüpheli para da göz önüne alındığında,
eski Başbakanın, kaynağını açıklayamadığı
mal varlığı artışı yarım
trilyon liraya ulaşmaktadır. Unutmayınız;
hesaplayabildiğim bu yarım trilyon liralık kaynağı
açıklanamayan mal varlığı, ulaşılabilen
belgeler ve bilgilerle tespit edilebilen boyuttur. Ulaşılamayan
bilgilerin boyutu göz önüne alınırsa,
kaynağı açıklanamayan mal varlığını
varın siz hesap edin. (DSP sıralarından alkışlar)
Komisyon, diğer bilgileri ve belgeleri derleyebilmiş
olsaydı, eski Başbakanın kaynağını
açıklayamadığı mal varlığı
artışının yarım trilyondan çok
daha fazla olacağı açıktı. 

(Mikrofon otomatik cihaz tarafından kapatıldı)

BAŞKAN - Sayın Uluğbay, efendim,
süreniz bitti; lütfen, son cümlenizi söyleyip,
saygılarınızı sunar mısınız.

HİKMET ULUĞBAY (Devamla) - Hay hay efendim.

Eski Başbakan, mal varlığındaki
artışları, 3628 sayılı Kanuna
ve ahlaka uygun yöntemlerle sağladığı
konusunda kendisine ve aile bireylerine güveniyorsa ve gerçekten,
ifade ettiği gibi, Uludağ'ın zirvesindeki kar kadar
temiz olduğuna inanıyorsa, biraz sonra bu kürsüye
gelir ve ben hesabımı Yüce Divanda, yani, tarafsız
yargının önünde vermeye ve şaibelerden
kurtulmaya hazırım der. 

Hepinizi saygıyla selamlıyorum. (DSP,
ANAP ve CHP sıralarından alkışlar)

BAŞKAN - Teşekkür ederim Sayın
Uluğbay.

Sayın Yüksel Yalova, buyurun efendim.
(ANAP sıralarından alkışlar)

Sayın Yalova, süreniz 10 dakika efendim.

YÜKSEL YALOVA (Aydın) - Sayın
Başkan, sayın milletvekilleri; yasama organı
diliyle (9/4) esas numaralı Meclis Soruşturması
Komisyonu raporu üzerinde, kamuoyundaki anılışıyla
da Sayın Çiller Ailesinin mal varlığı
ile ilgili kurulan Komisyonun raporu üzerinde şahsî
görüşlerimi yüksek dikkatlerinize sunmak
üzere huzurlarınıza gelmiş bulunuyorum;
hepinizi en üstün saygılarımla selamlıyorum.

“Bakınız, şunu samimî
olarak söylüyorum; bugün istifa edin, yarın
-farzımuhal- DYP-Refah Partisi koalisyonu kurulsun; geçen
hafta verdiğimiz mal varlığı önergesinden
vazgeçecek miyiz, üzerine gidecek miyiz, görürsünüz.
(RP sıralarından “Bravo” sesleri, alkışlar)

Mahmut Nedim Bilgiç (Adıyaman) - Kurmayız
sizinle...

Hasan Ekinci (Artvin) - Hâşa!.. Allah
korusun!..”

Lütfü Esengün devam ediyor...

“Mehmet Gözlükaya (Denizli) - Ne münasebet!..

Lütfü Esengün (Devamla) - Siz, bu
halinizle, ortak bulamazsınız...”

Devam ediyor...

İSMET ATALAY (Ardahan) - Ramazandan önceydi!..

YÜKSEL YALOVA (Devamla) - İşte
“Lütfü Esengün ve 62 arkadaşı”
deniliyor. 

Zabıtlara geçsin: Sayın Lütfü
Esengün ve 62 arkadaşının vermiş
olduğu bu soruşturma önergesinde, şu andaki
Refahyol ortaklığında görev yapan 8 sayın
bakanın ismi var: Lütfü Esengün, Musa Demirci,
Şevket Kazan, Cevat Ayhan, Necati Çelik, Ahmet Cemil
Tunç, Recai Kutan, Sacit Günbey.

Yine, o önergede, Refah Partisi Genel Sekreteri
Sayın Oğuzhan Asiltürk, Ahmet Tekdal (Genel Başkan
Yardımcısı), Salih Kapusuz (Grup Başkanvekili),
Temel Karamollaoğlu (Grup Başkanvekili), Rıza
Ulucak (Genel Başkan Yardımcısı), Yasin
Hatiboğlu (Türkiye Büyük Millet Meclisi Başkanvekili)
Bir de anayasa profesörü var; Sayın Mustafa Kamalak
Hocamız ve diğer milletvekili arkadaşlarımız...

Refah Partisinin bu Komisyondaki üyelerinin
isimlerini zabıtlara geçirmem lazım: Naci
Terzi (Erzincan), Suat Pamukçu (Bayburt), Remzi Çetin
(Konya), Feti Görür (Bolu), Sıddık Altay
(Ağrı). 

Biraz önce dikkat ettim, ne hikmetse, Sayın
Çiller'i ve ailesini savunmak, hep, İzmir-Denizli-Aydın
hattına düşüyor. Doğru Yol Partisine
mensup iki arkadaşım, İzmir Milletvekili Hasan
Denizkurdu arkadaşım ve hemşerim Sayın
Ali Rıza Gönül Beyefendi konuşmalarını
yaptılar. Ben saat tuttum, Sayın Hasan Denizkurdu
9 dakika 6 saniye geçtikten sonra, Pakdemirli'nin muhalefet
şerhini bitirdi; ama, Sayın Çiller'le ilgili,
Allah rızası için, “suçludur,
doğrudur” ya da “suçsuzdur, yanlıştır”
gibi hiçbir söz söyleyemedi. Sayın Ali
Rıza Gönül, suç duyurusundan bahsetti;
onda da, baktım, siyasî midir, adlî midir teorik
tartışması ki, benim de yanıtlamakla
-gerçekten doğru söylüyorsunuz- yükümlü
olduğum... Ben de size, şimdi bir yükümlülüğü
burada hatırlatıyorum: “Bu dünyada halkın
divanında, öteki dünyada Hakkın divanında”
demiştim. Aydın'da, Türkiye'nin başka
yerlerinde, dünyanın başka hangi köşesinde
olursa olsun, bu belgeleri... Ama, ben, bir de şart söyleyeceğim:
Mesela, Soruşturma Komisyonundaki şahsın ismi
Sayın Tansu Çiller diye, ben, bir önyargının
esiri hiç olmadım; bu, bir başka sayın
lider de olabilirdi. Sayın Mesut Yılmaz hakkında
olsaydı, bu Komisyon çerçevesinde aynı
çalışmayı yaptıktan sonra, ben,
aynı oyumu izhar ederdim. Sayın Erbakan'ın
148 küsur kilo altınıyla ilgili önerge
verildiği zaman, nasıl “hukuka aykırıdır,
zaman aşımı vardır” demişsem,
TEDAŞ'la ilgili olarak, nasıl “bu önergeye
karşıyım” demişsem ve dün
de, o şekilde, o doğrultuda oy kullanmışsam;
niye; şundan ötürü: Hüseyin Cahit, istiklal
mahkemesinde yargılanırken, Savcı Necip Âli'ye,
“sizin için, Sayın Savcı, çoluğunuzun
çocuğunuzun, eşinizin durumu probleminiz olabilir;
ama, bu memleketin problemi adalet namusudur” diyor, “adaletin
namusunu kanıtlamaktır” diyor. 

Bakınız sayın milletvekilleri,
Danton ile Robespierre'i herkes duydu; beraber Fransız
İhtilalini yapan iki arkadaş, iki ortak diyelim siyaseten.
Danton'un Robespierre'e söylediğini bilir misiniz “Tarih,
belki senin cinayetlerini affedecektir; ama, hırsızlıklarını
asla” (ANAP sıralarından “Bravo”
sesleri, alkışlar) Biz, Komisyonda ne yaptık;
bazen, dil sürçmesi nedeniyle, diğer arkadaşlarımız
“sanık” sözünü kullandıklarında,
ben itiraz ettim. Niçin; çünkü, Anayasada
“suçluluğu hükmen sabit oluncaya kadar kimseye
suçlu muamelesi yapılmaz, o tanım öngörülmez”
deniliyor. 

Ben, şimdi, Sayın Ali Rıza Gönül
arkadaşıma, hukukî mi siyasî mi meselesine
gelmeden önce, izin verin, kendi bölgemizden -kaderin
cilvesi- Yemezzade Süleyman Rüşdî vardır,
bizim Aydın'ın Karacasu İlçesinde
19 uncu Yüzyılda yaşamış bir din
âlimidir, bir tasavvuf üstadıdır: 

“Bir eser ko cihanda, nâsını
hoş andıra

Şol amelden geç ki, ukbada seni utandıra”
diyor.

Yani “dünyada insanlarını,
halkını iyiliklerle andıracak bir eser bırak;
yarın seni Allah'ın huzurunda utandıracak
işlerden, niyetlerden de vazgeç” diyor.

Sayın milletvekilleri, bakınız,
biz, bugün sadece Sayın Çiller'i yargılayan
konumunda değiliz, sakın öyle bir yanılgıya
kapılmayın. O yanılgıya ben kapılmadığım
için de hiç kimsenin vicdanına filan hitap
etmeyeceğim. Aslında, burada yargılayan biz
gibi görünüyoruz oylarımızla; ama,
esas yargılanan biziz. Kim mi bizi yargılıyor;
söyleyeyim: “Allah devlete zeval vermesin” diyen,
namuslu, haysiyetli, belki 60 küsur milyon insan bizi burada
ibretle izliyor. (ANAP, DSP ve CHP sıralarından
“Bravo” sesleri, alkışlar) Ama, aynı
şekilde “devletin malı deniz, yemeyen -affınıza
sığınırım- domuz” diyen bir
avuç soysuz ve kansız da bizi burada ümitle
izliyor. (ANAP, DSP ve CHP sıralarından alkışlar)


O zaman, bizim bu yargılama sırasında,
hem bu salonda hem bu salon dışında; ama,
daha önemlisi -yaşadığımız
süre içinde de demiyorum- o sizin inandığınız,
öteki büyük kavram olan ilahî adalet karşısındaki
yargılanmamızda kişiliğimiz, şahsiyetimiz...

MUSTAFA YÜNLÜOĞLU (Bolu) - Sadece bize
söyleme.

YÜKSEL YALOVA (Devamla) - Herkese söylüyorum,
dilerseniz kendime söylüyorum, hareket tarzım
için söylüyorum; ben, hiç öyle şahsiyetlerle
filan uğraşmam, hiç öyle bir şeyim
yok. Zaten, sabretseydiniz ona gelecektim; biz burada sadece bir
oylama yapmıyoruz; biz burada bir zihniyetin tartışmasını
yapıyoruz, bir ahlak anlayışının
sorgulamasını yapıyoruz. Niye; söyleyeyim,
sebep gayet basit: Siz, bir iddianame getirdiniz, işte,
yazılı; “(9/4) esas numaralı Komisyon
raporunun önergesi.” Başta yazılı;
ne diyorsunuz: “Kanuna ve genel ahlaka aykırı
mal edinmek.” Doğrudur, yanlıştır.

Sayın milletvekilleri, bu iddia ya doğrudur
ya da değildir. Eğer, bu önergedeki iddialar doğru
ise, o zaman size sorarlar; neden siyasî ortaklık
kurdunuz?!. Sayın Ali Rıza Gönül, bana
değil, kendinize ve arkadaşlarınıza soracaksınız;
siyasî mi, adlî mi?.. 

Ben, söylüyorum, Komisyonda da söyledim;
siyasî çalışıyor dedim. Niçin:
“Koalisyon ortaklarına düşen 8 üyelik
var; başkan bizden olacak, başkanvekili bizden olacak,
şu bu bizden olacak” dediler. Dedim ki, hukukîdir.
Eğer formel hukuk, biçimsel hukuk anlamında
anlıyorsanız, hukukîdir; ama, demokratik değildir
dedim. Niçin: Bu soruşturma komisyonlarında
adlî yetkiler kullanılıyor. DYP'li sayın
üyelerin verdikleri raporlarda, Sayın Özer Çiller'in
ve Sayın Tansu Çiller'in gönderdiği tüm
raporlarda ve Çiller Ailesinin avukatı sıfatıyla
orada yetkili olarak görüş bildiren tüm avukatların
raporlarında, baştan sonra kadar, komisyonun yetkileri
tartışıldı. Oysa, İçtüzüğün
111 inci maddesinde, bu komisyonun, Meclis soruşturma komisyonunun
yetkileri belli; “bütün kamusal, özel kurumlardan
bilgi, belge isteyebilir; el koyabilir” deniliyor. Sayın
Hasan Denizkurdu arkadaşıma sormak gerekir; öyle
gündemdışı konuşma konusu gibi,
böyle olmalıymış soruşturma komisyonları...
Olsa iyi mi olur; olur...

BAŞKAN - 1 dakikanız var Sayın
Yalova.

YÜKSEL YALOVA (Devamla) - Peki, efendim, ben,
hepsini 10 dakikaya sığdırabilecek maharette
değilim; ama Sayın Hikmet Uluğbay ve Sayın
Sabri Ergül arkadaşlarımı da bir şeyde
uyaracağım: Haksızlık ediyorsunuz; öyle
40 trilyon falan diyerek haksızlık etmeyin. Ayrıca,
bir şeyi biliniz ki, bunlar, aysberkin üstte kalan
kısmı; aysberkin üstte kalan kısmıyla
uğraşıyoruz. 

Ben, şimdi, diyorum ki burada, bu devletin,
bu toplumun geçmişinde, Hazreti Ömer'in en büyük
komutanlarından olan Halid bin Velid, Hakkın rahmetine
kavuştuğu vakit, geride, bir kılıç...

(Mikrofon otomatik cihaz tarafından kapatıldı)

BAŞKAN - Sayın Yalova, süreniz
bitti; 1 dakika eksüre veriyorum, tamamlayın.

YÜKSEL YALOVA (Devamla) - Teşekkür
ediyorum. 

...ve bir at bırakmış; öyle,
dolardır, yattır, kattır filan bırakmamış;
bir kılıç ve bir at... Bu toplumun geçmişinde
bu adalet duygusu var.

Sayın milletvekilleri, seçin; kendinizi
yargılatırken, bu millete yargılatırken,
adalet kavramı karşısında yargılatmanızı
yaparken, seçin; haysiyetinize, şahsiyetinize hangisi
uyuyorsa, seçin; siyaset diyorsanız, siyaseti seçin;
adaletin onuru büyüktür, faziletlidir diyorsanız,
onu seçin ve kendinizi tarih önünde, bu millet
önünde yargılatın. 

Dilerim ki, bu adalet sınavından, bu
haysiyet ve şahsiyet sınavından, Türkiye
Büyük Millet Meclisindeki milletvekili olma onuruna
ermiş üyelerin büyük bir çoğunluğu
-keşke mümkün olsa hepsi- başarıyla
çıksın, alnı ak çıksın,
başı dik çıksın.

Hepinizi saygıyla selamlıyorum. (ANAP,
DSP ve CHP sıralarından alkışlar)

BAŞKAN - Teşekkür ederim Sayın
Yalova.

Sayın Yusuf Namoğlu, buyurun.

Süreniz 10 dakika efendim.

YUSUF NAMOĞLU (İstanbul) - Sayın
Başkan, değerli arkadaşlarım; (9/4) esas
numaralı Komisyonun raporu üzerinde şahsım
adına görüşlerimi belirteceğim; hepinizi
saygıyla selamlıyorum.

Değerli arkadaşlarım, biraz evvel
arkadaşlarım da ifade ettiler, benim de  biraz sonra
açıklayacağım rakamlar, bir buz dağının
tepesinde olan tepeciğidir. 

Yine, bir bankanın yapmış olduğu
araştırmada, Türkiye'nin zenginler sıralamasında,
40 trilyon ile 60 trilyon lira arasında mal varlığı
olanlar sıralamasında Sayın Çillerler
olduğunu hepiniz bilmektesiniz.

Değerli arkadaşlarım, ben, biraz
evvelki ifademde, sizlere somut ve net bilgiler vereceğim
dedim; hatta, öyle ki, sizlere, bu ne kadar kırmızıysa,
bu kırmızıyla, bu ne kadar beyaz ise, bu
beyaz arasındaki kırmızı-beyaz farkı
kadar net rakamlar vereceğim. 

Değerli arkadaşlarım, Komisyonumuzun
yaptığı çalışmalarda, 30.11.1991
ve 28.2.1996 annelerinin ölümünden kalan dövizlerin
repo gelirlerinden yararlanmaya başladığı
tarihe kadar; yani, Çillerlerin gelirlerini somut olarak
söylüyorum. Bu somut rakamlarıma Sayın
Komisyon Başkanının ve Komisyon üyelerinin
itirazları varsa, lütfen çıksınlar,
burada söylesinler. 

Değerli arkadaşlar, 13.9.1992 tarihinde
Metaş AŞ'den alınan 2,5 milyar lira, o günün
döviz karşılığı 277 bin dolar.
Bu, noter tespitli olan. 

13.9.1993'te Marso AŞ satışından
2 199 990 000 lira; yani, döviz karşılığı
151 750 dolar. Bu da satış sözleşmesinde
bellidir. 

Yine, Aralık 1995'te Bodrum'da satmış
oldukları dairenin geliri 210 milyon lira.

Bunların toplam gelir değeri döviz
bazı üzerinden 432 250 dolardır. 

Şimdi, bu tarihler arasındaki somut,
net giderleri söylüyorum: 

31.12.1992'de Marso AŞ'ye 1 383 384 000 lira;
yani, 162 350 dolar. Muhasebe kayıtlarında mevcut.


31.12.1992'de yine Marso AŞ'ye 12 600 dolar.
Yine, muhasebe kayıtlarında mevcut. 

28.12.1993'te Bilger Duruman'a 170 500 dolar. Kendi
beyanlarıdır. 

30.4.1993'te Bilkent konutlarına 3 milyar
932 milyon lira; yani, 357 454 dolar. Banka açıklaması.


22.2.1993'te 18 inci Dönem Yapı Kooperatifine
toplam 11 bin dolar. 

31.12.1995'te Marsan AŞ'ye 13 619 692 076 lira;
bu da 226 600 dolar... 

14.4.1995'te Suna Pelister'e 2 milyar karşılığı
46 500 dolar. 

30.1.1996'da Yeniköy'de bina ve arsa alımına
10 milyar 500 milyon karşılığı
169 355 dolar. 

29.5.1995'te Bolu-Tatarlar'da arsa alımına
3 milyar 239 milyon lira karşılığı
73 613 dolar; bu da tapu kaydı.

Bütün bunların toplamı 1
230 450 dolar. 

Gelir-gider farkını aldığınızda,
798 200 dolar; yani, bugünkü değerle 96,5 milyar
lira. Bu, karşılığı olmayan -yani,
3628 sayılı Yasanın 4 üncü maddesine
göre kaynağı belli olmayan- servet artışıdır,
ispat edilemeyen servet artışıdır.


Değerli arkadaşlarım, yine, mal
beyanlarında bildirilmeyen, Mal Bildirim Yasasının
ihlal edildiği, 1992'de Metaş'a verilen 2,5 milyar,.
Marsan'a verilen, Marso'ya verilen.. Ayrıca, bunların
toplamları 599 823 dolar; yani, karşılığı
72 milyar. Ayrıca, 28.8.1996'da Aytaş AŞ' ye
11 milyar; 1.11.1996'da Aytaş'a 10 milyar; Yeniköy'de
alınan arsa ve bina 10,5 milyar; yine, Sarıyer-Uskumruköy'da
noter satışıyla satılan bir villa,
25 milyar... Bunlar, Mal Bildirimi Yasasına göre bildirimi
yapılmayan konulardır. 

Ayrıca, repo gelirleri var; bir iki örnek
vermek istiyorum: 28.2.1996'da 25 milyar 287 milyon; 14.5.1996'da
9 milyar; 10.7.1996'da 10 milyar; 27.8.1996'da 20 milyar; 1.10.1996'da
20 milyar... Bunlar, mal bildiriminde verilmemiş; 3628 sayılı
Yasa ihlal edilmiştir. 

Değerli arkadaşlarım, tabiî,
bunlar, ülkemizde olan konuları. Gelelim, bir de GCD'nin
ve Çillerlerin Amerika'da sahip olduğu mallara. 

Değerli arkadaşlarım, bunların
toplam değeri 4 milyon 678 bin dolardır. 4 milyon 678
bin dolardan 1988'de almış oldukları ev ve
“925 bin dolar gönderdik” dedikleri meblağı
düştüğümüzde 3 milyon 578 bin dolarlık;
bugünkü değerle 403 milyar liralık, kaynağı
açıklanmayan, bir servet Amerika'dadır. 

Bununla ilgili çeşitli sorular sorduk.
Örneğin, GCD Şirketinin Amerika'daki sermayesi
100 bin dolardır. 

MUSTAFA CUMHUR ERSÜMER (Çanakkale) -
Sayın Başkan, şuraya bakın...

BAŞKAN - Arkadaşlar, lütfen gürültü
etmeyelim efendim... Rica ediyorum...

Buyurun.

YUSUF NAMOĞLU (Devamla) - Bilançoda, hissedarlara
borç olarak 925 bin dolar gözükmektedir. Aradaki
925 bin dolar sermaye transferi değil, borç gönderilmiştir.
Çillerler sermaye transferi diye borç transferi
yaparak, devletin kurumlarını kandırarak
suç işlemiştir. 

Yasaya göre bilgisi olması gereken Merkez
Bankasının bilgisi yoktur, kayıtlarında
da yoktur. IRS 1120 formlarında, 1994 malî yılında
hissedarlara 400 bin dolar risturn verildiği gösterilmiştir.
Marsan AŞ kayıtlarında böyle bir meblağın
kaydı yoktur. Türkiye'ye transferi gözüken
bu dövizler nerededir? 

IRS formlarında banka kredisi 2 milyon 825
bin dolar gözüküyor. GCD veya Salem Oteli üzerinde
hiçbir ipotek yoktur. Bu soru, 25.12.1996'da GCD sahibi
ve Yönetim Kurulu Başkanı Sayın Özer
Uçuran Çiller'e soruldu ve İçtüzüğün
111 inci maddesine göre, belgelenmesi istendi; belgelenmedi.
Krediyi veren kim? Hangi tarihte, şartları nedir?
Bunlar bilinmiyor. Bizler komisyon üyeleri olarak bilmediğimiz
gibi, Komisyon Başkanı Sayın Terzi'de bilmiyor.


ABD'deki malların bu değerlerinin araştırılması
için neler yapılmıştır? Maalesef,
doğru dürüst bir araştırma yapılmamıştır.


Buna bir örnek daha vermek istiyorum. Yine,
ABD'de, yalnız Salem Oteli yoktur. Bizlere sunulmaya çalışılan,
Salem Otelin IRS formlarıdır...

BAŞKAN - Sayın Namoğlu, 1 dakikanız
var efendim.

YUSUF NAMOĞLU (Devamla) - Oysa, GCD'nin, biri
Hocksett New Hampshire'da Granite Hills iş merkezi, diğeri
New Hampshire'daki 18 daireli apartman olmak üzere, iki mülkü
daha vardır. 

HALİL İBRAHİM ÖZSOY (Afyon)
- Sayın Başkan, şuraya bak, şuraya!...

BAŞKAN - Orada bir şey yok...

YUSUF NAMOĞLU (Devamla) - Değerli arkadaşlarım,
şimdi, Komisyon Başkanı Sayın Terzi'ye
söylüyorum. Biraz evvel de bahsettikleri gibi, sizlerin
bana vermiş olduğunuz yetkiyle, bu Meclis ve halk adına
gerçekleri ortaya çıkarmak için araştırma
yapmak üzere Amerika'da girişimlerde bulundum; ama,
maalesef, Sayın Terzi, kendi ifadelerinde -ki, araştırma
ve soruşturma komisyonları diye geçen komisyonları
“komite” diye isimlendiriyor elimdeki belgelerde- böyle
bir suçun olmadığını, böyle
bir yetkinin olmadığını, komite komite
diyerek...

(Mikrofon otomatik cihaz tarafından kapatıldı)

BAŞKAN - Size 1 dakika eksüre veriyorum
Sayın Namoğlu; lütfen toparlayın.

YUSUF NAMOĞLU (Devamla) - Değerli arkadaşlarım,
inanıyorum ki, Sayın Terzi, bunu kendisi yazmadı;
çünkü, kendisi yazsa “komite” ifadesini
kullanmaz “soruşturma komisyonu” ifadesini kullanır.
Önüne konulmuş, imzalanmış, oralara
gönderilmiştir.

Bu bakımdan, 63 imzayla önergeyi veren
sayın Refah Partililere söylüyorum: Bu önergeyi
verdiniz. Konuşmamın başından beri kırmızı
ve beyaz kadar net olan olayları sıralıyorum
ve biraz sonra da oylarınızı göreceğiz;
kamuoyu ve Türk halkı da görecektir. Hep beraber
değerlendireceğiz.

Hepinizi saygıyla selamlarım. (ANAP
sıralarından alkışlar)

BAŞKAN - Teşekkür ederim Sayın
Namoğlu.

Sayın Komisyon konuşmayacağını
bildirmişti. (ANAP sıralarından “Komisyon
konuşsun” sesleri) Arkadaşlar, bir susun bakalım
canım!..

Sayın milletvekilleri, önerge üzerinde
milletvekillerinin yaptıkları kişisel konuşmalar
bitmiştir; Komisyon da konuşmayacağını
bildirmiştir.

Hakkında soruşturma istenen Sayın
eski Başbakan da, konuşmak istediğine dair bize
bir bilgi ulaşmadığına göre, konuşmayacak
demektir. 

SABRİ ERGÜL (İzmir) - Şaibe
Hanım nerede?!

BAŞKAN - Bu itibarla, soruşturma raporu
üzerindeki konuşmalar bitmiştir. 

Malumunuz olduğu üzere, Soruşturma
Komisyonunda, Yüce Divana sevk etmeme yönünde bir
rapor düzenlenmiştir; yani, soruşturma önergesinin
reddi yönünde verilmiştir. Biliyorsunuz, İçtüzüğümüzün
112 nci maddesinde “Komisyonun Yüce Divana sevk etmeme
yönündeki raporlarının reddi, ancak, Yüce
Divana sevke dair verilen ve sevk kararının hangi
ceza hükmüne dayanacağını gösteren
bir önergenin kabulüyle mümkün olur”
hükmü vardır. Bu konuda iki tane önerge
vardır. Dolayısıyla, bu önergeler, İçtüzüğün
112 nci maddesinde...

SABRİ ERGÜL (İzmir) - Şaibe
Hanım geliyor mu?! 

BAŞKAN -  Efendim?..

SABRİ ERGÜL (İzmir) - Konuşacaklar
mı?

BAŞKAN - Efendim, önergeleri okuyacağız...


Böyle bir önerge verildiği zaman, bu
önergeleri -raporu değil de- İçtüzüğün
112 nci maddesine göre oylayacağız. Bu önergelerin
oylanması sırasında, Türkiye Büyük
Millet Meclisinde toplantı yetersayısının
olması ve 276 kabul oyunu bulmaması halinde rapor
kabul edilmiş olur ve Yüce Divana sevk istemi reddedilmiş
olur. Eğer, önerge, 276 veya daha fazla açık
oy alırsa, o zaman, ilgili, Yüce Divana sevk edilmiş
olur; ancak, kabul oyunun 276'nın altında olması
ve toplantı yetersayısının bulunması
halinde, oylama, muteber addedilecek; toplantı yetersayısına
ulaşılmadığı takdirde, bu oylama,
tekrarlanacaktır. 

Şimdi, bu önergeleri okutup, oylatacağım:

Türkiye Büyük Millet Meclisi
Başkanlığına

213 sıra sayılı ve (9/4) esas
numaralı Meclis Soruşturması Komisyonu raporunda,
eski Başbakan Tansu Çiller'in, yeterli delil elde
edilmediği ve suçun unsurlarının oluşmadığı
gerekçesiyle Yüce Divana sevkine gerek olmadığına
oy çokluğuyla karar verildiği belirtilmiştir.


Komisyon raporunda yer alan muhalefet şerhlerinde
de ifade edildiği gibi:

a) 3628 sayılı Mal Bildirimi Kanununun
4 üncü maddesi “Kanuna ve genel ahlaka uygun olarak
sağlandığı ispat edilemeyen mallar bu Kanunun
uygulanmasında haksız mal edinme sayılır”
demek suretiyle ispat mükellefiyetinin, hakkında soruşturma
yürütülene ait olduğunu açıkça
hükme bağlamıştır. 

Hakkında soruşturma yürütülen
eski Başbakan Tansu Çiller ve eşi, sahip oldukları
mal varlıklarının önemli bir bölümünü
kanuna ve genel ahlaka uygun olarak sağladıklarını
ispat edememişlerdir. Mal varlıklarında meydana
gelen bu artış, 3628 sayılı Kanunun
11, 12 ve 13 üncü maddelerine muhalefet suçunu
oluşturmakta, aynı zamanda, Türk Ceza Kanununun
240 ıncı maddesindeki “görevi kötüye
kullanma” kapsamında mütalaa edilmektedir. 

b) Yine, aynı Kanunun 6 ncı maddesinde
öngörülen süre içerisinde mal bildiriminde
bulunmamışlardır.

c) Aynı kanunun 5 nci maddesinde öngörülen
düzenlemeye aykırı olarak eksik mal bildiriminde
bulunmuşlar, daha sonra bu eksikliği yasaya aykırı
olarak düzeltmeye kalkmışlardır.

d) Soruşturma, eksik ve hukuka aykırı
olarak yapılmıştır.

Suç teşkil eden bu sebeplerden dolayı,
eski Başbakan Tansu Çiller'in, 3628 sayılı
Kanunun 11, 12, 13, 14 ve 15 inci maddelerine, ayrıca Türk
Ceza Kanununun 240 ıncı maddesine göre cezalandırılması
istemiyle Yüce Divana sevkine karar verilmesi hususunun Türkiye
Büyük Millet Meclisi İçtüzüğünün
112 nci maddesi gereğince Genel Kurulun onayına sunulmasını
arz ve teklif ederiz.

Saygılarımızla.

1. Eyyüp Cenap Gülpınar (Şanlıurfa)

2. Mehmet Salih Yıldırım (Şırnak)

3. İrfan Demiralp (Samsun)

4. Murat Başesgioğlu (Kastamonu)

5. Halit Dumankaya (İstanbul)

6. Ahmet Alkan (Konya)

7. Emin Kul (İstanbul) 

8. Halil İbrahim Özsoy (Afyon)

9. Yusuf Pamuk (İstanbul) 

10. Ömer Ertaş (Mardin)

11. İbrahim Yaşar Dedelek (Eskişehir)

12. Süleyman Hatinoğlu (Artvin)

13. Yaşar Eryılmaz (Ağrı)

14. Ahmet Kabil (Rize)

15. Enis Sülün (Tekirdağ)

16. Metin Öney (İzmir)

17. Yusuf Ekinci (Burdur)

18. Nabi Poyraz (Ordu)

19. Mustafa Cumhur Ersümer (Çanakkale)

20. Yaşar Okuyan (Yalova)

21. Necati Güllülü (Erzurum)

22. Zeki Çakan (Bartın)

23. Recep Mızrak (Kırıkkale)

24. Aslan Ali Hatipoğlu (Amasya)

25. Levent Mıstıkoğlu (Hatay)

26. Şükrü Yürür (Ordu)

27. Sami Küçükbaşkan (Antalya)

28. Mehmet Keçeciler (Konya)

29. Mehmet Sağdıç (Ankara)

30. Abbas İnceayan (Bolu)

31. Biltekin Özdemir (Samsun)

32. Mahmut Oltan Sungurlu (Gümüşhane)

33. İrfan Köksalan (Ankara)

34. Refik Aras (istanbul)

35. Ülkü Güney (Bayburt)

36. İbrahim Çebi (Trabzon)

37. Hüsnü Doğan (İstanbul) 

38. Rüşdü Saracoğlu (İzmir)

39. A. Ahat Andican (İstanbul)

40. Adil Aşırım (Iğdır)

41. Esat Bütün (Kahramanmaraş)

42. Edip Safder Gaydalı (Bitlis)

43. Mete Bülgün (Çankırı)

44. Ali Talip Özdemir (İstanbul)

45. Işın Çelebi (İzmir)

46. Cemal Alişan (Samsun)

47. Abdulkadir Baş (Nevşehir)

48. Nizamettin Sevgili (Siirt)

49. Ataullah Hamidi (Batman)

50. Ali Doğan (Kahramanmaraş)

51. Seyit Eyyüpoğlu (Şanlıurfa)

52. Nejat Arseven (Ankara)

53. Miraç Akdoğan (Malatya)

54. Adem Yıldız (Samsun)

55. Naim Geylani (Hakkâri)

56. Suha Tanık (İzmir)

57. Sümer Oral (Manisa)

58. Feridun Pehlivan (Bursa)

59. Abdullah Akarsu (Manisa)

60. Yılmaz Karakoyunlu (İstanbul)

61. Eyüp Aşık (Trabzon)

BAŞKAN - Gerekçeyi okutuyorum:

Gerekçe:

Önergede de ifade edildiği gibi (9/4) esas
numaralı Meclis Soruşturma Komisyonu Raporunda eski
Başbakan Tansu Çiller'in yeterli delil elde edilmediği
ve suçun unsurlarının oluşmadığı
gerekçesiyle Yüce Divana sevkine gerek olmadığına
oy çokluğuyla karar verildiği belirtilmiştir.


Türkiye Büyük Millet Meclisi İçtüzüğünün
112 nci maddesinin beşinci fıkrası “Komisyonun
Yüce Divana sevk etmeme yönündeki raporlarının
reddi, ancak, Yüce Divana sevke dair verilen ve sevk kararının
hangi ceza hükmüne dayanacağını gösteren
bir önergenin kabulüyle mümkün” hükmünü
amirdir. Bu hüküm gereğince, Tansu Çiller'in
Yüce Divana sevkini öngören bu önergemiz Sayın
Başkanlığa verilmiştir. 

BAŞKAN - Diğer önergeyi okutuyorum:


Türkiye Büyük Millet Meclisi
Başkanlığına 

Kanuna veya genel ahlaka aykırı şekilde
mal edinmek suretiyle görevini kötüye kullandığı
iddiasıyla eski Başbakan Tansu Çiller hakkında
açılmış bulunan Meclis soruşturması
sonucunda, 213 sıra sayılı ve (9/4) esas
numaralı Meclis Soruşturma Komisyonu raporuyla eski
Başbakan Tansu Çiller'in Yüce Divana sevkine
gerek olmadığına karar verilmiştir. 

Türkiye Büyük Millet Meclisi İçtüzüğünün
112 nci maddesinin beşinci fıkrası hükmü
gereğince, Yüce Divana sevk etmeme yönündeki
raporun reddinin ve Tansu Çiller'in görevini kötüye
kullanma suçunu işlemesi nedeniyle Türk Ceza
Kanununun 240 ıncı, mal varlığını
kanuna ve genel ahlaka uygun şekilde elde etmemesi ve kanuna
uygun bir biçimde mal bildiriminde bulunmaması nedeniyle
3628 numaralı Mal Bildiriminde Bulunulması, Rüşvet
ve Yolsuzluklarla Mücadele Kanununun 13, 14 ve 15 inci maddelerini
çiğnediği gerekçesiyle Yüce Divana
sevkinin Genel Kurulca karara bağlanmasını saygılarımla
dilerim. 

  Sabri Ergül 

  İzmir

Gerekçe: 

Önergede de ifade edildiği gibi, (9/4) esas
numaralı ve 213 sıra sayılı Meclis
Soruşturması Komisyonunun raporunda, eski Başbakan
Tansu Çiller'in Yüce Divana sevkine gerek olmadığına
oy çokluğuyla karar verilmiştir; ancak, raporun
muhalefet şerhlerinden, Tansu Çiller'in görevini
kötüye kullanarak, kanuna ve genel ahlaka aykırı
biçimde mal edinmek suçunu işlediğine
ilişkin kuşkuların giderilememiş olduğu
anlaşılmaktadır. Bu nedenle, Soruşturma
Komisyonu raporunun reddi ve eski Başbakan Tansu Çiller'in
Yüce Divana sevkine karar verilmesi gereği duyulmuş
ve Türkiye Büyük Millet Meclisi İçtüzüğünün
112 nci maddesinin beşinci fıkrası gereğince
bu önergemiz Sayın Başkanlığa verilmiştir.

BAŞKAN - Sayın milletvekilleri, bu verilen
iki önerge de aynı mahiyettedir. Dün de aynı
işlemleri yaptık. İkisini birleştirerek
işleme koyacağım. 

Bu iki önergeyi, şimdi, açık
oyunuza sunacağım.

Biraz önce de belirttiğim üzere, eğer
açık oylama sonucunda bu önergeler 276 veya
daha fazla oy alırsa, eski Başbakan Sayın
Tansu Çiller'in Yüce Divana sevki kabul edilmiş
olur ve soruşturma raporu reddedilmiş olur; eğer
276'nın altında bir oy alır ve toplantı
yetersayısını aşarsa, bu oylama muteber
olur, ama, ilgili, Yüce Divana sevk edilmemiş olur;
eğer oylamaya katılan milletvekili sayısı
toplantı yetersayısı olan 184 kişinin
altındaysa, oylama tekrarlanır.

Şimdi, malumunuz olduğu üzere, açık
oylamanın biçimi üç tanedir. Biz bu
oylamanın açık oylama biçimini, şimdi,
Yüce Kurulun kararıyla tespit edeceğiz.

Açık oylamanın, kupaların
sıralar arasında dolaştırılmak
suretiyle yapılmasını oylarınıza
sunuyorum: Kabul edenler... Kabul etmeyenler_

HALİL ÇALIK (Kocaeli) - Allah rızası
için say, Allah rızası için!..

BAŞKAN - Biz kendi rızamız için
sayıyoruz, başkasının rızası
için saymıyoruz. (ANAP sıralarından
“Olur mu, Allah rızası için say”
sesleri) Her şeyi Allah'a havale etmenin bir anlamı
var mı?!.

Açık oylamanın, kupaların
sıralar arasında dolaştırılması
suretiyle yapılması hususu kabul edilmiştir.
(RP ve DYP sıralarından alkışlar)

Oylanan husus önergedir. Önergeye kabul
-beyaz- oyu verirseniz, ilgilinin Yüce Divana sevki yönünde
oy kullanmış olursunuz; önergeye ret -kırmızı-
oyu verirseniz, ilgilinin Yüce Divana sevkine mahal yoktur
anlamındadır.

Yanında basılı oy pusulası
bulunmayan sayın milletvekilleri, adını,
soyadını, seçim çevresini ve oyunun
rengini beyaz bir kâğıda yazıp, imzalamak
suretiyle oylarını kullanabilirler. Herhangi biri
eksik olursa, oy, geçersiz olur efendim.

Kupalar, sıralar arasında dolaştırılsın.

(Oylar toplandı)

BAŞKAN - Salonda bulunup da oyunu kullanmayan
sayın üye var mı? Bulunmadığına
göre, oylama işlemi bitmiştir.

Kupalar kaldırılsın.

(Oyların ayırımına başlandı)

2. -Ankara Milletvekili Saffet Arıkan Bedük
ve 57 arkadaşının, Emlak Bankası eski
Genel Müdürü Engin Civan'ın rüşvet
karşılığı verdiği krediler
ve çıkar temin eden bazı tasarruflarına
karşın gerekli işlemleri yapmamak suretiyle
görevini kötüye kullandığı ve
bu eyleminin Türk Ceza Kanununun 240 ncı maddesine
uyduğu iddiasıyla eski Başbakan Mesut Yılmaz
hakkında Meclis soruşturması açılmasına
ilişkin önergesi ve (9/6) Esas Numaralı Meclis
soruşturması Komisyonu Raporu (S. Sayısı
:214) (1)

BAŞKAN - Sayın milletvekilleri, 2 nci
sırada yer alan, Ankara Milletvekili Saffet Arıkan
Bedük ve 57 arkadaşının, Emlak Bankası
eski Genel Müdürü Engin Civan'ın rüşvet
karşılığı verdiği krediler
ve çıkar temin eden bazı tasarruflarına
karşın gerekli işlemleri yapmamak suretiyle
görevini kötüye kullandığı ve
bu eyleminin Türk Ceza Kanununun 240 ıncı maddesine
uyduğu iddiasıyla eski Başbakan Mesut Yılmaz
hakkında Anayasanın 100 üncü maddesi uyarınca
bir Meclis soruşturması açılmasına
ilişkin (9/6) esas numaralı Meclis Soruşturması
Komisyonu raporu üzerindeki görüşmelere başlıyoruz.

Komisyon?.. Yerinde.

Meclis Soruşturması Komisyonunun 214
sıra sayılı raporu daha önce sayın
üyelere dağıtılmış ve ilgili
eski Başbakana gönderilmiştir. 

Rapor üzerinde komisyona, altı milletvekiline
ve bir de hakkında soruşturma istenen eski Başbakana
söz verilecektir. Milletvekillerinin konuşma süresi
10'ar dakika, komisyonun konuşma süresi 20 dakika ve
hakkında soruşturma açılması
istenen eski Başbakanın yapacağı konuşma
herhangi bir süre sınırlamasına tabi
değildir.

Rapor üzerinde söz alan sayın üyelerin
isimlerini okuyorum: Sayın Ertuğrul Eryılmaz,
Sayın İlyas Yılmazyıldız, Sayın
Erkan Mumcu, Sayın Nejat Arseven, Sayın İbrahim
Yılmaz, Sayın Sami Küçükbaşkan,
Sayın Abdullah Akarsu, Sayın Zeki Çakan,
Sayın Ersin Taranoğlu, Sayın Saffet Arıkan
Bedük, Sayın Turhan Güven.

Malumunuz olduğu üzere, sıradan,
altı kişiye söz veriyoruz. 

Efendim, Komisyon konuşma yapmak istiyor mu?

(9/6) ESAS NUMARALI MECLİS SORUŞTURMASI
KOMİSYONU BAŞKANI MEHMET ALİ ŞAHİN
(İstanbul) - Hayır efendim.

BAŞKAN - Komisyon konuşma yapmak istemiyor.


Birinci sırada Sayın Ertuğrul Eryılmaz'a
söz veriyorum. 

Sayın Eryılmaz, süreniz 10 dakikadır.


Buyurun efendim.

ERTUĞRUL ERYILMAZ (Sakarya) - Sayın Başkan,
sayın milletvekilleri; Ankara Milletvekili Saffet Arıkan
Bedük ve 57 arkadaşının, Emlâk
Bankası eski Genel Müdürü Engin Civan'ın
rüşvet karşılığı verdiği
krediler ve çıkar temin eden bazı tasarruflarına
karşın gerekli işlemleri yapmamak suretiyle
görevini kötüye kullandığı ve
bu eyleminin Türk Ceza Kanununun 240 ıncı maddesine
uyduğu iddiasıyla eski Başbakan Mesut Yılmaz
hakkında Anayasanın 100 üncü maddesi uyarınca
bir Meclis soruşturması açılmasına
ilişkin önergesi (9/6) esas numaralı Meclis
Soruşturma Komisyonu raporu üzerinde söz almış
bulunuyorum. Sözlerime başlarken, hepinizi saygıyla
selamlıyorum.

Değerli milletvekilleri, her toplum yaşamında,
o toplumu derinden sarsan ve unutulmayan olaylar vardır.
Bu olaylar, üzülerek belirtmek gerekir ki, her zaman
övünülecek olaylar olmaz. Emlak Bankası
Genel Müdürlüğünde rüşvet karşılığı
yapılan işlemler dolayısıyla patlayan
Civangate skandalı da bunlardan birisidir. Hatta, o kadar
ki, buna, Türkiye'nin en büyük skandallarından
biri denilebilir. Bir devlet bankasının kaynakları
rüşvet karşılığı bazı
insanlara peşkeş çekilmiştir. 

Ancak, bu kadar büyük bir skandalın
bir günde yaratılması mümkün müdür?
Böyle bir skandalın kokusunun daha önce hissedilmemesi
ve bir ülkeyi yönetenlerin bu kadar büyük
bir yolsuzluğu hissetmemelerinin mazereti olabilir mi? Bu
mümkün olamayacağı için, Sayın
Arıkan Bedük ve arkadaşları, şu
iddiaları dile getirerek, zamanın Başbakanı
hakkında bir soruşturma önergesi vermişlerdir.

Ne idi bu iddialar: Birinci olarak, 35 milyon DM
tutarındaki döviz kredisinin malî durumu fevkalade
bozuk olan, hatta, batık durumda olan Selim Edes'in bir
şirketine verilmesi; ikinci olarak, Sayın Selim Edes'e
ait ESKA Grubunun Anatepe projelerindeki payının
yüzde 100 artırılmasındaki usulsüzlük;
üçüncü olarak, Mang şirketine usulsüz
olarak kaynak aktarılarak bankanın zarara uğratılması.


Değerli milletvekilleri, bu kadar önemli
yolsuzluklar bir günde ortaya çıkamayacağına
göre, daha önce hissedilmemesi mümkün değildir.
Bankayı kendisine bağlamış olan Başbakanın,
bunları hiç duymamış olması
düşünülebilir mi? Bu durumda, bu duyumları
edinmesi mutlak olan Başbakanın, Emlak Bankası
yöneticileri hakkında gereken işlemleri yapması
gerekmez miydi? Benim vicdanî kanaatim, eski Başbakan
Sayın Mesut Yılmaz'ın bu olaylardan haberinin
olduğu şeklinde oluştu.

Değerli milletvekilleri, eski Başbakan
Sayın Mesut Yılmaz, bu olaylara karıştı
demiyorum ya da eski Başbakan Sayın Mesut Yılmaz,
bu işleri yapsın diye Engin Civan'a talimat verdi
de demiyorum. Benim vicdanen inandığım konu,
Başbakanın bu olaylardan haberi olduğudur. 

Nitekim, zamanın Devlet Bakanı Sayın
Pakdemirli de, bazı duyumlar üzerine Başbakana
giderek, Emlak Bankası Genel Müdürü Engin
Civan'ın yaramaz birisi olduğunu ve görevden almak
istediğini söylemiştir. Bu, Sayın Pakdemirli'nin
kendi ifadesidir; ancak, Sayın eski Başbakan, bir
bakanına “git Sayın Cumhurbaşkanına
sor, o kabul ediyorsa görevden alalım” diyebilmiştir.


Değerli milletvekileri, eğer bir başbakan,
bazı hareketlerinden kuşkulandığı
bir genel müdürün görevden alınmasının
kararını vermez ve uygulatmazsa, görevini ihmal
etmiş olur. Engin Civan'ın görevden alınması
girişiminin Cumhurbaşkanınca onaylanmama ihtimalinin
olması, bu kişi hakkında başka bir işlem
yapılmamasını da gerektirmez. Önce,
kararnamenin hazırlanıp Cumhurbaşkanına
gönderilmesi gerekir. Bunun yanında, banka genel müdürünün
işlemleri üzerine yoğun bir denetim başlatılması
gerekir. Gerekirse, o kişinin açığa alınması
söz konusu olabilir. Alacaktık; ama, alamadık
gibi... Bir günde 50 bürokratı görevden
alan bir iktidar, Engin Civan'ı niçin görevden
almadı? 

Emlak Bankasında belirttiğimiz yolsuzluklar
olurken, bu işlemlerden hiçbirine başvurulmamıştır.
Bu durum karşısında, eski Başbakanın
görevini ihmal ettiği şeklindeki görüş
güç kazanmaktadır. Kaldı ki, Sayın
Başbakanın, Emlak Bankasında olup bitenleri
öğrenmesi için sadece devletten gelecek bilgilere
de ihtiyacı yoktur. Eski Başbakanın kardeşi,
iş dünyasının tanınmış
bir simasıdır ve bankacılık sektöründe
olup bitenlerden haberdardır. Zaten, eski Başbakan
da, Emlak Bankasıyla ilgili duyumları alınca,
kardeşini çağırarak bilgi almıştır.
Demek ki, eski Başbakanın Emlak Bankasındaki
yolsuzluklardan haberdar olma ihtimali çok yüksektir.
Kardeşini çağırarak, Emlak Bankası
Genel Müdürü nasıl birisidir diye sorabilen
bir Başbakan ya da kardeşini göndererek, Engin
Civan'la konuşturan eski Sayın Başbakan, Emlak
Bankasındaki yolsuzluklardan haberdar değilim diyemez.


Bir daha tekrar ediyorum ki, işte bu nedenlerle,
eski Başbakan Sayın Mesut Yılmaz, yolsuzluklar
yapan ve bu yolsuzluklarına kendi Başbakanlığı
döneminde de devam eden Emlak Bankası eski Genel Müdürü
Engin Civan'ı görevden almayarak, görevini ihmal
etmiştir. Soruşturma komisyonu tarafından dinlenen
eski Sayın Bakan ve eski Sayın Başbakanın
beyanları -Engin Civan'ı görevden almak için
hiçbir gayret göstermemekle beraber, Emlak Konutu,
Emlak Bankasından ayırarak, hiç değilse,
buradaki yolsuzlukların önüne geçme gayreti-
bu konudaki kanaatimizi güçlendirmektedir. 

Emlakbanka bağlı Emlak Konutun Genel Müdürü
görevden alınıp da, hakkındaki bazı
konular Sayın Başbakana bizzat Sayın Pakdemirli
tarafından iletildiği halde Emlak Bankası Genel
Müdürünün niçin görevden alınmadığı
hususunu takdirlerinize sunuyorum. 

Bu nedenle, eski Başbakan Sayın Mesut
Yılmaz'ın, Başbakanlığı
döneminde yolsuzluklar yapan Emlak Bankası eski Genel
Müdürü Engin Civan'ı görevden veya
açığa almayarak veyahut diğer vesayet yetkilerini
kullanmayarak görevini ihmal suçunun unsurları
oluşmuştur. Sayın Mesut Yılmaz, Türk
Ceza Kanununun 230 uncu maddesinde tanımlanan görevini
ihmal suçunun, aslî ve müşterek faili
durumundadır. 

Çok değerli milletvekilleri, burada Genel
Başkanımız Profesör Sayın Tansu
Çiller hakkında mal varlığıyla
ilgili soruşturma komisyonu raporu üzerinde yapılan
konuşmalarda ağır ithamlarda bulunuldu. Ben,
buradan bir şeyi ifade etmek istiyorum. Bu konularda “benim
memurum işini bilir” türünden birçok
beyanların verildiği devir hangi iktidar dönemine
aittir?! Bunu takdirlerinize arz ediyor, Meclise saygılar
sunuyorum. (DYP sıralarından alkışlar)

BAŞKAN - Teşekkür ederim Sayın
Eryılmaz.

1.-Erzurum Milletvekili Lütfü Esengün
ve 62 arkadaşının, kanuna veya genel ahlaka
aykırı şekilde mal edinmek suretiyle görevini
kötüye kullandığı ve bu eylemin Türk
Ceza Kanununun 240 ve 3628 numaralı Mal Bildiriminde Bulunulması,
Rüşvet ve Yolsuzluklarla Mücadele Kanununun 13,
14 ve 15 inci maddelerine uyduğu iddiasıyla eski Başbakan
Tansu Çiller hakkında Meclis soruşturması
açılmasına ilişkin önergesi ve
 (9/4) esas numaralı Meclis Soruşturması Komisyonu
Raporu (S. Sayısı :213 ve 213'e ek) (Devam) (1)

BAŞKAN - Sayın milletvekilleri, eski
Başbakan Tansu Çiller'in Yüce Divana sevkine
dair verilen önergelerin yapılan açık
oylamasına 534 sayın milletvekili katılmış;
262 kabul, 271(x) ret, 1 de çekimser oy verilmek suretiyle
bu birleştirilen önergeler reddedilmiştir. Böylece,
eski Başbakan Sayın Tansu Çiller'in Yüce
Divana sevkine gerek kalmamıştır; yani, bu
konuda düzenlenen soruşturma komisyonu raporu benimsenmiştir.
(DYP sıralarından alkışlar)

A. HAMDİ ÜÇPINARLAR (Çanakkale)
- Alkışla, alkışla!

BAŞKAN - Sayın milletvekilleri, Türkiye
Büyük Millet Meclisi Genel Kurul Salonunda oturduğumuzu
unutmayalım. Karşılıklı söz
atmaya gerek yok, Genel Kurulun takdiri efendim.

A. HAMDİ ÜÇPINARLAR (Çanakkale)
- Nerede oturduğumuzu biliyoruz.

İBRAHİM GÜRDAL (Antalya) - Kararlara
saygılı oluruz Sayın Başkan.

NURHAN TEKİNEL (Kastamonu) - Muhalefet size
kaldı! (BTP sıralarından gürültüler)

BAŞKAN - Efendim, rica ediyorum... Burası
sohbet yeri değil.

2. -Ankara Milletvekili Saffet Arıkan Bedük
ve 57 arkadaşının, Emlak Bankası eski
Genel Müdürü Engin Civan'ın rüşvet
karşılığı verdiği krediler
ve çıkar temin eden bazı tasarruflarına
karşın gerekli işlemleri yapmamak suretiyle
görevini kötüye kullandığı ve
bu eyleminin Türk Ceza Kanununun 240 ıncı maddesine
uyduğu iddiasıyla eski Başbakan Mesut Yılmaz
hakkında Meclis soruşturması açılmasına
ilişkin önergesi ve (9/6) Esas Numaralı Meclis
soruşturması Komisyonu Raporu (S. Sayısı
:214) (Devam)

BAŞKAN - İkinci konuşmacı,
Sayın İlyas Yılmazyıldız.

Sayın Yılmazyıldız, süreniz
10 dakikadır.

İLYAS YILMAZYILDIZ (Balıkesir) - Sayın
Başkan, değerli milletvekilleri; sözlerime başlamadan
önce, hepinize en içten saygılarımı
sunarım.

Emlak Bankası eski Genel Müdürü
Engin Civan'ın rüşvet karşılığı
verdiği krediler ve çıkar temin eden bazı
tasarruflarına karşın gerekli işlemleri
yapmamak suretiyle görevini kötüye kullandığı
gerekçesiyle eski Başbakan Mesut Yılmaz hakkındaki
(9/6) esas numaralı Meclis Soruşturması Komisyonu
raporu hakkında kişisel görüşlerimi
açıklamak üzere söz almış
bulunmaktayım. 

Kurulan soruşturma komisyonunun bir üyesi
olarak dört ay süreyle görev yaptım. Teklifi
verenleri dinledik; ayrıca, komisyon çalışmaları
sırasında, eski Başbakan Mesut Yılmaz
ve eski Bakan Ekrem Pakdemirli'yi de dinledik. Engin Civan, Amerika'dan
getirilerek, Emlak Bankasını, milletin parasını
hortumlamak üzere, dönemin iktidarı tarafından,
11 Ocak 1989-3 Ocak 1992 tarihleri arasında, Emlak Bankasının
başına genel müdür olarak atanmıştır.


TAHSİN IRMAK (Sıvas) - Prens... Prens.

İLYAS YILMAZYILDIZ (Devamla) - Engin Civan,
Emlak Bankasının başına getirildiğinde,
Sayın Mesut Yılmaz, Dışişleri
Bakanıdır, o zamanki hükümetin bir üyesidir.
Engin Civan'ın mahkûmiyetle neticelenen rüşvet
alma suçunu işlediği Ocak-Şubat 1991 tarihlerinde,
eski Başbakan Mesut Yılmaz, yine aynı hükümetin
üyesidir. Dahası, rüşvetle işlem
yapan Engin Civan, genel müdür olarak çalmaya
devam ederken, 23.6.1991-20.11.1991 tarihleri arasında
Mesut Yılmaz Başbakanlık yapmış,
Engin Civan da, rahat rahat, rüşvetle usulsüz
işlem yapmaya devam etmiştir.

Yine, eski Başbakan, komisyona verdiği
ifadede “bana göre, 1989'da yapılan tasarruf,
benim benimsediğim, benim desteklediğim bir tasarruf değildi.
Bana göre, Emlak Bankası gibi büyük bir
kurumun, kendi bünyesinde genel müdür çıkarması
daha doğru olurdu; ama, bu, benden önceki Sayın
Başbakanın ve Hükümetin bir takdiriydi”
derken, yine komisyonda verdiği ifadesinde “ben, o tarihte
Dışişleri Bakanıydım” diye
itirafta bulunduğu halde, o zamanki hükümet üyesi
olduğunu unutarak, sorumluluğundan kaçmak istiyor.


Desteklemediği bir tasarruf olduğunu söylediği
halde, eski Başbakan Mesut Yılmaz, Başbakanlığa
atandığı zaman, bu düşüncesini
unutuyor. Neden; Engin Civan ve şürekâsı
çalmaya devam etsin diye, “çamur üzerinde
oturmam” diyen eski Başbakan koltuğunu korusun
diye... 

Ona buna, ağzını doldurarak, hırsız
diyerek başkasını itham edenler, önce
“benim memurum işini bilir” diyerek hırsızlığı
yasallaştırmalarının hesabını
vermelidirler. (DYP sıralarından alkışlar)
Eski Başbakan Mesut Yılmaz'ın hükümet
üyesi olduğu dönemde, bu toplumda her türlü
ahlakî çöküntüyü “bir defa
çiğnenmekle bir şey olmaz” diyerek kanunsuzluğu,
fakir halkın parasının batık bankerlere
hortumlanmasına göz yumarak hırsızlığı
öğretenlerin, başkalarına hırsız
demeye hakkı olmasa gerektir. 

Öncelikle, şu kadarını söylemek
istiyorum: Komisyonda Sayın eski Bakanı, Sayın
Pakdemirli'yi dinledik; Sayın eski Bakan “bana, Engin
Civan hakkında bazı duyumlar geldi; birazcık
da sordum; bana güven vermedi; biraz çoluk çocuk
buldum, genç buldum, tecrübesiz buldum” diyor;
ancak “genç, tecrübesiz buldum” dediği
dönemde, Engin Civan ikibuçuk yıllık
genel müdürdü. Yani, kısacası -tabiî,
itiraf etmek kolay değil- yaptığı yolsuzluklarla
ilgili duyumlar mutlaka geldi  -bende oluşan kanaat bu-
ancak, o günkü siyasal konjonktürde, o günkü
Cumhurbaşkanını aşamayacaklarını
anladıkları için, bunu sineye çekmeyi;
yani, koltuklarına sıkı sıkıya
sarılmayı ve bırakmamayı tercih etmişlerdir;
dolayısıyla, görevlerini ihmal etmişlerdir;
bu, bizim kanaatimizdir. 

Ben, bunu, her şeyden önce, siyasî
bir kişi olarak söylüyorum; bugüne kadar
bu Parlamentoda kurulan bütün soruşturma komisyonlarındaki,
bütün araştırma komisyonlarındaki
milletvekilleri siyasîdir, taraflıdır.

HALİT DUMANKAYA (İstanbul) - Hayır!..

İLYAS YILMAZYILDIZ (Devamla) - Eğer “ben,
siyasî değilim, tarafsızım” diyorsa,
doğruyu söylemiyordur. (DYP sıralarından
alkışlar)

Dolayısıyla, bizim, Doğru Yol Partisi
olarak başından beri savunduğumuz, Genel Başkanımız
Sayın Çiller'in de başından beri savunduğu,
bu tür işler, eğer bir yolsuzluk varsa, usulsüzlük
varsa, doğrudan yargıda, yargının denetiminde
olmalıdır; yani, siyasî kaygılarla...

HASAN GÜLAY (Manisa) - Siyasîde vicdan
yok mudur?!

İLYAS YILMAZYILDIZ (Devamla) - Siyasîde
vicdan olabilir; ama, siyasîler insandır...

BAŞKAN - Efendim, müdahale etmeyelim...
Rica ediyorum...

İLYAS YILMAZYILDIZ (Devamla) - Siyasîler
kendi geleceklerini de düşünürler. Dolayısıyla,
ben, hiçbir siyasîyi muhalefette görmedim ki...
Örneğin, TOFAŞ'ta veya diğerlerinde, özel
sohbetlerimizde, çok bariz bir şekilde “kesinlikle
bir şey yoktur” dedikleri halde, sadece, buraya gelip,
parmaklarını, vicdanlarının sesine
doğru değil, siyasî istikamete doğru kaldırmaktadırlar.

Dolayısıyla, burada Meclisin yapacağı
bir şey vardır: Halk adına, millet adına
görev yapan bu tür parlamenterler... 

HALİT DUMANKAYA (İstanbul) - 9 müdür
tutuklandı TURBAN'da, 9 müdür!..

BAŞKAN - Sayın Dumankaya, lütfen,
susar mısınız...

İLYAS YILMAZYILDIZ (Devamla) - ...bu şekilde,
soruşturma komisyonlarıyla, Parlamentoyu halkın
gözünde olumsuz hale düşürmemek için,
doğrudan yargıya intikal ettirilmelidir; bunlara yargı
karar vermelidir; bu, bizim kanaatimizdir. Ama, benim komisyondan
edindiğim izlenim şudur: Az önce bahsettiğim
bilgiler olduğu halde, göz yummuşlardır.


Nitekim, en azından, hangi iktidarın
bürokratları mahkeme kapılarında cezalandırılmaktadır,
mahkûm olmaktadır; bunu halkımız görmektedir.
Halka, her şeyden önce, bizim geleneksel değerlerimizi,
millî değerlerimizi yıkan bir anlayışı,
köşe dönme anlayışını
hangi iktidarın yerleştirdiği ortadadır.
Dolayısıyla, benim, bu konuda söyleyeceklerim
bunlardır. 

Halk adına, millet adına görev
yapan bu milletvekillerinin, bakanların veyahut başbakanların,
siyasî amaçlı komisyonlardan ziyade, yargıyla,
doğrudan yargı tarafından yargılanmaları
temennimizdir; bu anlamda denetlemek... Meclisin görevi yasa
yapmaktır; Meclisin görevi, örneğin, halkın
ihtiyaç duyduğu, milletin ihtiyaç duyduğu,
meraların ıslahıdır, vergi reformudur,
sağlık reformudur, yani, bunlarla ilgili yasaları
yapmaktır. Bakınız, en pahalı olan
şey zamandır. Halkın bize verdiği bu zamanı,
bu şekilde, Meclisi tıkayarak, Meclisin çalışmasını
tıkayarak, verimsiz değerlendirerek kullanamayız;
buna hakkımız yoktur. 

A. HAMDİ ÜÇPINARLAR (Çanakkale)
- Önergeyi kim verdi!

HASAN GÜLAY (Manisa) - Mercümek için
önergeyi veren kim?!.

İLYAS YILMAZYILDIZ (Devamla) - Dolayısıyla,
bu tür konuşmaları, bu tür durumları,
daha önce, Doğru Yol Partisi olarak açıkladığımız
üzere...

HASAN GÜLAY (Manisa) - Mercümek için
niye önerge verdiniz!

A. HAMDİ ÜÇPINARLAR (Çanakkale)
- Önergenin sahibi kim!

BAŞKAN - Efendim, rica ediyorum.

İLYAS YILMAZYILDIZ (Devamla) - Önergenin
sahibi, biziz...

BAŞKAN - Sayın Yılmazyıldız...

İLYAS YILMAZYILDIZ (Devamla) - ... siz de
o zaman bunu kabul etmiştiniz. Şimdi oyunuzu göreceğiz
Sayın Üçpınarlar. 

Burada bizim kanaatimiz, eski Başbakan Sayın
Yılmaz görevini ihmal etmiştir; ancak, bu konudaki
yargıyı, bağımsız yargı
vermelidir siyasîler değil. Ben kanaatimi ortaya koyuyorum;
ancak, bağımsız yargının vereceği
karar daha doğru olacaktır. Bu yöndeki yasa değişikliğinin
bir an önce gerçekleştirilmesi görüşündeyim.

Hepinize en içten saygılarımı
sunuyorum; sağ olun, var olun. (DYP ve RP sıralarından
alkışlar)

BAŞKAN - Teşekkür ederim Sayın
Yılmazyıldız.

HALİT DUMANKAYA (İstanbul) - Sayın
Başkan...

BAŞKAN - Buyurun.

HALİT DUMANKAYA (İstanbul) - Sayın
Başkan, konuşmacı Sayın İlyas
Yılmazyıldız şunu söyledi: “Bu
Mecliste kurulan bütün komisyonlar, araştırma
ve soruşturma komisyonları siyasîdir; hiçbiri
doğru karar vermemektedir” dedi.

BAŞKAN - Efendim, o, kendi düşüncesi...

HALİT DUMANKAYA (İstanbul) - Dolayısıyla,
TURBAN Komisyonu Başkanı olarak siyasî bir
karar vermemişiz. TURBAN Komisyonu olarak bizim bulunduğumuz
suç duyurusuyla, 9 müdür tutuklanmıştır.

BAŞKAN - Efendim, tamam, söylediniz; burada
her milletvekili çıkar bir karar söyler...

HALİT DUMANKAYA (İstanbul) - İşte,
siyasî kararı, onları aklayanlar vermiştir.
Biz, Komisyon olarak siyasî karar vermemişizdir.

BAŞKAN - Sayın Dumankaya, lütfen
yerinize oturur musunuz... 

MUSTAFA CUMHUR ERSÜMER (Çanakkale) -
Sayın Başkan, burada Meclise yöneltilen bir
suçlama var.

Sayın Başkan, Meclise bir suçlama
yöneltiliyor; siz, oradan, kürsüden “hayır
efendim, Meclis komisyonlarında siyasî karar verilmiyor”
diyemiyorsunuz. 

BAŞKAN - Efendim, ben hiçbir konuşmacının
sesini kesmiyorum, sözünü de kesmiyorum; kestiğimiz
zaman, bu defa da... Şimdi, Sayın Ersümer, bakın,
bir grup başkanvekilisiniz; ikide bir, benim Meclis Başkanlık
görevimi yerine getirmeme çok büyük engeller
koyuyorsunuz; rica ediyorum, yapmayın bunu. Ben, burada
konuşan hatiplere müdahale etmiyorum. Arkadaşlar
fikirlerini özgürce söylesinler; ama, birisi çıkıp
da, bana sataşma var derse, ben de sataşma olduğu
kanaatine varırsam, kendisine açıklama hakkını
veriyorum; bunun dışında ne yapabilirim...

İBRAHİM GÜRDAL (Antalya) - Nefes
al, nefessiz kaldın yine!..

BAŞKAN - Benim nefesim kuvvetli, merak etmeyin.


İRFAN KÖKSALAN (Ankara) - Sen işini
bilirsin Kamer, devam et!..

BAŞKAN - Buyurun Sayın Erkan Mumcu.

Süreniz 10 dakika efendim.

ERKAN MUMCU (Isparta) - Sayın Başkan,
değerli milletvekilleri; (9/6) esas numaralı Soruşturma
Komisyonu raporu hakkında görüşlerimi ifade
etmek üzere, şahsım adına söz almış
bulunuyorum; bu vesileyle, Yüce Heyetinizi saygılarımla
selamlıyorum. 

Sayın Başkan, değerli milletvekilleri;
aynı zamanda, komisyon üyesi bir milletvekili arkadaşınız
olarak burada söz almış olmam, komisyon raporunu
savunma sadedinde sözler söyleme ihtiyacından
kaynaklanmıyor; tam tersine, önerge sahiplerinin önergede
zikrettikleri ve parantez içerisine aldığım
bir cümleyi burada dikkatlerinize sunmak ve bu vesileyle,
kamuoyunun çok büyük bir hassasiyet gösterdiği
konu hakkında belki zihinlerinizde, belki de vicdanlarınızda
bir hatırlatma, bir titreşim yaratma kastını
taşıyorum. 

Efendim, hemen, Doğru Yol Partisi Grup Başkanvekilleri
tarafından verilen soruşturma önergesinde yer
alan bir cümleyi okumak istiyorum, cümle aynen şöyledir:
“Yolsuzluk, politik yozlaşma olgusunun bir türevidir.
Politik yozlaşmanın önlenmesi için, politik
süreçlerin, yeniden, sağlıklı yapılanması;
bunun yanı sıra, devletin bütün kurumlarının
yeniden düzenlenmesi gerekmektedir. Son yıllarda halkımızın
büyük ilgisini çeken yolsuzluk iddiaları,
Türk Halkının nefretini kazanmıştır.”
Önergede yer alan ve umuyorum ki bütün milletvekillerinin
tereddüt etmeden katılacakları cümleler
bunlardır. 

Önergede yer alan, soruşturmaya konu iddialar
hakkında, burada bir şey söylemenin gereğini
zaten duymuyorum; çünkü, bizzat önerge sahibi
olan, önergeye imza koyan Doğru Yol Partisinin Grup Başkanvekilleri,
Komisyon birleşimlerinde, birbirini takip eden haftalarda,
iddialarından sarfınazar ettiklerini açık
seçik bir şekilde beyan etmişlerdir. Hatta,
o kadar ki, Sayın Ali Rıza Gönül, bizzat
“Sayın Mesut Yılmaz'ın bu konuda bir
suiistimali olduğunu söyleyemem, kendimde bu hakkı
görmüyorum” demiştir. 

Bu sözlerden sonra, Komisyon raporunun teşekkül
etmesi esnasında arkadaşlarımızın
gösterdikleri anlayış, hukukî ciddiyet
ve titizliğe de teşekkür etmek istiyorum. Beni
şaşırtan, Komisyon çalışmaları
esnasında, son derece titiz bir şekilde, hukuk titizliğine,
hukuk ciddiyetine yakışır bir tarzda çalışan
ve bütün kararları, nihaî karara gelene
kadar bütün kararları oybirliği içinde
alan arkadaşlarımızın, burada, Genel
Kurul salonunda, belki seçmene selam babını
tercih ederek, oradaki davranışlarının
tam aksine, tam tersine davranışlar sergilemiş
olmalarıdır.

İLYAS YILMAZYILDIZ (Balıkesir) - Doğru
değil. Bir kere, muhalefet şerhi var.

ERKAN MUMCU (Devamla) - Efendim, muhalefet şerhi
olduğunu söylüyor arkadaşlar. Muhalefet şerhlerini
dayandırdıkları husus şudur: Evet,
bu konuda vicdanî kanaatimiz...

İLYAS YILMAZYILDIZ (Balıkesir) - Bizim
ifademizi çarpıtmayın lütfen. Kendi
adınıza konuşun.

ERKAN MUMCU (Devamla) - Sayın milletvekilleri,
eğer, Sayın Başkan izin verirse...

BAŞKAN - Efendim, buyurun, açıklayın.

ERKAN MUMCU (Devamla) - Komisyon raporları,
Komisyon tutanakları sonuna kadar, elimdedir; ancak, çok
zaman alacağını düşünüyorum;
bizzat önerge sahiplerinin ifadelerini buradan satır
satır okuyabilirim. Dolayısıyla, daha ilk
birleşimlerde, konu hakkındaki gayriciddî yaklaşımlarını
itiraf etmişlerdir. Buraya gelip, başka türden
ifadelerde bulunmalarını, ben, millete karşı
dürüstlük prensibiyle bağdaşır
bir tutum olarak görmediğimi de huzurlarınızda
arz etmek istiyorum. Ancak, biraz evvel okuduğum cümlenin
altını çizmek istiyorum; bunun hatırlanmasında
ve hatırlatılmasında yarar vardır.
Önergenin ve komisyonun bir yararı bu olsa gerek diye
düşünüyorum. Evet, yolsuzluk -aynen, Doğru
Yol Partisi milletvekili arkadaşlarımın önergelerinde
zikrettikleri gibi- politik yozlaşma olgusunun bir türevidir
ve bunun çözümü de, kendilerinin de söylediği
gibi, önce politik süreçlerde sağlıklı
bir yeniden yapılanma, sonra devletin tüm kurumlarıyla
bir yeniden yapılanmaya götürülmesidir.


Değerli milletvekilleri, sadece bunları
bir önerge çerçevesinde ifade ediyor olmak,
zannediyorum yeterli olmasa gerek. Burada milleti temsil etme
yükümlülüğü bulunan milletvekilleri
olarak, bunu sadece ifade etmenin ötesinde, yerine getirme,
gerçekleştirme gibi bir yükümlülüğümüzün
olduğunu da hatırlamamız gerekiyor. 

Politik süreçlerden kastettiğimiz
şey nedir; sağlıksız politik süreçlerden
kastettiğimiz şey, eğer, bugün siyasî
menfaatlara göre birtakım iddialarda bulunup, yarın
konjonktürdeki değişmeler başka menfaatları
gündemi getirdiği için bunlardan geri çekilmek,
bunlardan sarfınazar etmekse, evet, haklısınız,
bu süreç değişmeli, sağlıklı
biçimde yeniden yapılanmalıdır.

Türkiye Büyük Millet Meclisi, iki
günden beri, milletimizin bütün dikkatlerinin yoğunlaştığı
bir yer haline gelmiştir; çünkü, yaklaşık
on yıldan beri Türkiye'de politika, yozlaşma
ve kokuşma kavramlarıyla iç içedir;
suiistimal, yolsuzluk, rüşvet kavramlarıyla
iç içedir ve milletimiz, bugünkü Parlamentodan
bu konuda bir çözüm beklemektedir.

Peki, bu çözümü, bu politik
süreçlerdeki yeniden sağlıklı yapılanmayı
sağlayacak irade, şu iki günde gördüğümüz
şekilde ortaya konulan irade midir?! Böyle mi olmak
icap ederdi?!

İddia sahiplerinin, burada ağza alınmayacak
bir şekilde ortaya koyduğu iddialarından sarfınazar
etmeleri ve bunları ifade etmek, bu konudaki düşüncelerini
ifade etmek, bu konudaki dönüşümlerini izah
etmek yerine, toplumda birtakım gerginlikleri kışkırtmak
suretiyle, kamuoyunun dikkatini başka noktalara çekmek
midir Türkiye Büyük Millet Meclisinin değerli
üyelerinin ya da bu iddiaları seslendiren, bu iddiaları
kamuoyunun gündemine, Parlamentonun gündemine getiren
değerli milletvekillerinden beklenen; tabiî ki, bu olmasa
gerek, elbette, toplumumuzun bizden beklediği şey bu
değil. 

Değerli milletvekili arkadaşlarım,
eğer, biz, devletin rant üreten ve rant dağıtan
bir siyasal mekanizma olan yapısını gözden
geçirmezsek, bunu değiştirmezsek, bu anlamda
bir yeniden yapılanmaya gitmezsek, Türkiye siyaseti
de, rantiyeci siyaset olmaya mahkûm kalacaktır. Her
ne kadar, adalet kelimesinin sihriyle, adil düzen vaat ederek,
birtakım siyasal iktidarlar, bu yapıyı değiştirmek
vaadiyle işbaşına gelseler de, yine de, devletin
bu rant dağıtan, rant paylaşımını
belirleyen yapılanması sürdüğü
müddetçe, o siyasî partilerin kendileri de,
o iktidarların kendileri de bizatihi rantiyeci iktidarlar
ve rantiyeci siyasîler olmaktan kurtulamayacaktır.
Siz, hangi söylemlerinizle gelirseniz gelin,  paylaşımda,
dün, o “...SİAD”ların bu “...SİAD”ların,
bugün, şu “...SİAD”ların, MÜSİAD'ların
baskısı altında kalmaktan kurtulamayacaksınız.
Onun için, kamuoyunun dikkatini, hiç hak etmediğiniz
ve ihanet denilebilecek kadar, bu toplumun kutsallarıyla
oynamaktan, bu toplumun bilinçaltıyla oynamaktan
vazgeçip, gelin, hizmete, yeniden yapılanmaya, sağlıklı
yapılanmaya, temiz siyasete, temiz yönetime yoğunlaştıralım.
Kamuoyunun bizden beklediği budur ve inanıyorum ki,
Türkiye Büyük Millet Meclisi çatısı
altında bulunan bütün milletvekilleri, İktidardan
gelebilecek bu yöndeki bir adıma hiçbir şekilde
karşı durmayacaklar, canıyürekten katılacaklardır.
Türkiye, bunu bekliyor; Türkiye'nin özlediği
şey bu...

BAŞKAN - 1 dakikanız var.

ERKAN MUMCU (Devamla) - Değerli arkadaşlarım,
konuşmamın sonunda, Anavatan Partisi Genel Başkanı
Sayın Mesut Yılmaz'ın, hakkında verilen
soruşturma önergesi karşısındaki
tavrını dikkatlerinize sunmak istiyorum. Komisyonun
tüm davetlerine icabet etmiş olması, kendisine
sorulan tüm sorulara, kendisine sorulan sorunun içinde
yer almadığı düzeyde ayrıntılarla
cevap vermiş olması, bir siyasînin, bir milletvekilinin,
bir politikacının topluma söz söyleyebilmek
için, önce, Türkiye Büyük Millet Meclisinin
önünde hesap vermesi, gocunmadan, çekinmeden
hesap vermesi demek olduğunu, bugün, Türk siyasetine
göstermiştir, Türk siyasetine öğretmiştir.

(Mikrofon otomatik cihaz tarafından kapatıldı)

BAŞKAN - Sayın Mumcu, lütfen toparlar
mısınız efendim.

ERKAN MUMCU (Devamla) - Kaldı ki, Sayın
Mesut Yılmaz'ın bu davranışı,
iki gündür, burada, TEDAŞ, TOFAŞ, mal varlığı
adı altında görüşülen soruşturma
komisyonu raporlarında, haklarındaki iddialara,
gelip, Türkiye Büyük Millet Meclisinde cevap vermek
lütfunda bulunmayan, bu sorumluluğundan kaçan,
ama, hiçbir vakit, ezan, bayrak edebiyatını,
tüyü bitmedik yetim edebiyatını bırakmayan
siyasîlere ibret olmalıdır.

Saygılar sunuyor, teşekkür ediyorum.
(ANAP sıralarından alkışlar)

BAŞKAN - Teşekkür ederim Sayın
Mumcu.

Sayın Nejat Arseven; buyurun efendim.

Sayın Arseven, süreniz 10 dakika.

NEJAT ARSEVEN (Ankara) - Sayın Başkan,
sayın milletvekilleri, çok değerli arkadaşlarım;
dünden beri, Yüce Heyetiniz, bundan yedi sekiz ay kadar
önce verilmiş bulunan birtakım soruşturma
önergelerini -ki, bunların sayısı 4'tür;
biliyorsunuz, 3 tanesi, TOFAŞ, TEDAŞ ve mal varlığı
önergeleri bundan önce görüşüldü-
görüştü, netice itibariyle bir karara vardı.


Çok değerli arkadaşlarım,
burada, bu iki olayı, yani, bu soruşturma önergelerini
önce ikiye ayırmak lazım: Bundan önce
görüşülen, TOFAŞ, TEDAŞ ve mal
varlığıyla ilgili önergeler, zamanları
itibariyle, bizim dönemimizden, yani, seçilmiş
olduğumuz dönemden hemen az önce başlamış
olan, kamuoyunda tartışılır olan, üzerlerinde
birçok spekülasyonlar, değerlendirmeler yapılmış
olan olaylardı. Gündeme gelişleri itibariyle
de, belki zamanlama itibariyle de, bu konudan, bu önergeler
değerlendirilebilir; ama, burada, bu üç önerge
hakkında ifadelerde bulunan değerli Doğru Yol Partisi
temsilcisi arkadaşlarımın hemen tamamı
da, benim bu ifadelerime uygun olarak, bu önergelerin, kamuoyu
tarafından “TEDAŞ”, “TOFAŞ”
ve “mal varlığı” olarak kabullenilmiş
olduğunu ifade ederek sözlerine başladılar;
ama, şimdi burada, diğer bir ikinci konuda verilmiş
bulunan, yani, Sayın Yılmaz'la ilgili olarak, dönemin
genel müdürü Engin Civan'la olan irtibatı
münasebetiyle, Doğru Yol Partisinin o günkü
yönetimi tarafından verilmiş olan, altında
birçok imzanın bulunduğu, özellikle grup
başkanvekilleri tarafından imzalanmış
olan bu ikinci önergenin veriliş saiki, bence, çok
önemli. 

Aslında, Yüce Heyetiniz, burada, bu konunun
önemi üzerinde durmalı, bunu değerlendirmeli;
yani, bu hadiselerin, bu olayların oluşu, nasıl
gelişiyor, nasıl veriliyor, olaylara nasıl
yaklaşılıyor... Eğer bu Heyet, bu soruşturma
komisyonlarının, hem kurulmasını hem
çalışmasını hem de bu çalışmalar
sonunda alınacak olan kararları hafife alır
ve bunları, bundan önceki üç komisyonun
çalışması neticesinde almış
olduğu kararlar gibi değerlendirirse, vatandaşın
da Yüce Meclise olan saygısı o ölçüde
azalır kanaatindeyim. 

Değerli milletvekilleri, şimdi burada benden
önce konuşan değerli Doğru Yol Partisi temsilcisi
arkadaşlarım ifadelerde bulundular; dediler ki...

BAŞKAN - Parti temsilcisi değil, şahısları
adına konuştular.

NEJAT ARSEVEN (Devamla) - Şahısları
adına konuşan arkadaşlarım, özür
dilerim Sayın Başkanım. 

Engin Civan yolsuzluğuyla ilgili kokunun Mesut
Yılmaz tarafından duyulmamasının mümkün
olmadığını ve bu kadar geç ortaya
çıkması sebebiyle de, Sayın Mesut
Yılmaz'ın bundan sorumlu olduğunu ifade ettiler.
Peki, burada, acaba sormak gerekmez mi değerli arkadaşlarıma
ve mensubu oldukları siyasî partiye; 1991 yılında
hükümeti Sayın Yılmaz'dan devraldıktan
ve ülkede hemen hemen dört sene, beş sene iktidar
olduktan sonra, hakkınızda üç tane soruşturma
önergesinin Mecliste kabulünden sonra mı acaba,
bu pis kokular tarafınızdan duyuldu?!. Doğru
Yol Partisi, bu kokuları, Sayın Çiller ile
ilgili soruşturmalar açıldıktan sonra
mı hissetmeye yahut yönünün ne taraftan
geldiğini anlamaya başladı?! Şimdi, bu
konuyu çok iyi değerlendirmek lazım. 

Şahsı adına konuşan bir
diğer arkadaşım da, Sayın Yılmaz'ın,
koltuğunu kaybetmemek için Engin Civan'ı görevden
almama yoluna gittiğini ifade etti. Bakın, huzurunuzda
bir kere daha ifade ediyorum; eğer, Sayın Yılmaz,
Sayın Çiller gibi delege oyuyla seçilmeyi,
delege oyuyla başbakan olmayı içine sindiren
bir kimse olsaydı, en az birbuçuk iki sene daha
bu ülkeye başbakan olarak hizmet edebilirdi; ama, Sayın
Yılmaz, delege oyuyla değil milletin oyuyla başbakan
olmanın hakiki meziyet olduğu bilinciyle ülkeyi
seçime götürmeyi en doğru yol olarak gördü.
Değerli arkadaşlarım, ama, siz -yani, Doğru
Yol Partisinden bahsediyorum- delege oyuyla başbakan olarak
seçilmenin, önünüze gelen ilk seçimde
akıbetin başbakan yardımcılığı
olduğunu görerek, bir kere daha anladınız.

Değerli arkadaşlarım, bu soruşturmanın
açılmasının ve önerge verilmesinin
haksızlığını ve yanlışlığını
ifade edegeldim. Bir kere, Sayın Yılmaz hakkında,
soruşturma açılan bir insan olarak, bugün
çok açık söylüyorum, bu işi
bir de soruşturmanın açılması
ve sonrası olarak değerlendirmek lazım; yani,
hakkında soruşturma açılan kişinin
ve o kişiyle ilgili olarak kurulan komisyonun çalışmalarını
ve hakkında soruşturma açılan kişinin
bu işe bakış açısını
da çok iyi değerlendirmek lazım. Sayın
Yılmaz, demin de ifade ettiğim gibi, aslında
ne saikle açıldığı belli olan
ve haksız olarak açılmış olduğu
ilk başta, ilk açılışta belli
olan soruşturma komisyonuna sade bir milletvekili olarak,
üzerinde bulunan Anamuhalefet Lideri sıfatıyla
değil, eski başbakanlık yapmış bir
kişi olarak da değil, Meclisin sade bir milletvekili
sıfatıyla gereken özeni ve ihtimamı
gösterdi. Kendisine vaki, komisyona ifade verme gerekliliğinin
duyurulmasından sonra, demin de ifade etmiş olduğum
gibi, Meclisin bu çok değerli yetkisine, yani, soruşturma
yetkisine olan saygısı dolayısıyla,
soruşturma komisyonunun huzuruna geldi. Burada, bu komisyonda
görev yapan, her partiden, Refah Partisinden, Doğru Yol
Partisinden, Cumhuriyet Halk Partisinden ve Demokratik Sol Partiden
değerli arkadaşlarım var; bunların hepsi,
olayın canlı şahididir. Sayın Yılmaz,
Komisyonun önünde, hemen her parti temsilcisinin kendisine
sormuş olduğu bütün sorulara, bütün
dürüstlüğüyle, bütün açıklığıyla
cevabını verdi ve bu konuya vermiş olduğu
önemi de, gerek Türkiye Büyük Millet Meclisine
gerekse soruşturma komisyonuna duyduğu saygıyı
da, milletin önünde tescil etmiş oldu. 

Şimdi, ben bu tavrın, aslında,
bu gibi yollarla hakkında soruşturma açılan
bütün değerli milletvekillerine, sıfatlı,
sıfatsız bütün milletvekili arkadaşlarıma
da bir örnek olmasını rica ediyorum ve hakkında
soruşturma açılan her milletvekilinin, Sayın
Yılmaz'ın davranış biçimini
seçerek, o komisyona gidip, ifade vermesinin en doğru
yol olduğunu burada ifade ediyorum. 

Çok değerli arkadaşlarım,
dün, burada, Doğru Yol Partisine mensup olan ve şahsı
adına konuşan bir değerli arkadaşım,
soruşturma komisyonlarının siyasî olarak
çalıştığını ve siyasî
olarak çalışan bu komisyonlardan hakikî
netice almanın da fevkalade zor olduğunu ifade etti;
bu ifadesine yüzde 100 katılıyorum; ama, maalesef,
burada, hem kendisinin hem de Doğru Yol Partili üyelerin
bu komisyondaki çalışmalarının
neticesinde, rapor safhasındaki ifadelerinin ve beyanlarının,
bu ifadeleriyle çeliştiğini de huzurunuzda ifade
etmeden geçemeyeceğim. Bakın, şunu da
söyleyeyim: Biz, bu komisyonda, Anavatan Partililer olarak,
hiç siyaset yapmamayı kendimize bir yol olarak seçtik.
Eğer, biz, diğer komisyonlardaki gibi, birtakım
spekülasyonlar yaratmak veya o komisyon çalışmaları
sırasında lehimize gelişen birtakım
olayları kamuoyuna mal etmek isteseydik, çıkıp,
basının önünde bütün bunları
açıklığıyla ifade etmek durumunda
olurduk; ama, bir komisyon üyesi, hele, bir soruşturma
komisyonu üyesi olmanın kendimize verdiği sıfatı
yerinde taşımanın gereğiyle, hiçbir
zaman, hiçbirimiz ve hiçbir arkadaşımız,
her partiye mensup arkadaşlarımız hiçbirisi,
bu konuda çıkıp en ufak bir açıklamada
bulunmadı; ama, Doğru Yol Partisine mensup değerli
arkadaşlarım -hazırlanan bir alt komisyon
raporunda, hadiselerin nasıl ve ne şekilde geliştiğini
beraber incelemiş olduğumuz halde- tamamen bir siyasî
mülahazayla nihaî karara muhalefet şerhi koymak
durumunda kaldılar.

Değerli arkadaşlarım, biz, bu komisyonda
bir şey daha yaptık; bu soruşturma önergesinin
altında imzası bulunan ve bu önergeyi veren
partinin iki değerli görevlisini -ki her ikisi de grup
başkanvekilidir- komisyonumuza davet etmek suretiyle, Sayın
Yılmaz ile Engin Civan arasında nasıl bir
irtibat kurduklarını, bu irtibatı niye bu
kadar geç kurduklarını, böyle bir irtibat
konusunda ellerinde ciddî bilgi ve belgeler varsa bunları
-soruşturma önergelerine ekleyememiş olmaları
halinde- bize verip veremeyeceklerini sorduk ve bunların
yazılı veya sözlü de -dinlenebilecek şahıslarla
ilgil olarak-  olabileceğini ifade ettik.

(Mikrofon otomatik cihaz tarafından kapatıldı)

BAŞKAN - Sayın Arseven, size 1 dakika
eksüre veriyorum, lütfen toparlar mısınız...

NEJAT ARSEVEN (Devamla) - Toparlıyorum Sayın
Başkan.

Fakat, burada huzurunuzda ifade ediyorum ki, her
iki arkadaşımız da,  daha önce ellerinde
böyle bir delilleri bulunmadığını,
bunları sadece ve sadece gazete havadislerinden ve kupürlerinden
derlediklerini ve ayrıca benim ve diğer arkadaşlarımızın
kendilerine vaki soruları üzerine İçtüzük
gereği, sevk maddesi olarak yazmak zorunda bulundukları
Ceza Kanunu maddesini; yani, Türk Ceza Kanununun 240 ıncı
maddesini de zuhulen yazmış olduklarını,
aslında hadisenin Türk Ceza Kanununun 240 ıncı
maddesini oluşturmadığını, belki,
230 uncu maddeye girebileceğini, aslında onun dahi
tam olmadığını ifade ettiler. 

Bu beyanları dahi, Doğru Yol Partisinin,
Sayın Yılmaz hakkında, o gün vermiş
olduğu soruşturma önergesinin ne saikle verildiğini
göstermektedir. Yüce Meclisin bunu çok iyi değerlendirmesi
gerektiğine inanıyorum ve bunun bu Yüce Mecliste
artık bir daha tekrarlanmaması gereken bir yol olduğuna
yürekten inandığımı burada ifade
ediyorum. (DYP sıralarından “Bravo” sesleri,
akışlar[!] Eğer, bütün arkadaşlarımız
bu bilinçle hareket eder ve soruşturma komisyonlarının
çalışmalarına ciddî bir şekilde
yön verirse ki, biraz önce konuşan değerli
arkadaşımın ifadesine de şiddetle katılmadığımı
burada ifade ediyorum; Türkiye Büyük Millet Meclisi
çatısı altında kurulmuş bulunan
her soruşturma komisyonu kendi üzerine düşen
görevi layıkıyla yapmaktadır. Buna Doğru
Yol Partili üyeler uymamış olabilirler, bunu
âdet haline de getirmiş olabilirler; ama, tenzih ediyorum
ki, Refah Partili, CHP'li, DSP'li bütün arkadaşlarım,
komisyon üyesi olmanın kendilerine vermiş olduğu
ağırlıkla, bu komisyondaki görevlerini
ciddî bir şekilde yerine getirmektedirler. 

Çok değerli arkadaşlarım,
huzurunuzda ifade etmiş olduğum...

(Mikrofon otomatik cihaz tarafından kapatıldı)

BAŞKAN - Buyurun efendim...

NEJAT ARSEVEN (Devamla) - Teşekkür edeceğim.

BAŞKAN - Peki, teşekkür edin.

NEJAT ARSEVEN (Devamla) - ...Sayın Yılmaz
hakkında -huzurunuza gelmiş olan- komisyon raporuyla
ilgili olarak, Yüce Meclisin en doğru kararı vereceğine
inanıyorum, hepinize en içten sevgi ve saygılarımı
sunuyorum. (ANAP sıralarından alkışlar)

BAŞKAN - Teşekkür ederim Sayın
Arseven.

Sayın arkadaşımız şahsı
adına konuştu, onun kanaatini bütün Doğru
Yol Partili milletvekillerine atfettiniz. Şahsı adına
konuşan bir arkadaşın düşüncesini,
gruba mensup bütün milletvekillerine teşmil etmek
yerinde bir düşünce değil. 

Sayın İbrahim Yılmaz?.. Yok.

Sayın Sami Küçükbaşkan?..
Yok.

Sayın Abdullah Akarsu?.. Yok.

Sayın Zeki Çakan?..

ZEKİ ÇAKAN (Bartın) - Konuşmayacağım.

BAŞKAN - Konuşmayacaksınız.

Sayın Ersin Taranoğlu?.. Konuşmayacaklar.

Sayın Saffet Arıkan Bedük?.. Yok.

Sayın Turhan Güven?.. Konuşmayacaklar.


Sayın Komisyon da konuşmayacağını
belirtti.

Böylece, Soruşturma Komisyonu raporu üzerindeki
kişisel konuşmalar bitmiştir.

Şu ana kadar, bize, hakkında soruşturma
istenen eski Başbakanın konuşma isteği
ulaşmadığına göre, kendisi de konuşmayacaktır.

Malumunuz olduğu üzere, raporda, soruşturma
açılmaması istenilmektedir; yani, soruşturma
önergesinin reddi yolundadır. Komisyon raporu, Yüce
Divana sevk etmeme yönündedir; İçtüzüğümüzün
112 nci maddesinin beşinci fıkrasında yer
alan “komisyonun Yüce Divana sevk etmeme yönündeki
raporlarının reddi, ancak, Yüce Divana sevke
dair verilen ve sevk kararının hangi ceza hükmüne
dayanacağını gösteren bir önergenin
kabulüyle mümkündür. Bu hükme göre,
Başkanlığımıza, Yüce Divana
sevke dair bir önerge verilmemiştir. Böyle bir
önerge verilmeden soruşturma raporunun reddedilmesi
mümkün olmadığı için, raporun
oylamasına mahal bulunmadığı yolunda
bir kanaat var. Eğer, Yüce Genel Kurulda bunun aksine
bir düşünce varsa, bu konuda da bir usul tartışması
açabilirim; çünkü, farz edelim ki, burada,
raporu oyladık ve rapor, salt çoğunluğu
aşan bir oyla reddedildi; o zaman ne olacak; İçtüzükte
bir şey belirtilmemiş. Ayrıca, raporda, hakkında
soruşturma istenen Sayın eski Başbakanın
fiilinin hangi ceza kanununun hangi maddesine aykırı
olduğuna dair bir açıklık da yok. Bu
itibarla, böyle bir sonuç, bir netice de hâsıl
etmeyeceğine göre, ben, bu müzakere sonucunun oylanmaması
gerektiği düşüncesindeyim. Yüce Genel
Kurulda aksi yönde bir önerge verilseydi, mesele halledilmişti;
ama, böyle bir önerge verilmediğine göre, ben,
bu düşüncedeyim; ama, sayın milletvekili
arkadaşlarımızda, bu yönde, aksi bir
düşünce varsa, ben, usul müzakeresi açar
ve bunu, Yüce Genel Kurulun oyuna sunarım. 

Bütün gruplar da, aşağı
yukarı hemfikirlerdir. Bu itibarla, oylamaya gerek yoktur;
rapor benimsenmiştir.

Teşekkür ederim.

MUSTAFA CUMHUR ERSÜMER (Çanakkale) -
Sayın Başkan, bu uygulamanız, değişen
İçtüzükle ilgili ilk oylama olmuştur;
yani, değerlendirme ve karar oluşturmuştur.

BAŞKAN - Evet, yalnız daha önce
bir uygulama yaptık.

MUSTAFA CUMHUR ERSÜMER (Çanakkale) -
Bundan sonraki uygulamalarda...

BAŞKAN - Evet, bundan sonra gelecek uygulamalara
emsal olur efendim.

Komisyona teşekkür ederiz.

Sayın milletvekilleri, daha çalışma
süremiz bitmedi.

MEHMET GÖZLÜKAYA (Denizli) - Kapatalım
Sayın Başkan.

BAŞKAN - Çalışmayacak mıyız?..

Sayın grup başkanvekilleri, tabiî,
gündem gereği kanunlara devam etmemiz lazım; ama,
eğer, gruplar hemfikirlerse, birleşimi kapatabilirim.

ZEKİ ÇAKAN (Bartın) - Tamam...

BAŞKAN - Şu anda, müzakeresini yapacağımız
kanunlarla ilgili komisyon başkanları veya temsilcilerinin
Genel Kurul salonunda olmaması ve grupların da bu
saatten sonra çalışma konusunda bir istek
içerisinde bulunmamaları nedeniyle...

METİN BOSTANCIOĞLU (Sinop) - Bugün
temizlik günüydü zaten!..

BAŞKAN - ... Anayasanın 92 nci maddesine
göre Hükümetin yetkili kılınmasına
dair Başbakanlık tezkeresi ile kanun tasarı
ve tekliflerini görüşmek için, 20 Şubat
1997 Perşembe günü saat 15.00'te toplanmak üzere,
birleşimi kapatıyorum.

Kapanma Saati : 17.44



V. - SORULAR VE CEVAPLAR

A)YAZILI SORULAR VE CEVAPLARI

1. -Adana Milletvekili Orhan Kavuncu'nun,
Millî Savunma Bakanlığı ve T.S.K.'de çalışan
sivil memurlara ilişkin sorusu ve Millî Savunma Bakanı
Turhan Tayan'ın yazılı cevabı (7/1903)

10.1.1997

Türkiye Büyük Millet Meclisi
Başkanlığına

Aşağıdaki soruların Millî
Savunma Bakanı Sayın Turan Tayan tarafından
yazılı olarak cevaplandırılması
için gereğini saygılarımla arz ederim.

 Prof. Dr. Orhan Kavuncu  Adana

1.Millî Savunma Bakanlığı
ve bağlı Türk Silahlı Kuvvetleri kurumlarında
çalışan sivil memur sayısı nedir?

2.Bu sivil memurların ne kadarı
“Ek Özel Hizmet Tazminatı” almaktadır?

3.Bu tazminattan Genel Kurmay Başkanlığı,
Millî Savunma Bakanlığı, Kuvvet Komutanlıkları,
Jandarma Genel Komutanlığı ve Sahil Güvenlik
Komutanlığı Merkez karargâhlarında
görev yapan sivil memurların yararlandığı
anlaşılmaktadır. 1993, 1995, 1996 yıllarında
çıkarılan KHK'ler ile memurlar ve çalıştıkları
kurumlar devamlı artırılmıştır.

3a. - Merkez Karargâh kavramı nedir?

3b. - “Yönetim işlevlerini kolaylaştıran
Ankara'daki bazı birlikler ve kurumlar” ibaresi ile,
Ankara dışındaki bütün, Ankara'daki
bazı birlik ve kurumların yönetim işlevlerini
kolaylaştırıcı hizmetler yapmadığı
istidlal edilmektedir. Bunun mantıklı tarafı
var mıdır?

3c. - Aynı önemde görev yapan, hatta
görevi merkez karargâhında çalışan
kimi memurlardan daha önemli birçok memur, yalnızca
merkez karargâhında çalışmadığı
gerekçesiyle bu tazminattan yararlandırılmamaktadır.
Bu bir haksızlık değil midir?

 T.C.     Millî Savunma Bakanlığı
17.2.1997   Ankara     Kanun : 1997/99-TÖ

Konu : Soru önergesi.

Türkiye Büyük Millet Meclisi
Başkanlığına

İlgi : TBMM Bşk. lığının
24 Ocak 1996 tarihli ve Kan. Kar. Md. A.01.0.GNS.0.10.02-7-1903-4946/13894
sayılı yazısı.

Adana Milletvekili Orhan Kavuncu tarafından
verilen ve İlgi Ekinde gönderilerek cevaplandırılması
istenen “Millî Savunma Bakanlığı
ve Türk Silahlı Kuvvetlerinde Çalışan
Sivil Memurlara İlişkin” yazılı
soru önergesinin cevabı Ek'tedir.

Arz ederim.

  Turhan Tayan    Millî Savunma Bakanı

Adana Milletvekili Orhan Kavuncu'nun 7/1903
Sayılı Yazılı Soru Önergesinin
Cevabı

1.Türk Silahlı Kuvvetlerinde 657
sayılı Devlet Memurları Kanununa tabi olarak
çalışan sivil memurların mevcudu 22
831'dir.

2.Türk Silahlı Kuvvetlerinde çalışan
sivil memurlardan 926 sayılı Türk Silahlı
Kuvvetleri Personel Kanununun Ek-17 nci madesi kapsamında
“Ek Özel Hizmet Tazminatı” alan personel
ise 3 250 kişidir.

3.926 sayılı Türk Silahlı
Kuvvetleri Personel Kanununun Ek-17 nci maddesinde, Merkez Karargâh
olarak belirtilen karargâhlar, Millî Savunma Bakanlığı,
Genelkurmay Başkanlığı, Kuvvet Komutanlıkları,
Jandarma Genel Komutanlığı ve Sahil Güvenlik
Komutanlığı ile bu karargâhların
yönetim işlerini kolaylaştıran Ankara'daki
bazı birlik ve kurumları kapsamaktadır.

4.1993 yılında yapılan
maaş iyileştirme çalışmalarında
Türk Silahlı Kuvvetlerinde görevli 657 sayılı
Kanuna tabi sivil memurların çalışma
saatleri, disiplin ve yargılanmaları, nöbet
hizmetine alınmaları gibi hususlar bakımından,
aynı Kanuna tabi emsallerinden farklı olmaları
nedeniyle, bunların tamamının ilave bir tazminattan
istifade ettirilmeleri teklif edilmiştir.

5.Teklif, prensip olarak benimsenmesine rağmen
15 Temmuz 1993tarihinde yürürlüğe giren 486
sayılı Kanun Hükmünde Kararname ile sadece
Genelkurmay Başkanlığı, Millî Savunma
Bakanlığı, Kuvvet Komutanlıkları,
Jandarma Genel Komutanlığı ve Sahil Güvenlik
Komutanlığının merkez karargâhlarında
görevli Genel İdare Hizmetleri sınıfına
mensup memurların bu tazminattan yararlandırılması
kabul edilmiş ve bu durum, uygulamada şu sorunlara
neden olmuştur;

a) Maliye Bakanlığınca yasaya ilave
edilen “Merkez Karargâhı” ifadesi nedeniyle
bu kapsama giren birliklerin tespitinde güçlüklerle
karşılaşılmış ve halen
merkezdeki bazı birlik ve karargâhlar bu kapsamın
dışında bırakılmıştır.

b)Kapsama giren birliklerdeki Genel İdare
Hizmetleri sınıfı dışındaki
sivil memurlar (705 personel) tazminattan istifade edememişlerdir.
Bu sorun, ancak 21 Aralık 1996 tarihinde yürürlüğe
giren 568 sayılı Kanun Hükmünde Kararname
ile çözümlenmiştir.

c)Taşradaki birlik ve kurumlara mensup 20 bin
civarındaki sivil memurun mağduriyetleri devam etmektedir.

6.Belirtilen sorunların çözümlenmesine
yönelik olarak, 28.11.1996 tarihli ve 4124 sayılı
Yetki Kanunu kapsamında, Maliye Bakanlığı
nezdinde gerekli girişimlerde bulunulmakta olup, konuya
ilişkin olarak bir kısım milletvekillerince
verilmiş bulunan Kanun Tekliflerinin de halen Türkiye
Büyük Millet Meclisi ihtisas komisyonlarının
gündeminde bulunduğunu bilgilerine arz ederim.

  Turhan Tayan    Millî Savunma Bakanı

2. -Adana Milletvekili Erol Çevikçe'nin,
belediyelerin vergi borçlarına ilişkin Başbakandan
sorusu ve Maliye Bakanı Abdüllatif Şener'in
yazılı cevabı (7/1959)

Türkiye Büyük Millet Meclisi
Başkanlığına

Kamu yönetiminin halka en yakın, halkla
içiçe olan kesimi belediyelerdir. Belediyelerin
gelir kaynakları yeterli olmadığından,
faizleri ile birlikte vergi borçlarına dayalı
icra takibi altındadırlar. Halka hiçbir konuda
hizmet yapamamaktadırlar. Bu nedenle; aşağıdaki
sorularımın Başbakan Sayın Necmettin
Erbakan tarafından yazılı olarak yanıtlanmasını
saygı ile arz ederim.

  Erol Çevikçe    Adana

Sorular :

1.Türkiye çapında vergi
borcu olan belediyelerin dökümü nasıldır?

2.RP'li belediyelerin vergi borçları
ne kadardır?

3.Belediyelerin vergi borçlarının
faizleriyle birlikte bir defaya mahsus affı konusunda bir
çalışma yapılıyor mu?

 T.C.     Maliye Bakanlığı  19.2.1997
 Gelirler Genel Müdürlüğü     Sayı
: B.07.0.GEL.0.82/8211-13/05788

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğünün 3.2.1997
tarih ve B.02.0.KKG/106-455-7/565 sayılı yazısı.

Adana Milletvekili Sayın Erol Çevikçe'nin
Sayın Başbakanımıza tevcih ettiği
ve Sayın Başbakanımızın da Devlet
Bakanı Sayın Lütfü Esengün'ün
koordinatörlüğünde cevaplandırılmasını
istediği ilgi yazı eki 7/1959-5060 esas no.lu yazılı
soru önergesinde belirtilen sorulara ilişkin cevabımız
Devlet Bakanı Sayın Lütfü Esengün'ün
örneğe ekli yazısı üzerine aşağıda
açıklanmıştır. 

Bilindiği üzere, modern vergi sistemlerinde
“vergi mahremiyeti” önemli bir yer teşkil
etmektedir. Vergi mahremiyeti her ne suretle olursa olsun vergi
uygulamaları dolayısıyla öğrenilen
sırların mutlaka gizli kalmasına yönelik
bir düzenlemedir.

213 sayılı Vergi Usul Kanununda hali
hazırda “Vergi mahremiyeti” hükmü mevcuttur.
Kanunun 5 inci maddesi ile düzenlenen bu hükme göre,
mükellefin ve mükellefle ilgili kimselerin şahıslarına,
muamele ve hesap durumlarına, işlerine, işletmelerine,
servetlerine veya mesleklerine ilişkin sırlar, gizli
kalması gereken diğer hususlar ifşa edilemez.

Bu hüküm vergi ile ilgili işlemlerde
sağlanacak açıklığın hiçbir
zaman mükellef aleyhine kötüye kullanılmasına
imkân vermeyecek mahiyette olduğundan borçlu
belediyeler hakkında herhangi bir bilgi verilememektedir.

Diğer taraftan, af konusunda çeşitli
sebeplerle borcunu süresinde ödememiş olan tüm
borçlu mükelleflerin bu borçlarını
ödeyebilmelerine yönelik olarak Bakanlığımızca
hazırlanan “6183 sayılı Amme Alacaklarının
Tahsil Usulü Hakkında Kanuna Bir Geçici Madde
Eklenmesi Hakkında Kanun Tasarısı” Türkiye
Büyük Millet Meclisi Başkanlığına
sunulmak üzere Başbakanlığa gönderilmiş
bulunmaktadır.

Bilgilerine arz ederim.

  Doç. Dr. Abdullatif Şener   Maliye
Bakanı

 T.C.     Devlet Bakanlığı 6.2.1997
  Sayı : B.02.0.0010/01917

Maliye Bakanlığına

İlgi : Başbakanlık Kan. Kar.
Gen. Müd.'nün 3.2.1997 tarih ve B.02.0.KKG/106-455-7/565
sayılı yazısı.

Adana Milletvekili Erol Çevikçe'nin;
Sayın Başbakanımıza tevcih ettiği
SayınBaşbakanımızın da kendileri
adına Bakanlığım koordinatörlüğünde
cevaplandırılmasını istediği ilgi
yazı ve eki, yazılı soru önergesi ekte
sunulmuştur.

Sözkonusu yazılı soru önergesinin
cevabının Türkiye Büyük Millet Meclisi
Başkanlığına verilmesini, Başbakanlığa
ve Bakanlığıma da bir örneğinin gönderilmesini
arz ederim.

  Lütfü Esengün    Devlet Bakanı

3. - İstanbul Milletvekili Halit Dumankaya'nın,
Telekom'un yönetim kurulu kararlarına ilişkin
sorusu ve Ulaştırma Bakanı Ömer Barutçu'nun
yazılı cevabı (7/1982)

Türkiye Büyük Millet Meclisi
Başkanlığına

Aşağıdaki sorularımın
Ulaştırma Bakanı Sayın Ömer Barutçu
tarafından yazılı olarak cevaplandırılmasını
saygılarımla arz ederim. 20.1.1997

  Halit Dumankaya    İstanbul

Soru 1.Telekom'un 1996 yılının
içerisinde alınan yönetim kurulu kararlarının
birer suretini tarafıma verir misiniz?

Soru 2.Uydu ile ilgili yabancılarla
ortak bir şirket kurulmuş mudur? Kurulmuşsa
kuruluş sermayesi nedir, yüzde kaçı yerli
kaçı yabancılara aittir?

 T.C.     Ulaştırma Bakanlığı
 14.2.1997  Araştırma Planlama ve Koordinasyon  
  Kurulu Başkanlığı     Sayı :
B.11.0.APK.0.10.01.21.EA/204-3852

Konu : İstanbul Milletvekili Halit Dumankaya'nın
yazılı soru önergesi.

Türkiye Büyük Millet Meclisi
Başkanlığına

İlgi : TBMM'nin 31 Ocak 1997 gün ve A.01.0.GNS.0.10.00.02-7/1982-5079/14311
sayılı yazısı.

İstanbul Milletvekili Halit Dumankaya'nın
Bakanlığıma yönelttiği 7/1982-5079
sayılı yazılı soru önergesinin
cevabı ekte gönderilmiştir.

Bilgilerinize arz ederim.

  Ömer Barutçu    Ulaştırma
Bakanı

İstanbul Milletvekili Halit Dumankaya'nın
7/1982-5079 Sayılı Yazılı Soru Önergesi
ve Cevabı

Sorular :

1.Telekom'un  1996 yılının
içerisinde alınan Yönetim Kurulu Kararının
birer suretini tarafıma verir misiniz?

2.Uydu ile ilgili yabancılarla ortak
bir şirket kurulmuş mudur? Kurulmuşsa kuruluş
sermayesi nedir, yüzde kaçı yabancılara
aittir?

Cevaplar :

Ülkemiz için hayati öneme haiz TÜRKSAT
Projesinin geleceğinin garanti edilmesi, pazarlamasının
günün koşullarına ve uluslararası
piyasa şartlarına uygun olarak yapılması,
bu proje kapsamında yeni nesil uyduların imal ettirilerek
fırlatılması ve bu iş için gerekli
finansmanın TÜRK TELEKOM'a doğrudan malî
bir külfet getirmeden sağlanması amacıyla;
27.11.1995 tarih ve 95/7526 sayılı Bakanlar Kurulu
Kararı gereğince yurtdışında Fransız
Aerospatiale Firması ile TÜRK TELEKOM arasında
bir “Joint Venture” şirketinin kurulmasına
karar verilmiştir.

Bu karar paralelinde “Eurasiasat” adı
altında merkezi Monako'da bulunan 20 milyon $'lık
sermayeli bir şirket kurulmuş olup, şirket sermayesinin
% 51'i TÜRK TELEKOM'a % 49'u Fransız Aerospatiale
Firmasina ait bulunmaktadır.

Konuya ilişkin 95/7528 Sayılı
Bakanlar Kurulu Kararının bir örneği ekte
gönderilmiştir. 

15 Aralık 1995-Sayı: 22494        
             RESMİ GAZETE                      Sayfa :
3


Karar Sayısı : 95/7526

Türk Telekomünikasyon Anonim Şirketi
ile Fransız Aerospatiale Firması arasında
yurtdışında kurulacak 20 milyon ABD Doları
sermayeli şirkete Türk Telekomünikasyon Anonim
Şirketi'nin % 51 oranında iştirak etmesi ve
şirket merkezinin tarafların mutabakatı ile
belirlenmesi konusunda Türk Telekomünikasyon Anonim
Şirketi'nin yetkili kılınması; Devlet
Bakanlığının 24/11/1995 tarihli ve 50912
sayılı yazısı üzerine, 233 sayılı
Kanun Hükmünde Kararnamenin 58 inci maddesine göre,
Bakanlar Kurulunca 27/11/1995 tarihinde kararlaştırılmıştır.

  Süleyman Demirel    CUMHURBAŞKANI

 Prof. Dr. Tansu ÇİLLER      Başbakan

 A. ATEŞ N. CEVHERİ C. ÇAĞLAR
B. S. DAÇE   Dışişleri Bak. ve Başb.
Yrd. V. Devlet Bakanı Devlet Bakanı Devlet Bakanı

 A. ATEŞ A. A. DOĞAN A. DİNÇER
A. GÖKDEMİR  Devlet Bakanı Devlet Bakanı
Devlet Bakanı Devlet Bakanı

 A. M. İSLAMOĞLU M. A. EKMEN A. C. KIRCA
Ö. BARUTÇU   Devlet Bakanı Devlet Bakanı
Devlet Bakanı Devlet Bakanı

 M. SEVİGEN I. SAYGIN M. ALP M. S. ENSARİOĞLU
 Devlet Bakanı Devlet Bakanı Devlet Bakanı
Devlet Bakanı

 F. ÇİLİNGİROĞLU
V. TANIR T. ÜNÜSAN İ. ATTİLA   Adalet
Bakanı Millî Savunma Bakanı İçişleri
Bakanı Maliye Bakanı

 T. TAYAN A. KESKİN D. BARAN O. TEZMEN   Millî
Eğitim Bakanı Bayındırlık ve İskân
Bakanı Sağlık Bakanı Ulaştırma
Bakanı

 N. KURT M. KUL F. ÇAY Ş. ALTINER  
Tarım ve Köyişleri Bakanı Çalışma
ve Sos. Güv. Bak. Sanayi ve Ticaret Bakanı Enerji
ve Tab. Kay. Bakanı

 D. F. SAĞLAR İ. GÜRPINAR H. EKİNCİ
A. H. ÜÇPINARLAR  Kültür Bakanı Turizm
Bakanı Orman Bakanı Çevre Bakanı


&n
bsp;&nb
sp;

 Yürütme ve
İdare Bölümü Sayfa : 3


4. -Niğde Milletvekili Akın Gönen'in,
bazı vali ve emniyet müdürlerinin maaşlarına
ilişkin sorusu ve İçişleri Bakanı
Meral Akşener'in yazılı cevabı (7/2031)

Türkiye Büyük Millet Meclisi
Başkanlığına

Son yapılan zamlara rağmen, yıllık
enflasyon oranı artışının altında
kalan memur maaş artışı oranlarına
göre, aşağıdaki sorularımın
Sayın İçişleri Bakanı tarafından
yazılı olarak cevaplandırılmasını
arz ederim.

Saygılarımla, 29.1.1997

    Akın Gönen     Niğde

1.Diyarbakır Olağanüstü
Hal Bölge Valisinin, Olağanüstü Halde görev
yapan Asayiş Komutanının, İl Jandarma
Alay Komutanının, İl Emniyet Müdürünün
ve Diyarbakır İl Valisinin maaş dereceleri
nedir? Tüm yan ödeme ve diğer ek ödemeler dahil
aylık ellerine geçen net miktar nedir?

2.İstanbul, İzmir, Ankara Vali,
Emniyet Müdürü ve İl Jandarma Alay Komutanlarının
maaş dereceleri nedir?Ellerine geçen maaş ve
diğer ödemeler dahil aylık net miktar nedir?

3.Bu meblağlar arasında hiyerarşiye
ters düşen, mevzuattan kaynaklanan bir uygulama görüyor
musunuz? Şayet hiyerarşi ve hizmet gereklerine uygun
olmayan bir uygulama görüyorsanız bu uygulamayı
düzeltme yönünde bugüne kadar nasıl
bir gayret sarfettiniz ve bundan sonra ne yapmayı düşünüyorsunuz?

 T.C.      İçişleri Bakanlığı
  18.2.1997   Personel Genel Müdürlüğü
     Sayı : B.050.PGM.0730001/354

Türkiye Büyük Millet Meclisi
Başkanlığına

Niğde Milletvekili Akın Gönen'in
tarafımdan yazılı olarak cevaplandırılmasını
istediği soru önergesine (7/2031) ait cevaplar aşağıya
çıkarılmıştır.

Arz ederim.

    Dr. Meral Akşener     İçişleri
Bakanı

Unvanı Ele geçen maaş Görev
yeri

OHAL Bölge Valisi 164 513 000 TL. Diyarbakır

İl Valisi 139 992 000 TL. Diyarbakır

Jandarma Asayiş Komutanı 196 860 000
TL. Diyarbakır

İl Jandarma Alay Komutanı 143 972 000
TL.  Diyarbakır

İl Emniyet Müdürü 123 991 000
TL. Diyarbakır

İl Valisi 116 794 000 TL. Ankara-İstanbul-İzmir

İl Jandarma Alay Komutanı 144 210 000
TL. Ankara-İstanbul-İzmir

İl Emniyet Müdürü 106 942 000
TL. Ankara-İstanbul-İzmir

Mülki İdare Amirleri devlet teşkilatımızın
taşradaki temel ve vazgeçilmez unsurlarındandır.
Mülki İdare Amirlerimize emsal görevlilerde nazara
alınarak taşıdıkları sorumluluğa
uygun bir şekilde maaş ödenmesi Bakanlığımızın
dikkatle takip ettiği ücret politikalarımızdandır.

Kamu personeli maaşlarında yapılacak
yeni düzenleme çalışmalarında
bu politikamıza uygun düşecek şekilde
Bakanlığımızca hazırlıklar
yapılmış ve Maliye Bakanlığına
Bakanlık teklifimiz olarak sunulmuştur.

Konu tarafımdan bizzat takip edilmekte olup,
gerekli hassasiyet gösterilmektedir.

5. -Manisa Milletvekili Tevfik Diker'in,
M.S.B.'da çalışan sivil memurlara ek özel
hizmet tazminatının ödenip ödenmediğine
ilişkin sorusu ve Millî Savunma Bakanı Turhan
Tayan'ın yazılı cevabı (7/2034)

Türkiye Büyük Millet Meclisi
Başkanlığına

TBMM İçtüzüğünün
96 ncı maddesi gereğince aşağıdaki
sorularımın Millî Savunma Bakanı Sayın
Turhan Tayan tarafından yazılı olarak cevaplandırılmasını
arz ederim.

Saygılarımla.  30.1.1997

   Tevfik Diker     Manisa

Sorular :

1.Millî Savunma Bakanlığına
bağlı karargâhlarda (Genelkurmay Başkanlığı,
Kara, Deniz, Hava Kuvvetleri Komutanlığı) çalışmakta
olan sivil memurlara ek özel hizmet tazminatı ödenmekte
midir?

2.Aynı tazminat taşra teşkilatlarında
çalışan sivil memurlara da ödenmekte
midir?

3.Taşra teşkilatlarında
çalışan sivil memurlara ek özel hizmet
tazminatı ödenmiyor ise gerekçesi nedir?

4.Sivil memurları merkez ve taşrada
çalışanlar diye ayırmak Anayasanın
eşitlik ilkesine aykırı değil midir?

5.6-12 milyon TL. zarar ettiği belirtilen
taşra teşkilatlarındaki sivil memurların
bu mağduriyetlerinin giderilmesi için herhangi bir
önlem almayı düşünüyor musunuz?

 T.C.    Millî Savunma Bakanlığı
17.2.1997  Kanun : 1997/142-TÖ

Konu : Soru önergesi.

Türkiye Büyük Millet Meclisi
Başkanlığına

İlgi : TBMM Bşk.lığının
5 Şubat 1997 tarihli ve Kan. Kar. Md. A.01.0.GNS.0.10.00.02-7/2034-5210/14686
sayılı yazısı.

Manisa Milletvekili Tevfik Diker tarafından
verilen ve İlgi Ek'inde gönderilerek cevaplandırılması
istenen “Millî Savunma Bakanlığında
çalışan sivil memurlara ek özel hizmet
tazminatının ödenip ödenmediğine”
ilişkin yazılı soru önergesinin cevabı
Ek'tedir.

Arz ederim.

  Turhan Tayan   Millî Savunma Bakanı

Manisa Milletvekili Tevfik Diker'in 7/2034
Sayılı Yazılı Soru Önergesinin
Cevabı

1.Türk Silahlı Kuvvetlerinde 657
sayılı Devlet Memurları Kanununa tabi olarak
çalışan sivil memurların mevcudu 22
831'dir.

2.Türk Silahlı Kuvvetlerinde çalışan
sivil memurlardan 926 sayılı Türk Silahlı
Kuvvetleri Personel Kanununun Ek-17 inci maddesi kapsamında
“Ek Özel Hizmet Tazminatı” alan personel
ise 3250 kişidir.

3.926 sayılı Türk Silahlı
Kuvvetleri Personel Kanununun Ek-17 inci maddesinde, Merkez Karargâh
olarak belirtilen karargâhlar; Millî Savunma Bakanlığı,
Genelkurmay Başkanlığı, Kuvvet Komutanlıkları,
Jandarma Genel Komutanlığı ve Sahil Güvenlik
Komutanlığı ile bu karargâhların
yönetim işlerini kolaylaştıran Ankara'daki
bazı birlik ve kurumları kapsamaktadır.

4.1993 yılında yapılan
maaş iyileştirme çalışmalarında
Türk Silahlı Kuvvetlerinde görevli 657 sayılı
Kanuna tabi sivil memurların çalışma
saatleri, disiplin ve yargılanmaları, nöbet
hizmetine alınmaları gibi hususlar bakımından,
aynı Kanuna tabi emsallerinden farklı olmaları
nedeniyle, bunların tamamının ilave bir tazminattan
istifade ettirilmeleri teklif edilmiştir.

5.Teklif, prensip olarak benimsenmesine rağmen
15 Temmuz 1993 tarihinde yürürlüğe giren 486
sayılı Kanun Hükmünde Kararname ile sadece
Genelkurmay Başkanlığı, Millî Savunma
Bakanlığı, Kuvvet Komutanlıkları,
Jandarma Genel Komutanlığı ve Sahil Güvenlik
Komutanlığının merkez karargâhlarında
görevli Genel İdare Hizmetleri sınıfına
mensup memurların bu tazminattan yararlandırılması
kabul edilmiş ve bu durum, uygulamada şu sorunlara
neden olmuştur;

a)Maliye Bakanlığınca yasaya ilave
edilen “Merkez Karargâhı” ifadesi nedeniyle
bu kapsama giren birliklerin tespitinde güçlüklerle
karşılaşılmış ve halen
merkezdeki bazı birlik ve karargâhlar bu kapsamın
dışında bırakılmıştır.

b)Kapsama giren birliklerdeki Genel İdare
Hizmetleri sınıfı dışındaki
sivil memurlar (705 personel) tazminattan istifade edememişlerdir.
Bu sorun, ancak 21 Aralık 1996 tarihinde yürürlüğe
giren 568 sayılı Kanun Hükmünde Kararname
ile çözümlenmiştir.

c)Taşradaki birlik ve kurumlara mensup 20 bin
civarındaki sivil memurun mağduriyetleri devam etmektedir.

6.Belirtilen sorunların çözümlenmesine
yönelik olarak, 28.11.1996 tarihli ve 4124 sayılı
Yetki Kanunu kapsamında, Maliye Bakanlığı
nezdinde gerekli girişimlerde bulunulmakta olup, konuya
ilişkin olarak bir kısım milletvekillerince
verilmiş bulunan Kanun tekliflerinin de halen Türkiye
Büyük Millet Meclisi ihtisas komisyonlarının
gündeminde bulunduğunu bilgilerine arz ederim.

  Turhan Tayan   Millî Savunma Bakanı



Eski Başbakan Tansu Çiller'in, 3628
sayılı Kanunun 11, 12, 13, 14 ve 15 inci maddelerine,
ayrıca Türk Ceza Kanununun 240 ıncı
maddesine göre cezalandırılması istemiyle
Yüce Diva-

na sevkine karar verilmesine ilişkin
önergelere verilen oyların sonucu:

Kabul edilmemiştir.


 Üye Sayısı : 549

 Kullanılan Oy : 534

 Kabul  : 262

 Ret : 271

 Çekimser : 1

 Mükerrer : -

 Geçersiz : -

 Oya Katılmayanlar : 15

 Açık Üyelik : 1

(Kabul Edenler)

ADANA

Uğur Aksöz

İmren Aykut

İbrahim Yavuz Bildik

M. Ali Bilici

Mehmet Büyükyılmaz

Erol Çevikçe

Tuncay Karaytuğ

Orhan Kavuncu

Mustafa Küpeli

Arif Sezer

ADIYAMAN

MahmutBozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AKSARAY

Sadi Somuncuoğlu

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Cemil Çiçek

Ali Dinçer

Mehmet Ekici

Eşref Erdem

Agah Oktay Güner

Halis Uluç Gürkan

Şaban Karataş

İrfan Köksalan

M. Seyfi Oktay

MehmetSağdıç

Önder Sav

Yücel Seçkiner

İlker Tuncay

Aydın Tümen

Hikmet Uluğbay

ANTALYA

Deniz Baykal

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

Sema Pişkinsüt

İsmet Sezgin

Yüksel Yalova

BALIKESİR

Safa Giray

Tamer Kanber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

Zeki Çakan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİLECİK

Şerif Çim

BİTLİS

Edip Safder Gaydalı

Kamran İnan

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

İlhan Kesici

Hayati Korkmaz

Feridun Pehlivan

Yahya Şimşek

Ertuğrul Yalçınbayır

İbrahim Yazıcı

ÇANAKKALE

Hikmet Aydın

Mustafa Cumhur Ersümer

AhmetKüçük

A. Hamdi Üçpınarlar

ÇANKIRI

Mete Bülgün

ÇORUM

Ali Haydar Şahin

DENİZLİ

Hilmi Develi

Adnan Keskin

Hasan Korkmazcan

DİYARBAKIR

Muzaffer Arslan

Sebgetullah Seydaoğlu

EDİRNE

Mustafa İlimen

Erdal Kesebir

ERZİNCAN

Mustafa Kul

Mustafa Yıldız

ERZURUM

Necati Güllülü

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Mehmet Batallı

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

Hüseyin Yayla

IĞDIR

AdilAşırım

ISPARTA

Erkan Mumcu

İÇEL

Oya Araslı

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

BülentAkarcalı

Ziya Aktaş

Ahat Andican

Refik Aras

Mehmet Aydın

Ali Coşkun

Nami Çağan

H. Hüsnü Doğan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Mehmet Tahir Köse

Emin Kul

Necdet Menzir

Mehmet Moğultay

Yusuf Namoğlu

Altan Öymen

Korkut Özal

Ali Talip Özdemir

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Sabri Ergül

Aydın Güven Gürkan

Birgen Keleş

Atilla Mutman

Metin Öney

Ahmet Piriştina

Rüşdü Saracoglu

Süha Tanık

Hakan Tartan

Zerrin Yeniceli

KAHRAMANMARAŞ

Esat Bütün

Ali Doğan

Ali Şahin

KARABÜK

Şinasi Altıner

Erol Karan

KARAMAN

Fikret Ünlü

KARS

Y. Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

İsmail Cem

Recep Kırış

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Abdullah Akarsu

Tevfik Diker

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Lale Aytaman

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ayhan Gürel

Yalçın Gürtan

Murat Karayalçın

Biltekin Özdemir

Adem Yıldız

SİİRT

Nizamettin Sevgili

SİNOP

Metin Bostancıoğlu

Yaşar Topçu

SIVAS

Mahmut Işık

Nevzat Yanmaz

Muhsin Yazıcıoğlu

ŞANLIURFA

Seyit Eyyüpoğlu

Eyyüp Cenap Gülpınar

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enis Sülün

TOKAT

Hanefi Çelik

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Yıldırım Aktürk

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

YOZGAT

Lütfullah Kayalar

İsmail Durak Ünlü

ZONGULDAK

VeyselAtasoy

Tahsin Boray Baycık

Hasan Gemici

Osman Mümtaz Soysal

(Reddedenler)

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan 

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

İlhan Aküzüm

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Ünal Erkan

Mehmet Gölhan

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Alaattin Sever Aydın

Musa Okçu

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Mehmet Altan Karapaşaoğlu

Cemal Külahlı

Ali Osman Sönmez

Turhan Tayan

ÇANAKKALE

Nevfel Şahin

ÇANKIRI

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Ferit Bora

M. Salim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Yakup Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barım

Hasan Belhan

Cihan Paçacı

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

Abdulilah Fırat

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

Ergun Özdemir

GÜMÜŞHANE

Lütfi Doğan

HAKKÂRİ 

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

Ali Uyar

IĞDIR

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Sedat Aloğlu

Tayyar Altıkulaç

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Cefi Jozef Kamhi

Hüseyin Kansu

Hayri Kozakçıoğlu

Göksal Küçükali

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

KIRIKKALE

Kemal Albayrak

Hacı Filiz

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Şevket Kazan

Osman Pepe

KONYA

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Metin Perli

MALATYA

Oğuzhan  Asiltürk

Yaşar Canbay

Fikret Karabekmez

M. Recai Kutan

MANİSA

Rıza Akçalı

Bülent Arınç

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SIVAS

Musa Demirci

Tahsin Irmak

Temel Karamollaoğlu

Abdüllatif Şener

ŞANLIURFA

Sedat Edip Bucak

Necmettin Cevheri

İbrahim Halil Çelik

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Fevzi İnceöz

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı

Abdullah Örnek

ZONGULDAK

Necmettin Aydın

Ömer Barutçu

(Çekimser)



MANİSA

Ayseli Göksoy



(Oya Katılmayanlar)

ANTALYA

Emre Gönensay

BARTIN

Köksal Toptan

BİNGÖL

Mahmut Sönmez

BURSA

Cavit Çağlar

ÇORUM

Hasan Çağlayan

İSTANBUL

Aydın Menderes

İZMİR

Şükrü Sina Gürel

Gencay Gürün

Mehmet Köstepen

Rıfat Serdaroğlu

KONYA

Mustafa Ünaldı

KÜTAHYA

Mustafa Kalemli (Başkan)

Mehmet Korkmaz

TEKİRDAĞ

Hasan Peker

TUNCELİ

Kamer Genç (Bşk. Vekili)

(Açık Üyelik)

 
KIRŞEHİR&n
bsp;1





TUTANAĞIN SONU






















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












