


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 17          YASAMA YILI : 1



T. B. M. M.

TUTANAK DERGİSİ

36 ncı Birleşim

17. 12. 1996  Salı


İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KAĞITLAR

III. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 1997 Malî Yılı Genel ve
Katma Bütçeli İdareler Bütçe Kanunu
Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu tasarıları (1/518; 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150)

A) MALİYE BAKANLIĞI

1.- Maliye Bakanlığı 1997 Malî
Yılı Bütçesi

2.- Maliye Bakanlığı 1994 Malî
Yılı Kesinhesabı

3.- Maliye Bakanlığı 1995 Malî
Yılı Kesinhesabı

B) GELİR BÜTÇESİ

2.- 1997 Malî Yılı Bütçe
Kanunu Tasarısı ve Plan ve Bütçe Komisyonu
Raporu (1/518) (S. Sayısı : 134)

3.- 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103)

4.- 1995 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151)

5.- Katma Bütçeli İdareler 1997
Malî Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135)

6.- 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S. Sayısı
: 102)

7.- 1995 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/493, 3/517) (S. Sayısı
: 150)

IV. - SORULAR VE CEVAPLAR

A) YAZILI SORULAR VE CEVAPLARI

1.- Gaziantep Milletvekili Mustafa R. Taşar'ın,
ahlâk dışı hizmetler nedeniyle turistik
beş yıldızlı otellerle, tatil köylerinin
kapatılacağı iddiasına ilişkin
Başbakandan sorusu ve Turizm Bakanı Bahattin Yücel'in
yazılı cevabı (7/1599) 

2.- Manisa Milletvekili Abdullah Akarsu'nun, belediyelere
yapılan yardımlara ilişkin Başbakandan
sorusu ve İçişleri Bakanı Meral Akşener'in
yazılı cevabı (7/1625)

3.- Balıkesir Milletvekili İ. Önder
Kırlı'nın, SSK'ya alınacak personel
için uygulanan başvuru şekline ve yapılacak
sınava ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1654)

4.- Sıvas Milletvekili Mahmut Işık'ın,
SSK'nın memuriyet sınavına ilişkin
Başbakandan sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1675)

5.- Diyarbakır Milletvekili Yakup Hatipoğlu'nun,
Diyarbakır'daki elektrik kesintilerine ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1687)









I.- GEÇEN TUTANAK ÖZETİ

TBMM Genel Kurulu saat 10.00'da açılarak
iki oturum yaptı.

1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarılarının (1/518, 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) görüşmelerine
devam olunarak;

Millî Eğitim Bakanlığı,

Yüksek Öğretim Kurulu,

50 Üniversite,

2 Yüksek Teknoloji Enstitüsü,

Galatasaray Eğitim-Öğretim Kurumu,

Kültür Bakanlığı,

1997 Malî Yılı bütçeleri
ile 1994 ve 1995 Malî yılları kesinhesapları
kabul edildi.

Programda yer alan kuruluşların bütçe
ve kesinhesaplarını görüşmek ve
1997 Malî Yılı Bütçe Kanunu Tasarılarıyla
1994 ve 1995 Malî Yılları Kesinhesap Kanunu
Tasarılarının oylanmamış maddelerini
oylamak için, 17 Aralık 1996 Salı günü
saat 10.00'da toplanmak üzere, birleşime 18.20'de son
verildi.


Uluç Gürkan

Başkanvekili

 Ahmet Dökülmez Kadir Bozkurt

 Kahramanmaraş Sinop

 Kâtip Üye Kâtip Üye

 Mustafa Baş Ali Günaydın

 İstanbul Konya

 Kâtip Üye Kâtip Üye




II.- GELEN KAĞITLAR

17.12.1996 SALI

Raporlar

1.- Türkiye Büyük Millet Meclisi Saymanlığının
Nisan, Mayıs ve Haziran 1996 Ayları Hesabına
Ait Türkiye Büyük Millet Meclisi Hesaplarını
İnceleme Komisyonu Raporu (5/11) (S. Sayısı
: 169) (Dağıtma tarihi : 17.12.1996) (GÜNDEME)

2.- Türkiye Büyük Millet Meclisi Saymanlığının
Temmuz, Ağustos ve Eylül 1996 Ayları Hesabına
Ait Türkiye Büyük Millet Meclisi Hesaplarını
İnceleme Komisyonu Raporu (5/12) (S. Sayısı
: 170) (Dağıtma tarihi : 17.12.1996) (GÜNDEME)





BİRİNCİ OTURUM

Açılma Saati : 10.00

17 Aralık 1996 Salı

BAŞKAN : Başkanvekili Kamer
GENÇ

KÂTİP ÜYELER : Kâzım
ÜSTÜNER (Burdur), Zeki ERGEZEN (Bitlis)




BAŞKAN - Türkiye Büyük Millet
Meclisinin 36 ncı Birleşimini açıyorum.



III. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1.- 1997 Malî Yılı Genel ve
Katma Bütçeli İdareler Bütçe Kanunu
Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu tasarıları (1/518; 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları:
134, 135, 103, 102, 151, 150) (1)

A) MALİYE BAKANLIĞI

1.- Maliye Bakanlığı 1997 Malî
Yılı Bütçesi

2.- Maliye Bakanlığı 1994 Malî
Yılı Kesinhesabı

3.- Maliye Bakanlığı 1995 Malî
Yılı Kesinhesabı

B) GELİR BÜTÇESİ

2.- 1997 Malî Yılı Bütçe
Kanunu Tasarısı ve Plan ve Bütçe Komisyonu
Raporu (1/518) (S. Sayısı : 134)

3.- 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103)

4.- 1995 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151)

5.- Katma Bütçeli İdareler
1997 Malî Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135)

6.- 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
Bütçe Komisyonu Raporu (1/283, 3/415) (S. Sayısı
: 102)

7.- 1995 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanunu Tasarısı ve Plan
Bütçe Komisyonu Raporu (1/493, 3/517) (S. Sayısı
:150)




(1) 134, 135, 103, 102, 151, 150, S. Sayılı
Basma yazılar 9.12.1996 tarihli 28 inci Birleşim
Tutanağına eklidir.

BAŞKAN - Sayın milletvekilleri, 1997
Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları üzerindeki görüşmelere
kaldığımız yerden devam ediyoruz.

Komisyon ve Hükümet yerlerini aldılar.

Şimdi, 14 üncü turda, gelir bütçesi
ve Maliye Bakanlığı bütçesi üzerinde
görüşmeler yapacağız.

Değerli milletvekilleri, bugün de aşağı
yukarı 17-18 milletvekili arkadaşımız
konuşacak; ayrıca, 100 küsur madde üzerinde
müzakere yapacağız. Bunun için, sayın
milletvekillerinden rica ediyorum... Herkes süresine riayet
edecek; hiç kimsenin süresini uzatmayacağım.
O bakımdan...

HASAN GÜLAY (Manisa) - Hiç uzatmayacak
mısınız?

BAŞKAN - Efendim, hiç uzatmayacağım.

100 küsur madde var; bir de, onun dışında,
konuşacak 17 arkadaşımız var. Arkadaşlarımız
çok güzel fikirler söylüyorlar; o fikirlerin
güzellerini başında söylesinler, ayrıntılarını
sona getirsinler, yarısı kalsın. 

ALİ DİNÇER (Ankara) - 1 dakika
dahi vermeyecek misiniz?!.

BAŞKAN - 1 dakika dahi vermeyeceğim.

EMİN KARAA (Kütahya) - Sayın Başkan,
vermiş olduğumuz sorular var; onlara, lütfen, teselsül
numarası verin. 

BAŞKAN - Efendim, o benim işim değil;
onları kâtip arkadaşlar sıraya koyuyorlar.

Şimdi, gelir bütçesiyle ilgili
2 nci maddeyi okutuyorum: 

Gelir Bütçesi

MADDE 2.- Genel Bütçenin gelirleri bağlı
(B) işaretli cetvelde gösterildiği üzere

(6 237 920 926 000 000) lira olarak tahmin edilmiştir.

BAŞKAN - Şimdi, ondördüncü
turda söz alan sayın milletvekillerinin isimlerini
okuyorum: 

Gruplar adına: DSP Grubu adına, Adana
Milletvekili Sayın Tuncay Karaytuğ, Antalya Milletvekili
Sayın Metin Şahin; Refah Partisi Grubu adına,
Balıkesir Milletvekili Sayın İsmail Özgün,
Yozgat Milletvekili Sayın İlyas Arslan, Tokat Milletvekili
Sayın Bekir Sobacı, Erzincan Milletvekili Sayın
Naci Terzi; CHP Grubu adına, İstanbul Milletvekili
Sayın Algan Hacaloğlu, İstanbul Milletvekili
Sayın Ali Topuz; ANAP Grubu adına, Yozgat Milletvekili
Sayın Lutfullah Kayalar, Manisa Milletvekili Sayın
Sümer Oral; DYP Grubu adına, Afyon Milletvekili Sayın
İsmet Attila.

Şahısları adına: lehinde,
Erzurum Milletvekili Necati Güllülü, Tekirdağ
Milletvekili Sayın Enis Sülün.

METİN ŞAHİN (Antalya) - Sayın
Başkan, Demokratik Sol Parti adına bir değişikliğimiz
var.

BAŞKAN - Siz sonra mı konuşmak
istiyorsunuz?

METİN ŞAHİN (Antalya) - Hayır.
Şöyle: Benim yerime Sayın Zekeriya Temizel konuşacaklar.


Teşekkür ederim. 

BAŞKAN - Peki, DSP Grubu adına Sayın
Zekeriya Temizel... 

DSP Grubu adına, Sayın Tuncay Karaytuğ;
buyurun efendim. (DSP sıralarından alkışlar)


20'şer dakika mı paylaştınız?

TUNCAY KARAYTUĞ (Adana) - 10 dakika kullanmak
istiyorum; uzarsa, Zekeriya Beyin süresinden konuşacağım.


BAŞKAN - Peki...

Süreniz 10 dakika; buyurun efendim. 

DSP GRUBU ADINA TUNCAY KARAYTUĞ (Adana) - Sayın
Başkan, sayın milletvekilleri, Maliye Bakanlığının
bütçesi üzerinde, Demokratik Sol Partinin görüşlerini
açıklamak üzere, Grubum adına söz
almış bulunuyorum. Sözlerime başlarken,
sizleri ve bizi televizyonları başında izleyen
yurttaşlarımızı saygıyla selamlıyorum.

Sayın milletvekilleri, aslında, Maliye
Bakanlığı bütçesi üzerinde
konuşmak, bütçenin tamamı üzerinde
konuşmaktan pek farklı değildir; çünkü,
bu bütçenin, hem hazırlanması hem de
uygulanmasının sorumluluğu Maliye Bakanlığındadır.
Maliye Bakanlığı bu sorumluluğu gereğince
yerine getirebilmiş midir; cumhuriyet tarihimizin en çok
açık veren bütçesinin denk bütçe
olarak bizzat Sayın Başbakan tarafından açıklanması,
Maliye Bakanlığının bu sorumluluğunu
gereğince yerine getiremediğinin en açık
kanıtıdır. Maliye Bakanlığı,
bu bütçeyi hazırlarken, samimiyet ve doğruluk
ilkelerine riayet etmemiş, giderlerini gerçeğin
çok çok altında göstererek gelirlerini
de abartarak denk bütçe savında olmuştur.
Bu savın geçerli olmadığını
sadece bizler değil, uluslararası kuruluşlar
da büyük bir tutarlılıkla ortaya koymuşlardır.
Gerçi, Sayın Başbakan da, bizzat, bazı
cümlelerinin arasında, bütçenin denk olmayacağını,
gelir hedeflerinin gerçekleştirilmemesi halinde ücret
kalemleri dışında kalan harcama kalemlerinde
yüzde 15 oranında kısıntı yapabileceğini
ifade etmektedir. İşte, bu ifade, bütçenin
denk olmadığını göstermeye de yetmektedir.
Üstelik, bu kısıntı, yatırım
harcamalarında yapılacaktır. Hiç değilse,
yatırım harcamalarında artış
var diye umut uyandıran bu bütçenin uyandırdığı
umut da ortadan kalkmış olacaktır. Halbuki,
1980'lerin başında, bütçenin yüzde
22'si yatırım harcamalarına aktarılırdı.
Bu oran 1995'te yüzde 5'lere düşmüş,
bunun sonucu olarak da, işsizlik çığ gibi
büyümüştür. 

Değerli milletvekilleri, hükümetlerin
hesap bilmezliğinin faturası sürekli olarak yatırım
harcamalarına kesilmemelidir. Türkiye, hem ekonomik
hem de sosyal sorunlarını çözecek yatırımlarını
ne pahasına olursa olsun gerçekleştirmelidir.
Gerekiyorsa, devlet, bu tür verimli yatırımlar
için borçlanmaktan da korkmamalıdır.
Verimli alanlarda kullanıldığı sürece,
devlet borcu, bütçelerde korkulacak bir unsur değildir.
O nedenle, keşke, denk bütçe diye bir hayale
sarılıp da ısrar edeceğinize, samimî
ve gerçekçi bir bütçe yapsaydınız
da, gerekirse borçlanmaktan da korkmasaydınız.

Aslında, denk olmayan bu bütçe,
sadece yatırımları tehdit etmemekte, özellikle
ortadireği ve Türkiye ekonomisinin belkemiği olan
KOBİ'leri de tehdit etmektedir. Hükümet, denk
olarak ilan ettiği bu bütçeye borç bulabilmek
için bedelsiz ithalat yolunu açmış,
bu yetmiyormuş gibi, üçüncü dünya
ülkelerinden otomotiv aramalı ithalatında Gümrük
Vergisi indirimi kapısını da aralamıştır.
Gümrük Birliği çerçevesinde, zaten,
Avrupa'dan gelecek olan bu tür parçalar, gümrük
korumasının dışındaydı.
Şimdi, üçüncü dünya ülkelerine
de, yani, ortak gümrük tarifelerimizin dışında
kalanlara da bu olanak açıldığı
zaman, artık, otomotiv sanayiine değil, otomotiv sanayiine
aramalı üreten KOBİ'lere de son darbeyi indirmiş
olacaksınız. 1996'yı KOBİ yılı
ilan edip bu darbeyi vuranlar, bu konuya bir açıklık
getirir sanırım. 

Değerli milletvekilleri, Türkiyemiz, temiz
toplum tartışmalarını yoğun bir
biçimde yaşıyor. Temiz toplum yolunda atılacak
en önemli adımlardan bir tanesi de, diğerlerinin
yanında, kayıt dışı ekonomiyi
kayıt içine alacak önlemlerin süratle
uygulamaya konulmasıdır. Ancak, bugüne kadar
alınmakta olan önlemlerin sergilediği görünüm,
kayıt dışını süratle kayıt
altına almaktan ziyade, kayıtdışı
faaliyetleri ödüllendiren nitelikte görünüyor.
Bu nedenle, temiz toplum, temiz siyaset yönünde atacağımız
adımları atmadığımız takdirde,
kayıtsız ekonomi ve onun yarattığı
kirli ilişkiler, toplumu, bütün beklentilerini
allak bullak edecek noktaya doğru götürecektir.

Değerli arkadaşlar, Maliye Bakanlığı
bütçesi görüşülürken Maliye
Bakanlığı transfer ödeneklerine değinmemek,
bir eksiklik olur. Özellikle yerel yönetimlere yapılan
transferlerde partizanlık ve yanlı davranışların
ulaştığı boyutlar, bizi, bu konuda dikkat
çekmeye zorlamaktadır. 1995 yılı Sayıştay
genel uygunluk bildirimine göre, Maliye Bakanlığından
belediyelere yapılan proje tahsisli transferlerin tutarı
1,4 trilyon lira olmuş; bu 1,4 trilyon liranın 470
milyar lirası ise, Afyon Belediyesine gönderilmiş;
bunun yanında, aynı sorunlara ve aynı potansiyele
sahip Tokat Belediyesine yapılan transfer ise, 150 milyon
lirada kalmıştır. Yine, aynı yıl,
kentleşme sorunlarının çözümüne
ilişkin, en çok göç alan ve çarpık
kentleşme sorunu yaşayan Adana Belediyesine 25 milyar
lira yardım yapılırken, Afyon Belediyesine
yapılan yardım miktarı 110 milyar 600 milyon
liradır. 

Refah Partisi, İktidar ortağı olduktan
sonra, Koalisyon Protokolünden dolayı, söylemleriyle
tam bir çelişki içerisine düşünce
“siz bizi Hükümette değil, asıl, yerel
yönetimlerde değerlendirin; bakın, biz, asıl
oralarda İktidarız” demeye başlamıştır.


Hani, acaba diyorum, Refah Partisi, Maliye Bakanlığını
kullanarak, özellikle Ankara ve İstanbul Belediyelerine
bunun için mi sınırsız kaynaklar aktarıyor?!.
Değerli milletvekilleri, bunu, hakkaniyet ve tarafsızlıkla
açıklamak mümkün müdür? Bu arada,
Maliye Bakanlığı, bütçe hazırlığı
konusundaki işlevlerini yerine getirebilmekte midir? 

Maliye Bakanlığının, kamu
mallarının yönetimi ve değerlendirilmesi
gibi çok önemli bir işlevi daha vardır.
Bu işlevin, bugüne kadar, hakkıyla yerine getirildiğini
söylemek güçtür; ancak, bu Hükümet,
bu işlevi, tüm kamu mallarını paraya
tahvil ederek yerine getirmeye çalışmaktadır.
Kamunun taşınmaz malları, bu Hükümetin
gözünde, sanki, büyük bir kâğıt
paradır. Halbuki, kamu taşınmaz malları,
bu ülke yurttaşlarının “ben, bu
ülkeye mensubum” ya da “bu ülke benim”
demelerine neden olacak ve tüm nesillerin ortak olarak kullanabileceği
alanları da kapsamaktadır. Bu alanlar, hiçbir
zaman paraya tahvil edilemez. Yeşil alan olarak, okul alanı
olarak, hastane alanı olarak, bugün gereksinme olmasa
bile gelecekte gereksinme olacağı varsayılarak
korunmalıdır. Düzgün bir planlamadan sonra
bu alanlar ayrılmalı, kalan kısımların
satılarak değerlendirilmesi düşünülmelidir.


Konu buraya gelmişken,  şunu da Sayın
Bakanın dikkatine sunmak istiyorum: Kamu görevlilerine
normal bir ücret verilerek, aynî ödemeden vazgeçilmesi
gerekliliğini kabul ediyoruz; ancak, personelle ilgili gerekli
düzenlemeler yapılmadan, bu insanların elinden
aynî ödemeleri, yani lojmanlarını, kamplarını
almak, bu insanları ne yapacağını bilemez
bir konuma sokacaktır.

BAŞKAN - Sayın Karaytuğ, 2 dakikanız
var efendim.

TUNCAY KARAYTUĞ (Devamla) - Bu ise, insanların
devlet eliyle bazı gayrimeşru işlere bulaşmasına
neden olacaktır. Allahtan, Anayasa Mahkemesi, şimdilik,
bunun önüne geçti. Umuyoruz ki, siz de, yeniden
bu tür hatalara girmezsiniz.

Değerli milletvekilleri, Maliye Bakanlığı
bütçesi görüşülürken, tüm
yurttaşlarımız, gözünü kulağını
Türkiye Büyük Millet Meclisinden çıkacak
olan memur maaş katsayısına diker. Hükümet,
bütçe yasa tasarısında, memur maaşlarında
birinci yarı yıl için yüzde 30 artış
sağlayacak bir düzenleme getirdi. Personel yedek ödeneğine
konulan miktarlarla birlikte, memurlara verilebilecek artışın,
yılın tamamı için yüzde 60'ı
geçemeyeceği anlaşılmaktadır. Halbuki,
tüm hesaplar, 1996 yılı enflasyonunun yüzde
90'lara yaklaştığını, 1997 yılında
da yüzde 85'in altına inmeyeceğini göstermektedir.
Kamu çalışanları, bu enflasyon rakamları
karşısında, zaten, 1996 yılından
alacaklıdır. Bu durumda, 1997 yılında
da ücretlerinde reel olarak azalma ve kayıp olacaktır.


Ayrıca, son yıllardaki maaş düzenlemeleri,
tüm çalışanlara aynı oranda artış
yapılmak suretiyle gerçekleştirilmekte; böylece,
üst derecelerdeki kamu çalışanlarının
maaşları biraz olsun anlamlı bir seviyeye
ulaşırken, alt derecelerdeki kamu çalışanları
için ise, maaş artışı çok
anlamsız bir seviyede kalmaktadır.

BAŞKAN - Sayın Karaytuğ, arkadaşınızın
kaç dakikasını kullanacaksınız?

HASAN HÜSAMETTİN ÖZKAN (İstanbul)
- Bitirene kadar kullansın Sayın Başkan.

TUNCAY KARAYTUĞ (Devamla) - Ben, bitirinceye
kadar süre talep ediyorum Sayın Başkan.

BAŞKAN - O zaman 5 dakika versem yeter mi?

TUNCAY KARAYTUĞ (Devamla) - 3 dakika talep ediyorum
Sayın Başkan.

BAŞKAN - 3 dakika veriyorum, ondan sonra uzatmıyorum.

Buyurun.

TUNCAY KARAYTUĞ (Devamla) - Örneğin,
70 milyon lira ücret alan bir üst düzey kamu görevlisinin
maaşındaki yüzde 30'luk artış,
21 milyon lira getirirken, 20 milyon lira maaş alan bir
kamu görevlisine de, sadece 6 milyon liralık bir artış
sağlamaktadır. Yoksulluk sınırının
altında gelir elde eden bir kişinin bu maaş
artışını uygun kabul etmesi, hepinizin
de kabul edebileceği gibi olanaksızdır. 

İşte, bu nedenle, Demokratik Sol Parti,
Plan ve Bütçe Komisyonunda, düşük
derecedeki kamu görevlilerine kabul edilebilir bir artış
sağlamak için bir önerge vermiş ve taban
aylığı katsayısının yüzde
70 oranında artırılmasını önermiştir.
Biz, bu önergemizi, bugün, Genel Kurula da sunacağız;
üstelik, kaynağını da gösterecek,
gider artırıcı nitelikte olmamasını
sağlayacağız. Umuyoruz ki, Türkiye Büyük
Millet Meclisi, Demokratik Sol Partinin bu duyarlılığına
katılır ve düşük derecedeki yüzbinlerce
kamu çalışanının rahat bir nefes
almasına olanak tanır. 

Demokratik Sol Parti olarak, bizim amacımız,
kamu çalışanlarının, ücretlerini
toplusözleşmelerle belirleyebilecekleri sendikal haklara
kavuşmalarını sağlamaktır. 

Bu arada, kendi hazırladığı
bütçeye, iktidar partilerinden kaç kişinin
katıldığını ve bu bütçeye
ne kadar inandıklarını göstermek için,
sayın milletvekillerinin sayısını
söylemek istiyorum: İktidar partilerinin milletvekili
sayısı toplam 20'yi bulmuyor. Halkımız
bunu da değerlendirecektir diyorum.

Kamu çalışanlarının
bu haklara kavuşacağı umuduyla, Maliye Bakanlığı
bütçesinin ülkeye yararlı olmasını
diler, hepinizi, saygıyla selamlarım. (DSP ve CHP
sıralarından alkışlar)

BAŞKAN - Teşekkür ederim Sayın
Karaytuğ.

DSP Grubu adına, ikinci konuşmayı
yapmak üzere, Sayın Zekeriya Temizel; buyurun efendim.
(DSP sıralarından alkışlar) 

Sayın Temizel, konuşma süreniz
27 dakikadır efendim.

 DSP GRUBU ADINA ZEKERİYA TEMİZEL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
1997 malî yılı gelir bütçesi üzerinde,
Demokratik Sol Parti Grubu adına görüşlerimizi
bildirmek üzere söz almış bulunuyorum.
Sözlerime başlarken, sizlere ve bizi izleyen tüm
yurttaşlarımıza, Demokratik Sol Parti Grubu
adına, saygılar sunuyorum. 

Değerli arkadaşlar, yaklaşık
on gündür 1997 Malî Yılı Bütçe
Kanunu Tasarısının gider yönünü,
yani, harcamalarını konuşuyoruz. Bu konuşmalarımızda,
bütçenin bu harcama yapısıyla topluma
yeterli ve kaliteli hizmet sunulamayacağını,
toplumun çok daha iyi hizmetlere layık olduğunu,
ülke kaynaklarının hakça ve bilinçli
kullanımıyla hizmet kalite ve düzeyinin çok
daha artırılabileceğini anlatmaya çalışıyoruz.
Anlatılanlar, Hükümetin tavrında bir değişiklik
sağlar mı; onu da zannetmiyoruz; ama, Türk Ulusu,
sahip olduğu kumaştan kendisine giydirilmeye çalışılan
elbiseden çok daha iyi bir elbise dikilebileceğini
artık görüyor. Zorla içine sokulmaya çalışıldığı
elbisenin dikişlerininin bile doğru dürüst
olmadığını, daha giymeden elbisenin dağılacağını
biliyor. Kısacası, bu devlet yönetimi ve anlayışıyla,
bu Hükümetten daha fazla bir şey beklemenin gereğine
de artık inanmıyor. 

Değerli milletvekilleri, harcama yönü
ülke gereksinmelerine ve sorunlarına yanıt
vermeyen bu bütçenin, gelir yönünün
de aslında pek bir farkı yok.1997 Malî Yılı
 Bütçe Kanunu Tasarısının 1 inci
maddesine 6,2 katrilyon lira gider, gelir kısmına
da 6,2 katrilyon lira gelir rakamı yazılmak suretiyle
bu bütçe denkleştirilmiş. Hatta, Sayın
Başbakan, bütçe kanunu tasarısının
geneli üzerinde yapılan konuşmaları yanıtlarken,
bütçenin denk bütçe olduğunu birkaç
kez belirttikten sonra “bu bütçenin denkliğini
Maliye Bakanımız, Plan ve Bütçe Komisyonunda
kuruşu kuruşuna kaç defa ispat etti. Komisyonun
ilk başlangıcında hep bütçenin
denkliği konuşuluyordu; ama, müzakerelerin sonunda
kimse bütçenin denkliğine itiraz edemez hale geldi”
dediler. 

Değerli arkadaşlar, biz, bütçenin
ilk gününde de, son gününde de bütçenin
denk olmayacağını “denk bütçe”
diyenlerin samimi olmadıklarını, hem söyleyerek
hem de örnekleriyle kanıtladık. Aslında,
bütçenin denk olmadığını
kanıtlamak için bizim pek fazla çaba harcamamıza
da gerek kalmadı. Hükümete mensup partilerin
milletvekilleri, verdikleri önergelerle -kabul edilenler
ve reddedilenler dahil- bütçenin denk olmayacağını
zaten ortaya koydular. Sadece bütçe yasa tasarısının
30 uncu maddesinin birinci fıkrasıyla, Anayasaya
aykırı bir şekilde, hazineden sorumlu bakana,
bütçe ödeneklerinin 1/3'ü oranında,
yani 2 katrilyon lira borçlanma yetkisinin verilmesi, bu
bütçenin denk olmadığının
en açık kanıtıdır. (DSP sıralarından
alkışlar) Kaldı ki, biz, bu denk bütçe
konusundaki iddialarımızı sözde de bırakmadık;
neden denk olmayacağını -hem giderlerin kısılması
hem de gelirlerin aşırı olarak abartılması
suretiyle, ne şekilde olduğunu- örnekleriyle ortaya
koyduk; sadece borç faizleri nedeniyle 800 trilyon lira
açık verdiğini kanıtladık; zaman
kalırsa bugün de kanıtlayacağız,
yarın da kanıtlayacağız.

Sayın Başkan, sayın milletvekilleri;
inandırıcılığını
kaybedecek derecede azalmış, samimiyetten uzak bu
giderler, bütçede nasıl karşılanacak?
Doğal olarak, bizi izleyenlerin tümü, bu soruya
yanıt olarak “kaynak paketleriyle gerekli kaynak yaratıldı
ya, neden kaynak arıyorsunuz” sorusunu sorabilirler.
Onun için, ben de, gelir bütçesinin kalemlerine
geçmeden önce, kaynak paketleriyle ilgili kısa
bir değerlendirme yapmak istiyorum.

Sayın Başbakan üçüncü
kaynak paketini açıklarken, “kaynak” kavramına
nihayet bir açıklık getirdi; kaynağın,
kamu geliri anlamında kullanılmadığını,
bunun imkân ve gelir olarak iki grup içerisinde değerlendirileceğini,
bazılarının gelir, bazılarının
da imkân olduğunu söyledi. Gelirin kamu finansmanında
nasıl kullanılabileceği anlaşılabilmektedir
ve bilinmektedir; ancak, imkânların ne şekilde
değerlendirileceği konusu, pek açık bir
konu değildir. Bu konuyu açıklığa
kavuşturmak için, kaynak paketlerindeki örneklere
bakmak gerek değerli arkadaşlar. 

Devlet tarafından özendirilmek suretiyle,
kamu kâğıtlarına dövizlerin yatırılmasının
sağlanması, bankaların yurtdışındaki
döviz varlıklarının bu özendirmeyle
kamu kağıtlarına çekilmesi, bu imkânlardan
birisi olarak konulmuştur; üstelik de bu olay, iki
tebliğ değişikliğiyle sağlanmıştır.
İki tebliğ değişikliğiyle yaratılan
ve milyarlarca dolar olduğu iddia edilen bu kaynak, aslında,
Hükümetin bir kanadı açısından,
gerçekten övünülemeyecek, kısacası,
utanılacak bir durumdur; çünkü, eğer
böyle bir kaynak iki tebliğ değişikliğiyle
yaratılabiliyorsa, ekonominin 1991'lerde -hatta 1993'te-
krize sürüklenirken, o zaman başbakanlık
yapan şu andaki Başbakan Yardımcısı
ekonomi profesörünün bunu düşünmemesini
anlamak mümkün değildir. Eğer bu olay, o zaman
doğru değil ise, bugün de, bu başarıya
Hükümetin bir kanadının katılma
olanağı veya katılma hakkı olamaz. 

Değerli arkadaşlar, bu durum karşısında
aklımıza gelen tek şey, bu tür kararlar
veya tedbirler alırken, aslında, ekonomik sonuçlarının
pek iyi değerlendirilmediğidir. Topluma açıkça
söylemekten kaçınılan gerçek
şudur: Hükümet, maliyeti ne olursa olsun, kamu
bankalarına çektiği dövizlerle oluşturduğu
fonlara, borçlanmak suretiyle el koymaktadır ve
Hükümet, bunca çaba, bunca tantanayla, devletin
borç yapısının değiştirilmesinden
başka bir şey yapmamaktadır. Kısacası,
Türk Lirası borçlarımız dövize
çevrilmeye çalışılmaktadır.


Borç alacağı fonları oluşturmak
için de, hiçbir fedakârlıktan kaçınılmamaktadır.
Örneğin; bedelsiz otomobil olayında olduğu
gibi, otomobil sektörü feda edilmekte, üçüncü
kaynak paketinde olduğu gibi, zaten çökmekte olan
sosyal güvenlik sistemine bir darbe daha indirilmektedir.
Kısacası, Türkiye'nin ekonomik ve sosyal hangi
değerleri varsa, satışa hazır görülmekte,
borç alacağı döviz fonunu yaratmak için,
her türlü yolu denemekte, ekonomiye verilecek zararlar
da umursanmamaktadır. 

Nitekim, Türkiye Odalar ve Borsalar Birliği
Yönetim Kurulunun, bedelsiz ithalat uygulamasının
zararlarını anlatmak için Başbakanlığa
yaptığı ziyaret sırasında, Sayın
Başbakan “yüzde 10 faizle bana 2 milyar mark kredi
bulun, ben de bedelsiz ithalat olayını kaldırırım”
diyebilmiştir. Bu, bu olayın en açık
kanıtıdır, başka bir delil göstermeye
de gerek yoktur diye düşünüyoruz.

Değerli arkadaşlar, Türk Lirası
borçlarının döviz cinsinden borca çevrilmesinin
sonucu ne olur? Hemen belirtelim ki, borçlarımızda
reel olarak herhangi bir değişiklik zaten olmuyor; ancak,
Türkiye gibi sürekli enflasyon yaşayan, hatta,
kriz riski taşıyan bir ülkenin dövizle
borçlanması demek, devletin gelecekte dövizzede
olması tehlikesini sürekli gündemde tutar. İşte,
tehlike buradadır. Enflasyonun kontrol edilememesi halinde,
devletin döviz cinsi borçlarının altından
kalkamaması tehlikesi önümüzde durmaktadır.

Değerli arkadaşlar, kaynak paketlerinin
en önemli kalemlerinden birisi olarak da, kamutek hesabının
oluşturulması sunulmuştur. Açık
söylemek gerekirse, Demokratik Sol Parti olarak, biz, en
olumlu bu önleme bakmıştık; ancak, bu
hesabın, bir hazine hesabı olarak kullanılmaması
ve denetim amaçlı kullanılması koşuluyla
bunun uygun olacağını söylemiştik;
ancak, son gördüğümüz olaylar, son açıklamalar,
bunun, artık, bir hazine hesabı gibi, kullanılacağı
kısacası, Hazinenin, kendi kasası gibi bunu
kullanacağı anlamını vermektedir.

Bizim burada yadırgadımız olay
şu: Kamutek hesabı kapsamına alınan
kamu iktisadî teşebbüslerinin veya diğer
kurumların paraları, zaten, belirli yerlerde duruyordu;
varsayalım ki, İş Bankasında duruyordu.
Herhangi bir kamu iktisadî teşebbüsünün
İş Bankasında bulunan parasını
Ziraat Bankasına yatırmakla nasıl kaynak
yaratıyorsunuz? Hem de bu kaynak 5,1 milyar dolar olarak
ifade ediliyor. Eğer, bu hesabın denetim amacıyla
kullanılacağını... Dolayısıyla,
kurumlar kendi varlıklarını saklarken ya
da değişik amaçlı değerlendirirken,
devlet, “yine aynı kurumların bazı gereksinimlerini
karşılamak için yüksek faizlerle borçlanmasını
önleyeceğiz; dolayısıyla, bu faiz ödemeleri
nedeniyle bu kadar tasarruf sağlayacağız”
derse, bunu herkes anlayabilir; ama, bu kaynağın tutarı,
hiçbir zaman, böyle, 5,1 milyar dolar olmaz. Halbuki,
Sayın Başbakan, bir bankadaki parayı alıp
başka bir bankaya aktarmak suretiyle “510 trilyon lirayı
tek hesapta topladık; 5,1 milyar dolar kaynak yarattık”
diyebilmiştir. Böyle bir kaynağın yaratılması
olası da değildir, inandırıcı
da değildir. 

Aynı mantıkla yaratıldığı
iddia edilen bir diğer kaynak da, vergi tahsilatının
hızlandırılması için erken
ödemeyi teşvik uygulamasından sağlandığı
ileri sürülen kaynaktır. Bu uygulamayla, 7 trilyon
liralık tahsilat yapıldığı, 90
milyar lira indirim sağlandığı ve 70 milyon
dolar kaynak yaratıldığı açıklandı.

Değerli arkadaşlar, bu tahsilat, vadesi
geldiği zaman zaten yapılacaktı; yani, bütçeye
gelir olarak girecekti. Burada, tahsilatı erken yaparak,
hazine, borçlanmaktan kurtuldu ve bir miktar faiz ödemedi;
böylece, kaynak yaratıldı denilse, bunu da
anlarız; ama, faiz ödemedi, bu arada, kendisi indirim
yaptı. Dolayısıyla, kaynak hesabını
yaparken, ödenmeyen faiz ile ödenen primin de birbirinden
mahsup edilmesi gerekirdi. Bunlar birbirinden mahsup edildiği
zaman, görülecektir ki, yaratılan bir kuruş,
bir metelik bile kaynak yoktur ortalıkta; dolayısıyla,
5,1 milyar dolarlık kaynak gibi, 70 milyon dolarlık
kaynak da hayalîdir. 

Değerli arkadaşlar, kaynak paketinin bütün
kalemlerini burada değerlendirmeye kalkarsam, zannediyorum,
sürem yetmeyecek. O nedenle, konuyu burada kesiyor ve bu
bütçe yasasındaki gelir kalemlerinin değerlendirmesine
geçmek istiyorum. 

1997 yılı gelir bütçesinin
en çarpıcı kalemi, kuşkusuz, vergidışı
normal gelirlerdir. Bir önceki yıla göre yüzde
2 300 -rakam hatası yapmıyorum yüzde 2 300-
yüzde 1 300 oranlarında artışlar öngörülerek,
vergidışı normal gelirler, 1 katrilyon 445
trilyon lira olarak tahmin edilmiştir. Bu gelirlerin içerisinde,
nasıl sağlanacağı belli olmayan, 135 trilyon
lira, yurtdışı hizmetler karşılığı
sağlanacak gelir; 115 trilyon lira, lojman ve sosyal tesisler
satış geliri; 200 trilyon lira, yarım kalmış
elektrik santrallarının satış geliri;
75 trilyon lira, hazine arsa ve arazilerinin satış
geliri; 50 trilyon lira, KİT arsa ve arazilerinin satış
gelirleri...

Değerli arkadaşlar, sanki, gelir bütçesi
değil, bir emlak komisyoncusunun ilanı. (DSP sıralarından
alkışlar)

Bu rakamlara bakılınca akla gelen tek
şey, devletin, tüm umudunu kamuya ait taşınmaz
malların satışına bağladığıdır;
ancak, hepinizin bildiği gibi, biraz önce arkadaşımın
da belirttiği gibi, Anayasa Mahkemesi, kamu taşınmaz
mallarının satışıyla ilgili
düzenlemeyi değiştirdi. Dolayısıyla,
devlet patrimuan gelirlerindeki yüzde 1 300 dolayındaki
artış da hayal oldu. 

Biz, bunu, gözümüz aydın olsun
diye söylemiyoruz değerli arkadaşlar. Biz, bu uyarıyı,
bu yasa burada konuşulurken de yaptık. Eğer sizin
amacınız kamu mallarının değişik
ekonomik şekillerde değerlendirilmesini sağlamaksa,
bunu yapmanın yolu, 1 inci maddede “bu kanunun amacı,
kamu mallarını satmaktır” 2 nci maddede
de “bütün yetkilerin hepsi Bakanlar Kurulundadır”
demek değildir dedik, bunu Anayasa Mahkemesine götürürsek,
bozar dedik, eğer bunu yapmak istiyorsanız, sorun neredeyse
onları çözelim dedik, dinlemediniz; ama, bu
şekilde yasadışı yollarla herhangi bir
yere varılamayacağını, hele bunlara güvenerek
denk bütçe hayallerinin kurulamayacağını,
birazcık acı da olsa, anlamış oldunuz.


Değerli milletvekilleri, bu durumda, bütçenin
umudu, 4,3 katrilyon liralık vergi gelirlerinin tahsilatına
kaldı. Sayın Başbakan da, zaten “bütçede
diğer gelir kalemlerini konuşmaya gerek yok, 1996 yılı
bütçesinin normal gelirleri yüzde 103 artmıştır,
biz 1997 bütçesinde yüzde 98'lik artış
öngördük” dediler.

Özellikle şunu belirtelim; 1997 yılı
bütçesi hazırlanırken, 1997 programında
öngörülen makro ekonomik büyüklükler,
yani yüzde 4 büyüme hızı, yüzde
65 gayri safî millî hâsıla deflatörü,
yüzde 57,7 toptan eşya fiyatları endeksi şeklindeki
veriler doğru ise, bu bütçenin gelirleri yüzde
98 artamaz, mümkün değil. Eğer bu bütçenin
gelirleri yüzde 98 artacaksa, bu takdirde de verdiğiniz
makroekonomik göstergeler yanlıştır;
yani, biri doğruysa biri yanlıştır, diğeri
doğruysa bunun gerçekleşmesi mümkün
değildir. Bu nedenle, bu gelir hedefinin bu ekonomik göstergelerle
tutma olasılığı kesinlikle yoktur ve
bu rakam gerçekçi değildir. Kaldı ki,
bu yıl, bütçe gelirlerinin gayri safî
millî hâsılaya oranı 7 puan birden artacak.


Değerli arkadaşlar, büyük bir
kısmınız kamu yönetiminden, devlet yönetiminden
geldiniz; diğer arkadaşlarımız da ekonominin
içerisinden geldiler. Bir yıl içerisinde
gayri safî millî hâsılanın yüzde
7'si oranındaki bir rakamı, genel bütçe
gelirlerinin içerisine aldığınız
takdirde, ekonominin dengeleri altüst olur, neyle karşılaşacağınızı
da kesin olarak bilemezsiniz. Zaten böyle bir rakam gerçekleşmez.
Bu, bu rakamın, gelir bütçesinin gerçekleşmeyeceğinin
diğer bir kanıtıdır. 

Şimdi, gelelim, bu yüzde 98 artış
sağlanırsa -olmaz ya, varsayalım ki oldu- bunun
yükü kimin üzerinedir; bu bütçeyle,
siz, aslında kimlere ne getiriyorsunuz? Bir önceki
yıla göre artması öngörülen
-yüzde 111 artıyor üstelik de- Gelir Vergisinin
yüzde 50'si ücretliler tarafından ödeniyor.
Geçtiğimiz yıllarda yüzde 54, yüzde
56'lara kadar yükseliyordu ama, şu anda yüzde
50'ler dolayında. Yani, 1997 yılında tahsil
etmeyi öngördüğünüz 1,4 katrilyon
liralık Gelir Vergisinin 700 trilyon lirasını
ücretliler ödeyecek. 

Değerli arkadaşlar, bu Hükümet
“maaş ve ücretlilerin gelirlerinde artış
sağlıyoruz” diye, sürekli övünmekte,
asgarî ücretin de yüzde 100'ün üzerinde
artırılmasını çalışanlara
müjde olarak vermektedir. Doğrudur; asgarî ücret
8 milyon 460 bin liradan 17 milyon 10 bin liraya yükselmiştir.
Aslında, asgarî. ücretin işverene maliyeti
de 17 milyon değil, 21 milyon liradır. Peki, bu 21
milyon liradan işçinin eline ne kadar geçmektedir;
9 milyon 800 bin lira; evet, 9 milyon 800 bin lira. Geriye kalan
nerede; geriye kalan, işte o övündüğünüz
vergi gelirleri tarafından yutulmuştur. 

Kaşıkla verilen kepçeyle geri
alınmış. Bundan da, hem ücretleri artırıyoruz
hem de vergi gelirlerini artırıyoruz diye, çift
taraflı övünç payı çıkarılmıştır.
Bununla mı övünüyorsunuz değerli arkadaşlar?!
Övündüğünüz şey, asgarî
ücretlinin gelirinin yarısından fazlasına
el koymak mı?! Eğer bunda övünülecek
bir şey varsa, bizim de söyleyecek bir şeyimiz
yok.

Yıllardır, asgarî ücretin
vergidışı bırakılacağı,
böylece, ücretlilerin vergi yükü altında
ezilmemesi gerektiği savunuldu. İşte fırsat.
Üstelik, bunun için de, bir vergi yasası, bir
vergi düzenlemesi yapmanıza gerek yok; çünkü,
Gelir Vergisi Yasasının 31 inci maddesinde, Bakanlar
Kuruluna, özel indirim tutarlarını asgarî
ücret tutarına kadar artırma yetkisi tanınmaktadır.
Böylece, asgarî ücret, bir Bakanlar Kurulu kararıyla
vergidışı bırakılabilmektedir.
Eğer asgarî ücret vergidışı
tutulsaydı, asgarî ücretle çalışan
bir işçinin eline topu topu 13 milyon lira geçecek
idi. Bu da, zaten, bir ailenin geçinmesi için yeterli
bir rakam olmazdı; ama, hiç değilse, 13 milyon
lira kazanan bir işçiden 3 milyon 200 bin lira vergi
kesmemiş olurdunuz. Ama, bu yapılmaz; eğer yapılırsa,
biraz önce belirttiğim gibi, vergi gelirlerini artırdık
diye övünme olanağınız ortadan kalkar.


Asgarî ücretin vergidışı
bırakılmasının bütçeye
maliyeti ne olur; kaba bir hesaplamayla, 144 trilyon lira oluyor
değerli arkadaşlar, 150 trilyon lira diyelim buna. Sözlerimin
bu noktasında, bu Mecliste bulunan birçok arkadaşımıza
çok tanıdık gelecek bir cümle söylemek
istiyorum: Rantiyecilere 1,8 katrilyon lira borç faizi
ödenen bu bütçeden, milyonlarca çalışana
144 trilyon liranın çok görülmesi hangi
adalet anlayışıyla bağdaştırılabilir?!.
(DSP sıralarından alkışlar) 

Değerli arkadaşlar, Gelir Vergisinin yüzde
25'ini de, beyannameli mükellefler beyan esasına göre
ödemektedirler; yani, 1997 yılında, 300-350
trilyon lira tutarında bir Gelir Vergisi, beyannameli mükellef
tarafından ödenecek. Ancak değerli arkadaşlar,
bu Mecliste, kimse, beyan edilen gelirlerle gerçek gelir
arasında bir tutarlılık olduğunu söyleyebilir
mi; söyleyemez; çünkü, bizim sistemimizin
adı her ne kadar beyan esası olsa da, gerçek
gelirlerin beyanı esasına değil, salma esasına
dayanır.

Gelir Vergisi mükelleflerinin neredeyse yüzde
90'ı, hayat standardı esasına göre vergilendirilir;
yani, devlet, vergi mükellefine, sen potansiyel vergi kaçakçısısın;
bu nedenle, ben, senin defterlerinde oluşan kazancına
inanmıyorum, güvenmiyorum ve benim, asgarî ücretin
katları olarak belirlediğim hayat standardı
üzerinden vergi ödeyeceksin, demektedir.

Değerli arkadaşlar, bu, yetmemekte, ayrıca,
aynı kişilerden bir yıl önce ödediği
verginin yüzde 50'si kadar da geçici vergi alınmaktadır.
1997 yılının mart ayında, 1996 yılı
kazançları için devlet tarafından
uygun görülen vergi matrahları ne kadar olmuştur
biliyor musunuz; normal yörelerde birinci sınıf
tacirler için, 664 milyon lira; büyükşehir
belediye sınırları içerisinde, 830
milyon lira; işletme hesabına göre defter tutan
mükelleflerde de, 385 milyon lira veya 481 milyon lira.

Değerli arkadaşlar, bu, ne anlama gelmektedir
biliyor musunuz; bu, 1997 yılında, Ümraniye'de,
Samandıra'da, Mamak'ta, bilemediniz, büyükşehir
olarak, şu anda oturduğunuz yerlerin ta kenar semtlerinde
bile, mütevazı bir bakkal, 170 milyon lira civarında
Gelir Vergisi ödeyecek demektir; daha henüz ödemeye
başlamadılar; sesleri çıkmadı.
Bu dükkân sahibi, ayrıca, dükkân
kirası, elektrik parası ödeyecek, enflasyon
altında yok olan stoklarını korumaya çalışacak.

Değerli arkadaşlar, övündüğünüz
vergi geliri artışı bu mu? Eğer, bununla
övünülüyorsa, bu vergi sistemiyle sağlayacağınız
yüzde 98'lik gelir artışıyla övünülüyorsa,
buyurun övünün!..

Beyana dayanan vergilerin gerçek kazançlar
üzerinden değil de, hayat standardı denilen bir
sistemle alınmasının yarattığı
adaletsizliği sizlere daha fazla anlatacak değilim. Devlet,
yurttaşına istihdam olanağı sağlayamıyor;
yurttaşı da, bari ben de kendime bir iş kurarak
hayatımı kazanayım diyor; para kazanıp
kazanamayacağı da henüz belli değil; belki
de bir şey kazanamayacak; ama, işyerini açar
açmaz, hayat standardının yüzde 50'si
oranında matrah beyan etmek ve vergi ödemek zorundasın
diyoruz; bu durumda insaflı davranmışız;
hayat standardının yarısını
ödettiriyoruz!.. 

Etrafınızda birçok tanıdığınız
vardır; belki de avukatlık stajını
bitirmiş bir yakınınız, belki de dişçilik
okulunu bitirmiş bir çocuğunuz vardır.
Avukat oldun, dişçi oldun; git, kendine bir büro
aç, hayatını kazan diyebiliyor musunuz?!..
Tamam, gideyim, açayım da, ya bir de vergiyi ödeyecek
kadar para kazanamazsam ne olacak derse, ne yanıt veriyorsunuz;
veremiyorsunuz değerli arkadaşlar. Hayatını
kazanıp kazanamayacağı bile belli olmayan ve
bu nedenle de, korkutularak, girişimcilikten alıkonulan
ve devlet kapılarına yığılan bir
sürü gencimizi bu duruma düşüren vergi
sistemiyle mi övüneceğiz?!.. Eğer övünmek
istiyorsanız yüzde 98 artışınızla
buyurun öğünün!.. 

Değerli arkadaşlar, beyana dayalı
mükelleflerin durumu böyle de, götürü
mükelleflerin durumu farklı mıdır; kesinlikle
değildir. Büyükşehir belediyeleri sınırları
içerisinde bu sene -bakın, yılbaşı
gelir gelmez o insanlar kapılarınıza yığılmaya
başlayacaktır- 510 milyon liraya yükselmektedir
birinci dereceye intibak ettirilmiş bir götürü
mükellefin matrahı. 510 milyon lira!.. Ödeyeceği
vergi de 201 milyon lira; aylık 18 milyon 767 bin lira.
Değerli arkadaşlar, en düşük dereceden,
yani, devletin kapısına gitmeyip, kendisine mütevazı
bir iş kurmuş ve götürü şekilde
vergilendirilen bir mükellefe devletin verdiği armağan
“sen bana gelmedin, kendi işini kurdun” diye,
56 milyon liralık yıllık vergidir. Eğer,
bu sistemle övünmek istiyorsanız değerli
arkadaşlar, buyurun, bununla da övünün!..

Uluslararası standartlar, üç yıl
üst üste enflasyonun kümülatif toplamının
yüzde 100'ü aşması halinde ve özellikle
de, alışverişlerin, işlemlerin, kendi
öz para birimiyle değil de yabancı para birimleriyle
yapılması halinde; varlıkların, kendi
öz para birimi değil de yabancı paralarla saklanmaya
başlanması halinde enflasyon muhasebesi uygulanmasını
bir standart olarak aşağı yukarı öngörmüştür.
Ülkemiz, bırakın üç yıl
üst üste kümülatif olarak enflasyon yaşamayı,
yıllık yüzde 150'lik enflasyonlar yaşamaktadır.
Buna karşılık, enflasyon muhasebesinin adı
bile anılmamaktadır. Dolayısıyla da,
stokları üzerinden vergi vermemeye çalışan
insanlar, ya stoklarını eritmek ya da vergi kaçırmak
tercihiyle karşı karşıya bırakılmaktadır.
Bunu, iktidar partileri, altın stok affıyla ilgili
getirdikleri yasa tasarısında öne sürdüler.
Biz de dedik ki, bu durumda olan insanlar, sadece altıncılar
değil, işte, görüyorsunuz, bütün
mükelleflerin hepsi. getirdiğiniz olay adaletsizdir;
kaldı ki, altıncıların sorunlarını
da çözmüyorsunuz; sadece ve sadece, elindeki
stokları bir defaya mahsus olmak üzere satıp,
sektörden çıkacak insanlara af getiriyorsunuz.
Nitekim, adaletsizliğini şimdi çok net olarak
görüyorsunuz. Anayasaya da aykırı ve olay,
Anayasa Mahkemesine de götürülmektedir.

Değerli arkadaşlar, vergi gelirlerinin
yüzde 60'larına ulaşmış adaletsiz
dolaylı vergilere zaman darlığı nedeniyle
değinemiyorum; ancak, Katma Değer Vergisi oranlarının
artırılarak, gelirlerin artırılabileceğini
düşünenlere -ki, bu konuda düşüncelerinin
olduğunu duyuyoruz- şu konuyu hatırlatmak istiyorum:
Katma Değer Vergisi oranları, verginin psikolojik sınırına
gelip dayanmıştır. Zaten, hiç vergi
alınmaması gereken ekmek, süt, eğitim,
kitap gibi alanlardan vergi alınmaktadır; ama, artık,
oran artırarak, Katma Değer Vergisi hâsılatını
artırma olanağınız yoktur; oran artırırsanız,
Katma Değeri değil, ama, kaçakçılığı
artırırsınız. 

İşte, 1997 yılında yüzde
98 artacak diye övündüğünüz vergi
gelirlerinin kaynakları bunlar; asgarî ücretlinin
sırtına binmiş vergiler, salma usulüyle
salınan ve sermayeyi tükettiren vergiler, dargelirlinin
sırtına binen adaletsiz tüketim vergileri.
Gerçek gelirle bağlantılı olmaksızın,
salma sistemiyle alınan bu adaletsiz vergiler altında
ezilen, çırpınan insanların sıkıntıları
gözardı edilerek “vergi gelirlerimizi artırıyoruz”
diye övünme hakkı, kimsenin yoktur. Artan, vergiler
değil, bir şekilde yakasını malî
idareye kaptırmış dürüst vergi mükellefinin
sıkıntısıdır, ıstırabıdır.


Değerli arkadaşlar, şimdi de, dürüst
vergi mükellefleri, af yasalarıyla bir defa daha rencide
edilmek istenmektedir. Nedense, ülkemizde, af yasaları,
açıkça “af yasası” adıyla
çıkmaz. Her zaman “tahsilatın hızlandırılması”,
“borcunu ödemeyene kolaylık getirilmesi”
gibi örtülü isimlerle çıkarılmaya
çalışılır; çünkü,
açıkça “ben vergi kaçakçısını
affediyorum” demekten utanılır. Türkiye
ve Türk Milleti, vergi mükellefleri, artık bu
filmi görmekten bıktı. Artık herkes
bilmektedir ki, gecikme faizleri, vadesinde ödenmeyen kamu
alacağının enflasyon karşısında
erimesinin karşılığıdır.
Eğer, bir kamu alacağı, vadesi olan 1994 yılı
yerine, 1996 yılında ödenirse, 3 yıllık
enflasyon da kümülatif yüzde 140 olmuş ise,
bundan faiz almadığınız takdirde, devlet
geliri elde etmiş sayılmazsınız.

BAŞKAN - Sayın Temizel, 2 dakikanız
var efendim.

ZEKERİYA TEMİZEL (Devamla) - Tamam
Sayın Başkanım.

Bu nedenle, affedilen, alacağın faizi
değil, kamu alacağının aslıdır.
Bunu yapan bir yönetimin de “vergi aslını
tahsil ediyorum, gecikme faizini affediyorum” deme hakkı
yoktur; doğruyu söylemiyordur.

Sayın Başbakanın, böyle
bir affı haklı kılmak için ileri sürdüğü
savların hiçbir haklılığı
bulunmamaktadır. Sayın Başbakan, af yasasını
savunurken, “bilindiği gibi, devlet, ekonomik sistem
içerisinde gerçek ve tüzelkişilerle borç-alacak
ilişkisi içerisindedir” demektedir.

Değerli arkadaşlarım, vergi alınırken,
devlet, özel ve tüzelkişilerle borç-alacak
ilişkisi içerisinde değildir. Vergi, bir zoralımdır,
yurttaşların bir yükümlülüğüdür;
asgarî ücretliden, küçük esnaftan
zorla alıyorsunuz; ama, bazı vergi mükelleflerine
sıra geldiğinde, bu, borç-alacak ilişkisine
dönüşüyor. 

Başbakanın, vergiyi bu şekilde
tanımlamasının bir yanlışlık
olduğunu düşünmüyoruz, bu düşüncede,
vergi sistemini bozmak, vergisiz bir toplum yaratmak için
yürütülen sistemli çalışmaların
izlerini görüyoruz. Bu Hükümet, devletin sağlıklı
gelir kaynaklarına kavuşturulması konusunda
bir çaba göstermemektedir, kısacası,
vergiye gereksinim olmadığı düşüncesini
yaratmaya çalışmaktadır. Halbuki, ülkemizin
ihtiyacı olan, verimli, adil, yaygın bir vergi sistemiyle
sağlıklı kamu gelirlerini yaratmaktır.
Kayıtdışı ekonominin kayıt altına
alınması, vergi oranlarının azaltılarak
vergiye karşı direncin azaltılması,
sermaye ve stokların enflasyona karşı korunması
ile her türlü harcamanın, vergi matrahının
tespitinde gider olarak kabul edilmesi, yapılacak bu çalışmanın
ilkelerini oluşturmalıdır. 

Ülkenin geleceği, iki üç milyar,
beş milyar gibi havada uçuşan hayalî
arsa satışları üzerine kurulamaz. 

(Mikrofon otomatik cihaz tarafından kapatıldı)

BAŞKAN - Sayın Temizel, arkadaşınızın
40 saniye süresi kalmıştı, onu da size
veriyorum ve söz süresini uzatmayacağım.

Buyurun efendim.

ZEKERİYA TEMİZEL (Devamla) - Ülkenin
sermaye birikimi, gelecekte rant sağlayacak diye istihdam
yaratmayan alanlara bağlanmaya teşvik edilemez. Bu arsa
ve araziler, gelir amacıyla değil, yatırımların
teşviki amacıyla, istihdam yaratsın diye,
gerekirse bedelsiz olarak verilir. Bugün, İngiltere
bile, yatırım yapacaklara, sanayi arsalarını
bedelsiz dağıtmaktadır. Türkiye ise, kendi
sermaye birikimini, üretken yatırımlar yerine,
arsa ve arazilere bağlatıp, sonra da, dünya sermaye
çevrelerine “Türkiye'de 80 milyar dolarlık
çok verimli yatırım alanları var,
buyurun gelin” diye çağrı yapmaktadır.

Umuyoruz ki, Türkiye yönetimi, arsa ve
arazi satmaktan başka bir şey düşünmeyen
insanların elinde uzun süre kalmaz. (DSP sıralarından
alkışlar) Çünkü, bu gelir yapısına
sahip bütçelerle çağdaş devlet olunamaz,
çağdaş devlet yönetilemez.

Bu düşüncelerle, 1997 yılı
bütçesinin Türk ekonomisini çöküşe
sürüklememesini diliyor ve hepinize saygılar
sunuyorum. (DSP sıralarından alkışlar)

BAŞKAN - Teşekkür ederim Sayın
Temizel.

Refah Partisi Grubu adına, Balıkesir
Milletvekili Sayın İsmail Özgün; buyurun.
(RP sıralarından alkışlar)

Sayın Özgün, süreniz 10 dakika;
süreyi uzatmayacağım.

Buyurun.

RP GRUBU ADINA İSMAİL ÖZGÜN
(Balıkesir) -Muhterem Başkan, sayın
milletvekilleri; Yüce Meclisi saygıyla selamlıyorum.
Maliye Bakanlığı bütçemiz üzerinde
Refah Partisinin görüşlerini arz etmek üzere
huzurlarınızdayım.

Sözlerime, Sayın Hükümete öncelikle
teşekkür ederek başlamak istiyorum; çünkü,
artık, tamamen unuttuğumuz, sadece kitaplardan okuduğumuz
denk bütçe kavramının uygulanmaya konulma
imkânı ortaya çıkmıştır.
Hatırlanacağı üzere, bundan önceki
bütçelerin ortak özellikleri, daha ziyade başlangıçta
açık vereceklerinin kabullenilmesiyle gündeme
geliyordu; bütçe giderlerinin bütçe gelirlerini
aşması, âdeta yadırganmayan ve alışkanlık
haline gelmiş kötü bir bütçeleme tekniğiyle
gerçekleştiriliyordu. Artık, bütçe
politikalarının makroekonomik ve sosyal dengeleri
nasıl bozduğunu buradan anlatmayacağım;
ancak, enflasyon başta olmak üzere, yaşadığımız
ekonomik problemlerin birçoğunun kamu finansman açığından
kaynaklandığı hepimizin kabul ettiği bir
gerçektir. Uzun yıllardan sonra bütçe
giderlerinin bütçe gelirlerine eşitliğinin
hedeflenmiş olması, muhalefet milletvekillerinin
bu konuda olumsuz konuşmalarına rağmen, takdire
şayan  önemli bir gelişmedir. 

Şu ana kadar yapılan konuşmalarda,
genelde hep, denk bütçenin gerçekleşmeyeceği,
bir hayalden ibaret olduğu, muhalefete mensup milletvekilleri
tarafından, biraz önce de Sayın Temizel tarafından
ifade edildi. Hedefin gerçekleştirilmesi için
Hükümetimizin azamî gayret içerisinde olacağına
inancımız tamdır ve  inşallah, bu hedeften
de önemli bir sapma olmadan, 1997 yılı bütçemiz
denk olarak realize edilecektir.

Sayın Başkan, sayın milletvekilleri;
son yıllarda kamu finansman açığının
önemli nedenlerinden birisi, bütçe üzerindeki
faiz ödemelerinin büyük boyutlara ulaşmış
olmasıdır. 1996 yılı bütçesi
içerisinde faiz ödemeleri, vergi gelirlerinin yüzde
60'ını aşmış durumdadır.
Bu tablonun iç açıcı olduğunu
söylemek, elbette mümkün değildir. Hiç
kuşkusuz, gelinen bu noktada, Refahyol Hükümetinin
de bir sorumluluğu bulunmamaktadır; ancak, inşallah,
bütçe içerisindeki faiz yükünün
azaltılması da, bu Hükümete nasip olacaktır.


Faiz ödemelerinin millî gelir içerisindeki
payı, gelişmiş ülkelerle kıyaslandığında,
ortaya çıkan tablonun vahameti daha iyi anlaşılacaktır.
Meseleye faiz yükü açısından baktığımızda,
içborç faizleri toplamının millî
gelire oranı, İngiltere'de yüzde 3,28, Almanya'da
yüzde 2,13, İsveç'te yüzde 7,02, Belçika'da
yüzde 4,83 ve Türkiye'de yüzde 22,5 dolayındadır.
Türkiye'de içborç faiz yükü, İsveç'in
3 katı, Almanya'nın 10 katı, İngiltere'nin
7 katı büyüklüğündedir. Bu rakamlar,
içborç faizlerinin bütçe üzerindeki
yükünün azaltılması konusunda, çok
ciddî ve acil tedbirlerin alınması gerektiğini
ortaya koymaktadır. Bu açıdan da denk bütçe
yaklaşımı, ülkemizi içborç
girdabından kurtaracak önemli bir araç olacaktır.

Elbette, yılların birikimi olan ve
vergi gelirlerinin yüzde 60'ını aşmış
bulunan faiz yükünün, çok kısa süre
içerisinde ya da 1997 yılı bütçesiyle
ortadan kaldırılmasını beklemiyoruz.
Böyle bir beklenti, insaf ölçüleriyle de
ekonomi biliminin temel kurallarıyla da bağdaşmaz;
ancak, içborç faiz yükündeki artış
trendinin, bu bütçeyle azalış eğilimine
gireceğine inanıyoruz. Hükümetimizin bunu
kararlılıkla ifade etmesi, bizleri de son derece
memnun etmiştir. 

Sayın Başkan, değerli milletvekilleri;
dikkatle incelenmesi gereken bir konu da, dışticaret
dengesidir. Maalesef, son yıllarda bu denge ülkemiz
aleyhine bozulmuş, ithalattaki artış oranı,
ihracattaki artış oranını geçmiş
bulunmaktadır. Bunun sonucunda da, 1995 yılında
dışticaret açığımız
16 milyar doları aşmış ve 1996 yılı
sonu itibariyle de 20 milyar doları aşacağı
tahmin edilmektedir. Bu trendin aynı şekilde devam
etmesi halinde dışborç stoku artmaya devam
edecek ve bu durum, ülkemizin bağımsızlığını
tehdit eder noktaya gelecektir. Hükümetimizin bu konuda
da gerekli her türlü tedbiri alacağına inancımız
tamdır. 

Dışticaret dengemizdeki dengesizliğin
giderek büyümesinin nedenlerinden en önemlisi,
gerçekçi olmayan kur politikalarıdır.
Enflasyonu artırmamak gerekçesiyle, Türk Lirasının
yabancı paralar karşısında aşırı
değerlenmiş olması, geçmişte sıkça
uygulanan bir politika olmuştur. Bunun sonucunda, ithalatımızdaki
artış oranı, ihracattaki artış
oranından daha fazla olmuştur. Bu eğilimin de
en kısa zamanda tersine çevrilmesi kaçınılmazdır.
Hükümetimizin gerçekçi kur politikaları
uygulayacağını açıklaması,
gelecekte bu problemin de önemli ölçüde
aşılacağını göstermektedir.
Gerçekçi kur politikalarından taviz verilmemesi
gerekmektedir. Hükümetimizin göreve geldiğinden
bugüne kadarki döviz politikası, ileriye ümitle
bakabilmeyi sağlamaktadır. 

Sayın Başkan, değerli milletvekilleri;
bütçe harcamalarında azamî tasarrufun
sağlanması, denk bütçe hedefine ulaşılmasına
yardımcı olacaktır. Eski savurganlık
dönemleri artık geride kalmalıdır. Hükümetimizin,
israfın engellenmesi için gerekli her türlü
tedbiri almakta olduğuna ve alacağına yürekten
inanıyoruz. 

Üzerinde titizlikle durulması gereken
hususlardan birisi de vergi gelirleridir. Ülkemizde vergi
kayıp ve kaçağının büyük
boyutlarda olduğu herkes tarafından bilinen bir gerçektir.
Ne yazık ki, şu ana kadar görev yapan hükümetler
bu konuda etkili önlemler geliştirememişlerdir
ve kayıtdışı ekonomi, hepimizin kabul
ettiği bir noktadadır. Bize göre kayıtdışı
ekonominin en önemli sebeplerinden birisi, vergi oranlarının
bugün yüksek olmasıdır. Gelir vergisinde,
vergi mükellefleri için nominal vergi yükü
yüzde 60 - 65'e kadar çıkabiliyor. Kurumlar
Vergisinde de aynı şekilde vergi oranları
yüksek. Katma Değer Vergisinde de aynı şeyi
söylememiz mümkün. O bakımdan, vergi oranlarını,
özellikle ilk dilim içerisinde bulunan vergi oranlarını
bir miktar geriye çekmekte fayda mülahaza ediyorum.


Tabiî, vergi toplamanın en temel şartı,
bir makul vergi oranından geçiyor, bunu kabul ediyoruz;
diğer taraftan, özellikle enflasyondan kaynaklanan kârların
da vergilendirildiği göz önünde tutulduğu
zaman, vergi oranlarının geriye çekilmesi
zarureti açıkça ortaya çıkmaktadır.

BAŞKAN - Sayın Özgün, 2 dakikanız
var efendim.

İSMAİL ÖZGÜN (Devamla) -
Elbette, yeterli vergi toplayamamanın nedeni sadece vergi
oranlarının yüksek olması değildir,
bunun yanında kayıt dışı ekonominin
kayıt altına alınması da önemli
bir husustur. Bu konuda, serbest muhasebeci ve malî müşavirlerin
vergi denetimi hususunda fonksiyonlarının artırılması
önemli bir konudur. 

Ben, netice olarak şunu söylemek istiyorum.
1997 yılı bütçesi gerçekçi
bir bütçedir; toplumumuzun atıl üretim
imkânlarını harekete geçirecek, kaynakları
harekete geçirecek gerçekçi bir bütçedir;
bütçe üzerindeki faiz yükünün
azaltılması, dışticaret açığının
asgarîye indirilmesi, kamu harcamalarında azamî
tasarrufun sağlanması, kayıtdışı
ekonominin kayda alınarak vergi gelirlerinin artırılması,
memur ve işçi maaşlarında, emekli maaşlarında
reel artışların sağlanmasını
hedefleyen adil bir bütçedir diyorum.

Benden önce konuşan Sayın Temizel,
vergi affını burada eleştirdi; ama benim hatırladığım
kadarıyla, Sayın Temizel'in de genel müdürlük
yaptığı bir zamanda vergi affı sağlanmış
idi, yanlış hatırlıyorsam, Sayın
Temizel beni düzeltsinler.

MUSTAFA YILDIZ (Erzincan) - İstifasına
neden olundu. 

BEKİR YURDAGÜL (Kocaeli) - O, memurdu
o zaman. 

İSMAİL ÖZGÜN (Devamla) -
Evet. Ama gelirler genel müdürü noktasında
idi. 

REFİK ARAS (İstanbul) - Siyasî
irade... Siyasî irade...

İSMAİL ÖZGÜN (Devamla) -Yanlış
hatırlıyorsam tabiî...

ALGAN HACALOĞLU (İstanbul) - Siyasîler
aldı o kararı zaten!..

İSMAİL ÖZGÜN (Devamla) -
Diğer taraftan, bir sayın konuşmacımız
belediyelerle ilgili hususa değindiler. Refah Partili belediyeler
bu Hükümetten önce de icraatın başındaydılar...

(Mikrofon otomatik cihaz tarafından kapatıldı)

BAŞKAN - Sayın Özgün, süreniz
bitti efendim. Süre uzatmayacağım; çünkü,
100 küsur madde var ayrıca. Rica ediyorum...

İSMAİL ÖZGÜN (Devamla) -
Bütçenin hayırlı olmasını
temenni ediyorum. (RP sıralarından alkışlar)

BAŞKAN - Teşekkür ederim. 

Kusura bakmayın, aslında, ben, süre
vermek isterim arkadaşlarıma; ama... 

İkinci konuşmayı yapmak üzere,
Yozgat Milletvekili Sayın İlyas Arslan; buyurun.
(RP sıralarından alkışlar)

Sayın İlyas Arslan, süreniz 10
dakika. 

REFAH PARTİSİ GRUBU ADINA İLYAS
ARSLAN (Yozgat) - Sayın Başkan, değerli milletvekilleri;
Maliye Bakanlığı bütçesi hakkında
Refah Partisi Grubunun görüşlerini açıklamak
üzere söz almış bulunuyorum; sözlerime
başlarken, şahsım ve Grubum adına hepinizi
saygıyla selamlıyorum. 

Ülkemizin bugününü ve geleceğini
ipotek altına alan borç ve faiz kıskacını
kıracak, gelir dağılımındaki bozuklukları
giderecek, fiyat istikrarıyla, yatırım, istihdam,
üretim ve ihracat artışı sağlayacak,
refah seviyesini yükseltecek olan denk bir bütçenin
Yüce Meclise sunulması nedeniyle, 54 üncü
Hükümet üyelerini ve Maliye Bakanını
tebrik ediyorum. 

Sayın Başkan, sayın milletvekilleri;
günümüzde devlet, ekonomik faaliyetlerin çok
önemli bir bölümüne doğrudan veya dolaylı
olarak katılmaktadır. Devletin ekonomiye müdahalesi
doğrudan olduğu gibi, gelirleri toplayıp bunları
dağıtarak ve dağıtımında da
belirli esaslar uygulayarak olabilmektedir. Bu politikaların
uygulanmasındaki en önemli araçsa bütçedir.


Devletin maliye politikaları, genel ekonomik
ilişkiler bakımından olduğu gibi, millî
gelir ve gelir dağılımı açısından
da çok büyük önem arz etmektedir. Devletin
bu önemli fonksiyonlarının icra edilmesinde,
öteden beri Maliye Bakanlığı çok
önemli bir yer tutmaktadır. Maliye politikaları
da tüm vatandaşlarımızı şu
ya da bu şekilde etkilemektedir. 

Sayın Başkan, değerli milletvekilleri;
müzakeresini yaptığımız 1997 yılı
bütçesi Hükümet tasarısıysa
da, milletimizin parasının nerelere harcandığına
ilişkin olarak teknik çalışmaların
yapıldığı, taksimatların ve tahsislerin
yapıldığı kurum Maliye Bakanlığıdır.
Bu itibarla, Maliye Bakanı da çok büyük
sorumluluk yüklenmiştir. 1997 yılı içerisinde
aç ve açık olanın sorumluluğu
da, Hazineden yapılan topluiğne büyüklüğünde
israf ve lüzumsuz harcamaların sorumluluğu da
Maliye Bakanlığımızdadır. Maliye
Bakanlığına, milletin her kör kuruşunun
hesabının, tüyü bitmedik yetimin hakkının
sorumluluğu yüklenmiştir. Biz de, Bakanlığın
böyle hareket edeceğine gönülden inanıyoruz.


Sayın Başkan, değerli milletvekilleri;
Maliye Bakanlığının vergi gelirlerini
toplamada büyük bir gayret içerisinde olduğunu
görüyor ve bu konuda yaptıkları çalışmaları
destekliyoruz. 1996 yılı vergi gelirlerinin 1995
yılına göre yüzde 103 artışı,
başarının en büyük göstergesidir.


Ayrıca, mükelleflere tek vergi numarası
uygulanmasını, erken ödeme yapan mükelleflere
indirim uygulanmasını, karapara aklanmasının
önlenmesini, rantiye kesiminin en önemli gelir kalemini
oluşturan faiz gelirlerinden vergi alınmasını,
kayıtdışı kalmış kıymetli
maden ve ziynet eşyası stoklarının
kayıt içerisine alınarak Hazineye gelir sağlanmasını
takdirle karşılıyoruz. 

Önceleri, her paketten zam ve hayat pahalılığı
çıkarken, artık, her paketin, milletimiz
için bir ümit, devletimiz için de çok
ciddî gelirler sağlamasını, Maliye Bakanlığının
ve 54 üncü Hükümetimizin bir başarısı
olarak görüyorum. 

Sayın Başkan, değerli milletvekilleri;
bugün, devletin en büyük sorunu kısa vadeli
ve yüksek faizle içborçlanmalardır.
Hükümetçe hazırlanan kaynak paketlerinden
iki önemli sonuç beklenmektedir. Bunlar, devletin
gelirlerinin artırılması suretiyle borçlanma
ihtiyacının azaltılması, borçlanma
ve maliyetin düşürülmesi ve vadesinin uzatılması
suretiyle de giderlerin azaltılmasıdır. Yüksek
faizle kısa vadeli borçlanma yoluyla devleti soyan
bir avuç rantiyecinin hortumlarının kesilmesi
karşısında yapılan baskı ve
kampanyalara karşı, Hükümetin yanında
olduğumuzu ve alınan tedbirleri desteklediğimizi
belirtmek istiyorum. 

Kamu maliyesinin son yıllardaki en önemli
sorunu, kamu kesimi açıklarının ekonomiyi
olumsuz yönde etkilemesidir. Kamu açıklarının
kapatılması ise, bir yandan gelirlerin artırılmasına,
diğer yandan da giderlerde tasarruf edilmesine bağlıdır.


Maliye Bakanlığımızın
gelirler ve imkânların artırılmasıyla
ilgili olarak kısa zamanda gösterdiği olumlu çalışmaları
ve gayretleri takdirle karşılıyoruz. Bütçe
genelinde, harcamalarda önemli bir tasarruf sağlandığı
görülmektedir. Harcamaların azaltılmasının
en önemli nedeni olan faiz ödemeleri hariç tutulduğunda,
1997 yılı bütçesinden ayrılan
4 katrilyon 391 trilyon liranın, 1996 yılına
göre artış oranının düşük
olması, bunun bir göstergesidir. 

Sayın Başkan, değerli milletvekilleri;
faiz dışı harcamalar içerisinde en
büyük pay yatırımlara ayrılmış
olup, bu hususu takdirle karşılıyoruz. İşsizlikle
mücadelenin, devlet kapısında çalışanların
sayılarının artırılması
yerine, yatırımların artırılması
olduğunun altını dikkatle çiziyorum.


Yatırımların arzu edilen düzeylere
çıkarılması, her şeyden önce
kaynak meselesinin çözülmesine bağlıdır.
Ülke kaynaklarının ekonomiye kazandırılması,
Hükümetimizin en önemli ve öncelikli hedefidir.
Kaynakların geliştirilmesi ve üretim seferberliğinin
oluşturacağı gelir artışları
yanında, kamu maliyesinde israfın önlenmesi
ve malî disiplinin sağlanması yoluyla elde edilecek
ilave kaynaklarla kamu yatırımları tamamlanmalıdır.
Verimliliği yüksek, tamamlanmaya en yakın yatırımlar
belirlenerek, bir an önce ekonomiye kazandırılmalıdır.
Böylece, işsizlik azaltılarak, göçün
önlenmesinde, ülke refahının artırılmasında,
üretim ve ihracatın artırılmasında
önemli bir adım daha atılmış olacaktır.


Ülke sanayiinin rekabet edebilir boyutlara ulaştırılmasında,
yatırım hamlesinin gerçekleştirilmesinde,
özel teşebbüsümüze önem verilmelidir.


Diğer taraftan, özel kesimin eğitim
ve sağlık sektöründeki yatırımları
özendirilirken, enerji, ulaştırma ve haberleşme
gibi büyük altyapı projelerinin gerçekleştirilmesinde,
Yap-İşlet-Devret  ve benzerî modeller çerçevesinde
desteklenmesini arzuluyoruz. 

Sayın Başkan, değerli milletvekilleri;
ekonomik ve sosyal yönden sayısız olumsuzlukların
kaynağı olan enflasyonla mücadele, ekonomik programımızın
öncelikleri arasında yer almalıdır.
Kaynak ve üretim seferberliğinin gerçekleştirilmesine
yönelik makroekonomik politikaların uygulanmasıyla,
hem istikrarlı bir büyüme sağlanacak hem
de enflasyonla ciddî bir şekilde mücadele edilecektir.


Ülkemizde, üretim ve ihracatın artırılmasında,
işsizliğin azaltılmasında, enflasyonun
düşürülmesinde en önemli faktör,
yatırım yapılması ve buna ayrılan
kaynakların önemli şekilde kullanılmasıdır.
1996 yılına göre, 1997 yılında
yatırıma ayrılan ödeneğin yüzde
118 oranında artırılması yeterli değildir;
ancak, sevindirici bir gelişme olmuştur. 

Ülke sorunları aşılırken,
büyük bir çoğunluğu dar ve sabit gelirli
memur, işçi, emekli, küçük esnaf,
köylü ve çiftçimizin refah seviyesini
artıracak iyileştirici önlemler alınmasını,
bundan önceki bütçelerde olduğu gibi halkımıza
acı reçeteler sunulmamasını, biraz
daha fazla fedakârlık istenmemesini olumlu bir gelişme
olarak görüyoruz. 

Bütçe gelirlerinin, ülkemize yeterli
hizmet yapacak düzeyde olmadığını,
bu gelirlerin giderek büyüyen faiz ödemelerine
gittiğini, bunun neticesinde devlet hizmetlerinin aksadığını
biliyoruz. 

BAŞKAN - Sayın Arslan, 2 dakikanız
var. 

İLYAS ARSLAN (Devamla) - Bu olumsuzlukları
gidermek için, kaynak bulma çalışmalarının
hızlandırılmasını, mevcut kaynakların
harekete geçirilmesi gayretlerini destekliyoruz. 

Sayın Başkan, değerli milletvekilleri;
halka, daha fazla hizmetin, iyi hesaplanmış bir denk
bütçeyle yapılabileceğine tekrar dikkatinizi
çekmek istiyorum; ancak denk bir bütçeyle ekonomik
kaynaklar harekete geçirilebilir; ekonomik dengeler kurulabilir;
borç ve faiz çıkmazı aşılabilir;
enflasyon frenlenebilir; memur, işçi, emekli, çiftçi
ve esnaf ezilmekten kurtarılabilir; yatırım
ve istihdamda istikrar sağlanabilir; bu sayede, ülke
insanının refah seviyesi yükseltilerek, borç
para bulmak için ne rantiyecilere yüksek faiz ödenir
ne de millî olmayan banka ve Ecnebi milletlerin kapısı
aşındırılır. 

Sayın Başkan, değerli milletvekilleri;
ifade etmeye çalıştığım
tüm bu hususlarla ilgili olarak, Maliye Bakanlığımızın,
gelir ve kaynak politikaları alanındaki çalışmaların
daha fazlasını, harcamaların kontrol altına
alınması yönünde yapmasını
beklediğimizi; Bütçe Genel Müdürlüğünün,
bu amaçla, bir proje üretim merkezi haline getirilmesini
ümit ettiğimizi, özellikle vurgulamak istiyorum.

Bir kez daha, 1997 yılı bütçesinin
ülkemiz ve milletimiz için hayırlara vesile
olmasını diliyor, Yüce Meclise saygılar
sunuyorum. (RP sıralarından alkışlar)

BAŞKAN - Teşekkür ederim Sayın
Arslan.

Refah Partisi Grubu adına, Tokat Milletvekili
Sayın Bekir Sobacı; buyurun efendim. (RP sıralarından
alkışlar)

Süreniz 10 dakika Sayın Sobacı.

RP GRUBU ADINA BEKİR SOBACI (Tokat) - Sayın
Başkan, değerli üyeler; hepinizi saygıyla
selamlıyorum.

Ekonomi, dondurulmuş bir fotoğraf karesi,
bir enstantane olarak anlatılamaz. Ekonomi canlı
bir süreçtir; bu sürecin bir tezahürü
ve ifadesi olan bütçeleri de rakamların cetveli
olarak algılamak yanlıştır.

Ben, Plan ve Bütçe Komisyonunda ve burada,
partilerimizin bütün sözcülerinin ve temsilcilerinin
konuşmalarını, ifadelerini dikkatle inceledim;
hepsi, dondurulmuş bir fotoğraf karesi gibi, denk bütçe
üzerine yoğunlaşarak eleştirilerini dile
getirmişler.

Burada, grup içi, parti içi liderlik
niyetiyle çok haşin konuşmalar yapan arkadaşlar
da oldu, iyi niyetli yaklaşımlar da oldu; hepsine
teşekkür ediyorum; ama, bir ülkenin kalkınmışlık
derecesi, onun bütçelerine de aynı zamanda
en büyük etkendir.

Bizde yüz senelik firmaları bulamıyoruz;
bir Hacı Şakir sabunları ile Hacı Bekir
lokumları var. İşte, burada, bu toplumun müteşebbislik
ruhunun niye gelişmediğine kısaca değinmek
istiyorum.

1930'lu, 1940'lı yıllarda Avrupa'da
çokuluslu şirketlerin, dünya şirketlerinin
oluştuğu tarihte, bu ülkede devlet, bu milletin
harmanındaki buğdayını sayarak teslim
alıyordu, el koyuyordu. Burada, Halk Fırkasının
veraset ilamı hanginizin elinde bilmem; ama, bu konuya
dikkatinizi çekiyorum. Bu ülkede, geri kalmışlığın
ve bıraktırılmışlığın
temelinde, bu ülke insanının teşebbüs
gücününün köreltilmesinde en büyük
pay bu partilere aittir. 

Şimdi, burada, sözcüleri Sayın
Zekeriya Temizel Bey “gelirleri nasıl artıracaksınız,
bu gelirler artmaz” diye ifade ettiler. Biz, bu gelirleri
artıracağız, reel manada artıracağız.
Vergi psikolojisi diye bir olay var; bütün konuşmacıların
dikkatinden kaçan bir olaydır. Vergi artışında,
halkın, hükümetin ve devletin uyguladığı
politikalara bakarak vergi tahsilatının arttığını,
biz, belediyelerde ispat etmişizdir. (RP sıralarından
alkışlar)

AYHAN GÜREL (Samsun) - Ankara'da da yapın.

BEKİR SOBACI (Devamla) - İstanbul Belediyesinde,
iflas etmiş İSKİ'yi 200 milyar borçlu
aldık; bugün, ayda 1,5 trilyonluk kaynak oluşturan
ve yatırım yapan kuruluş haline getirdik.
Fazla su faturasını göre göre, bu millet,
gidip ödüyor; almayı bilirseniz bu millet verir.
Biz de, reel manada, vergi artışlarını
sağlayacağız arkadaşlar; bundan şüpheniz
olmasın.

Bu Hükümetimiz işbaşına
geldiği zaman, bütün gerçekleriyle ülke
ekonomisini masaya yatırmıştır. Gayri
safî millî hâsıla ve millî gelirdeki
artışlar açısından, dışticaret
dengesi ve cari açıklar açısından,
istihdam, yatırım ve verimlilik açısından,
ayrıca, kamu finansman açıkları açısından
ekonomiyi masaya yatırdı ve bunun tedbirlerini aldı.
Bütçelerin bir arka planı olmalıdır,
bir mutfağı olmalıdır. Hükümetimiz,
bu mutfakta çalışmayı yaparken, muhalefet
partileri, maalesef, üç tane gazetecinin ajitasyonlarına,
dolduruşuna gelerek bu Hükümetin yaptığı
dış gezileri alaya almıştır;
ama, sonunda, gazeteler tarafından nasıl ofsayta
düşürüldüklerini de, maalesef, kendileri
en acı şekilde yaşamıştır.


Burada, ben, grup başkanlarının,
genel başkanların konuşmalarından da
notlar aldım. Sayın Deniz Baykal diyor ki: “Bu
ülkede Başbakanın yaptığı
şaşaalı gezilerle ihracat artmaz; Almanya Başbakanı
Helmut Kohl İran'a gider, 1 milyar dolarlık anlaşma
yapar, döner, onların ihracatı artar; ama,
bizimki artmaz.” Ben, bu ifadeleri bir şuuraltı
tezahürü ifadeleri olarak kabul ediyorum. Deniz Baykal,
siyasî hayatında böyle bir Başbakanla
çalışamamanın ezikliği içerisindedir.
(RP sıralarından alkışlar)

NİHAT MATKAP (Hatay) - Öyle bir şey
yok. Sayın Deniz Baykal Erbakan'ın teklifini reddetti.

BAŞKAN - Sayın Sobacı, yalnız,
diğer gruplara sataşmadan...

BEKİR SOBACI (Devamla) - Sayın Başkan,
bir meselenin cüzünü müzakere etmek küllünü
müzakereye engel değildir, belki elzemdir. 

HASAN GÜLAY (Manisa) - Sayın Sobacı,
bağırmadan konuş da anlayalım.

BEKİR SOBACI (Devamla) - Şimdi, aynı
şekilde, burada ANAP sözcüsü de çok
hızlı, ateşli nutuklar attı; 1976 yıllarındaki
o sanayileşme hamlesini hayal olarak değerlendirdi,
aynen şöyle diyor “Biz, Güney Kore gibi ölçekli
ekonomilerden vazgeçmeyip de TÜMOSAN gibi talihsiz
yatırımlara başvurmasaydık, bugün,
farklı noktalarda olacaktık.” Ben teessüf
ediyorum ve burada şunu ifade etmek istiyorum, TÜMOSAN
gibi kuruluşları ANAP İktidarında büyütmek
istediniz de biz engel mi olduk? Burada kalkıp, bu ülkenin
yatırımcı kuruluşlarının,
iş makine parkı hurda haline gelmişse -dörtte
üçü- biz, iş makineleri fabrikasının
temellerini yükseltmeyle, binalarını bitirmeyle,
tezgâhlarını fabrika içerisine yerleştirmeyle
hata mı ettik? Bu manada, 100 bin tane tankı, iş
makinesini, evet 100 bin tane dozeri sizin aklınız
almıyor, Güney Kore'den bahsediyorsunuz “hayal
ve temenni” diyorsunuz. Bugün, Güney Kore, 2 milyon
otomobil ihraç ediyor; Japonya 10 milyon otomobil ihraç
ediyor, imal ediyor. Şimdi, 100 bin tane iş makinesini
hayaline sığdıramayanlar, acaba, 10 milyonlarca
otomobili nasıl hayaline sığdıracaktı,
mümkün değildi. 

Şimdi ve yine...

ALİ TOPUZ (İstanbul) - Hayal, bir şey
getirmiyor.

YALÇIN GÜRTAN (Samsun) - Onlar hayallerle
uğraşmıyor.

BEKİR SOBACI (Devamla) - Yine, burada, ANAP
sözcüsü “bu milletin, verdiği vergilerin
nereye harcandığını görmek gibi
bir arzusu vardır, şeffaflığın
daha önemli olduğuna inanıyorum” dedi. Evet,
katılıyorum; ama, bu millet, sizlerin topladığınız
KDV'leri ve iktidar döneminizde aldığınız
40 milyar net dışborcu nerelere harcadığınızı
çok iyi gördü ve sizi iktidardan uzaklaştırdı.
Şimdi, bu manada, bugün, Hazineye, bana 10 milyar dolarlık
tahvil ve bono ver diye teklif götürecek kadar cesaretlenen,
büyüyen, bir kanser tümörü gibi oluşan
bu para gücünü, aldığınız
dış kredileri - 40 milyar doları- “hayalî
ihracat” adı altında, çok süper
primler ödeyerek sizler oluşturdunuz; Anavatan İktidarı
döneminde oluştu bu büyük güç.
Bugün de bu memleketin başına bela olmuştur.

MURAT BAŞESGİOĞLU (Kastamonu) -
Siz hiç dış borç almadınız
mı?

BEKİR SOBACI (Devamla) - İşte,
bu noktada yapılacak eleştirilerin biraz insaf mesabesinde
olmasını ben arkadaşlarımızdan
istirham ediyorum. 

Burada “orta vadeli istikrar programını
bekliyoruz” dedi Sayın Deniz Baykal. Merak etmeyin,
biz öyle orta vadeli istikrar programlarının
falan müşterisi değiliz. Biz, bu siyasî mücadeleye
uzun soluklu olarak yola çıktık, bu Hükümet
bu mücadeleye siyasî hayatını ortaya
koymuştur ve kimse de bunu engelleyemeyecektir. (RP sıralarından
alkışlar) Arkadaşlar, burada kalkıp
da IMF ağzıyla konuşmanın hiçbir
manası yok.

ALGAN HACALOĞLU (İstanbul) - Konuyu anlamamışsın.

BEKİR SOBACI (Devamla) - Sizin söylediklerinizi,
IMF, Office Memorandum raporunda tekrar ediyor. “Türkiye
bütçesi 1998'de 20 katrilyon olacak, 10 katrilyon
açık verecek” diyor. Peki, siz ne öneriyorsunuz?

YALÇIN GÜRTAN (Samsun) - Ortağına
sor, ortağına.

BEKİR SOBACI (Devamla) - Sayın Zekeriya
Temizel Beye bir ricam, istirhamım var; Genel Başkanları
hâlâ köy-kentte takılıp kalmış;
eğer bir çözümünüz varsa -şurada
ayları geçmiş bir müddet içerisinde
bütçeyi tartışıyoruz- lütfen,
önce kendi yönetiminize bu çözümleri
bir aktarın, ondan sonra da biz, samimiyetle sizin görüşlerinizden
faydalanmaya hazırız...

ZEKERİYA TEMİZEL (İstanbul)
- Biz, Mecliste çözüm getirmek için geldik...

BAŞKAN - Sayın Sobacı, 2 dakikanız
var.

BEKİR SOBACI (Devamla) - Burada, kalktılar,
tek havuz sistemini tenkit ettiler. Bu memlekette devlet bir gecelik
borçlanma için dünyanın faizini aktarırken,
bunu kalkıp tenkit etmek, bilimsel değildir; ekonomi
bilmemektir. Bu, paranın akıllı kullanımıdır
akıllı; günlük kullanımıdır.
Bundan da devlet maliyesi gerekli kazancı elde etmiştir
ve edecektir. Şimdi, bu noktada...

HASAN HÜSAMETTİN ÖZKAN (İstanbul)
- Neden rahatsız oluyorsunuz?

BEKİR SOBACI (Devamla) - Rahatsız olmanın
manası yok. Siz, müspet davranışları
burada tenkit ediyorsunuz. 

HASAN HÜSAMETTİN ÖZKAN (İstanbul)
- Bizim arkadaşlarımızın hiçbiri
böyle bir iddiada bulunmadı, hiçbiri böyle
bir söz  söylemedi. 

BEKİR SOBACI (Devamla) - Çözümünüzü
göremedik; hep şikâyet ediyorsunuz.

HASAN HÜSAMETTİN ÖZKAN (İstanbul)
- Söyledikleri çözümdür.

BEKİR SOBACI (Devamla) - Ben, sizin karşı
oy yazılarınızı da okudum, Plan ve
Bütçe Komisyonundaki açıklamalarınızı
teker teker okudum; bir tane çözüm getiremiyorsunuz.

HASAN HÜSAMETTİN ÖZKAN (İstanbul)
- Öğreneceğiniz çok şey var.

BEKİR SOBACI (Devamla) - Sizin daha 1994'te
sözcünüz, kendi hükümetinizde, kalkıp
fiilî envanteri savunmuş. 

MUSTAFA GÜVEN KARAHAN (Balıkesir) - Meclise
hitap edin, buraya değil.

BEKİR SOBACI (Devamla) - Biz, fiilî
envanteri gerçekleştirecek kararları alıyoruz,
kanunları çıkarıyoruz; siz, gelip
burada tenkit ediyorsunuz. Bu ne perhiz bu ne lahana turşusu
arkadaşlar!..

MUSTAFA GÜVEN KARAHAN (Balıkesir) - Karıştırma,
karıştırma!

HASAN HÜSAMETTİN ÖZKAN (İstanbul)
- O hükümetin kim olduğunu öğrenip, ondan
sonra konuş!

BEKİR SOBACI (Devamla) - Onun için,
burada, bu milletin moralini bozmaya hakkınız yok.


ASLAN ALİ HATİPOĞLU (Amasya) -
Burası ağlama duvarı değil!..

BEKİR SOBACI (Devamla) - Bu Hükümet,
bu milletin son ümididir...

TUNCAY KARAYTUĞ (Adana) - Yazıklar olsun
bu Hükümete... 

BEKİR SOBACI (Devamla) - Bu millet, geçmişte
denediği bütün siyasî partilerden sonra, bu
Hükümete büyük oranda desteğini vermiştir.
Onun için, burada yıkıcılığın
hiçbir manası yok... 

HASAN HÜSAMETTİN ÖZKAN (İstanbul)
- Gerçekler sizi korkutmasın. 

BEKİR SOBACI (Devamla) - Denk bütçeye
tekeşekkür etmeniz lazım. Niye?..

REFİK ARAS (İstabul) - Bütçe
denk değildir!..

HASAN GÜLAY (Manisa) - Bizim hayallerle işimiz
yok... 

BEKİR SOBACI (Devamla) - Yatırım
ve istihdam açısından Hükümetin
aleyhine bir unsurdur; siz nasıl bir siyaset anlayışına
sahipsiniz ki, denk bütçeyi faydanız için
destekleyeceğinize, kalkıp tenkit ediyorsunuz... 

HASAN HÜSAMETTİN ÖZKAN (İstanbul)
- Bu telaş niçin?!.

BEKİR SOBACI (Devamla) - Onun için,
ben bunları yapıcılıkla, ülke
menfaatıyla bağdaştıramıyorum.


YALÇIN GÜRTAN (Samsun) - Ülke menfaatını
bilmiyorsunuz ki... 

BEKİR SOBACI (Devamla) - Şimdi, burada
çok rakamlar var, hepsini açıklamak mümkün
değil, zaman yetmiyor...

ASLAN ALİ HATİPOĞLU (Amasya) -
Bağırmanın ne faydası var? Niye bağırıp
duruyorsunuz?! 

BEKİR SOBACI (Devamla) -  Ama...

BAŞKAN - Bitti süreniz Sayın Sobacı.


BEKİR SOBACI (Devamla) - 1997 yılı
bütçesinin hayırlı olmasını
diler,  saygılar sunarım. (RP ve DYP sıralarından
alkışlar)

BAŞKAN - Efendim, Refah Partisi Grubu adına,
son konuşmayı yapmak üzere, Erzincan Milletvekili
Sayın Naci Terzi. 

ZEKERİYA TEMİZEL (İstanbul)
- Sayın Başkan... 

BAŞKAN - Bir dakika... Arkadaşımızı
çağırdım, ondan sonra...

Buyurun Sayın Terzi. (RP sıralarından
alkışlar)

Süreniz 10 dakika efendim.

HASAN GÜLAY (Manisa) - Sayın Terzi, bağırmayın;
yavaş yavaş... Anlamak istiyorum.  

RP GRUBU ADINA NACİ TERZİ (Erzincan)
- Bağırmayacağım...

Sayın Başkan, değerli milletvekilleri;
gelir bütçesiyle ilgili görüşlerimi
belirtmek üzere, Refah Partisi Grubum adına söz
almış bulunuyorum. Hepinizi saygıyla selamlıyorum.


Sayın Başkan, değerli milletvekilleri;
vatandaşlarına, sağlık, eğitim, altyapı
gibi temel hizmetleri götürebilmesi için, devletin
sağlam gelirlere ihtiyacı vardır. 1997 yılı
bütçe gelirleri içerisinde bulunan ana kaynak,
vergi gelirleridir. Vergi gelirlerinin yeterli düzeyde olması,
harcamaların sağlam finansman kaynağına
sahip olması bakımından önem arz etmektedir.
Vergi, hem ülke ekonomisinde istikrarın sağlanmasında
en önemli unsurlardan birisidir hem de toplumda gelir dağılımını
etkileyen ciddî bir müdahale aracıdır.
Bu nedenle, bir yandan yeterli vergi hâsılatı
hedeflenirken, bir yandan da vatandaşın ödeme
kudreti göz önünde tutularak, kamu hizmetlerinin
bedelini karşılama mükellefiyetinin toplumun
tüm kesimlerine adil olarak paylaştırılması
önemlidir. Vatandaşımız bu şerefli
görevi yerine getirirken, vergi ödemenin kendisi için
bir eziyet haline getirilmemesi, piyasa mekanizmasının
işleyişinin aksatılmaması, mevzuatın
basit, kolay, uygulanır nitelikte olması gereklidir.
Bu nedenle, vergi mevzuatının ekonomik gelişmeleri
yakından takip eder halde bulunması önem arz
etmektedir. 

Sayın Başkan, değerli milletvekilleri;
Maliye Bakanı bütçe sunuş konuşmalarında
“1996 yılında vergi gelirleri tahsilatı
bütçe hedeflerinin üzerinde seyretmektedir. Maliye
Bakanlığımızın yaptığı
son tahminlere göre vergi gelirlerinin 1996 yılı
sonunda bütçe hedefini büyük ölçüde
aşarak, yaklaşık 2 katrilyon 200 trilyon Türk
Lirasına ulaşması mümkün gözükmektedir.
1997 yılı için öngörülen bu
sonuçlar, Hükümetin bütçe disiplinine
verdiği önemin açık bir tezahürüdür”
dedi.

Sayın Başkan, değerli milletvekilleri,
1997 yılında vergi gelirlerinin 4 katrilyon 368
trilyon lira olarak gerçekleşeceği tahmin edilmektedir.
Öngörülen bu tahminin, geçmiş yıllardaki
uygulama sonuçları ve bu yılın ilk
dokuz aylık dönemine ait gerçekleşme
neticeleri ile 1997 yılı için öngörülen
ekonomik hedefler dikkate alınarak, titizlikle ve gerçekçi
bir yaklaşımla yapıldığı
görülmektedir. 1996 yılında vergi gelirlerinin
gayri safî millî hâsılaya oranı
yüzde 14,9 iken, bu oran 1997 yılında yüzde
17,2'ye yükselmektedir. Bu vergi performansıyla, 1996
yılında yüzde 55,7 olan vergi gelirlerinin
konsolide bütçe giderlerini karşılama
oranı, 1997 yılında yüzde 69,8'e çıkarılmaktadır.
Ayrıca, faiz hariç tutulduğunda, 1997 yılında,
vergi gelirleriyle konsolide bütçe giderlerinin yüzde
99,5'inin karşılanacağı görülmektedir.


Sayın Başkan, değerli milletvekilleri;
bu tablonun anlamı şudur: 1997 yılında
gerçekleştirilecek olan denk bütçeyle,
sadece, borç-faiz sarmalından çıkmakla
kalınmayacak, aynı zamanda, ertesi yıllara
da en sağlıklı gelir kaynağı olan
vergilerle, harcamalarını karşılayabilen
ve böylelikle de ülkemiz için denge ve istikrar
kaynağı teşkil eden bütçelere kavuşma
imkânı ortaya çıkmış olacaktır.


Sayın Başkan, değerli milletvekilleri;
vergilendirmeyle ilgili diğer bir konu da, dolaylı
vergilerin, adaletsiz, ödeme gücü ayırımı
yapmaksızın, bütün mükelleflere yönelik
genel vergiler niteliğinde olması nedeniyle vergi adaletini
bozucu bir niteliğe sahip olmasıdır. Bilindiği
gibi, ülkemizde, son yıllarda dolaylı vergilerin
vergi gelirleri içesindeki payı sürekli olarak
artmaktadır ve yine son yıllarda, gelir dağılımı
üzerinde olumsuz etkileri olduğu bilinen dolaylı
vergilerin, vergi gelirleri içerisindeki payı  yüzde
60'lara yükselmiş, buna mukabil dolaysız vergilerin
payı da yüzde 40'lara inmiştir. 1997 yılı
içerisinde dolaylı vergilerin toplam vergi gelirleri
içerisindeki payının yüzde 58,5 seviyelerine
indirilmesinin hedeflenmiş olduğu görülmektedir.
Yeterli olmamakla beraber, bu hedefi, daha adil bir vergi sistemine
doğru adım adım gidileceğinin sağlam
bir göstergesi olarak kabul ediyoruz. Hükümetimizin,
bu hedefler doğrultusunda attığı ve atacağı
adımları, Refah Partisi Grubu olarak canı
gönülden destekliyoruz. Bu doğrultuda, tüketim
vergi sisteminin basitleştirilmesi amacıyla hazırlanarak
Türkiye Büyük Millet Meclisine sunulmuş olan
Özel Tüketim Vergisi Kanun Tasarısının,
bir an önce yürürlüğe girmesi gerekmektedir.
Özel Tüketim Vergisi Kanun Tasarısının
yasalaşmasının, özelleştirme kapsamındaki
kuruluşların, özellikle Tüpraş ve
Petrol Ofisinin özelleştirilmesinden de önemli
kaynaklar sağlayacağını ayrıca belirtmek
isterim. 

Getirilecek düzenlemeyle, ÖTV kapsamına
giren mallar üzerindeki vergi yükünde önemli
bir değişiklik yapılmamakta; dolayısıyla,
bu verginin, yatırım ve üretime olumsuz bir
yansıması olmamaktadır. Yalnızca,
değişik adlarla tahsil edilen, on dolayındaki
vergi, fon ve paylar, tek bir vergi altında birleştirilmek
suretiyle, uygulama ve kontrol kolaylığının
sağlanmasının amaçlanmakta olması,
Hükümet Programıyla da uyumludur. 

Sayın Başkan, değerli milletvekilleri;
gelir idaresini, orta ve uzun vadede daha iyi planlayan, uygulayan,
denetleyen ve yaptığını kontrol eden
etkin bir yönetim yapısına kavuşturmak
üzere, Maliye Bakanlığı bünyesinde
başlatılan yeniden yapılandırma projesine
de özel bir önem verilmektedir. Böylelikle, gelir
idaremiz, yasalarıyla ve idaresiyle, vergi sisteminde izlenen
ekonomik ve sosyal politikalara uyum sağlayan ve ortaya çıkacak
yeni ihtiyaçlara süratle cevap veren bir yapıya
kavuşturulacaktır. 

Vergidışı normal gelirlerle ilgili
öngörülen 1 katrilyon 445 trilyon liralık
gelir hedefi de, büyük ölçüde, Hükümetimizin
büyük bir kararlılıkla üzerinde durduğu,
özelleştirme hamlesinden sağlanacak gelirlere dayanmaktadır.
Devletimizin, içerisinde bulunduğu borç ve faiz
batağından çıkarılabilmesi için,
ülkemizin mevcut kaynakları, ne yazık ki, bugüne
kadar harekete geçirilememiştir. 

BAŞKAN - Sayın Terzi, 2 dakikanız
var efendim...

NACİ TERZİ (Devamla) - Hükümetimizin,
ülkemizi bu çıkmazdan kurtarabilmek için
denk bütçeyi hedeflemesi, devlet yönetiminde
köklü bir anlayış değişikliğinin
uygulanmaya konulduğunu göstermektedir. 

Sayın Başkan, değerli milletvekilleri;
1996 yılı içerisinde, Hükümetimiz
tarafından yürürlüğe konulmuş
olan, aşağıda sayacağım bazı
uygulamaları, olumlu gelişmeler olarak görüyoruz.

Kamu kâğıtlarından elde edilen
faiz gelirlerine uygulanmasına başlanan yüzde
10 tevkifat suretiyle, rant gelirleri üzerine önemli
bir vergi yükü getirilmiştir. Bu düzenlemenin,
vergi adaletinin sağlanması yönünde son zamanlarda
atılan önemli bir adım olduğuna dair Maliye
Bakanımızın görüşüne
canı gönülden katılıyoruz.

Keza, yine Hükümetimiz döneminde,
4208 sayılı Karaparanın Aklanmasının
Önlenmesine Dair Kanun yürürlüğe girmiş
ve yasadışı yollardan sağlanan karaparanın
aklanmasını önleme yönünde çok
önemli bir adım atılmıştır.
Böyle, ulvî bir amaca yönelik bir yasanın
Meclisten geçirilmesini ve bu Hükümet döneminde
gerçekleştirilmiş olmasını büyük
bir başarı vesilesi olarak kabul ediyoruz. 

Keza, amme alacaklarının kanunî
süresinden önce ödenmesini teşvik amacıyla,
erken ödemede indirim uygulanmasını öngören
4179 sayılı kanun da yürürlüğe
girmiş bulunmaktadır. Bu yasanın uygulamaya
girişiyle birlikte, mükelleflerimize, vergi ödemede
önemli bir kolaylık sağlanmış ve
diledikleri takdirde, vergilerini, indirimli olarak erken ödeyebilme
imkânı sağlanmıştır.

Ayrıca, vergi tahsilatının,
bir an önce Hazineye nakit olarak aktarılmasını
sağlayan...

(Mikrofon otomatik cihaz tarafından kapatıldı)

BAŞKAN - Sayın Terzi, süreniz bitti.

Teşekkür ederim efendim.

NACİ TERZİ (Devamla) - Bu duygu ve
düşüncelerle, bütçemizin hayırlı
olmasını diliyor; hepinizi hürmetle selamlıyorum.
(RP sıralarından alkışlar)

BAŞKAN - Refah Partisi Grubu adına konuşmalar
bitti.

ZEKERİYA TEMİZEL (İstanbul)
- Sayın Başkan...

BAŞKAN - Sayın Temizel, zatı
âliniz, konunun uzmanı olarak, çok verimli,
üretken bir konuşma yaptınız; hepimiz
de zevkle dinledik.

Arkadaşımızın, size karşı
bir sataşması olmadı; biraz heyecanlı
bir konuşma yaptı; hatta, Güney Kore'de 2 trilyon
araba üretiliyor gibi bir söz sarf etti; yani, bir sataşma
konusu göremedim.

İRFAN GÜRPINAR (Kırklareli) -
Değmez diyor yani...

HASAN HÜSAMETTİN ÖZKAN (İstanbul)
- Sayın Başkan, yerinden...

BAŞKAN - Peki; yerinizden, iki cümleyle
söyleyin.

ZEKERİYA TEMİZEL (İstanbul)
- Yani, sayın sözcülere yönelik herhangi
bir şey söylemeyeceğim.

BEKİR SOBACI (Tokat) - 2 milyon dedim Sayın
Başkan.

BAŞKAN - 2 trilyon dediniz.

BEKİR SOBACI (Tokat) - Hayır, 2 milyon
dedim.

BAŞKAN - Neyse efendim, önemli değil.

ZEKERİYA TEMİZEL (İstanbul)
- Üç konu yanlış anlaşıldı,
sadece düzeltmek istiyorum. 

Bir defa, Demokratik Sol Partinin çözüm
üretmediği şeklindeki sav gerçekten doğru
değil; Demokratik Sol Partinin çözüm ürettiğini
herkes bilir. 

İkincisi, Demokratik Sol Parti 1994 yılında
iktidarda değildi; ama, Allah söyletiyor; inşallah,
1997'de iktidarda olacak. (DSP sıralarından alkışlar)

Üçüncüsü de bana yönelik
bir belirlemeydi. 3787 sayılı Af Yasası çıktığı
zaman, ben, Gelirler Genel Müdürü değildim.
Bu konuyu da düzeltmek istedim.

Teşekkür ederim. (DSP sıralarından
alkışlar)

BAŞKAN - Peki efendim, teşekkür
ederim. Sağ olun...

Cumhuriyet Halk Partisi Grubu adına, Sayın
Algan Hacaloğlu; buyurun efendim. (CHP sıralarından
alkışlar)

Sayın Hacaloğlu, süreyi 20'şer
dakika olarak mı kullanacaksınız?

ALGAN HACALOĞLU (istanbul) - Evet Sayın
Başkan.

BAŞKAN - Peki. Süreyi uzatmıyorum
biliyorsunuz. 

Buyurun efendim.

CHP GRUBU ADINA ALGAN HACALOĞLU (İstanbul)
- Sayın Başkan, değerli milletvekilleri; Cumhuriyet
Halk Partisi adına, Maliye Bakanlığı
bütçesi üzerinde, Grubumuzun görüşlerini
dile getirmek üzere söz almış bulunuyorum.
Hepinizi, sevgi ve saygıyla selamlıyorum.

Sayın milletvekilleri, öncelikle, biraz
evvel, burada söz alan Refah Partisi temsilcisinin bir sözünü
hemen yanıtlamak istiyorum. Sayın Refah Partisi
sözcüsü, Sayın Deniz Baykal'ın, genel
görüşmelerde yaptığı eleştirileri,
Refahyol Hükümeti içerisinde yer alamamış
olmanın hırçınlığıyla
dile getirdiğini ifade etti. (RP sıralarından
“Doğru” sesleri)

Değerli arkadaşlarım, şunu
açıkça bilmenizi istiyorum. Refahyol, laik,
demokratik cumhuriyetin temellerine, değerlerine sahip çıkmadığı
sürece, rant ekonomisinin sahipliğini sürdürdüğü
sürece, Cumhuriyet Halk Partisi, hiçbir zaman, sizinle
hiçbir hükümete ortak olmayacaktır. (CHP
sıralarından alkışlar)

CAFER GÜNEŞ (Kırşehir) -
Olmazsanız olmayın...

ALGAN HACALOĞLU (Devamla) - Değerli arkadaşlarım...

CAFER GÜNEŞ (Kırşehir) -
Laiklik, laiklik... Açıklayın biz de öğrenelim
şu laikliği.

ALGAN HACALOĞLU (Devamla) - Onu, öğreneceksiniz...
Burada bulunduğunuz sürece, bunu öğreneceksiniz.

BAŞKAN - Sayın Güneş... 

Müdahale etmeyelim... Rica ediyorum...

ALGAN HACALOĞLU (Devamla) - Değerli arkadaşlarım,
son onaltı yıldır, ülkemizde, sömürü,
kolay kazanç ve rant ekonomisini temel alan, emeği
faize ezdirten, fabrika ve ileri teknoloji yatırımlarını
ve üretimi, sanayileşmeyi dışlayan bir
çarpık ekonomi anlayışı, ekonomi
politikası uygulanmaktadır. Bu uygulama, 24 Ocakla
başladı, Özal'la şekillendi, Çiller'le
sahiplenildi, şimdi de, Erbakan tarafından sürdürülmekte.

KÂZIM ARSLAN (Yozgat) - Siz yok musunuz...

ALGAN HACALOĞLU (Devamla)- Onüç
yıldır ekonominin direksiyonunu elinde tutan ANAP
ve DYP ile son altı aydır kaptan köşkünde
oturan Refah'ın, tümü, aynı çarpık
düzenin savunucuları olduğu artık ortaya
çıkmıştır. Yurttaşlarımız,
ANAP ve Doğru Yol Partisini tanımaktaydılar;
ancak, galiba kimse, iktidar oluncaya kadar “faize haram”
diyen “rant ekonomisine karşıyım”
diyen Refah'tan bu kadar çabuk bir dönüş
yapmasını beklemiyordu. 

MEMDUH BÜYÜKKILIÇ (Kayseri) - Faiz
yine haram.

ALGAN HACALOĞLU (Devamla) - Sayın Erbakan'ın,
bu kadar kısa sürede başfaizci kesilmesini,
rant ekonomisini baştacı etmesini yurttaşlarımız
beklemiyorlardı; ama, ne yazık ki olan bu oldu.

Bu bütçenin ardında “ben
insanın zenginini severim” diyen Turgut Özal
anlayışı vardır, bu bütçenin
ardında “Türkiye'nin kanını işçiler
emmektedir. Ben işçileri defterden sildim” diyen
Sayın Çiller anlayışı vardır.
Hepsinin ötesinde, bu bütçenin ardında,
muhalefetteyken “faize haramdır” diyen, iktidarda
ise, faizin ve rantiye kesiminin en keskin savunucusu kesilen
Sayın Necmettin Erbakan'ın takıyye anlayışı
vardır. 

CAFER GÜNEŞ (Kırşehir) -
İlk seçimde görüşürüz.

ALGAN HACALOĞLU (Devamla) - Sayın Erbakan'ın
aksine sözlerine rağmen, bu bütçenin temelinde
sürekli zam, sürekli içborçlanma ve kamusal
birikimi tüketerek günü kurtarma anlayışı
vardır. Devletin, vergi alması gereken kesimlerden
vergi almak yerine, yüksek faizle borçlanması,
ekonomiyi sıcak paraya tutsak etmesi anlayışı
vardır. 

Sayın Başkan, değerli milletvekilleri;
“Türkiye'de bir rant ekonomisi var, rantiyeciler var;
rantiyecilere devletten pompayla para basılıyor.
İşbaşına geldiğimiz zaman bu pompanın
şeklini değiştireceğiz...” Kim dedi bunu;
bundan altı ay evvelki bütçe görüşmelerinde,
Sayın Necmettin Erbakan söyledi. Peki ne oldu; Refah
altı aydır iktidarda; ama “adil düzen”
in foyası çok çabuk ortaya çıktı.


Yıllar öncesi Sayın Necmettin
Erbakan'ın pancar motoru fos çıkmıştı;
ancak, bu kez Sayın Erbakan'ın faiz pompası
güçlü çıktı, şimdi
faiz pompası her zamankinden daha hızlı çalışmakta.
Refahyol sayesinde devletin parası, işçinin,
memurun, emeklinin, köylünün, esnafın alınteri,
oluk gibi bir avuç sıcak para vurguncusuna akıtılmakta.

Değerli milletvekilleri, sağ siyasetçilerin
ve iktisatçıların elinde ülkemiz, karapara
ve sıcak para cennetine dönüştü; istikrarsızlık,
verimsizlik, işsizlik ve eşitsizlik, ekonomimizin
rekabet gücünü kırdı, toplumsal barışımızı
kanattı; emekçilerin, çiftçinin, dar
gelirlinin, hatta gerçek sanayicilerin yaşamını
kararttı. Türkiye toz duman, her gün toplumumuzu
şaşırtan yeni bir olgu ortaya çıkıyor,
Hükümet çıkar lobilerinin, tarikatçıların,
ırkçıların ve cinayet şebekelerinin
kuşatması altında. (CHP sıralarından
alkışlar) Her geçen gün devlet, servet,
şiddet ilişkisi kendisine yeni kurbanlar seçiyor;
sağ siyaset dünyamız her geçen gün,
kirlilik, yozlaşma ve yolsuzluk batağına daha
çok saplanıyor ve böyle bir ortamda enflasyon,
yıllardır işçileri, memurları,
emeklileri, kısaca tüm sabit gelirlileri ve küçük
üreticileri kasıp kavuruyor. 1996'da enflasyon, sene
sonu itibariyle ortalama yüzde 88,5'a fırladı,
Refahyol Hükümeti döneminde enflasyon, son 15 yılın
en yüksek ikinci rekor düzeyine tırmandı.
Yıllardır sağ siyasetçilerin yönetiminde
yozlaştırılan piyasa ekonomisi koşullarında,
enflasyon âdeta bir devlet politikasına dönüştü;
rant ekonomisiyle beslenen enflasyon lobisi oluştu. Enflasyon...

ALİ ER (İçel) - Dört yıldır
da iktidarda siz vardınız?

ALGAN HACALOĞLU (Devamla) - Bizim nasıl
olduğumuzu siz iyi biliyorsunuz; sizle başladı
bütün bunlar. 

Enflasyon lobisinin Refahyol Hükümetini
ahtapot gibi kuşatan kolları kopartılmadan,
çıkar ağları çözülmeden,
sıcak ve karapara çeteleri çökertilmeden
doğru maliye ve iktisat politikaları izlense dahi,
enflasyonun indirilemeyeceği bilinmelidir. Daha önemlisi,
Erbakan-Çiller önderliğinde Refahyol yönetiminde,
ne yazık ki, enflasyon inmez değerli arkadaşlarım.
Bu Hükümet döneminde enflasyonun inmeyeceği,
indirilmeyeceği gün gibi açık; çünkü,
ne yazık ki, bu Hükümette, ne rant ekonomisine
karşı koyabilme iradesi var ne de enflasyon lobisine
ve karanlık çetelere karşı çıkacak
cesaret görülmekte. 

Değerli arkadaşlarım, ekonomide
zaman zaman rekorlar kırılır; bu rekorların
bir bölümü gerçek rekordur, bu rekorlar
ekonomiyi üstün performansa taşır; bazı
rekorlar da ayıplı rekorlardır, bu tür
rekorlar ekonomiyi gerilemeye ve çöküntüye
taşır. Gerçek rekorlar, ülkeyi gelişmeye,
esenliğe ve barışa taşır, ayıplı
rekorlar ise, ülkeyi eşitsizliğe, yoksulluğa
ve işsizliğe taşır. 

Refahyol'un son altı aydır damgasını
vurduğu 1996 yılı, bir ayıplı
rekorlar yılına dönüşmüştür.
Erbakan'lı, Çiller'li 1996 yılı, ülkemiz
için bir batak yıldır, bir kayıp yıldır,
ne yazık ki, bir yitik yıldır. 1996'da bütçe
açığının gayri safî millî
hâsılaya oranı yüzde 8,8 olmuştur;
dışticaret açığının
gayri safî millî hâsılaya oranı
rekora tırmanmış ve 20,5 milyar dolar açık
verilmiştir; cari işlemler açığı
ise, 6,9 milyar dolara tırmanmıştır.
Bu her üç açık, bu üç boyutlu
kanama da, elli yıllık cumhuriyet tarihinin rekorlarıdır,
bunlar ayıplı rekorlardır değerli arkadaşlarım.

Yine, 1996'da faiz harcamalarının gayri
safî milî hâsıla içerisindeki
payı yüzde 12'ye tırmanmıştır.
Faizin bütçe içerisindeki payı yüzde
38.2'ye tırmanmıştır. Faizin vergi
gelirlerine oranı yüzde 68,5'a tırmanmıştır.
Bu, her üç oran da “faize haram” diyen Refah
döneminde, elli yıllık cumhuriyet döneminin
ayıplı rekorlarıdır. 

Yine, 1996'da içborç stokunun gayri
safî millî hâsılaya oranı yüzde
23.7 olmuştur. İçborç faizlerinin içborç
stokuna oranı yüzde 45'e tırmanmıştır.
Dışborçlar ise, bildiğiniz gibi, 76 milyar
dolar düzeyine gelmiştir. Bütün bunlar, sıcak
para ekonomisi ve vurgun ekonomisi koşullarında,
Türkiye Cumhuriyetinin elli yıldır yaşamadığı
ayıplı rekorlardır. 

Değerli arkadaşlarım, bununla bitmiyor;
1996 yılında kamu kesimi borçlanma gereğinin,
gayri safî millî hasılaya oranı, belli
ki, yüzde 11'ler 12'ler düzeyinde olacaktır.
Anımsarsanız, 1993 yılında yüzde
12'lik bir kamu kesimi borçlanma gereğinin, gayri safî
millî hâsılaya oranının yüzde
12'ye tırmandığı bir dönem yaşadık
ve akabinde 1994'te bunalım geldi. 1995'te yüzde 6,5'tan
bir yıl içerisinde yüzde 11-12'ye tırmanan
bu şok açık, biliniz ki, hepimizi uyarmalı,
1997 yılındaki muhtemel bir bunalımın
üzerinde politika üretmeye özendirmeli; ancak,
şu da bilinsin: Bu açık, 1997'de bir bunalıma
açık çek demektir; bunalım kapıda
demektir. Ne yazık ki, Refahyol Hükümetinin,
ne bu bunalımı kucaklama, göğüsleme
ne de bunu aşacak politikalar üretme kararlılığı,
birikimi ve iradesi var; bunu, ülkemiz için ciddî
bir kayıp olarak saptadığımızı
burada belirtmek istiyorum.

Geçenlerde, Standard and Poor's (S ve P) denilen
kredi kuruluşu, not kırdı. Biliyorsunuz, bazı
dış kuruluşlar, finans kesimine ekonomi hakkında
yön göstermek, referans vermek için not verirler
ve S ve P, İlk defa, “B” notuyla Türkiye'yi
riskli ülke konumuna soktu; ilk defa en düşük
notu verdi. Bunu ne zaman verdi; altı aylık Refahyol'un
İktidarı döneminde verdi. 

MEMDUH BÜYÜKKILIÇ (Kayseri) - Versin,
ne yazar!..

ALGAN HACALOĞLU (Devamla) - Refahyol, altı
ay gibi kısa bir dönemde, cumhuriyet hükümetlerinin
yıllardır belirli boyutlarda koruduğu ekonominin
itibarını, en düşük noktaya taşıdı;
bunu, bu Hükümetin en büyük ayıbı
olarak burada belirtiyorum. 

1997 yılı bütçesi, 1996
yılındaki bu ayıplı rekorlar üzerinde,
Refahyol'un zaaf ve defoları temelinde yapılmıştır.
Bu bütçenin temelleri çürüktür.
Bu bütçenin belirlenmesinde temel alınan büyüklükler
de şimdiden sapmıştır. Bu bütçede
gayri safî millî hâsıla katsayısı
yüzde 65'tir; ama, herkes biliyor ki, 1997 yılında,
ortalama enflasyon yüzde 75'in altına inmeyecektir;
şimdiden, bu alanda yüzde 15 sapma vardır. 

Yine, doların ortalama kur değeri bütçede
135 bin liradır; daha, bugün 105 bin lirayı
aştı. Herkes biliyor ki, Merkez Bankası biliyor
ki, dış dünya biliyor ki, 1997 yılında
doların kur değeri, ortalama, 150 bin liranın
üzerine çıkacaktır; asgarî yüzde
11-12'lik bir sapma da burada vardır. Hayalî kaynak
paketleri ve abartılı vergi gelir tahminlerine dayalı
1997 yılı bütçesi, asgarî 2,5
katrilyon açık verecektir. Biraz evvel bahsettiğim
sapmalar nedeniyle, bu açığın 3 katrilyonu
aşması kaçınılmaz görülmektedir.
Kısaca, Refahyolun 1997 bütçesi bir denk bütçe
değil, dibi delik bir bütçedir değerli arkadaşlarım.
(CHP sıralarından alkışlar) 

Zamanım kısaldığı
için bir konuyu hızla geçeceğim. Geçen,
bütçe görüşmelerinde Sayın
Erbakan bir aysberk hikâyesi anlatmıştı.
Renkli şemalarla, burada, karşımıza,
bütçenin görünen kısmı olan
46,8 milyar dolarlık bütçesiyle, görünmeyen
içborç, dışborç, dışborç
faizlerini de kapsayan, elmayla armudu bir araya koyan bir büyüklükten
söz etmişti. “Böylelikle, 75 milyar dolarlık
bir görünmeyen bütçe var, bir de, buna,
73 milyar dolarlık dışborcu eklerseniz, ortada
bir aysberk” demişti. Peki, şimdi nedir?.. Ben,
bunu, rakam rakam döktüm, Sayın Erbakan'ın
mantığıyla döktüm; ben de, elma ile
armudu topladım ve ortaya çıkan gerçek
şudur: Bütçenin görünen kısmı,
Sayın Erbakan'ın deyimiyle “küçülmüştür”
41,6'ya düşmüştür 150 bin TL'lik kur
üzerinden. 135 bin TL'lik kur üzerinden de küçülmüştür;
yani, bu, daha küçük bir hizmet bütçesidir,
daha az maaş öngören bir bütçedir,
daha az yatırım öngören bir bütçedir;
ama, sonuç, ne bulduk 1997'yle ilgili? 

Değerli arkaşlarımız, bu
rakamları topladığımız zaman,
karşımıza, Erbakan'ın aysberki çıkmakta.
Rakam katlanmış, 11,6 trilyonluk 1996 aysberki 22
katrilyona katlanmış. 

Şimdi, yurttaşlarımız neye
inansın; altı ay evvel söylediklerine mi yoksa
şu anda ortada durmakta olan Refahyolun aysberkine mi inansın?!

“1997 bütçesi gerçekçi
değil” diyoruz. Bence, asıl gerçekçi
olmayan, bu bütçenin dümenini elinde tutan değerli
yöneticilerin, Sayın Başbakanın, Sayın
Çiller'in izlediği politikalardaki gerçekdışılık,
inandırıcılığın olmamasıdır.
(CHP sıralarından alkışlar)

Değerli arkadaşlarım, maliye, ülkenin
malî kaynaklarına sahip çıkmak demektir;
beytülmale el sürmemek ve sürdürmemek demektir;
oysa, bugün devletin kasası soyuluyor, kaynakları
kurutuluyor. Maliye, kamu çalışanlarının
onurunu korumak demektir; oysa, bugün, devlet, memurlarını
eziyor, hak arayan kamu çalışanları
acımasızca coplanıyor, özlük hakları
çiğneniyor, devleti kuşatan şeriatçı
ve ırkçı yapılanmanın kıyımına
uğruyor.

BAŞKAN - Sayın Hacaloğlu, 2 dakikanız
var efendim.

ALGAN HACALOĞLU (Devamla) -Refahyol Hükümetinin
kamu çalışanlarına acımasız
tavrının son örneğini, geçtiğimiz
cumartesi yaşadık. KESK'in önderliğinde
yürüyen, onbinlere kalkan eller, kamu çalışanlarına
kalkan eller, başlarına inen coplar, Refahyol Hükümetinin
yüzkarasıdır. CHP olarak, Refahyol şiddetini,
şiddetle kınıyoruz. (CHP sıralarından
alkışlar)

Sayın Erbakan'ın, Sayın Refahyol
Hükümetinin bu bütçeyle, memurlarımızı
1996 yılında olduğu gibi, ezeceği gün
gibi açık, zamanım kalmadığı
için belirtmiyorum; ama, yüzde 30 düzeyinde getirilen
zam, emeğin faize ezdirilmesi demektir. 

Ülkemizin, ekonomide, iki yıllık
bir onarıma ve programa ihtiyacı vardır.
Refahyol sözcüsü konuyu bile anlamamış;
bir onarımı, bugün gerçekten uygulamadan,
ekonomiyi onarmadan yeni atılım yapmak mümkün
değildir. Bu çerçevede, adil, kapsamlı
bir vergi reformunun yaşama geçirilmesi temel zorunluluktur.

Bu kapsamda, bir banka reformunun yaşama geçirilmesi,
Emlak Bankası ve benzeri bankaların özelleştirilmesi;
ancak, Ziraat ve Halk Bankasının ihtisas bankasına
dönüştürülerek etkinliğe kavuşturulması
zorunludur. Kamu girişimleri reformu yapılması
zorunludur. Sanayide teknolojik yapılanma reformu, ekonomi
yönetimi reformu, çalışma yaşamının
demokratikleştirilmesi, dürüst yönetim...

(Mikrofon otomatik cihaz tarafından kapatıldı)

BAŞKAN - Sayın Hacaloğlu, süreniz
bitti efendim; teşekkür ederim...

ALGAN HACALOĞLU (Devamla) - ... açık
toplum reformu, çoğulcu yerinden yönetim reformu
ve iç barışın sağlanması
temel sorunumuzdur.

BAŞKAN - Tutanaklara geçmiyor Sayın
Hacaloğlu... Teşekkür ederim ...

ALGAN HACALOĞLU (Devamla) - Selamlıyorum.

BAŞKAN - Efendim, tamam; zaten eksüre
vermiyorum...

ALGAN HACALOĞLU (Devamla) - Ancak, bunun, sosyal
demokrat bir iktidarda yapılabileceği gün gibi
açıktır.

Hepinizi saygıyla selamlıyorum. (CHP
sıralarından alkışlar)

BAŞKAN - Teşekkür ederim Sayın
Hacaloğlu. Kusura bakmayın, başlangıçta,
hiç kimsenin süresini uzatmayacağımı
söyledim.

İkinci konuşmayı yapmak üzere,
Sayın Ali Topuz; buyurun efendim. (CHP sıralarından
alkışlar) 

Süreniz 20 dakikadır.

CHP GRUBU ADINA ALİ TOPUZ (İstanbul)
- Sayın Başkan, sayın milletvekilleri; 1997
malî yılı bütçesi çerçevesinde,
Gelir Bütçesi üzerinde, Cumhuriyet Halk Partisi
Grubu adına huzurunuzda bulunuyorum; hepinizi en içten
duygularımla saygıyla selamlıyorum.

Değerli arkadaşlarım, bütçe
görüşmelerinin çok büyük bir
anlamı vardır. Anayasamız, 4 maddeyle, bütçeyle
ilgili düzenlemeler getirmiştir. Bütçe
hakkını kullanmak temel görevlerden birisidir;
ama, ne yazıktır ki, bütçeyle ilgili
olarak, Türkiye Büyük Millet Meclisinin üyeleri
ya da o üyelerden oluşan Plan ve Bütçe
Komisyonunun bütçelere katkısı, son
yıllarda büyük ölçüde azaltılmıştır.
İktidar partileri öylesine bir tutum içerisinde
davranmaktadırlar ki, muhalefetten gelen önerilerin
hiçbirisini dikkate almamaktadırlar; ama, ondan
sonra, buraya çıkıp -Refah Partisinin üçüncü
sözcüsünün yaptığı gibi-
“ne önerdiniz, ne düşünüyorsunuz”
gibi suçlamalara da yönelebilmektedirler.

Değerli arkadaşlarım, muhalefetin
sesine, milletvekilinin sesine kulak tıkayan iktidarların,
kendilerini kötürümlüğe terk etmiş
olduklarının farkına varmaları gerekir.
Bir sayın sözcü -bana göre- kendi boyundan
daha büyük işlere karışarak, Cumhuriyet
Halk Partisi tarihini de, Cumhuriyet Halk Partisinin Genel Başkanını
da suçlayacak biçimde, burada haksız eleştirilerde
bulunmuştur (CHP sıralarından alkışlar)
ve Sayın Erbakan'a özenmekle suçlamıştır.
Bu sevgili arkadaşıma buradan ifade ediyorum: Sayın
Baykal ve Cumhuriyet Halk Partililerin pek çoğu, o
sayın arkadaşımızdan daha önceki
yıllardan beri Sayın Erbakan'ı yakından
tanır...

ALİ DİNÇER (Ankara) - Ne olduğunu
bilir...

ALİ TOPUZ (Devamla) - Üstelik, sayın
sözcü gibi, Erbakan'a tabi olarak değil, Erbakan'ı
objektif olarak değerlendirecek bir pozisyonda onu tanır;
1974'ten beri tanır; özenilir mi, özenilmez mi,
onu, biz biliriz. Bir saygısızlık yapmak
istemiyorum; herkes kendine göre politikacıdır;
ama, Sayın Erbakan, hükümet kurma girişimlerine
başladığı zaman, Sayın Baykal'ı
ve Cumhuriyet Halk Partisini, o hükümetin içerisine
çekmek için çok çaba sarf etti, adamakıllı
çaba sarf etti; ama -biraz evvel konuşan arkadaşımın
söylediği gibi- bizim böyle bir hükümet
içerisinde görev almamız söz konusu olamazdı.


O nedenle, böyle, özenmek gibi birtakım
sözlerle partiyi küçük düşürmeye
çalışmak -demin de söylediğim gibi-
kimsenin haddi değildir; herkes boyu kadar konuşsun
diyorum. (CHP sıralarından “Bravo” sesleri,
alkışlar)

Eğer, muhalefetin söylediklerine dudak bükecekseniz;
orta vadeli bir istikrar programı yapılması
gereklidir diyen, vergi reformu yapılması gereklidir
diyen, şöyle şöyle tedbirler almalısınız
diyen muhalefeti buradan suçlayacaksanız, biz burada
niçin tartışıyoruz, neyi tartışıyoruz.
Bize, nasıl, katkıda bulunmadınız
diyebilirsiniz. Konuşmamın sonuç bölümünde
nasıl katkıda bulunmak istediğimizi birkaç
örnekle ortaya koymaya çalışacağım;
ama, izin verirseniz değerli milletvekilleri, gelir bütçesinin
tartışmasıyla ilgili olarak düşüncelerimi
anlatmadan önce, Sayın Hacaloğlu arkadaşımın
belirttiği, bütçenin genel dengeleriyle ilgili
bir iki noktaya da ben işaret etmek istiyorum. Onun söylediklerini
tekrarlamayacağım; onlara ben işaret etmek istiyorum.

Bir kere, ekonomimizin en önemli sorunlarından
birisi, herkesin söylediği gibi, iç ve dışborç
stokunun yüksek düzeylere varmış olmasıdır
ve borç stokunun, giderek azalması değil, bir
yükselme trendi göstermiş olmasıdır.
Peki, nasıl olmuş bu: 1995 yılı sonu
itibariyle içborç stokumuz 1,3 katrilyon civarındayken
ve bu, bu yılın ilk altı ayı sonunda
2,2 katrilyon liraya yükselmişken, altı aylık
Refahyol Hükümeti döneminde 1,3 katrilyon daha
borçlanılarak, borç stoku, aşağı
yukarı 3,5 katrilyon düzeyine çıkarılmıştır.
Refahyol Hükümeti yapmıştır bu borcu;
yani, Refah Partisi ile Doğru Yol Partisi Hükümeti
yapmıştır. Biz, Refah Partisini, geçmiş
dönemin politikalarıyla ilgili suçlamak istemiyoruz,
eleştirmek istemiyoruz; ama, siz, o kötü ekonomi
politikasının yeni uygulayıcıları
olarak, hem de çok hevesli uygulayıcıları
olarak ortaya çıkarsanız, siz de, o politikalarla
ilgili eleştiriye hak kazanırsınız.
(CHP sıralarından alkışlar)

Borçlanmaya karşıydınız,
niye borçlandınız?.. Şimdi “borçlanmayacağız”
diyorsunuz, onu da göreceğiz. Saç kesilecek, kel
görülecek; üç ay sonra görülecek,
beş ay sonra görülecek, Eğer, Hükümet
olarak ömrünüz yeterse, gelecek sene bütçe
görüşmeleri sırasında göreceğiz.


MUSTAFA YILDIZ (Erzincan) - Şimdiden görüldü...
Şimdiden...

ALİ DİNÇER (Ankara) - Saç
olmadığına göre şimdiden görüldü.

ALİ TOPUZ (Devamla) - Değerli arkadaşlarım,
bu genel göstergelerin içerisinde en önemlilerinden
biri de, izlenen politikaların sosyal yansımalarıdır.
Türkiye'nin en üst düzey gelir dilimi içerisinde
olan yüzde 20'nin millî gelirden aldığı
pay yüzde 54, en düşük düzeydeki yüzde
20'nin millî gelirden aldığı pay yüzde
4,9'dur; gelir dağılımı ne hale gelmiş;
bölgelerarası adaletsizlik ne hale gelmiş; Marmara
Bölgesi, millî gelirden yüzde 37 pay alırken,
Güneydoğu Anadolu yüzde 4 pay alabiliyor. Tabiî,
bunun, çok büyük olumsuz yansımaları
var. 

Türkiye bu noktaya nasıl geldi: Arkadaşlarımın
söylediği gibi, yıllardır izlenen aynı
çerçevedeki bir ekonomi politikasıyla. Özellikle,
son onbeş yılda da, vergi yerine borçlanma
tercih edildi; üretim ekonomisi yerine rant ekonomisi tercih
edilidi; kayıtdışı ekonomi âdeta
teşvik edildi; yüksek enflasyon bir politika haline
getirildi ve yürütme, onun arkasına sığınarak,
ondan yararlanarak görevini yapmaya çalıştı.
Şimdi, Refah Partisi aynı politikaları uyguluyor.


Değerli arkadaşlarım, bütün
bunlardan sonra çıkıyorsunuz ve diyorsunuz
ki “biz, denk bütçe yaptık.” Sayın
Çiller, bir ekonomi profesörü ve son beş
yılın ekonomiden sorumlu önemli bir yöneticisi.
Göreve başladığı zaman, UDİDEM
diye bir iddiayla başlamıştı: Ulusal
Dinamik Denge... O nasılsa, hem dinamik hem denge, onu
bilemiyorum; ama, böyle bir modelle ortaya çıkmıştı.
Bu, o modelin sonucu mudur; onu öğrenmek istiyorum. 

Bir başka şey daha öğrenmek
istiyorum. Doğru Yol Partisi, kırkaltı yıllık
bir geçmişi olduğunu söyleyerek, Demokrat
Parti ile arasında bir bağ kurmaya çalışır.
Kırkaltı yıldan bu yana, hem bu Türk
demokrasisi içerisinde önemli yer tutmuş olan
siyasî hareket hem de ekonomi profesörü Sayın
Çiller -son beş yılında- kağıt
üzerinde denk bütçe yapma fikrini aklına
getirememişler, böyle bir buluş sahibi olamamışlar;
şimdi, Hükümet ortağı oldukları
Refah Partisinin Sayın Genel Başkanının
hayallerine ses çıkaramadıkları için,
sırf iktidarda kalabilmek için “biz, denk bütçe
yaptık” demekten sıkılmamaktadır.
(CHP sıralarından alkışlar) Sayın
Çiller'in, bundan sıkılması gerekir;
bunu söylerken, yüzünün kızarması
gerekir. Ben, zaten, konuşmalarından görüyorum;
bu sözler söylenildiği zaman nasıl davrandığını
görüyorum, hangi kaygı içinde olduğunu
hissediyorum. Onun için, kendi Bakanlığının
bütçesinin görüşülmesi sırasında
bile, bunlar kendisine söylenecek diye, ne Mecliste ne Komisyonda
bulunmuyor. Ama, yarın, burada olacak... Ama, hepimizden
sonra konuşacağı için, kendisini, orada
kurtaracağını zannediyor. 

A. TURAN BİLGE (Konya) - Belli olmaz, yine
de gelmeyebilir...

ALİ TOPUZ (Devamla) - Değerli arkadaşlarım,
şimdi, denk bütçe nedir? 

Değerli arkadaşlarım, evvela, bir
şeyin altını çizelim. Ben ve bizim
gibi konuşanlar, muhalefetteki milletvekili arkadaşlarımız,
denk bütçe fikrine karşı değiller
ki, siz, bize “niye denk bütçeye karşısınız”
diyorsunuz. Denk bütçe kavramı, çok
saygıdeğer bir kavramdır. Denk bütçe
kavramı, bütçenin samimiyetliği ilkesine
dayandırılan, gerçek gelirler ve gerçek
giderler anlamında bir kavramdır. Biz, denk bütçe
olmadığını bile bile, bizi kandıracağınızı
zannederek “bu, denk bütçedir” demiş
olmanızdan dolayı, sizin bu eyleminize karşı
tavır koyuyoruz. Biz, denk bütçe kavramına
değil, siz, gerçekleri saptırarak...

ALİ RIZA BODUR (İzmir) - Enayi yerine
koyuyorlar.

ALİ TOPUZ (Devamla) - ...hayallerinizi bize
kabul ettirmek istediğiniz için, size karşı
uyarı görevimizi yapıyoruz. 

ALİ DİNÇER (Ankara) - Milleti
enayi sanıyorlar.

YAHYA ŞİMŞEK (Bursa) - Masalcı
hocanın hayallerine onlar da inanıyorlar.

ALİ TOPUZ (Devamla) - Şimdi, değerli
arkadaşlarım, eğer, ekonomisi 75 milyar dolar
dışborç, aşağı yukarı
35 milyar dolar içborç ve toplam 110 milyar dolarlık
bir borç stoku ile karşı karşıya
ise ve bu borç stoku azalmıyor, giderek artıyorsa,
o ülkede, denk bütçe yapmak, hangi sihirbaz maliyecinin
işidir; ben, bunu, 25 günlük Plan ve Bütçe
Komisyonu tartışmalarında göremedim.


TEMEL KARAMOLLAOĞLU (Sıvas) - Sihirbaz
değil, marifetli...

ALİ TOPUZ (Devamla) - Efendim, marifetli diyelim.

Değerli arkadaşlarım, 1997 malî
yılı bütçesi, arkadaşlarımın
da söylediği gibi, bir tarafı şişirilmiş
bir tarafı bastırılmış bir bütçedir;
yani, gelirlerde yüzde 136'lık bir artış
öngörüyorsunuz -deflatör yüzde 65- ama,
giderlerde yüzde 58,5'lik bir artış... Sizin,
marifetiniz bu mudur, Refah Partisinin sayın maliyecileri
veya bütçe uzmanları?!.. Yani, bunun böyle
olamayacağını, bunun mümkün olmadığını,
bunun yanlış olduğunu hiç kimse söylemedi
mi size?.. Vergi gelirlerinde yüzde 98,5 artış
öngörüyorsunuz; peki, vergi toplamayla ilgili hangi
girişiminiz var sizin?.. Vergi geliri, bugün karar
verdim, yarın kasaya girecek bir gelir değildir. Vergi
geliri bir düzenleme ister; vergi kanunu yapacaksın,
bir düzenleme yapacaksın, bir model koyacaksın
ortaya; onu, yürürlüğe sokacaksın, ona
göre ekonomi harekete geçecek, bir sene sonra, iki
sene sonra, üç sene sonra onun gelirleri bütçeye
akmaya başlayacak. Siz, hiçbir değişiklik
yapmadan, üstelik vergi almayacağım diyerek, bu
vergi gelirlerini nasıl yüzde 98,5 artıracaksınız?!..


ALİ DİNÇER (Ankara) - Sülün
Osman gibi, Parsadan gibi...

ALİ TOPUZ (Devamla) - Değerli arkadaşlarım,
vergidışı normal gelirler yüzde 416 artırılmış...

ALİ DİNÇERLER (Ankara) - Borçları
Mercümek ödeyecek...

ALİ TOPUZ (Devamla) - Ama ne deniyor: “Telekom'u
satacağım, Telekom'un lisansını satacağım,
arsa satacağım, lojman satacağım, bu parayı
temin edeceğim...” Canım, siz, eğer, giderler
bölümünü 1 katrilyon daha fazla yapmak zorunda
kalsaydınız, o zaman, bu vergidışı
normal gelirleri 1,4 katrilyon değil 2,4 katrilyon diye yazacaktınız.
Ben, Plan ve Bütçe Komisyonunda, Sayın Maliye
Bakanından sordum, şu hesapların ayrıntısını
bir versenize, neye göre bunları tespit ettiniz diye;
yuvarlak cevaplar birkaç gün sonra geldi; hiçbir
anlam taşımayan cevaplar; yani, cevapsız kaldı
bu sorular. Şimdi, burada soruyorum: Siz, bu rakamları
nasıl buldunuz; ayrıntısını
verebilir misiniz? 

Gelir kısmı böyleyken, gider kısmında,
faiz ödemelerine genel faiz ödemeleri içerisinde
1,8 katrilyonluk bir ödenek koymuşsunuz; 1,5 katrilyonu
içborç faizleri için konulmuş. İçborç
stoku, yıl sonunda 3,5 katrilyon. Yeniden borçlanmadığınızı
düşünelim, stoku aynen muhafaza ettiğinizi
düşünelim; 3,5 katrilyonluk içborç
stokunu 1,5 katrilyonluk faizle nasıl çevireceksiniz?
Buradaki marifetiniz nedir Sayın Refah Partisinin değerli
düşünürleri? 

REFİK ARAS (İstanbul) - Çevirmeyecekler.

ALİ TOPUZ (Devamla) - Ne yapacaksınız,
nasıl çevireceksiniz; bir sihirli değnek mi
var elinizde?!. 

Peki, bu böyledir de, denk bütçedir
de, geliri gideri denktir, faizler düşük olacaktır,
gelirler yüksek olacaktır da, niçin, bütçenin
son günü Plan ve Bütçe Komisyonunda, bütçenin
üçte biri kadar borçlanma yetkisini ısrarla
istediniz ve aldınız?!. 

AHMET GÜRYÜZ KETENCİ (İstanbul)
- Okuyup üflemek için...

ALİ TOPUZ (Devamla) - Peki, bu böyledir,
denk bütçedir, bunları istiyorsunuz ve yeni
kaynak paketleri ortaya koyuyorsunuz; bununla ne demek istiyorsunuz?
Sizin iddianıza göre, kaynak paketlerinden gelir gelirse
ekbütçe yapacağız, yatırım
yapacağız. Hayır... Ben, buradan ilan ediyorum,
sizin kaynak paketi hikâyenizin ne kadar hayalci olduğunu
biraz sonra söyleyeceğim; ama, gerçek bile olsa,
o, bütçenin gelirlerindeki eksikliği gidermeye
dönük, yedek bir hareket olarak orada duruyor. Yani,
bütçenin başlangıcında oraya koyduğunuz
rakamlar samimî değil, gerçekçi değil,
bunu biliyorsunuz; onu kurtarabilmek için de “ne satarım,
ne savarım, ne elde ederim, yıl içinde belki
bunları karşılarım” diye can simidi
olarak oraya sarılmış bulunuyorsunuz.

ALİ DİNÇER (Ankara) - Yaza arpa
bitecek.

ALİ TOPUZ (Devamla) - Bu bütçe,
gelirleriyle ve giderleriyle en az 1'er katrilyon, belki de daha
fazlası, eksik gerçekleşecektir. Dolayısıyla,
bu bütçe, 2 katrilyonun üzerinde, 2,5 katrilyonun
üzerinde açık vermeye mahkûmdur. 

Sayın Refah Partililere sesleniyorum: Siz
mecbur muydunuz bu gerçekleri saklamaya? Geçmişe
ait bir sorumluluğunuz mu vardı? Niye saklıyorsunuz?
Sizden, ille denk bütçe iddiasıyla gelin diye
bir beklenti mi vardı; hayır, yok. Niye getiriyorsunuz;
dikkatleri başka yere çekmeye çalışıyorsunuz.
Biraz sonra niye getirdiğinizi ayrıca söyleyeceğim.


NİHAT MATKAP (Hatay) - Yalnız, vakit
kalmadı.

ALİ TOPUZ (Devamla) - Öyle mi efendim?

BAŞKAN - 4 dakikanız var efendim. Süre
uzatmıyorum.

ALİ TOPUZ (Devamla) - Değerli arkadaşlarım,
kaynak paketlerinin hayal paketleri olduğunu ve çok
balonlar içerdiğini gördük. Sayın
Genel Başkanımız, bütçenin açılışında
yaptığı konuşmada, o balonları
sıraladı burada. 

Kaynak paketleriyle ilgili olarak gerçeği
topluma söylemiyorsunuz; ortak havuzda topladığınız
paralarla ilgili, zaten var olan bazı şeyleri bir
daha söylüyorsunuz; alacağınız borçları
kaynak diye gösteriyorsunuz. Bütçe kaynağı,
güvenilir kaynaktır; yani, bir defa için değil,
sürekliliği olan bir kaynaktır; yani, geri iade
etmek için değil, kullanılmak için alınan
kaynaktır. Bunun dışındaki her şey;
ister borç alarak, ister şu veya bu şeyi haraç
mezat satarak elde edilen gelirler bütçenin gerçek
gelirleri olarak sayılamaz. Bunların birkısmı
zaman içerisinde gelip giden gelirlerdir; borçlar
ise ekonomiye sürekli yük getiren gelirlerdir; onlara
gelir demek doğru değildir.

Değerli arkadaşlarım, paketlerle
ilgili söyleyecek fazla bir lafım yok; fakat bir şeyi
söyleyip geçmek istiyorum. Eğer, siz, gerçek
bir paket oluşturmak istiyorsanız, bir tanesini size
söyleyeyim: -22 yıldır ben bunu söylüyorum.
1974 yılında hükümet ortaklığı
yaptığımız Refah Partililer de bunu bilirler-
Türkiye'nin kullanabileceği ve sürekliliği olan
en önemli kaynaklarından bir tanesi, ahlaklı
ve rasyonel kaynağı, kentleşmede oluşan
ranta el koyabilmektir. Öyle, sizin, büyükşehir
belediyelerine birtakım yetkiler vererek, Arsa Ofisine
birtakım yetkiler vererek, hazine arazilerini, sözde,
değerlendirme politikanız palyatif bir politikadır;
Erbakan'ın tabiriyle bir pansuman tedavisidir. (CHP sıralarından
alkışlar)

BAŞKAN - Sayın Topuz, 2 dakika süreniz
kaldı.

ALİ TOPUZ (Devamla) - Değerli arkadaşlarım,
sonuç olarak şunları söylemek istiyorum:


Türkiye'nin temel sorunu, enflasyondur. 

Türkiye'nin temel sorunu, borçların,
uygun ve üretken alanlarda kullanılmamış
olması nedeniyle giderek artmış olmasıdır.

Türkiye'nin temel sorunu, kayıtdışı
ekonomiyi -ki, normal ekonomi kadar büyümüştür-
kayıt içine almaktır; vergi reformudur; Algan
Hacaloğlu'nun söylediği gibi, çeşitli
diğer reformlardır.

Ben, şunları söyleyerek sözlerimi
bitirmek istiyorum. Bütçe rakamlarıyla oynanarak
ne denklik kurulabilir ne vergi gelirleri artırılabilir.
Bunlar ciddî iştir, plan işidir, program işidir,
yeni düzenleme işidir, kurum kurma işidir ve
uygulamaya koyma işidir. 

Ben, Refah Partisinin iş yapma niyetinde olduğu
kanısında değilim. Refah Partisi, kendi ideolojik
tercihi doğrultusunda sistemi çürütmek için,
bütün bunlara sebep olmayı bir sorumluluk olarak
görmemektedir...

TEMEL KARAMOLLAOĞLU (Sıvas) - Yok; bu
bir iftira oldu... Olmadı. 

MEMDUH BÜYÜKKILIÇ (Kayseri) - Onu
siz yeterince  yapıyorsunuz, bizim çürütmemize
gerek yok.

ALİ TOPUZ (Devamla)  - Efendim, benim kanaatim
budur; sistemi çürütmek istiyorsunuz siz; bu
şekilde de çürütmek istiyorsunuz. Ben,
buna DYP'nin nasıl kandığına şaşırıyorum;
iktidar uğruna bu kadar şeylere katlanılır
mı diye, onlar adına hayıflanıyorum.


Değerli arkadaşlarım, bakınız,
toplumda büyük beklentiler yaratmaya çalışıyorsunuz,
kendi tabirinizle çıtayı yükseğe
çıkarıyorsunuz. Yükseğe çıtayı
koyuyorsunuz, onu aşacaksınız; ama, ben size
söylüyorum; ne Sayın Erbakan ne Sayın
Çiller aşacak o çıtayı, o çıtaya
ayakları takılacak. Onu bildikleri için,
çıtanın altından geçmeyi uygun
görecekler; ama, çıtanın altından
geçmek de zordur...

(Mikrofon otomatik cihaz tarafından kapatıldı)

BAŞKAN - Sayın Topuz, konuşma
süreniz bitti efendim. 

ALİ TOPUZ (Devamla) - Ben öneriyorum:
Sayın Erbakan'la Sayın Çiller, limbo dansını
öğrensinler, çıtanın altından
ancak öyle geçebilirler. (CHP sıralarından
alkışlar) 

BAŞKAN - Teşekkür ederim Sayın
Topuz.

Efendim, CHP Grubu adına yapılan konuşmalar
bitti. 

Şimdi, söz sırası ANAP Grubu
adına Sayın Sümer Oral'da; buyurun efendim.
(ANAP sıralarından alkışlar)

Sayın Oral, süreniz 20 dakikadır;
süreyi uzatmıyoruz biliyorsunuz; teşekkür
ederim.

ANAP GRUBU ADINA SÜMER ORAL (Manisa) - Sayın
Başkan, değerli milletvekilleri; 1997 yılı
gelir bütçesi üzerinde, Grubum adına görüşlerimi
sunmak üzere huzurunuzda bulunuyorum. Bu vesileyle, size
ve değerli milletvekili arkadaşlarıma saygılar
sunuyorum. 

Sayın Başkan, bütçenin gider
büyüklükleri, harcama hedefleri üzerinde Meclisimizce
yapılan değerlendirmeler tamamlanmıştır.
Bütçelerin harcama hedeflerinin gerçekleşmesi,
büyük ölçüde, gelir bütçesinin
yapısına, sağlığına ve öngörülen
gelir hedeflerinin tahakkukuna bağlıdır. Gelir
bütçesi, esasında, bütçenin finansmanıdır.
Eğer bir projenin, bir bütçenin, bir programın,
bir planın finansmanı yoksa, o projenin hedefleri
ve ilkeleri ne kadar fevkalade parlak olursa olsun gerçekleşmesi
mümkün değildir. Onun için, bir bütçenin
en önemli can alıcı noktası, gelir bütçesidir.
Bu, bütçenin, esasında ekonomik politikanın
bir aracı olarak etkinliğinin de can damarıdır.
Ama, ne yazık ki, günlerce bütçenin harcama
kalemleri, gerek Plan ve Bütçe Komisyonunda gerek
Genel Kurulda uzun uzun görüşüldükten
sonra onu karşılayacak, finanse edecek gelirlere
sadece 20 dakikalık bir sürenin yeterli olduğunu
söylemek mümkün değil; o, bütçenin
önemine uygun bir süre de değil; ama, bu sene artık
geçti, inşallah önümüzdeki sene kısmet
olursa gelir bütçesine, gelir bütçesinin
önemine uygun bir süre verilerek tartışılması
lazım; çünkü, bugün dünyanın
en gelişmiş ülkelerinin -Avrupa Birliği ülkeleri
de dahil- en önde gelen problemi, birinci önceliği
haiz problemi gelir açıklarıdır, bütçe
açıklarıdır, kamu açıklarıdır.
Bu kadar önemli bir konuyu uzun uzun tartışmakta
herhalde ülke bakımından da fevkalade büyük
yarar vardır.

Bir ekonomik politika aracı olarak bütçeden
beklenen etkilerin ağırlığı ve yönü,
büyük ölçüde, bütçenin
finansman performansına bağlıdır. Bütçede,
gerekli ödenek var mıdır gelir olarak, yeterli
gelir var mıdır; eğer, yeterli gelir varsa,
bunlar hangi kaynaklardan elde ediliyor; eğer, yeterli kaynak
yoksa bu nereden karşılanıyor; bunların,
uzun uzun tartışılması lazım.

Bugün, Avrupa Birliği ülkeleri dahil
birçok gelişmiş ülkelerin birinci önceliğe
sahip sorununun kamu açıkları olduğunu
söylemiştim. Avrupa Birliğinin anayasası
mesabesinde olan Maastricht Anlaşması dahi, önemli
bir ilke koyarak, bu Birliğe dahil üyeler için,
bütçe açıklarının gayri
safî millî hâsıla karşısında
yüzde 3-4 oranında bir büyüklüğe
sahip olabileceğini, bunun dışındaki bir
açığın uygun olmayacağını
ortaya koymuştur.

Kamu açıkları, kabul edilecek
ki, bizde de fevkalade önemli bir meseledir. Kamu açıklarını
makul düzeyde tutabilmenin yolu ve tedbiri, kamu kesimi finansman
modelini sağlıklı bir yapıya kavuşturmakla
mümkündür. Gerçekte, Türk ekonomisinin
bugün içinde bulunduğu sorunların kaynağında
kamu kesimi vardır. Ekonomimizin sıkıntısı
özel kesimden değildir, özel kesimin fevkalade dinamizmi
vardır: fevkalade yetişmiştir; ama kamu, kamu
kesiminin finansmanında yarattığı darboğazlarla
özel kesimin önünde de bir ayak bağı
olmaktadır. Türkiye'nin bunu aşması lazım
ve kamu kesimi meselesini aşması da zor değil;
ama, şunu altını çizerek söylüyorum:
Bunları sadece Türkiye'nin imkânlarıyla
bağdaştırmamak lazım. Türkiye'nin
imkânlarının yanında, Türkiye'nin
yönetiminin kalitesi ve yönetiminin biçiminin
de fevkalade önemi vardır. Kaynaklar yeterli olsa
dahi, eğer yönetiminiz iyi değilse Türkiye,
bu kamu kesimi finansman modelindeki tıkanıklığı
aşamaz. Onun için meseleye bu açıdan
da bakmak lazım.

Bugün, şu noktada, 1996 yılı
sonu itibariyle Türkiye, bir yılda topladığı
bütün vergilerin yüzde 69'unu sadece faiz ödemelerine
ayırıyor ve faiz ödemeleriyle personel giderlerinin
ağırlığı da vergi gelirlerinin yüzde
112'sini buluyor. Bu ne demek, sadece faiz ve personel giderlerini
ödemek için, devlet, hem vergileri toplayacak, hem
de vergilerin yüzde 12'si kadar ilave bir borç alma
durumunda kalacaktır. Sayın Başkan, işte,
aşılacak olan nokta budur. 

1997 bütçesi, 1996 yılı
üzerine inşa edilecek. Haliyle 1996 zemini, 1997 yılı
bütçesinin performansında büyük etkiye
sahip olacaktır. 1996 yılına baktığımız
zaman, bütçe, bütçe büyüklüğünün
üçte biri bir açıkla kapanmıştır.
Bu, son yıllarda görülmemiş fevkalade yüksek
bir açık büyüklüğüdür.


Bütçe açığı,
gayri safî millî hâsıla karşısında
yüzde 10'luk bir büyüklüğe sahiptir. 1995
sonunda 1,3 katrilyon düzeyinde olan içborç
stoğu, 1996 yılı sonunda 3,2 katrilyonu bulmuştur.
Yüzde 90'lara ulaşan bir enflasyon, ciddî boyutta
işsizlik, 20,5 milyar dolarlık dışticaret
açığı, 5,6 milyar dolarlık cari
işlemler açığı... 1994 yılında,
büyük krizin yaşandığı yılda
dışticaret açığı 14,6'ydı,
1996'daysa 20,5'tir. İşte, gümrük birliğine
girdiğimiz fevkalade önemli bir yılın sonunda
karşı karşıya kaldığımız
tablo, olumlu beklentileri korkutan, olumsuzluklarla karşı
karşıya getiren bir tablodur. 

Değerli milletvekilleri, işte, 1994, 1993'ten
iyi olacak, 1995, 1994'ten iyi olacak, 1996, 1995'ten iyi olacak
diye diye geldiğimiz tablo budur. İşte, böyle
bir konjonktürle 1997'ye giriyoruz. 

Değerli Başkan, kıymetli milletvekilleri;
bütçenin vergi gelirlerinde bütçe hedefleri
aşırı bir iyimserlik içerisinde tespit
edilmiştir. 1996 yılına göre harcamalarda
yüzde 58 oranında; yani, 1997 yılının
enflasyon oranının altında bir büyüme
öngörüldüğü halde, gelirlerde rekor
seviyede sayılabilecek bir yükseklik hedef alınmıştır.
Vergi gelirlerinde artış oranı yüzde
98 olarak tespit edilmiş, hatta yüzde 98'in biraz üzerinde
tespit edilmiş. Bu oran, bütçe ve programla
tespit edilen makroekonomik hedeflerle karşılaştırıldığında
aşırı bir yüksekliği göstermektedir.
Bu makrohedefler tahakkuk ederse, bu vergiyi sağlamak mümkün
değildir; bu vergiyi sağlayacağım diyorsanız,
o makro hedefleri gerçekleştirmek mümkün
değildir; yani, ikisinin bir arada doğru olması
mümkün değil. Tespit edilen yüzde 4'lük
büyüme, yüzde 65'lik deflatör ve yüzde
57 civarındaki yılsonu fiyat artışlarıyla
ancak sağlanabilecek olan vergi yüzde 80'ler düzeyinde
olur. “Efendim, biz, bunu, vergi idaresinin etkinliğiyle
karşılarız” gibi iddialar gerçekçi
iddialar olmaz; onlar zaten bu hesapların içerisinde
vardır. Eğer “1996 yılının
on aylık döneminde yüzde 103'lük artış
vardı” denirse, bu yüzde 103'lük artışın
nerelerden kaynaklandığını çok
iyi değerlendirmek lazım. Bunda da 1996 yılındaki
ithalat patlaması, yüzde 90'lara ulaşan enflasyon
ve ekbütçeyi zorunlu kılan bütçe
üstü harcamaların katkısı vardır.
1997 yılında bunların gerçekleşeceğini
düşünmediğimize göre veya asgariden düşünülmediğine
göre, bu hedeflere ulaşmak fevkalade zordur. 

Gelir vergisinde artış yüzde 111,2
olarak öngörülmüştür. Oysa, son
beş yılın ortamalası yüzde 78'dir.
Sadece, son yıllardaki artışa bakarak ve onun
da üzerinde bir tahmin yapmak fevkalade yanıltıcı
olur. Kaldı ki, bu artışı olumsuz etkileyecek,
özellikle, Refah Partisinin birtakım taahhütleri
var: Asgari ücretten vergi almamak, hayat standardını
kaldırmak, peşin vergiyi sınırlandırmak...
Peki, o zaman, bu 1997 yılı bütçe tahmininde,
bunları, yine göz önünde tutmuyor musunuz;
yani, bu söylediklerinizi 1997 yılında gerçekleştirmeyeceğinizi
esas alarak mı bir tahmin yapıldı; bunun
da, burada açıklanması lazım. 

Bütün bunlar gösteriyor ki, vergi
gelir tahsilat beklentileri ulaşılabilir büyüklüklerin
çok üzerinde tahmin olunmuştur. Burada, akla
hemen şu geliyor: Enflasyon, kalkınma hızı
ve ithalat artışı gibi fevkalade önemli
olan makroekonomik hedefler, bütçe denkliği iddiasında
olduğu gibi, yapay bir sağlamlığa mı
sahip? Çünkü, bu rakamlarla, biraz evvel de söylediğimiz
gibi, vergi gelirlerini sağlamanız mümkün
değildir. 

Değerli Başkan, kıymetli milletvekilleri;
1997 yılı gelir bütçesinde dikkati çeken
bir nokta da vergidışı normal gelirlerdir.
Vergidışı normal gelirler, bu sene, bütçede
yüzde 25'lik -yani bütçenin finansmanının
yüzde 25'i büyüklüğünde- bir bölümü
ifade etmektedir; bütçe harcamalarının
yüzde 25'i buradan karşılanacaktır. Vergidışı
normal gelirler, bu büyüklükte olduğuna göre,
buradaki gelirlerin bir tahsil takviminin olması lazım
veya bu Parlamentonun bileceği, bütçe gerekçesinde
yer alabilecek bir tahsil takviminin olması lazım;
çünkü, bu sene, fevkalade önemli bir gelir
kalemi olarak yer almıştır. Ayrıca,
bu gelirlerin de tahsil edilebilme imkânlarının
olması gerekir. Biraz sonra bazı kalemleri de arza
çalışacağım. Bu ihtimaller de büyük
ölçüde ortada yoktur; yani, 1997 yılı
bütçesinde, böylece, vergidışı
normal gelirler, bir bakıma, âdeta, vergidışı
normal olmayan gelirler haline dönüştürülmüştür.


Şimdi, burada, sosyal tesisler ve lojman satışları
öngörülmüş; bütçe ödeneği
olarak da 115 trilyon lira öngörülüyor. 

Değerli arkadaşlarım, bütün
lojmanlar, hepsi 300 bin civarındadır. Millî
savunma, güvenlik kuvvetleri, kalkınmada öncelikli
yöreler ve yargıyı çıkardığınız
zaman, aşağı yukarı satılacak 65
bin lojman kalıyor. Bir yıl içerisinde 65
bin lojmanı satmak da o kadar kolay bir şey değildir;
hem tamamını satacaksınız hem gelir
elde edeceksiniz. 

Lojman, ücret politikasının bir
unsurudur. Lojmanda oturan bir kişiyi, sen çık,
ben satacağım diye ortada bırakamazsınız.
Ücret politikasında bir düzenleme yaptıktan
sonra bunu gerçekleştirebilirsiniz, ki, bırakın
bu 115 trilyon lirayı, bunun yüzde 10'unu tahsil etmek
mümkün değildir. Yüzde 10'unun tahsil edilmeyeceğini,
bütçeyi yaparken de bütçeyi yapanlar biliyor;
ama, buna rağmen konulmuş olmasını, devlet
anlayışı yönünden fevkalade calib-i
dikkat bulurum. 

Devlet arazileriyle ilgili, bütçede 75
trilyon lira öngörülmüş. Burada da bir
kafa karıştırma var. Esasında, devletin
özel mülkiyetindeki arazi miktarı, Türkiye
yüzölçümünün ancak yüzde
8'lik bir miktarına tekabül eder, 66 bin kilometrekaredir.
Bunun da bir miktarı zaten Hazineye, kamu hizmetine tahsis
edilmiştir, satılamaz; ama, sanki, kamunun, daha
doğrusu Hazinenin hüküm ve tasarrufunda olup, ekonomik
değeri olmayan gayrimenkuller de, Hazinenin elinde satılabilirmiş
gibi gösterilmektedir. Bu, fevkalade yanlıştır;
çünkü, bu hüküm ve tasarrufun içerisine
dağlar girer, nehirler girer, Ağrı Dağı
da vardır. Ee, herhalde, Ağrı Dağını
satma gibi bir düşüncesi de yoktur bu Hükümetin.


A. ZİYA AKTAŞ (İstanbul) - Kimbilir,
belki de vardır. 

SÜMER ORAL (Devamla) - Esasen, son üç
dört yıldır, kamu taşınmazları
üzerinde, hızlandırılmış
satış programı uygulanıyor. Ee, bunun
sonunda elde edilen gelir 1994'te 2,7 trilyon lira, 1995'te 3,5
trilyon lira, 1996'da, bu sene -ki, beş, beşbuçuk
ayında da Bu Hükümet var- 3,6 trilyon lira. Peki,
şimdi, buradan, nasıl 75 trilyon lira gelir elde
edilir ve bunlarla bütçe denk hale getirilir?!. Bunları
kabul etmek mümkün değildir. 

Özelleştirme gelirlerinde öngörülen
585 trilyon liralık Telekom satışını
burada tartışmak istemiyorum; bu, uzun uzun konuşuldu.
Bunun, 1997 yılında tahsil edilmlesi fevkalade güçtür.
Sonra, Telekomun özelleştirilmesinden elde edilecek
gelirlerin tamamını bütçeye de koyamazsınız;
kaldı ki, 1997 yılında, bunu tahsil etmeniz
de mümkün değildir. Bu arada, Telekom konusunda,
pazarda 51 ülke var; Avrupa Birliğinin liberasyon kararından
sonra, bu 51 ülke ortaya çıkmıştır.
Bu, o kadar kolay bir şey değildir.

Bu salonun duvarları değil; ama, yanımızdaki
Meclis Genel Kurul salonunun duvarları bunların
hepsine şahittir. Bu Kanun çıkmadan evvel,
sık sık kürsüye çıkılıp
“günde 250 milyar lira zarar ediyoruz; bu özelleştirme
kanununu çıkarmıyorsunuz; Türkiye, her
gün 250 milyar lira zarar ediyor” denildi; buna, duvarlar
şahittir. Özelleştirme Kanunu çıkalı
iki yıl oldu; ama, nerede, ciddî bir özelleştirme!..
(ANAP sıralarından alkışlar) Acaba,
bu Kanun çıkınca, o 250 milyar liralık
zarar kendiliğinden mi kayboldu, bunu mu kastediyorlardı;
anlamakta bir miktar müşkülat çekmemek
mümkün değil. 

Sayın Başkan, değerli milletvekilleri;
bu bütçe, denk bir bütçe değildir;
bu bütçe, rakamların denkleştirdiği
bir bütçedir. Bu bütçenin denk olmadığını,
gelir rakamlarında ortaya koymak mümkündür,
harcama kalemlerinde ortaya koymak mümkündür. Gerçekte,
önemli olan “bütçeyi denk yaptık,
denk hazırladık” demek değil; çünkü,
zihniyet, yaklaşım müsaitse, bütçeyi
denk değil, fazla da yapabilirsiniz. Nitekim, bu Hükümet,
bu bütçeyi fazla da yapabilirdi bu anlayışla.
Niye yapmadı, onu anlamadım; o da olabilirdi. Önemli
olan “bütçeyi denk yaptım ve denk gerçekleştirdim”
diyebilmektir. Onun için de, daha, bu Hükümetin
önünde, oniki aydan fazla bir süre var. Ömrünüz
buna yeter mi onu bilmem; ama, o iddiayı, ancak oniki ay
sonra ortaya koyabilirsiniz. Bütçe açığının
yüzde 10, kamu kesimi açığının
yüzde 13, enflasyonun yüzde 90, içborç
stokunun 3,2 katrilyon olduğu bir yıldan sonra, denk
bütçe iddiasını ciddiye almak herhalde
mümkün değildir. Nitekim, son günlerde çok
sık temasta olduğunuz IMF'nin de, bu bütçenin
açığını 3 katrilyonun üzerinde
tespit ettiğini herhalde biliyorsunuz; bu da, bu denk bütçe
hakkında, bizim dışımızda, başkalarının
da ne düşündüğünü açıkça
ortaya koymaktadır.

Netice olarak, karşımızda, bugün,
denk bir yapıya sahip bütçe tasarısı
yoktur. Samimiyet ilkesinden uzak, tutarlı ve sağlam
dengelerden yoksun, sadece, bir bütçe dokümanı
vardır; ama, bunun yanında şu vardır:
Bunun yanında, ortada, Temmuz 1996'daki 860 trilyonluk
1996 yılı bütçe açık hedefini
yıl sonunda 1,3 katrilyona çıkaran; Temmuz
1996'daki -yani, Hükümetin kurulduğunda- 2,2 katrilyon
Türk Lirası büyüklüğündeki
içborç stokunu 3,2 katrilyona yükselten bir
icraatınız var; işte, bir karneniz var. Bırakın
denk bütçeyi, bu karneyle, siz, 1997'yi geçirirseniz
çok çok sevinin ve dua edin.

RECEP MIZRAK (Kırıkkale) - Sömestr
zor geçer!.. 

SÜMER ORAL (Devamla) - Değerli milletvekilleri,
bütçenin klasik prensiplerinden biri olan samimiyet
prensibi, gerçekte bir kültür sorunudur, bir
demokrasi sorunudur. Bütçe usulleri, teknikleri, prensipleri
ne kadar gelişip değişirse değişsin,
samimîlik prensibi hepsinin üzerinde geçerlidir.
Samimî olmayan bir bütçenin topluma güven
vermesi mümkün değildir. Bütçelerin
samimiyetten uzak olması, beraberinde, hükümetlere
güvensizliği de getirmektedir. Samimî olmayan bir
bütçenin disiplin içerisinde uygulanması
da mümkün değildir. Denk bütçe gibi
sadece ve sadece siyasî bir slogan uğruna, samimîlik,
güvenilirlik ve disiplin keşke feda edilmeseydi.

Art arda açıklanan kaynak paketleriyle,
Hükümet 30 milyar dolar civarında kaynak beklediğini
açıklıyor.

BAŞKAN - Sayın Oral, 2 dakikanız
var efendim.

SÜMER ORAL (Devamla) - Peki efendim...

Ekonomik açıdan kaynak, iade edilmemek
üzere sağlanan ve ülkenin varlıklarına
eklenen bir değerdir. Açıklanan paketlerde yer
alan unsurların büyük bölümü,
bu nitelikte kaynak değildir. Sadece bir finans tekniği
olan döviz borçlanması dahi kaynak sayılmıştır;
sonra, işin içerisine bir “imkân”
telaffuzu konulmuştur, imkân kelimesi getirilmiştir.
Kaynak paketleri, günü kurtarmak, sadece bütçe
açığını kapatmak için değil,
ülkenin kamu finansman yapısını, sürdürülebilir
ve kalıcı bir tarzda bir ekonomik programın
unsuru olarak ele alabilmeliydi, yapısal değişiklikleri
de beraberinde getirebilmeliydi. Ciddî bir kaynak paketinin
mutlaka bir takvimi olmalıdır; nerede bu takvim?
Takvimi olmayan bir kaynak paketi sadece temenniler listesi olur.


Sayın Başkan, değerli milletvekilleri;
Sayın Başbakan,  sık sık “bu kaynak
paketlerinden 10 milyar dolar civarında gelir elde ettik”
diyor. Şimdi, devlet, eğer, 10 milyar dolar gelir elde
ettiyse, bu, 1 katrilyon olur; herhalde bunlar bir not defterine
kaydedilmez; eğer, Hazineye girdiyse Hazine hesapları
vardır, kamu hesapları bülteninde yer alır;
yok, Merkez Bankasına girdiyse Merkez Bankası bilançosunda
yer alır. Şimdi, ben, soruyorum: Bu 10 milyar dolar,
1 katrilyon, Hazinenin hangi hesabına, hangi tarihte ve
hangi sayıyla girmiştir; Merkez Bankasında
yer aldıysa hangi bilançonun hangi kaleminde yer
almıştır? Eğer, bunlar ortaya konulmuyorsa,
bu iddialar, sadece ve sadece açıkta kalır
ve devlet ciddiyetine yakışmaz. Bunların açıklanmasını
da Sayın Maliye Bakanından bekliyorum. 

Yapılması gereken, esas itibariyle,
biraz evvel de söylediğim gibi, kamu kesimi finansman
modelini düzeltmektir.

(Mikrofon otomatik cihaz tarafından kapatıldı)

BAŞKAN - Sayın Oral, süreniz bitti
efendim.

SÜMER ORAL (Devamla) - Sayın Başkan,
bütçenin ülkemize ve milletimize hayırlı
olması dileğiyle size ve değerli arkadaşlarıma
saygılar sunuyorum. (ANAP sıralarından alkışlar)

BAŞKAN - Teşekkür ederim efendim.

ANAP Grubu adına, son konuşmayı
yapmak üzere, Yozgat Milletvekili Sayın Lutfullah
Kayalar; buyurun. (ANAP sıralarından alkışlar)

Süreniz 20 dakika efendim; süreyi uzatmıyoruz.

ANAP GRUBU ADINA LUTFULLAH KAYALAR (Yozgat) - Sayın
Başkan, Yüce Meclisin değerli üyeleri; 1997
yılı bütçe tasarımızın
Meclisimizde görüşülmesi münasebetiyle
Anavatan Partimizin grup görüşlerini ifade etmeye
devam etmek üzere huzurunuzdayım; bu vesileyle, Yüce
Meclisi saygıyla selamlıyorum.

Sayın milletvekilleri, bütçemizi
görüştüğümüz bu oturumumuzda,
çok kısa olarak, Türkiye'deki genel ekonomik
tabloyu satırbaşlarıyla değerlendirmekte
fayda olduğu görüşündeyim. Şu anda,
bir durum tespiti yaptığımız zaman, enflasyonun
fevkalade yüksek ve yükselme eğiliminde olduğu,
kamu açıklarının büyüdüğü,
reel faizlerin giderek yükseldiği, içborç
stokunun büyüdüğü, dışarıdan
kaynak bulamayan bir ortama doğru hızla gidildiği,
reformların yapılamadığı, kamunun
kendi sorunlarından dolayı diğer sorunlara eğilemediği
bir ortamı üzülerek görmekteyiz.

İfade etmek gerekir ki, böyle bir ortamda,
1997 yılı bütçemizin, daha gerçekçi,
daha samimî, daha, Türkiye şartlarını
yansıtan, içeride ve dışarıda
güven duyulan bir bütçe olması gerekirdi;
bu şekilde bir bütçeyi görüşmeyi
arzu ederdik..

Bütçe rakamlarını incelediğimiz
zaman, değerli Hükümetimiz, 1997 konsolide bütçemizi,
çok uzun yıllardan sonra ilk defa denk bir bütçe
olarak, hazırladığını iddia etmiş
ve bunu Meclise arz etmiş bulunmaktadır. Bütçemizin
denk bir bütçe olmasını, canı
gönülden inanıyorum ki, 550 milletvekilimiz de
arzu eder; Anavatan Partisi olarak biz de arzu ediyoruz; ancak,
arzularla gerçekleri karıştırma gibi
bir lüksümüzün olmadığını;
ayrıca, bu şekildeki davranışların,
özellikle parlamenterlik görevinin temelinde yatan ve
yatması gereken sorumluluk ve vebal duygularıyla
ne derece uyum gösterdiğini de, kendi vicdan muhasebemizde
öncelikle yargılamak mecburiyetindeyiz.

Burada, diğer siyasî partilere mensup olan
değerli sözcüler ve Anavatan Partisi Grubumuzun
değerli sözcüsü de ifade ettiler; denk bütçeye
inanmak istiyoruz ve inanınız, kendimizi çok
zorluyoruz; ama, inanmamız mümkün değil.
Özellikle gelir kalemleri içerisinde yer alan ve vergidışı
normal gelirler içerisinde öngörülen, takriben
11 milyar dolar civarındaki gelirlerin çok büyük
bir kısmının gerçekleşme ihtimali
-en azından 1997 bütçe takvim yılı
içerisinde gerçekleşme ihtimali- fevkalade
düşük görülmektedir. 

Şu anda, Telekom'dan aşağı
yukarı 3,5-4 milyar dolarlık bir gelir beklenmektedir.
Bilindiği gibi, üçbuçuk aylık Hükümet
dönemimizde, bu kürsülerde, daha mart ayında
1996 yılının bütçesi görüşülürken,
bizden önceki değerli hükümetimiz döneminde
Telekom gelirleriyle ilgili öngörülmüş
olan kalemi, biz büyük bir ciddiyet içerisinde
çıkarmıştık. Neden, bugün
ne değişiklik var da Telekom gelirlerini, bütçeye,
üstelik de 4,5-5 milyar dolar olarak koyuyoruz? Bugünkü
durumla bundan yedi sekiz ay önceki durum arasında
hiçbir değişiklik yok. Şöyle değişiklik
yok: Telekom'un henüz daha kanunu çıkmamış,
henüz daha Meclise sevk edilmemiş. Meclise sevk edilecek,
kanun çıkacak, peşinden Telekom'la ilgili,
pazarlamayla ilgili işlemler yapılacak; daha da ötesinde,
bunlar, bütçe takvim yılı içerisinde
bütçeye veya Hazineye intikal edecek.

Buradaki, geleceğe matuf iyimserliğe biz
de katılalım; ama, iyimserlikle -tekrar ifade ediyorum-
gerçekçiliği karıştırmamamız
gerekir. Bütçeler, mevcut duruma göre yapılır.
Bütçeler, mevcut yasal imkânlara göre yapılır.
Daha henüz yasası çıkmayan konulara
göre bütçe yapmamız mümkün değildir.

İkinci bir örnek -üzülerek
ifade ediyorum- şu anda, sosyal güvenlik kuruluşları,
Türkiye'de, fevkalade önemli sıkıntı
içerisindedir. Her türlü siyasal kaygının
üzerinde, bu konunun çözümü için,
hepimizin, elbirliğiyle, Meclis olarak bu konuya el koymamız
gerekmektedir. Yatırımlardan daha fazla, sosyal
güvenlik kuruluşlarına bütçeden
aktarmalar yapılmaktadır; ama, burada asıl
üzerinde durduğumuz, böyle bir sıkıntı
gündemdeyken ve ortadayken, Hükümetimizin, yurtdışında
çalışan işçilerden 12 500 dolar
ödeme yapanlar için, üç yıl sonra
yeni bir emeklilik sistemini ihdas etmeleridir. Bu emeklilik sistemiyle
ilgili, şu anda bir yasa yoktur, henüz bir mevzuat
yoktur; nasıl emekli olacakları belli değildir,
hangi kriterlere göre nereye başvuracakları
belli değildir; ama, buradan, gelecek gelirlerden, devlet,
ayrıca, Türkiye Cumhuriyetinde ilk defa, bir komisyon
almayı öngörmekte ve o komisyonun da 1 milyar
dolar civarında olacağını ifade etmektedir.
Bu kadar hayalî, bu kadar gerçekdışı
ve bu kadar afakî bir bütçeyle, Türkiye
Cumhuriyetinin, 65 milyonluk ülkenin kaderinin nasıl
ve ne şekilde tecelli edeceğini burada düşünmek
mecburiyetimiz var -tekrar ifade ediyorum- her türlü
siyasal kaygının dışında.

Bu kalemleri artırmak mümkün. Bu
kalemleri artırırken, inanınız ki,
üzülüyoruz. Türkiye, çok büyük
bir ülke; Türkiye'nin ufku var, Türkiye'nin geleceği
var, Türkiye'nin potansiyelleri var; ama, bu şekilde
afakî birtakım görüşlerle içeride
ve dışarıda inandırıcılığımızı
yitiriyoruz.

O sebeple, ifade ediyorum ki, bütçemizin
gelir kalemlerindeki bu zayıflığı...
Ki, yüzde 136, gelir kalemlerinin artırıldığı;
buna karşın, bütçe giderlerinin yüzde
58 oranında artırıldığı
ifade edilmekte. Bütçe giderlerine baktığımız
zaman, bütçe giderlerinde, personel giderleriyle ilgili,
yüzde 77 oranında bir artış öngörülmekte;
ancak, burada, bir önemli husus var; Personel giderleriyle
ilgili şöyle bir hatırlatma yapmakta fayda görüyorum:
1991 yılında konsolide bütçemizden personel
giderlerimize ayrılan payların millî gelire
oranı yüzde 7,8 iken, 1991'den itibaren, bugüne
kadar bu rakam sürekli gerilemiş ve şu anda 6,8'e
düşmüş bulunmaktadır. 1997 yılı
için öngörülen de 6,8'dir; yani, hâlâ
1991 seviyesine gelinememiştir.

Ayrıca, yatırımların
artırıldığı ifade edilmektedir.
Yine, 1991'de, bütçeden yatırımlara
ayrılan payın millî gelire oranına
baktığımız zaman yüzde 2,7; 1995'te
bu oran 2,7'den 1,1'e düşüyor. 1996'da, üçbuçuk
aylık hükümetimiz dönemindeki artışlarla
1,6'ya çıkarılma imkânı bulunmuş.
Şu anda 2 olması hedeflenmiş bulunmaktadır.
Hâlâ, 1991 hedeflerine ulaşılamamış,
Türkiye, hâlâ, yatırım açlığına
devam etmektedir.

Aynı şekilde, bir başka göstergeyi
ifade etmek istiyorum; Türkiye'de üzerinde çok
konuşulan, bu bütçe tartışmalarında
üzerinde çok konuşulan ve maalesef, Türkiye'de
siyasal sömürü konusu yapılan faizler konusuna
değinmek istiyorum: 1991 yılında konsolide bütçemizden
ödenen faiz rakamları... Faiz oranının
millî gelire oranı 3,8. Bu oran, yatırımlarda
ve personel giderlerindeki düşmelere karşın
3,8'den, 1995'te 7,5'e; yani, 2 katından fazlaya; 1996'da
da, maalesef, neredeyse 3 katına çıkmış
bulunmaktadır. Bunlar, Türkiyemizin gerçekleridir.

Şimdi, bu ortam içerisinde yapılmış
olan bu bütçeyi hâlâ denk bir bütçedir
şeklinde acaba nitelendirebilir miyiz? Kâğıt
üzerinde denk olduğu iddia edilen bütçe,
1997 yılındaki uygulamaları sırasında
acaba gerçekten denk olarak uygulanabilecek midir; buna
bakmak lazım.

Giderlerle gelirler arasındaki en önemli
konu bizce şudur: Bu bütçenin gelir kalemlerindeki
yüzde 136'lık artışın takvimi
bugüne kadar verilmemiştir. Bu takvim fevkalade önemlidir.
Öngörülen, başta özelleştirme
gelirleri, birtakım gayrimenkullerin satışlarıyla
ilgili olan gelirler, ifade edilen santrallarla ilgili kiralama
veya satışlarla ilgili olan gelirler, acaba ne zaman
bütçeye girecektir? Özellikle bu konunun, bu
takvimin bu kürsüden verilmesi lazım, Yüce
Meclisimize verilmesi lazım; ama, daha da önemlisi,
inandırıcılığı açısından,
halkımıza verilmesi gerekir diye düşünmekteyim.


Değerli milletvekilleri, acaba, bu sıkıntılar
içerisindeki bütçemizde, daha iyi rakamlara
ulaşabilme imkânı yok mudur; uygulamasında
yok mudur; acaba, sürekli tenkit mi etmemiz lazım;
hayır. 1983'ten 1991'e kadar, gerçekten, Türkiye'ye
çağ atlatmış olan; Türkiye'de, biraz
önce verdiğim rakamlardan da anlaşılacağı
üzere büyük yatırımlar yapmış
olan; Türkiye'yi, 70 sente muhtaç bir ülke konumundan
çıkarıp, 15 milyar dolarlık, Merkez
Bankası döviz rezervleriyle, 1991'de, demokrasinin
gereği olarak bizden sonraki iktidarlara devreden bir siyasal
partinin mensubu olarak ifade etmek istemekteyim ki, sadece tenkitler
değil; bizim işimiz, bu tenkitlerimizi, bu tespitlerimizi
ortaya koyarken, bu sıkıntılı ortamdan
çıkış önerilerimizi de ortaya
koymaktır; bu sorumluluk duygusu içerisindeyiz.
Bu sebeple, bu kürsüde, fevkalade memnun olduğumu
ifade etmek istiyorum. 

Diğer siyasî partilerimizden de bazı
sözcüler, partilerinin görüşleri olarak
ortaya koydular; öncelikle, Türkiye'nin denk bütçe
yaptığını söyleyerek, kendisini
aldatması, kendisini kandırması gibi bir
lüksünün olmadığını, tekrar
ifade ediyorum. Hükümetimiz, çoğu hayalî
olan birtakım tedbirlerle, ekkaynak sağlayacağına
inanılmasını istemektedir. Bu tedbirlerle,
bir miktar kaynak sağlansa bile eğer kaynak denilirse!..
Şu anda, üzülerek ifade ediyorum, bankalara yapılan
birtakım baskılar var; hepimiz, dövizle tahvil
satışlarında bankalara yapılan baskıların
hepsini biliyoruz. Bunlar, serbest pazar piyasa ekonomisine, biraz
sonra vakit olursa değineceğim, birtakım müdahalelerdir.
Hastalığın temeline inilmediği için,
gelecek yıllarda da, aynı problemlerle karşı
karşıya kalınacağı aşikârdır.


Bu nedenle, Türkiye'nin, geçerli ve tutarlı
bir orta dönem programı uygulamasına ihtiyacı
vardır. Teknik yönden, böyle bir programın
hazırlanması  güç değildir. Bugünkü
ortamda olmayan, böyle bir programın arkasında
bulunması gereken, siyasî iradedir. Gereken özverinin,
toplumun bütün katlarınca, adil bir şekilde
paylaşılacağı bir programa destek bulmak
mümkündür. Yeter ki, Hükümet, bu güveni
topluma verebilsin. Aslında, başka bir seçenek
de kalmamıştır.

Türkiye'nin, bir an önce, bu dengesiz ve
istikrarsız gidişe son vermesi gerekiyor. Aksi halde,
bırakınız, toplumca istenen, Avrupa Topluluğu
üyeliğine hazır olma bir yana, uluslararası
ekonomik düzende bugünkü konumumuzu bile yavaş
yavaş kaybetme tehlikesiyle karşı karşıya
bulunmaktayız. 

Nitekim, bunun üzücü bir örneğini,
şu anda, Standard and Poor's'un açıkladığı,
Türkiye'yi değerlendirme raporunda görmekteyiz.
1991'deki kredi notu 3B olan, yatırım yapılabilen,
güvenilen, dünya içerisinde, IMF tarafından
diğer ülkelere örnek gösterilen konumundan,
1991'den sonraki bu konumundan, Türkiye, şu anda, riskli
bir ülke konumuna gelmiştir. Riskli ülke konumunu,
ben, bu televizyonlardan, değerli esnafımıza,
değerli tüccarımıza ve değerli işadamımıza
özellikle ifade etmek istiyorum: Türkiye, 1996'da, esnafsanız,
toptancıya gittiğiniz zaman “size mal veremeyiz”
denilen esnafın durumu neyse, o konumuna geldi. Aynı
şekilde, işadamı olarak bir bankaya gittiğiniz
zaman “size kredi veremeyiz” denilen bir işadamının
durumu neyse, Türkiye de, aynen, şimdi, o duruma düştü.


Bunun başka tesirleri var. Bakınız,
bu, Türkiye'nin, zaten yüksek olan dışborçlarında
da, özellikle, eğer bundan sonra, bir kredi bulabilirsek,
libor+faizlerin; yani, risk faktörünün devreye
girmesi nedeniyle bu faizlerdeki artışlardan dolayı
da, vergi olarak topladığımız, kaynak
olarak topladığımız paraları,
dış ülkelere transfer etmek mecburiyetindeyiz;
yatırıma dönüştürmek mecburiyetinde
değiliz.

Peki, bunun bir sorumlusu olmayacak mı? Bunun
bir vebali olmayacak mı? Acaba, bu 3B'den, güvenilen
ülke olma konumundan, riskli ülke konumuna düşmenin,
bu Mecliste ve kamuoyunda hiç tartışması
yapılmayacak mı? Hükümetimiz, şu
anda, bu konuyu önemsiz bir konu gibi göstermeye çalışmakta.
Bu konu fevkalade önemlidir ve bu konunun sıkıntılarını,
önümüzdeki yıllarda daha fazla çekeceğiz.
Türkiye, gerçekten, uluslararası arenada yalnız
olmaya, yalnızlığa doğru itilmektedir ve
bu süreç hızla da aleyhimize genişlemektedir.
İşte bunun için, bu sıkıntılı
ortamın üstesinden gelmek için, günlük
içpolitikanın sınırlarını
aşıp, el ele verme mecburiyetimiz vardır.


Burada açıklıkla ifade ediyorum;
Hükümetin, biraz önce ifade ettiğimiz konularla
ilgili, bu sıkıntıdan çıkılmasıyla
ilgili bu Meclise getireceği bütün tasarılara,
bütün tekliflere, önce memleket menfaati noktasından
bakacağımızı ve sorumluluk duygusu içerisinde
köstek değil -birçok örneklerini gördüğümüz
gibi- destek olacağımızı, buradan, Grubum
adına, Yüce Meclise ve kamuoyuna saygıyla ifade
ve arz etmek istiyorum. (ANAP sıralarından alkışlar)


Değerli milletvekilleri, bir önemli konu:
ifade ettiğimiz çözümleri, piyasa ekonomisinin
kural ve kurumları içinde aramak zorunda olduğumuzu,
bir kez daha altını çizerek ifade etmek istiyorum...
Ekonomik problemleri, alınacak idarî tedbirlerle
çözmek mümkün değildir. Son haftalarda,
maalesef bu yönde gelişen eğilimlerden endişe
duyduğumuzu ifade etmek istiyorum. Hükümetin faiz
oranlarıyla ilgili baskıcı tutumu... Bir
küçük örnek: Fakir fukara edebiyatı
olarak “ekmek 18 bin liraya değil, 15 bin liraya satılacaktır”
diyerek, ekmek fiyatlarıyla oynama şeklinde ortaya
çıkan -ama, daha da devam eden- “doların
fiyatı 104 bin lira olacaktır” diyerek, döviz
kurlarına müdahaleye kadar varan bir müdahaleci
tutumla karşı karşıya olduğumuzu
görmekteyiz. 

Buradan Sayın Başbakana soruyorum: Doların
fiyatı yıl sonunda 104 bin lira olacaktır;
bugün ayın kaçı değerli milletvekilleri?..
(ANAP sıralarından “17'si...” sesleri)
Dolar kaç para?.. (ANAP ve DSP sıralarından
“105 bin lira” sesleri) Dolar, 105 bin liranın
üzerinde... Şimdi, buradan değerli milletimize
sesleniyorum: Daha ongün, onbeş gün önce
döviz fiyatıyla ilgili bir açıklama
yapan Sayın Başbakanın, öngördüğü
hedefler on günde şaşarsa ve on günde o
hedefler uygulanabilir olmaktan çıkarsa, bir yıl
içerisinde uygulanacak olan bu bütçenin “denktir”
şeklinde ifade edilen hedefine ulaşılacağına
inanmamızı bizden bekleyebilir misiniz? Bu Sayın
Başbakana, insanlarımızın inanmasını
bekleyebilir misiniz?..(ANAP sıralarından alkışlar)

BAŞKAN - Sayın Kayalar, 2 dakikanız
var efendim.

LUTFULLAH KAYALAR (Devamla) - Keşke vaktimiz
olsa da bunları ifade edebilsek...

Değerli milletvekilleri, hem iç hem de
dışkaynakları artırmak zorunluğumuz
vardır. Bu nedenle bütçe harcamalarının
enflasyonist baskısını önlemek ve harcamaları
güvenilir kaynaklara dayandırmak için, kapsamlı
bir vergi reformuna ihtiyacımız vardır. İfade
ediyorum, bu vergi reformunu getirsin. Hükümetimiz.
Bu vergi reformunda, vergi oranlarının düşürülmesi
şarttır, Türkiye'de vergi oranları yüksektir;
vergi oranlarının düşürülmesi
ve vergi sisteminin basitleştirilmesi şeklinde getirilecek
her türlü teklife, gerçekçiliği oranında,
Anavatan kadroları ve Grubu olarak destek vereceğimizi,
buradan açıklıkla ifade etmek istemekteyim.


Bugün Türkiye için giderek kıtlaşan
dışkaynakları mobilize etmek zorundayız.
Bunun için, ifade ettiğimiz bu yapısal programı,
acilen Meclis gündemine getirerek, Türkiye'nin 1994
yılından beri bir büyük sıkıntısı
olan “net ödemeci ülke” olma konumundan kurtarılması
gerekmektedir. Ne demektir net ödemeci ülke; bunu buradan
değerli vatandaşlarımıza ifade etmek istiyorum:
Türkiye'de toplanan vergilerimiz ve gelirlerimiz, maalesef,
dışborç ödemeleri için dışarıya
aktarılmaktadır; dışarıdan bundan
daha fazla kredi almamız gerekirken, o kredileri alamadığımız
için, o itibarımız olmadığı
için, Türkiye kendi kanını, adeta şişe
şişe doldurmakta ve dışarıya yollamaktadır.

 (Mikrofon otomatik cihaz tarafından kapatıldı)

BAŞKAN - Sayın Kayalar, süreniz
bitti efendim; teşekkür ederim. Süreyi uzatmıyoruz.

LUTFULLAH KAYALAR (Devamla) - Saygılar sunayımSayın
Başkan.

BAŞKAN - Peki efendim.

LUTFULLAH KAYALAR (Devamla) - Vaktin yetersizliği
nedeniyle diğer görüşlerimizi dile getiremedik.

Bu bütçenin hazırlanmasında
emeği geçen, başta Maliye Bakanlığımızın
gerçekten her biri değer olan değerli bürokratlarına,
Komisyon üyelerimize, Sayın Bakan ve Bakanlık
mensuplarına teşekkürlerimi, Grubum adına,
arz ediyor, Yüce Meclise saygılar sunuyorum. (ANAP
sıralarından alkışlar)

BAŞKAN - Teşekkür ederim.

Sayın Kayalar, düşüncelerinizi
bu salondaki milletvekillerine izah edin, vatandaşlara değil;
çünkü, bu arkadaşlarımız,
vatandaşların temsilcisidir. Bu salonda da, vatandaşlara
değil, milletvekillerine hitap edilir; yani, bu usulü
bozmayalım... 

MURAT BAŞESGİOĞLU (Kastamonu) -
Sayın Başkan, siz Tunceli'ye çok selam gönderdiniz...

BAŞKAN - Efendim, ben Tunceli'ye selam göndermiyorum,
ben Tunceli'nin sorunlarını dile getiriyorum; ama,
burada Tunceli'nin sorunlarını dile getirmekle,
vatandaşlara... (ANAP sıralarından gürültüler)


LUTFULLAH KAYALAR (Devamla) - Sayın Başkan,
saygılar sunarım.

BAŞKAN - Peki, teşekkür ederim.

Doğru Yol Partisi Grubu adına, Sayın
İsmet Attila; buyurun efendim. (DYP sıralarından
alkışlar)

Sayın Attila, süreniz 40 dakikadır.

DYP GRUBU ADINA İSMET ATTİLA (Afyon)
- Sayın Başkan, sayın milletvekilleri; Maliye
Bakanlığı bütçesi ile gelir bütçesi
üzerinde, Doğru Yol Partisi Grubunun görüşlerini
Yüce Meclise arz etmek üzere huzurunuzda bulunuyorum;
bu vesileyle, Sayın Başkanımızı
ve Meclisimizin değerli üyelerini saygıyla selamlıyorum.
(DYP ve RP sıralarından alkışlar)

Bütçe görüşmeleri, ülkenin
siyasî ve ekonomik politikalarının tartışılarak,
en doğrularının tespitine imkân sağlar;
ancak, bu tartışmalar yapılırken çok
dikkatli olmamız gerekir. Her geçen gün yeni,
siyasî ve ekonomik dengelerin oluştuğu bir süreç
yaşamaktayız. Bu sürecin doğru değerlendirilmesi
ve ülke çıkarlarının en iyi şekilde
korunması için, yeni politikalar oluşturulması
gerekiyor. Oysa, 1997 Mali Yılı Genel ve Katma Bütçeli
İdareler Kanun Tasarılarının tümü
üzerindeki görüşmelerde, bütçeden
çok, Susurluk olayı üzerinde duruldu. 

Türkiye Cumhuriyeti bir hukuk devletidir. Bu
aziz vatan toprakları üzerinde yaşayan herkes,
cumhuriyetin temel ilkelerine ve Türk Milletinin ait olduğu
uygar dünyanın, yazılı olan veya olmayan
hukuk kurallarına içten bağlı olmakla
yükümlüdür. Bu bağlamda, Doğru Yol
Partisi, devleti yıpratacak her türlü çabanın
ve devlet içerisinde, varsa, yanlış yapanların
amansız takipçisi olmuştur ve olacaktır.

Demokrasi, en kısa anlatımıyla,
bir hoşgörü rejimidir. Bu sistemde, karşı
olunsa dahi, başkalarının düşüncelerini
açıklama hürriyetinin savunulması, her
demokrat kişinin vazgeçilmez görevidir. Demokrasiyi,
yaşam tarzı haline dönüştürmek
ne kadar zor ise, demokrat kişi olmak da o ölçüde
zordur. Bu zoru başarmak toplumumuzun vazgeçilmez
görevidir.

Doğru Yol Partisi, hukuk devleti anlayışı
içerisinde, demokrasiye yakışır açıklıkta,
karanlık hiçbir nokta bırakılmadan,
adlî, idarî soruşturma ve Meclis araştırmaları
yapılması hususuna inanmış, bunun gereğini
ivedilikle yerine getirme çalışmalarını
başlatmış ve desteklemiştir.

Susurluk olayıyla ilgili olarak siyaset yapanlara
ders vermek benim görevim değil, demokrasi anlayışımla
da bağdaşmaz; söz konusu davranış,
herhangi bir suç içeriyorsa, görev, cumhuriyet
savcılarına düşer ve onların görevleri
içerisindedir. 

Diğer taraftan, vatanseverlik, kimsenin tekelinde
değildir. Toplumda karşıt düşünceleri
ve davranışları sergileyen insanları
vatan haini olarak suçlamak da, antidemokratik bir yaklaşımdır.
Demokrasinin sıkıntıları, hataları
varsa, onu gidermenin yolu yine demokrasidir. 

Sayın Başkan, sayın milletvekilleri;
Refah Partisi- Doğru Yol Partisi Koalisyon Hükümeti,
siyasî ve ekonomik istikrarı sağlamak, ülkenin
tüm ekonomik potansiyelini harekete geçirmek için
kurulmuştur. Bu bağlamda, Maliye Bakanlığına
çok önemli görevler düşmektedir. Bütçeler,
önceliklerin, titizlikle tespiti yoluyla hazırlanır.
Böyle yapmak zorunludur; çünkü, kaynaklar
sınırlıdır. Ancak, bu şekilde
denk bir bütçe hazırlanabilir. 

1997 yılı bütçesinde, ekonomik
önceliklerin dikkate alındığını
ve dengelerin bir bir yerine oturtulduğunu görüyoruz.
Bilindiği gibi, Hükümetin 6 katrilyon 255 trilyon
lira olarak teklif ettiği konsolide bütçe, 6 katrilyon
254 trilyon 920 milyar 926 milyon lira olarak Plan ve Bütçe
Komisyonunda benimsenmiştir. 

Sayın Başkan, sayın milletvekilleri;
1997 yılı bütçesinde gelir ve giderin
aynı olması, muhalefeti korkutmaktadır. Muhalefetin
“bu bütçe topluma güven vermiyor” sözü,
doğru değildir. Son yirmi yılın icraatının
hesabını da 54 üncü Hükümetten
sormak haksızlıktır. 

Bütçe açıklarının
yıllar itibariyle gösterdiği gelişim incelendiğinde,
konsolide bütçe açığının,
gayri safî millî hâsılaya oranının,
1994 yılında, izlenen istikrar politikalarının
etkisiyle yüzde 6,7'den yüzde 3,9'a gerilediği,
1995 yılında yüzde 4 seviyesinde kaldığı
görülecektir. Bu oranın, 1996 yılında
ise, yüzde 8,8 düzeyinde gerçekleşeceği
tahmin edilmektedir. Bu oranın, yüzde 8,8 düzeyine
yükseltilmesinin sorumluları ortadadır. Seçim
öncesi ve sonrası yaşanan yapay siyasî
istikrarsızlık ve Hükümetin uzun süre
kurulamaması, ülkeyi bu noktaya getirmiştir.


ANAP hükümetlerinin, Meclis aritmetiğinde
büyük çoğunluğu elinde bulundurarak tek
başına iktidar oldukları dönemde, dışborçları,
sekiz yılda üç kat artırarak 50,5 milyar
dolara çıkardığı bir gerçektir.


DYP-SHP koalisyonları döneminde ise,
dışborç  stoku, koalisyon olmasına
rağmen, sadece yüzde 45 oranında artarak, 50,5
milyar dolardan 73,3 milyar dolara yükselmiştir. 

Sayın Başkan, sayın milletvekilleri;
Türkiye Büyük Millet Meclisinde, 4 Kasım
1996 tarihinden bu yana, bu bütçeyle, rantiyeci ve
sıcakpara vurguncularına fırsat yaratılacağı
iddia edildi, tutarsız iddilar öne sürüldü.
Soruyorum: Bu bütçe, hangi rantiyeci ve sıcakpara
vurguncusuna fırsat vermektedir?

BAŞKAN - Sayın Attila, bir dakikanızı
rica ediyorum. 

Sayın milletvekilleri, Sayın Attila'nın
konuşmasının bitimine kadar, öğleden
önceki çalışma süresinin uzatılmasını
oylarınıza sunuyorum: Kabul edenler... Etmeyenler...
Kabul edilmiştir. 

Buyurun efendim. 

İSMET ATTİLA (Devamla) - Bu bütçeyle
ülkede sorunların çözüleceğine
inanmak zorundasınız; olumsuz sonuçları
doğuracağını iddia ederken de dikkatli olmalısınız.
Plan ve Bütçe Komisyonunda ve Genel Kurulda sert ve
haksız eleştiriler yapıldı. Acaba,
Türkiye'nin, içeride ve dışarıda
borç bulamayan bir ülke durumuna düşeceğini
öne sürmek ne derece doğrudur. 

Bütçeler, hükümetlerin icraat
programlarıdır. Kesin hesaplar da, icra olunan bütçe
sonuçlarının ortaya konulmasıdır.
Tabiî ki, bütçenin hesabını, bir
yıl sonra bu Hükümet verecektir; ancak, 1997
yılı sonunda, bütçenin denk bağlanmasında,
bu Hükümetin olduğu kadar, muhalefet olarak sizlerin
de payı olmalıdır; bunun için, hep
birlikte çaba göstermeliyiz. 

Sayın Başkan, sayın milletvekilleri;
devlet bütçelerini yapma ve uygulama görevi,
Maliye Bakanlığının en temel görevidir.
Bakanlık bütçesinin yüzde 46'sı,
devlet gelirlerinin toplanmasına ilişkin hizmetler
için ayrılmıştır. Bunun karşılığında,
Gelir İdaresi, 4 katrilyon 368 trilyon lira, bütçeye
vergi toplayacak ve aktaracaktır. Yaklaşık
500 trilyon lirada,belediye ve özel idarelere, toplanan vergi
gelirlerinden pay aktarmaktadır. OECD ülkelerinde,
vergi toplama maliyeti yüzde 2,5 seviyesindedir. Türkiye'de
bu oran yüzde 1 dolayındadır. Bu da göstermektedir
ki, ülkede, vergi, düşük maliyetle toplanmaktadır.
Maliye Bakanlığı bütçesinin yüzde
44'ü ise, genel yönetim, devlet muhasebe ve devlet mallarına
ilişkin hizmetler için teklif edilmektedir.

Sayın Başkan, sayın milletvekilleri;
kamu finansman açıklarının disiplin
altına alınmasında, dikkatlerin, sadece vergiler
üzerinde değil, aynı zamanda, harcamalar üzerinde
de yoğunlaştırılması ve bu konuda
uzun vadeli malî politikaların oluşturulması
gerekmektedir. Bu amaçla, daha önce Bakanlık
bünyesinde “Kamu Harcamaları Yönetiminin
Kurumsal ve Teknik Yapısının Modernizasyonu”
adı altında bir proje başlatılmıştır.
Plan ve Bütçe Komisyonunda, bu projenin beş
yıl içerisinde tamamlanacağı ifade edilmiştir;
bu konuda geç kalınmamalı ve proje, titizlikle,
bir an önce uygulanmalıdır. 

Bütçe ve hazine birliği ilkesinin
tam olarak sağlanmasına yönelik gerekli koordinasyon
için, bütçenin hazırlanması ve
uygulanması süreçleri gözden geçirilmelidir.
Bütçe hazırlık çalışmalarına
daha fazla önem verilmelidir. Bütçe uygulamaları
sırasında, harcamacı kuruluşlara müdahale
asgarî seviyelere indirilmelidir. Bütçe uygulamasında,
harcamacı kuruluşlara daha fazla yetki verilmeli,
bunun karşılığında da, kamunun
kaynaklarını kullanan ve kuruluşların
halka sundukları hizmetlerin kalite ve miktarlarından
doğrudan doğruya sorumlu tutulmalıdır. Mevcut
bütçe ve muhasebe, kod sayısı içinde
değiştirilmeli ve kamuda, tahakkuk ve muhasebe sistemine
geçilmelidir. Harcama yönetiminin teknik yapısı
gözden geçirilmeli ve bu çerçevede,
merkezî malî idareyle, yerel malî idarelerin
tamamını kapsayan ve tam olarak bilgisayarla donatılmış
bir malî yönetim enformasyon sistemi; yani, malî
bilgi bankası kurulmalıdır. 

Proje kapsamında yapılması gereken
diğer düzenlemeleri ise kısaca şöyle
sıralamak mümkündür: Hazırlanan cari
yıl bütçe kanun tasarılarına
yatırımlarla ilgili mevcut ödeneklere ilaveten,
ayrıca, gelecek yıllarda, toplam yatırım
taahhütlerinin de eklenmesi temin edilecektir. Böylece,
her harcamacı kuruluşun bütçesinde, yeni
programa alınan taahhütler ve yatırım
ödenekleriyle birlikte, söz konusu yatırımlar
için, yıllar itibariyle, sonraki yıllarda
ayrılması gereken ödenekleri ve geçmiş
yıllardan gelen yatırım taahhütlerinin
cari fiyatlarla değişen değerleri yer almış
olacaktır. 

Sayın Başkan, sayın milletvekilleri;
tasarruf önlemlerine titizlikle uyulmalı, bütçe
disiplininin sağlanmasında taviz verilmemelidir. Devletin
her kuruşunun yerli yerinde kullanılmasının
takipçisi olmalıyız. İnsanımız,
vergi olarak ödediği her kuruşun kendisine daha
fazla hizmet ve iş olarak ödendiğinden emin olmalıdır.
Temel amacımız, ülke imkânlarıyla
ihtiyaçlar arasında denge kurarak, kamunun finansman
açığını azaltmak olmalıdır.
Her koşulda savurganlığa karşı mücadele
etmeliyiz.

Sayın Başkan, sayın milletvekilleri;
hazine davalarının bir çığ gibi
büyüdüğü görülmektedir. Toplam
308 429 davanın, bir an önce hazine lehine sonuçlandırılması
için çalışmalara hız verilmesi
gerekmektedir. Bu davaların parasal tutarı 11,5
trilyon liradır. 

Türkiye Cumhuriyeti Emekli Sandığının
1 milyon 876 bin emekli, dul ve yetim ile bakmakla yükümlü
olduğu aile fertlerine dönük çalışmalarını
takdirle karşılıyoruz. Öte yandan, sosyal
güvenlik sistemindeki açık her geçen
gün büyüyor. Sosyal güvenlik kuruluşlarının
açıklarının, bu yıl, 345 trilyon
lirayı bulacağı tahmin edilmektedir. Sosyal
güvenlik sisteminde kapsamlı bir reformun acil olarak
yapılması ve hayata geçirilmesi gerekmektedir.

Sayın Başkan, sayın milletvekilleri;
Millî Emlak faaliyetlerinde, 1996 yılının
on aylık döneminde, yaklaşık 10,5 trilyon
lira gelir sağlandığını görüyoruz.
Bu hizmetlere daha da devam edilmelidir.

Sayın Başkan, sayın milletvekilleri;
1997 yılı hedeflerini özetlemek gerekirse,
1997 yılı yatırımında, ülkede
yüzde 4 oranında bir büyüme hedeflenmiştir.
Konsolide bütçe giderleri, 6 katrilyon 255 trilyon
lira, bütçe gelirleri ise, 6 katrilyon 255 trilyon
lira olarak saptanmıştır.

1997 yılı bütçesi denk
bir bütçedir. Bu denk bütçeyle, bir yandan
ülkemiz kaynakları harekete geçirilerek kamunun
borçlanma ihtiyacı azaltılıp bütçeler
üzerindeki faizin ağır yükü hafifletilirken,
diğer yandan, yaratılacak ek kaynaklarla çalışan
ve üreten kesimlere de imkân sağlanacaktır.

Konuşmamın bu bölümünde,
arsa ofisi, konut, küçük sanayi, organize sanayi,
turizm ve eğitim sektörleri hizmeti için arsa
üretimlerine hız verildiğini ifade etmem gerekir.
Bu yıl, Arsa Ofisi Genel Müdürlüğünce,
kentsel arsa üretim projesi kapsamında 500 hektarın
üzerinde planlanan çalışma yapılmıştır;
380 hektar üzerinde 22 bin konut arsası ve 381 hektar
üzerinde 3 700 sanayi arsası üretilerek satılmıştır.
Geçen yıl 2 165 hektarı hazineden devir,
335 hektarı da kamulaştırma olmak üzere
2 500 hektar alanın kentsel arsa olarak kullanıma
sunulduğunu hatırlatmak isterim. 

Arsa Ofisi, 1991-1995 yılları arasında
105 064 konut yapılacak 18 322 192 metrekare alan üretmiştir.
Bu dönemde, konut dışı arsa üretimiyle
birlikte toplam arsa üretimi 35 547 779 metrekareyi bulmuştur.
Bu çalışmalarından dolayı, Arsa
Ofisinin yetkililerini kutlamak gerekiyor.

Sayın Başkan, sayın milletvekilleri;
devletin hüküm ve tasarrufu altında bulunan yerlere
dönük işgal, tecavüz veya müdahaleleri
etkin bir biçimde izlemek ve önlemek zorundayız.
Bütün izinsiz yapıların, hiçbir
karar alınmasına lüzum kalmaksızın
yıkılması gerekmektedir. İşgal,
tecavüz ve müdahaleler etkin bir biçimde giderilemediği
takdirde, işgal veya tecavüzler artmakta ve zamanla,
önlenmesi büyük sorunlar yaratmaktadır.
Bu işgal ve tecavüzlerin giderilmesi için bugüne
kadar çeşitli yasalar çıkarılmış,
işgal ve tecavüz edenlerin cezalandırılması
için bazı yaptırımlar getirilmiştir.
Bunun gereği mutlaka yapılmalıdır. Anayasanın
43 üncü maddesi “Kıyılar, Devletin
hüküm ve tasarrufu altındadır. Deniz,
göl ve akarsu kıyılarıyla, deniz ve
göllerin kıyılarını çevreleyen
sahil şeritlerinden yararlanmada öncelikle kamu yararı
gözetilir” hükmünü içermektedir.


Sayın Başkan, sayın milletvekilleri;
1997 yılı hedeflerini özetlemek gerekirse,
biraz evvel ifade ettiğim gibi, bu 1997 yılı
programında yüzde 4 oranında bir büyüme
hedeflenmiştir. Yapılan hesaplamalara göre,
bütçe gelirlerinin gayri safî millî hâsılaya
oranı, gelecek yıl, 1996'ya oranla, yüzde 17,91'den
yüzde 24,66'ya çıkarken, giderlerin payı
yüzde 26,71'den yüzde 24,66'ya inecektir. Konsolide
bütçe gelirleri 2 katrilyon 646 trilyon 700 milyar
 liradan 6 katrilyon 255 trilyon liraya; dolar cinsinde de, 32
milyar 575 milyon dolardan 46 milyar 333 milyon dolara çıkacaktır.


Bu tasarıya göre, bütçe gelirlerinin
en sağlam ve büyük bölümünü
oluşturan vergi gelirlerinin gayri safî millî
hâsıla içerisindeki payı yüzde
14,89'dan yüzde 17,22'ye çıkarken, konsolide
bütçe gelirleri içerisindeki payı yüzde
83,12'den yüzde 69,83'e inmiştir. 

Vergi gelirlerinin, bu anlamda, bütün gelirlerin
toplamı olan gayri safî millî hâsıla
içerisindeki oranı, 1997 yılında yüzde
4,53'ten yüzde 5,58'e yükselecektir. Vergi gelirleri
tahmininin konsolide bütçe gelirleri içerisindeki
payının azalmasına, özelleştirme
gelirlerinin bütçeye eklenmesinin neden olduğunu
söyleyebiliriz.

Sayın Başkan, sayın milletvekilleri;
gelişmişlik düzeyi ne olursa olsun, devletlerin,
günümüzde, giderek artan gelir ihtiyacıyla
karşı karşıya kaldıkları
bir gerçektir. Kayıtdışı ekonominin
bütçe içerisine alınması, üretim
ve ihracat seferberliği, işsizliğe de çözüm
getirecektir. Devletin, üstlendiği temel fonksiyonları
yerine getirebilmesi, vergi gelirlerinin yeterli olmasına
bağlıdır.

Türk vergi sisteminde yapılan düzenlemeler
tabiî ki yeterli değildir; ancak “reform yapıyorum”
diye bazı kesimler gözardı edilmemelidir. Birkısım
kollanıp, diğeri lehine vergi düzenlemesi yapılmamalıdır.
Verginin, ödeme gücüne göre alınması,
üzerinde önemle durulması gereken bir husustur.
Bu nedenle, “verginin, toplumun tüm kesimlerine adil
olarak dağıtılması” ilkesi benimsenmelidir,
sistem bozulmamalıdır.

Konuya, vergi mükellefi açısından
bakıldığında da, verginin, haksız
rekabete yol açmaması, basit ve kolay uygulanabilir
nitelikte olması gerekir. 

Sayın Başkan, sayın milletvekilleri;
ülkemizin temel sorunlarından biri, kamu finansman
dengesinin sağlanmasıdır. Hatırlayacaksınız,
bu amaçla, Türkiye Büyük Millet Meclisinde
yoğun bir çalışma sonucunda şekillenen
vergi kanunlarıyla, ekonomik istikrarın sağlanması
ve adil bir vergi sisteminin gerçekleştirilmesi yönünde
önemli adımlar atılmıştır.


Vergi mevzuatında reform niteliğinde yeni
düzenlemelere gitmek sanıldığı kadar
kolay da değildir; hassas bir konudur ve hükümetler,
bu soruna el atmak istemezler. Oysa, Doğru Yol Partisi, konuya,
her zaman, cesaretle yaklaşmıştır.

Doğru Yol Partisi-SHP Koalisyonu döneminde,
dört önemli vergi tasarısı hazırlanmış
ve bunlardan üçü kanunlaşarak yürürlüğe
girmiştir. Yapılan bu düzenlemelerle, vergi
adaletini sağlamak ve kamu açıklarını
mümkün olduğu kadar azaltmak hedeflenmiştir.
Bugün yapılması gereken “kayıtdışı
ekonomi” olarak adlandırılan vergilendirilemeyen
alanların sınırlarının daha
da daraltılmasıdır. Bütün ekonomik
faaliyetlerin belgelendirilmesi ve kayıtlara geçirilmesinin
sağlanması zorunludur. Bir ekonomide başarılı
kararlar almak ve uygulamak, o ekonomideki kayıt sisteminin
ve verilerin doğru olmasıyla mümkündür.
Bu, bir zorunluluktur ve mal ve hizmet akımı ile
bu konuda yapılan ödemeler için de geçerlidir.


Sayın Başkan, sayın milletvekilleri;
kayıtdışı ekonominin kayda alınmasında
denetim de önemli rol oynamaktadır. Bu konuda, serbest
muhasebecilik, malî müşavirlik ve yeminli malî
müşavirlik meslek mensuplarına da önemli
görevler düşmektedir. Bu cümleden hareketle,
söz konusu dönemde çıkarılan vergi
kanunlarında, meslek mensuplarının yetkilerini
artıran, onlara yeni görevler veren hükümlere
yer verilmiştir. Meslek mensupları daha etkin görevler
yüklendikçe, bir taraftan tüm ekonomik faaliyetler
kayda alınabilecektir, diğer taraftan, devletin denetim
gücünün daha verimli alanlara kullanılması
ve sonuçların kısa sürede alınması
sağlanacaktır; vergi kayıp ve kaçağında
azalma olacaktır.

Sayın Başkan, sayın milletvekilleri;
1997 yılında yapılacak düzenlemelerle,
vergi adaletinin sağlanması, kamu vicdanının
tatmin edilmesi, dürüst mükelleflerin korunması,
sistemin daha da basitleştirilmesi gerekir. Bu çalışmalar,
Doğru Yol Partisi İktidarları döneminde
başlatılmıştır. Bunun için,
tüm Maliye Bakanlığı çalışanlarına,
huzurunuzda teşekkür etmek istiyorum; geceli gündüzlü
yapılan çalışmaların olumlu
sonuçlarıyla bugüne gelinmiştir. Bu gerçek,
hiçbir zaman, gözardı edilmemelidir. 

Vergi kayıp ve kaçağının
önlenmesinde en büyük etkenlerden birisi olan ve
zamanımızda, teşebbüs edilerek tesis
edilen sabit denetim merkezlerinin ülke çapında
yaygınlaştırılması gerekmektedir;
Doğru Yol Partisi Grubu olarak, bu husus, tarafımızdan
dikkatle takip edilecektir. 

Geçmişte yapılanları,
yarın yapılması düşünülen
düzenlemelere ışık tutması ve
bugünkü Hükümetin daha iyi bulması
için, kısaca sıralamak istiyorum: Ücretlilerde
vergi yükünü hafifletmek için özel
gider indirim tutarları önemli oranda artırılmıştır;
sermayenin tabana yayılması amacıyla, halka
açık şirketlerin geliştirilmesine uygun
ortamı sağlayacak vergi kolaylıkları
getirilmiştir; Kurumlar Vergisinde, günün şartlarına
göre, ekonomik ve sosyal görevini tamamlayan istisnalar
önemli ölçüde daraltılmıştır;
ekonomide yaşanan sürekli fiyat artışlarının
işletmeler üzerindeki etkilerini gidermek amacıyla,
mükelleflerin emtia maliyet bedellerinin, son giren ilk çıkar
yöntemiyle tespiti yoluna gidilmiştir. Veraset ve İntikal
Vergisinde istisnalar ve vergi oranları, mükellefler
lehine değiştirilmiştir; yüksek harcama ve
tasarrufların vergilendirilmesine önem verilmiştir;
vergi mevzuatında yapılan düzenlemelerle, bu
amaca yönelik hukukî zemin hazırlanmıştır;
vergilerini zamanında ödemeyen mükelleflerin
teşhirine imkân sağlanmış ve vergi
borçluları, ilk kez, Doğru Yol Partisi İktidarlarında
açıklanmıştır. (DYP sıralarından
alkışlar)

NECATİ GÜLLÜLÜ (Erzurum) -
Affedilmiştir!..

İSMET ATTİLA (Devamla) - Vergi kaçakçılığı
suçunun tanımı yeniden yapılmış,
kapsamı daraltılmış; ancak, bu suçu
işleyenlerin hafifletici unsurlardan yararlanma imkânı
kaldırılmıştır. 

Mükelleflerin haklı şikâyetlerine
yol açan katlamalı zam uygulamasına son verilmiştir;
ancak, kaçakçılık, ağır
kusur ve kusur cezalarını ödemede, gecikilen
süreler için zam uygulaması esası getirilmiştir.


Herkese, her vatandaşa bir vergi hesap numarası
verilmesi imkânı da, yine, Doğru Yol Partisi
İktidarları zamanında sağlanmıştır.
Bu bağlamda, İçişleri Bakanlığının,
Merkezî Nüfus İşlemleri Sistemi (MERNİS)
ile entegresi mutlaka sağlanmalıdır. 

Vadesi geldiği halde ödenmeyen kamu alacakları
takibe alınmıştır. 6183 sayılı
Kanunun cebrî icraya ilişkin hükümleri istisnasız
uygulanmıştır. Kamu alacağının
süratle tahsilini sağlamak amacıyla, borçlu
mükelleflerin kamu kurum ve kuruluşlarından
hak ve alacağı bulunup bulunmadığı
hususunda, alacaklı vergi daireleriyle saymanlıklar
arasında işbirliğine gidilmiştir.

Vergi idaresinin merkezî yapıdan kısmen
uzaklaştırılarak fonksiyonel hale getirilmesi
ve merkez ile taşra arasındaki bilgi ve iş
akımının hızlandırılması
amacıyla köklü düzenlemeler gerçekleştirilmiştir.
Bu çerçevede, üç büyük ilimizde
toplam 8 adet vergi dairesi başkanlığı
ile 1 eğitim merkez müdürlüğü faaliyete
geçirilmiştir. 1997 yılı, Gelir İdaresinin
yenileştirilmesi yönünden fevkalade önemli
bir yıl olmalıdır. Devlet, bu konuda hiçbir
fedakârlıktan kaçınmamalıdır.


Bu çalışmaların yanında
“vergi idaresinin otomasyonu” uygulamalarının
yurt çapında genişletilmesine 1997 yılında
da devam edilmelidir. Gelir İdaresi çalışanlarının,
çağdaş, teknoloji destekli eğitimini de vazgeçilmez
bir unsur olarak gördüğümüzü bu vesileyle
ifade etmek istiyorum.

Sayın Başkan, sayın milletvekilleri;
şüphe yok ki, bir devletin varlığı
ve gücü, topladığı vergilere bağlıdır.
Vergi, devlet hayatında en önemli müesseselerden
biri olduğu kadar, toplumda barış ve güvenliğin
de temelidir. Devlet gücü, beyan edilmeyen kazançların
ve vergisini ödememekte ısrar edenlerin peşinde
olacak ve böylece vergi adaletini sağlayacaktır.

Vergi bilincini yerleştirmek, kayıp
ve kaçağı önlemek ve tahsilatın
en üst seviyeye çıkarılması için
Maliye Bakanlığınca alınan her türlü
özel ve genel tedbirler, ödün verilmeksizin sürdürülmelidir.

Sayın Başkan, sayın milletvekilleri;
bugün ise vergi oranları düşürülmeli,
vergi, daha da tabana yayılmalıdır. Gelir
politikasına ilişkin olarak vergi uygulamalarının
basitleştirilmesi şarttır. Yapılacak
her yeni düzenlemede vergi adaletinin sağlanması
ve verginin yaygınlaştırılması
hedef olmalıdır. 

KDV uygulamasının basitleştirilmesi
gerekmektedir. Mükelleflerin, mal ve hizmet hareketlerinin
izlenmesi yanında, nakit hareketlerin de takibini sağlayacak
idarî ve yasal düzenlemeler yapılmalıdır.

Vergi tabanını genişletmek için,
kentsel rantın vergilendirilmesi de diğer bir tedbirdir.
Bu husus, geciktirilmeden, mutlaka, kanun değişikliği
yapılarak yerine getirilmelidir. 54 üncü Hükümetin,
bu konudaki çalışmalarını da
memnuniyetle karşılıyor ve destekliyoruz.
Gelir ve Kurumlar Vergilerinde enflasyondan kaynaklanan farkların,
vergileme kapsamından çıkarılması,
enflasyon muhasebesi sistemine geçilmesi gerekmektedir.
Menkul sermaye iratlarının adil ve dengeli bir vergilendirme
yapısına kavuşturulması şarttır.
Orta düzeyde bir ücretli, bir doktor, lokanta sahibi,
otel işletmecisi ya da avukatlardan daha çok vergi
vermemelidir. Götürü vergilendirmenin ve istisnaların
kapsamı gözden geçirilmelidir. Vergi oranlarının
kademeli olarak yeniden düzenlenmesine ilişkin çalışmalara
da aralıksız devam edilmelidir. 

Sayın Başkan, sayın milletvekilleri;
yabancı değerli kâğıtlarda fiktif
değer artışı vergilendirilmelidir. Kısa
vadeli içborç kâğıtlarının
aksine, vergiden kaçırma aracı olarak yabancı
tahvillerle ilgili bu uygulamanın, Vergi Usul Kanununda
yapılacak değişiklikle ortadan kaldırılması
durumunda bütçeye 200 milyon dolar tutarında
bir ekgelir sağlanabilecektir ve böylece, vergideki haksız
uygulama ortadan kaldırılmış olacak
ve adalet tesis edilmiş olacaktır. 

Sayın Başkan, sayın milletvekilleri;
Türkiye'de istihdam ve üretimin artırılması,
altyapı sorunlarının çözümü,
gelir dağılımının düzeltilmesi
ve bölgelerarası kalkınmışlık
farklarının giderilmesiyle hedeflenen büyümenin
sağlanabilmesinde, yatırımların özel
bir fonksiyonu vardır. Yatırımların
arzu edilen düzeylere çıkarılması,
her şeyden önce, kaynak meselesinin çözümüne
bağlıdır. Ülke kaynaklarının
ekonomiye kazandırılması Hükümetin
en önemli ve öncelikli hedefi olmalıdır.
Nitekim, sabit sermaye yatırımlarının
1997 yılında 3 katrilyon 543 trilyon 800 milyar
liradan 6 katrilyon 282 trilyon 559 milyar liraya, stok değişimlerini
de kapsayan toplam yatırımlar 3 katrilyon 711 trilyon
471 milyar liradan 6 katrilyon 402 trilyon 29 milyar liraya çıkarılması
hedeflenmiştir. Toplam yatırımların
1 katrilyon 323 trilyon 642 milyar lirası kamu, 5 katrilyon
78 trilyon 387 milyar lirası özel sektör tarafından
gerçekleştirilecektir. Yatırım içinde
kamunun payı yüzde 20,7; özel sektörün
payı ise yüzde 79,3 olacaktır.

Sayın Başkan, sayın milletvekilleri;
Doğu ve Güneydoğu Anadolu'da yarım kalmış
birçok yatırım, küçük harcamalarla
işler hale getirilmeli ve istihdam yaratılmalıdır.
Söz konusu tesisler, teşvik için de verilmelidir.


Nitekim, bütçede Doğu ve Güneydoğu
Anadolu'da yarım kalmış 134 yatırım
için 100 trilyon lira üst limit olarak bir kaynak
öngörülmüştür. Bunu, DYP olarak,
önceki icraatlarımızdan da örnek olarak,
memnuniyetle karşılıyoruz. Böylece, toplam
yatırımların gayri safî millî
hâsıla içindeki payı, 1996'ya göre
1997'de, yüzde 25,1'den yüzde 25,2'ye; kamunun yatırımları
payı da yüzde 4,5'ten yüzde 5,2'ye yükselecektir.


Sayın Başkan, sayın milletvekilleri;
fiyat istikrarının temini, ekonomik birimlerin yatırım,
tasarruf, tüketim kararlarını sağlıklı
ve uzun vadeli düşünerek vermelerini sağlayacak
gelir dağılımını da olumlu yönde
etkileyecektir. Sabit ve dargelirli kesimler üzerinde ilave
ve adaletsiz bir vergi niteliğinde olan enflasyonla mücadele,
Hükümetin önceliklerindendir. Makroekonomik politikaların
uygulanmasıyla hem istikrarlı bir büyüme
sağlanacak hem de enflasyonla ciddî bir şekilde
mücadele edilecektir. Öte yandan, 1997 bütçesinin
temel dayanağı olan özelleştirmenin gecikmesi,
enflasyona karşı mücadelede Hükümetin
başarısını engelleyecektir. Temel amaç,
ülke imkânları ile ihtiyaçları
arasında denge kurarak, kamunun finansman açığını
azaltmaktır.

Sayın Başkan, sayın milletvekilleri;
uygulanan ekonomik politikalar, ilk yansımalarını,
büyüme üzerinde gösterirler. İstikrarlı
bir ortamda oluşan, sağlam kaynaklarla finanse edilen
bir büyüme, her zaman arzu edilen bir durumdur. Sanayileşmelerini
tamamlayarak refah toplumu seviyesine ulaşmış
ülkeler, düşük seviyelerde istikrarlı
bir büyüme gösterirlerken, Türkiye gibi gelişmekte
olan ülkelerde büyüme, ortalama olarak daha hızlı;
fakat, çoğu kez, inişli çıkışlı
bir seyir izlemektedir. 

Gerçekçi temellere oturtulmuş
sağlıklı bir büyümenin sağlanması,
ödemeler dengesinin orta ve uzun vadede istikrarlı
gelişmesine bağlıdır. Millî gelir
dağılımı ve büyümedeki iniş
çıkışların düzeltilmesi,
ekonomimizin istikrarlı ve dengeli bir büyüme
sürdürmesi için bazı yapısal reformlara
ihtiyaç olduğu ortadadır. Sürdürülebilir,
hızlı bir büyümenin sağlanması,
toplumun refah seviyesinin yükseltilmesi, gelir dağılımının
iyileştirilmesi, ekonomideki kaynakların etkin bir
şekilde kullanımıyla mümkündür.


BAŞKAN - Sayın Attila, 2 dakikanız
var efendim.

İSMET ATTİLA (Devamla) - Dünya
ekonomisinin, 1996 yılında ortalama yüzde 3,8
büyüyeceği tahmin edilmektedir. Sanayileşmiş
ülkeler, ortalama yüzde 2 civarında bir hızla
büyürken, gelişmekte olan ülkelerin büyüme
hızı ise ortalama yüzde 6,3'tür. Türkiye
ekonomisinde, büyümede, dışticaret hacminde
önemli artışlar sağlanmıştır.
Örneğin; Türkiye'de sanayi üretimi, bu yılın
on ayında yüzde 5,5; Ekim ayında ise yüzde
15,5 oranında artış göstermiştir.
Toplam sanayi üretimi, geçen yılın on
ayında yüzde 7,6; ekim ayında ise yüzde
2,2 oranında artmıştır. On ayda sektörel
bazda üretim artışı ise, imalat sanayiinde
yüzde 5,9; enerji sektöründe yüzde 10,5; madencilik
sektöründe ise yüzde 7,8 olmuştur.

Sayın Başkan, sayın milletvekilleri;
tarımsal destekleme sistemi daha rasyonel bir yapıya
kavuşturulmalıdır. Bu amaçla, ürün
borsalarının çeşitlendirilerek geliştirilmesi
sağlanmalıdır. DYP olarak, bu konuya, her zaman
olduğu gibi büyük önem vermekteyiz.

DYP Grubu olarak, 1997 yılı bütçesinin,
bütçe tahminleri ve varsayımlarının
gerçekçi olması için Hükümetin
her türlü girişimde bulunacağına inanıyoruz.
Türkiye, çağa damgasını vuracaktır;
buna inancımız sonsuzdur. Türk Milleti, Atatürk'ün
çizdiği aydınlık yolda ilerlemesini sürdürecektir.

DYP Grubu adına, 1997 yılı Maliye
Bakanlığı ve gelir bütçesinin devletimize
ve milletimize hayırlı ve uğurlu olmasını
diler; Yüce Meclisimizi saygıyla selamlarım.
(Alkışlar)

BAŞKAN - Teşekkür ederim Sayın
Attila.

Sayın milletvekilleri, birleşime yarım
saat ara veriyorum efendim.


Kapanma Saati: 13.31

İKİNCİ OTURUM 

Açılma Saati: 14.04

BAŞKAN: Başkanvekili Kamer GENÇ

KÂTİP ÜYELER: Kâzım ÜSTÜNER
(Burdur), Zeki ERGEZEN (Bitlis)



BAŞKAN - Türkiye Büyük Millet Meclisinin
36 ncı Birleşiminin İkinci Oturumunu açıyorum.

III. - KANUN TASARI VE TEKLİFLERİYLE KOMİSYONLARDAN
GELEN

DİĞER İŞLER (Devam)

1. - 1997 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518; 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) (Devam)

A)  MALİYE BAKANLIĞI (Devam)

1. - Maliye Bakanlığı 1997 Malî Yılı
Bütçesi

2. - Maliye Bakanlığı 1994 Malî Yılı
Kesinhesabı

3. - Maliye Bakanlığı 1995 Malî Yılı
Kesinhesabı

B)  GELİR BÜTÇESİ (Devam)

2. - 1997 Malî Yılı Bütçe Kanunu
Tasarısı ve Plan ve Bütçe Komisyonu
Raporu (1/518) (S. Sayısı : 134) (Devam)

3. - 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103) (Devam)

4. - 1995 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151) (Devam)

5. - Katma Bütçeli İdareler 1997 Malî
Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135) (Devam)

6. - 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S. Sayısı
: 102) (Devam)

7. - 1995 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanun Tasarısı ve Plan
ve Bütçe Komisyonu Raporu (1/493, 3/517) (S. Sayısı
: 150) (Devam)

BAŞKAN - Sayın milletvekilleri, bütçe
görüşmeleri üzerindeki çalışmalarımıza
devam ediyoruz.

Komisyon ve Hükümet yerlerini aldılar.

İlk turda, gruplar adına yapılan konuşmalar
ile soru sorma işlemi bitmişti.

Şimdi, bütçenin lehinde konuşmak üzere,
Erzurum Milletvekili Sayın Necati Güllülü;
buyurun.

Süreniz 10 dakikadır.

NECATİ GÜLLÜLÜ (Erzurum) - Sayın
Başkan, değerli miletvekilleri; Maliye Bakanlığımızın
1997 yılı bütçesinin lehinde söz
almış bulunuyorum; bu vesileyle, Yüce Meclisin
muhterem milletvekillerini ve televizyonları başında
bizleri izleyen aziz milletimi saygıyla selamlıyorum.


Sayın milletvekilleri, hepimizin malumlarıdır
ki, Maliye Bakanlığımız, devletin kalbi
mesabesinde hizmet veren bir bakanlıktır. Tarihî
geçmişi Tanzimat öncesine kadar uzanan ve Türkiye
Cumhuriyetinde ilk bakanlıklardan biridir. 

Kuruluşundan itibaren milletimize yılmadan, yorulmadan
hizmet vermekte olan Maliye Bakanlığımızın
verimli çalışması, Bakanlığın
işlerinin ahenkli olması, tüm devlet organlarının
ve toplumumuzun sıhhatine delalettir. 

Maliye Bakanlığı, maliye politikalarının
hazırlanmasında, uygulanmasında ve bu uygulamaların
takibi ile denetlenmesinde müessir fonksiyona sahiptir. Ayrıca,
devlet bütçesinin hazırlanması ve yürütülmesi
gibi çok mutena bir görevi de ifa etmiş bulunması,
Bakanlığın mana ve ehemmiyeti bakımından
çok önemlidir. 

Bu yoğun hizmetlerinden dolayı, başta Sayın
Bakanımıza, Plan ve Bütçe Komisyonumuzun
üyelerine, Maliye Bakanlığımızın
merkez ve taşra teşkilatlarında hizmet veren
72 138 personeline teşekkürlerimi arz ediyorum. 

Sayın Bakandan, hizmetlerin asrın ihtiyacına
daha uygun, daha süratli ve daha şeffaf bilgilerin
temini bakımından ve de devlet bütçesinin
sıhhat ve güvenliği bakımından malî
sistemi daha da geliştirmesini temenni ediyorum. 

Özellikle, taşra teşkilatları bakımından
bir yeniliğin ve sistemin geliştirilmesine zaruret olduğunu
görüyorum. Ayrıca, taşra teşkilatlarında
merkezden görevlendirilen malî kontrolörlerin
de, mükelleflere, alışılmışın
dışında sert ve zaman zaman acımasız
davranışlarından dolayı, bu şikâyetimi
Sayın Bakana ve yetkililere belirtmek istiyorum; arz ediyorum;
yani, taşra teşkilatlarında görevlendirdikleri
elemanların, orada, mükelleflere daha müşfik
davranmalarını rica ediyorum.

Sayın Bakanım, Maliye Bakanlığınızın
bütçesine ihtimam gösterdiğiniz muhakkak.
Bir söz vardır, “mescidin içerisi dururken,
dışarısına hizmet etmek günahtır.”
Elhak, bu söz, belli ki, çok doğru. Zira, devlet
bütçesini de Maliye Bakanlığımız
yaptığına göre, maliye politikasının
hazırlanmasını ve uygulanmasını
takiple görevli bir bakanlık olmasına rağmen,
acaba, bu işlevi yerine getirirken, mescidin dışarısı
gözüyle mi baktınız Türkiye'nin bu
genel bütçesine?

Sayın Bakanım “kaynak paketlerimizdeki hedef
ve tedbirlerin gerçekleşmesinin ısrarlı
takipçisiz” diyorsunuz ve de “bu çerçevede,
ilk bütçemizi de denk bütçe olarak milletimize
sunuyoruz” sözleri de yine sizlere ait ve onun altında,
kısaca, tarifinizde, denk bütçe gerekçesi
şu şekilde yer almaktadır: “Denk bütçe,
gelirler kadar harcama yapılacak demektir.” Tabiî,
bu da size ait. 

Şimdi, bu denk bütçenin gelir ve gider kalemleri
üzerinde kısaca durmak gerekirse, hemen hemen tüm
partilerimizin sözcülerinin de izah buyurdukları
gibi, bütçemizin gider bölümünde; yani,
faizlerle ilgili 3 katrilyon 330 trilyon civarındaki transfer
giderlerimize baktığımızda, bunun ödenmesiyle
ilgili, bütçeye asgarî yüzde 50 nispetinde
bir faiz yükü geleceğini nazarı itibara alırsak,
bu, takriben 1 katrilyon 500 trilyon civarında bütçemize
bir yük teşkil etmektedir. Yani, bütçemizin
gider kalemleri toplamı olan 6 katrilyon 255 trilyonluk
meblağın 7 katrilyon 755 trilyona iblağ olacağı
durumuyla karşı karşıya kalıyoruz.


Yine, bütçemizin, gelir kaynaklarına, gelir
bölümüne de baktığımız
takdirde, bu vergidışı gelirlerden kaynaklanan
1 katrilyon 440 trilyonluk bütçenin de dengesiz bir
bütçe olduğu dikkatlerden kaçmamaktadır.
Şöyle ki: Bu karşılıksız
gelirler; yani, kamu kurum ve kuruluşlarının
taşınmazlarının satışları,
malumunuz, Anayasa Mahkemesince iptal edilmiş durumdadır.
Telekomun hisse satışları ve lisans satışlarının
da, bir bütçe yılı içerisinde
paraya dönüştürülmesi zaman bakımından
mümkün olamayacağına göre, geriye kalıyor
termik santrallar ile diğer satışlar; ki, bu
gecikme onlar için de varit sayıldığında,
gelir bütçemizin 1 katrilyon 445 trilyonluk kısmında
da, takriben 1 katrilyonluk açık göze çarpmaktadır;
yani, 6 katrilyon 255 trilyonluk gelir bütçemizden
bu 1 katrilyonluk rakamı da tenkis edecek olursak, gelir
bütçemizin rakamı da 5 katrilyon 255 trilyon
nispetine düşmektedir.

BAŞKAN -Sayın Güllülü, 2 dakikanız
var efendim

NECATİ GÜLLÜLÜ (Devamla) - Her iki rakamı
birleştirdiğimiz takdirde, ortada 2,5 katrilyonluk bir
bütçe açığıyla karşı
karşıyayız. 

Sayın Başkanım, tabiî ki, devleti ilgilendiren,
toplumu ilgilendiren bu bütçemizin meziyetlerini anlatmaya
10 dikakalık zamanımızın kifayet etmeyeceği
muhakkaktır. Yalnız, burada, peşinen şunu
arz etmek istiyorum: Halkımıza, seçim sathı
mailinde, faize karşı olunacağı vaatleri
verilmiştir. İşsizliğin ortadan kaldırılacağı
vaatleri verilmiştir ve de enflasyonla amansız bir
şekilde mücadele edileceği sözleri verilmiştir.


1997 yılı bütçemize bakıldığında,
enflasyonun, daha şimdiden üçlü rakamlara
iblağ olacağı, aşsız 12 milyon işsizimizin,
bütçenin yüzde 8,4'ü gibi bir yatırımla
işsizliğine çare de bulunamayacağını,
bu bütçe içerisinde görmüş
olmanın üzüntüsünü hep birlikte
yaşıyoruz. 

Ayrıca, geçmişte, pahalılıkla
mücadele edeceğini söyleyen bu Koalisyon ortaklarının,
daha dört ay içerisinde akaryakıta dört
kez yapmış oldukları zamlarla, işsizin,
fakirin, dargelirlinin, köylünün ve küçük
esnafın nasıl belinin kırıldığını
bu bütçenin yapımında görmezlikten
gelemeyiz ve yine şunu arz etmek istiyorum. 

(Mikrofon otomatik cihaz tarafından kapatıldı)

BAŞKAN -Sayın Güllülü, süreniz
bitti efendim.

NECATİ GÜLLÜLÜ (Devamla) - Sayın
Başkan, sözlerimi toparlıyorum.

BAŞKAN - Toparlamak için süre vermiyoruz, rica
ediyorum...

Sizden önceki arkadaşlara da eksüre vermedim;
yani, istisna yapmak mümkün değil. 

Teşekkür ederim efendim. 

NECATİ GÜLLÜLÜ (Devamla) - Ben teşekkür
ediyorum.

Yine de, bu bütçemizin, aziz milletimize hayırlara
ve uğurlara vesile olmasını diliyor, hepinizi
saygıyla selamlıyorum. (ANAP, DYP ve DSP sıralarından
alkışlar)

BAŞKAN -Teşekkür ederim Sayın Güllülü.Hükümet
adına, Maliye Bakanı Sayın Abdüllatif
Şener; buyurun efendim. (RP sıralarından alkışlar)

Konuşma süreniz 40 dakika efendim.

MALİYE BAKANI ABDÜLLATİF ŞENER (Sıvas)
- Sayın Başkan, sayın milletvekilleri; bugün,
Maliye Bakanlığı gider bütçesi ile
1997 yılı konsolide gelir bütçesi üzerinde
görüşmelerimiz devam etmektedir; bu vesileyle,
Yüce Heyetinizi saygıyla selamlıyorum.

Bugün, Maliye Bakanlığımız bütçesi
üzerinde sürdürdüğümüz bu görüşmeler
vesilesiyle, kısaca, Bakanlığımız
hakkında bilgi vermek istiyorum. 

Bildiğiniz gibi, Maliye Bakanlığı, Türkiye'de,
bakanlık geleneğinin en eski olduğu bir bakanlıktır;
kuruluş yılları, cumhuriyet öncesine
kadar uzanmaktadır ve 1838 yılında kurulan
ilk üç nezaretten biri olarak teşekkül
etmiştir. 

Maliye Bakanlığı, 1984 yılına
kadar, bir iktisat bakanlığı niteliğindeydi;
hem maliye politikalarının hem de para ve dışticaret
politikalarının yürütüldüğü
bir bakanlık niteliğindeydi. Daha sonraki yıllarda
yapılan düzenlemelerle, para, kredi, nakit haraketleri,
dışticaret, kambiyo ve devlet borçlanmasına
ilişkin yetkiler ve birimler devredilmiştir. 

Bugün, halen, en etkili bakanlıklardan biri olarak,
maliye politikalarının hazırlanmasına
yardımcı olan ve bu politikaları uygulayan
Bakanlığımızın en önemli
görevi, devlet bütçesini hazırlamak, uygulamak,
uygulamayı takip etmek ve yönlendirmektir. Bu görevin
dışında, devlet hukuk danışmanlığı
ve muhakemat hizmetleri, devlet mallarının yönetimi
ve saymanlık hizmetleri de Bakanlığımız
tarafından yürütülmektedir. Son olarak,
Türkiye Büyük Millet Meclisinden geçen ve
yasalaşan ilgili kanun gereğince de, karaparanın
aklanmasının önlenmesine ilişkin düzenlemeleri
ve işlemleri de Bakanlığımız yürütecektir.

Maliye Bakanlığı, merkez ve taşra teşkilatı
olarak örgütlenmiştir ve bugün, 72 bin civarında
personeli bulunmaktadır. Merkez teşkilatımızda
5 900 civarında personel çalışmakta
olup, taşra teşkilatımızda 65 600 personel
bulunmaktadır. Dolayısıyla, Maliye Bakanlığı
personelinin yüzde 90 civarında büyük bir
bölümü taşrada çalışmaktadır
ve aynı zamanda, en önemli personel ağırlığı
Gelir İdaremizdedir; toplam personelin yüzde 63,4'ü
Gelir İdaremizde görev yapmaktadır.

Merkez teşkilatımızda, daha çok, politikalar,
hedefler, ilkeler ve prensipler belirlenirken, taşra teşkilatımız
uygulamayı yürütmektedir; bu bakımdan,
uygulama ile hedeflerin, ilkelerin ve politikaların belirlendiği
merkez teşkilatı arasındakı diyalog
son derecede önemlidir. Biz, bu diyalogun geliştirilerek
sürdürülmesi, vergi uygulamalarının
ve diğer malî uygulamaların etkin bir şekilde
sürdürülebilmesi için bölge toplantıları
başlattık ve ikisini daha önce yaptığımız
bölge toplantılarına bütün Türkiye
düzeyinde devam edeceğiz ve 80 ilimizde bulunan bütün
Maliye görevlileriyle, bölge toplantıları
münasebetiyle bir araya geleceğiz. 

Bu yapı içerisinde, Bakanlığımızın
gider bütçesi, elbette, önemlidir. Nitelikleri
itibariyle Maliye Bakanlığının gider
bütçesi incelendiğinde üç ana bölüme
ayrıldığı görülmektedir. 

Bu üç ana bölümden birincisi, Bakanlığımızın
kendine ait gider bütçesidir, kendi hizmetlerimizi
yürütmek için ayrılmış olan
bütçedir. 

Maliye Bakanlığı bütçesi içerisinde
gördüğümüz diğer önemli bir kalem
ise transferlerdir. Bütün devlet kuruluşları
ve kamu kurumlarına bütçeden aktarılacak
ödeneklerin görüldüğü bu transferler,
Maliye bütçesinin en önemli bölümünü
oluşturmaktadır. 

Diğer bir ana bölüm ise, gelir bütçesidir.

Maliye Bakanlığımızın gider bütçesi,
Plan ve Bütçe Komisyonunda yapılan ilavelerle,
değişikliklerle birlikte 1 katrilyon 469 trilyon 435
milyar lira olarak belirlenmiştir. Bu büyüklüğün
sadece yüzde 4,3'ü olan 63 trilyon 61 milyar lirası
Maliye Bakanlığımızın kendi gider
bütçesidir. 

Bir fonksiyonel tasnife tabi tuttuğumuzda, kendi gider bütçemizin
dağılımının da şu şekilde
oluştuğunu görmekteyiz: Yüzde 73'ü personel
giderlerine, yüzde 17,9'luk bölümü diğer
cari giderlere, yüzde 3,9'luk bölümü yatırımlara,
yüzde 5,1'i de kendi iç transferlerimize aittir. 

Bir başka tasnif biçimiyle, Maliye Bakanlığımızın
kendisine ait gider kalemleri değerlendirildiğinde de
şu sonuca ulaşabiliriz: Gelir idaresiyle ilgili harcamalara
yüzde 46, genel yönetim ve destek hizmetlerine yüzde
24, devlet muhasebe hizmetlerine yüzde 13, devlet mallarının
yönetimiyle ilgili hizmetlere de yüzde 6,7'lik pay ayrılmıştır.


1997 yılı ödeneğimizin yüzde 95,7'si,
yani yüzde 96 civarındaki büyük bir bölümü
transfer giderlerine ayrılmıştır. Bu
transfer ödeneği 1 katrilyon 406 trilyon liradır.
Bu tutarın, 483 trilyon lirası katma bütçeli
kuruluşlara yapılacak Hazine yardımlarına,
133 trilyon lirası da yükseköğretim kuruluşlarına
yapılacak devlet katkılarına ayrılmıştır.
Bunun dışında, ayrıca, Emekli Sandığı
için 133 trilyon, emeklilere vergi iadesi için 30
trilyon, ihracatta katma değer vergisi iadeleri için
105 trilyon, Kredi ve Yurtlar Kurumu için 23 trilyon lira
tutarında ödenekler ayrılmıştır.


Bu yapı içerisinde, Maliye Bakanlığı
bütçesinin, büyük ağırlığıyla,
doğrudan doğruya bir transfer bütçesi niteliğinde
olduğunu söylemek mümkündür. 

Devletin malî idaresinin iyi çalışması,
bugünün ve geleceğin ihtiyaçlarına
cevap verebilmesi elbette önemlidir. Bu bakımdan,
malî idarenin etkin ve verimli çalışması
için, devlet teşkilatının da aynı
şekilde yapılandırılmasına ihtiyaç
vardır. Maliye Bakanlığımız bünyesinde
de, kamu maliyesinin disiplin altına alınabilmesi
ve harcama politikalarının yeniden düzenlenebilmesi,
gözden geçirilebilmesi amacıyla, kamu harcamaları
yönetiminin kurumsal ve teknik yapısının
modernizasyonuyla ilgili proje, öteden beri sürdürülmektedir
ve bu projeye hız verilmiştir. Bakanlığımız
bünyesinde yaklaşık iki yıldır
sürdürülmekte olan bu projeyle, harcama ve bütçe
reformu kapsamında bütçe ve hazine birliği
ilkesi ve bütçe disiplininin tam olarak sağlanmasına
yönelik çok önemli değişikliklere gidilmektedir.


Kamu malî yönetiminin kurumsal ve teknik yapısının
modernizasyonu, sağlıklı bilgilere zamanında
ulaşılmasının sağlanması,
bütçenin hazırlanmasında ve uygulanmasında
etkinlik ve güvenilirliğin sağlanması, harcama
yönetimine şeffaflığın getirilmesi,
devlet muhasebe sisteminin yeniden oluşturulması,
bu proje kapsamında bulunmaktadır. 

Kamu malî yönetim projesi kapsamında devlet
muhasebe sisteminin yeniden oluşturulması çalışmaları
da, akademik çevrelerin katkılarıyla sürdürülmüş
ve yeni bir devlet muhasebesi hesap plan taslağı hazırlanmış
bulunmaktadır. 

Ayrıca, Bakanlığımız bünyesinde
daha etkin işlemlerin sürdürülebilmesi için
otomasyon faaliyetlerine hız verilmiştir. Devlete
ait taşınmaz mallarla ilgili olarak gerekli işlemleri
yürütmek, haksız kullanımları engellemek,
Hazinenin sahip olduğu taşınmazların durumunu
yakından izlemek, kira bedellerinin günün rayiçlerine
göre saptanmasını ve toplanmasını
temin etmek, tecavüzleri önlemek, satış
işlemlerinin sağlıklı şekilde sürdürülmesini
sağlamak amacıyla başlatılmış
olan Millî Emlak Otomasyon Projesi çalışmaları
da hızlandırılmış olarak sürdürülmektedir.


Aynı şekilde, mevzuatın, kanunları,
kanun hükmünde kararnameleri, tüzükleri, yönetmelikleri
ve içtihatları kapsayacak şekilde bilgisayar
ortamına aktarılacak olan hukuk bileşim sistemi
projesi ise, 1997 yılından itibaren faaliyete geçirilecektir.


Bunun dışında, döner sermaye işletmelerinin
mali disiplin altına alınmasıyla ilgili çalışmalarımız
da devam etmektedir.

Bügün, üzerinde görüşmelerimizi
sürdürdüğümüz en önemli husus
olan bütçenin büyüklüğü, gelir
bütçesiyle ilgilidir. Gelir bütçesi üzerinde
arkadaşlarımız değişik yorumlar
yaptılar; bütçe dengesi açısından
olayı değerlendirdiler; ben, önce, genel rakamları
vermek istiyorum.

1997 konsolide bütçe gelirleri 6 katrilyon 255 trilyon
lira olarak belirlenmiştir. Konsolide bütçe
gelirleri içerisinde vergi gelirlerinin payı 4 katrilyon
368 trilyon liradır; vergidışı normal
gelirler 1 katrilyon 445 trilyon, özel gelirler ve fonlar
425 trilyon, katma bütçe gelirleri ise 17 trilyon
lira civarındadır. 

Bütçe gelirlerinin türleri itibariyle dağılımı
da şöyledir: Vergi gelirlerinin payı yüzde
69,8; vergidışı normal gelirlerin payı
yüzde 23,1; özel gelirler ve fonların payı
yüzde 6,8; katma bütçe gelirlerinin payı
ise binde 3 düzeyindedir. 

Bütçeyi sunuş konuşmamda ayrıntılı
olarak belirttiğim üzere, 1997 yılına ait
vergi gelirleri tahminlerimizi, geçmiş yıllardaki
uygulama sonuçları, bu yılın ilk 9
aylık dönemine ait gerçekleşme neticeleri,
1997 yılı için öngörülen ekonomik
hedefler, mevzuatın öngördüğü hususlar
yanında, kaynak paketleri çerçevesinde alınacak
ve alınmış olan tedbirlerin etkisi dikkate
alınmak suretiyle belirledik. 

1997 yılı vergi gelirleri hedefimiz, 1996 yılı
gerçekleşme tahminlerine göre, yüzde 98,5
artış göstermektedir. 1996 yılı
vergi gelirleri tahsilatımız, temmuz ayından
itibaren, geçen yılın aynı ayına
göre, yüzde 100'den fazla artış göstermektedir.
Vergi gelirleri tahsilatımızdaki artış
trendi incelenecek olursa, her sonraki ayda ortaya çıkan
tahsilat artışının, bir önceki
aydan daha fazla olduğu görülecektir. 1996 yılı
temmuz ayında tahsilatımız, önceki yıla
göre, yüzde 100,7 artış göstermişken,
bu oran, her ay gittikçe armıştır ve
eylül ayında yüzde 103,8'e ulaşmış,
kasım ayında ise, bir önceki yıla göre
tahsilatımız, yüzde 105,8'lik bir artış
düzeyine ulaşmıştır. 

Bu gelişme ve tahmin esaslarımız topluca değerlendirildiğinde,
1997 yılı vergi gelirleri hedefimize ulaşacağımıza
inanıyoruz. Gelir politikası uygulamalarımıza
yeni bir anlayış, yeni bir yön verirken, amacımız,
yalnızca daha fazla vergi toplamak değildir. Öncelikli
hedefimiz, hem vergi yükünün vatandaşlar
arasında adil bir şekilde dağıtılması
hem de verginin, ekonomik kalkınmanın bir aracı
olarak kullanılmasıdır. 

Bu değerlendirme içerisinde, yıllar itibariyle,
dolaylı vergilerin, adaletsiz niteliğine rağmen,
vergi içinde oluşturduğu payın sürekli
arttığı görülmektedir. Bu, sürekli
dolaylı vergiler lehine değişen dengenin tersine
çevrilmesi, vergi adaletinin sağlanması açısından
bir gereklilik olduğu için, 1997 bütçesi
hazırlanırken bu hususa dikkat edilmiştir.
Yıllardır, dolaylı vergilerin vergi gelirleri
içerisindeki payı sürekli artma eğilimindedir.
Nitekim, 1993 yılında, dolaylı vergilerin
vergi gelirleri içindeki payı yüzde 51 iken,
1995 yılında yüzde 59'a yükselmiştir,
1996 yılında ise, bu payın yüzde 60
olacağı beklenilmektedir. 1997 yılı içerisinde
bu eğilimi tersine çevirerek, dolaylı vergilerin
payını azaltıp, yüzde 58,5'e çekmeyi
öngörmekteyiz.

1997 yılı konsolide bütçe gelirleri
arasında yer alan vergi gelirlerinin, başlıca
vergiler itibariyle dağılımı şu
şekildedir: Gelir Vergisinin payı yüzde 32,4,
Kurumlar Vergisinin payı yüzde 8,3, ithalde alınan
Katma Değer Vergisinin payı  yüzde 14.4, dahilde
alınan katma değer vergisinin payı yüzde
18.3, Akaryakıt Tüketim Vergisi yüzde 12,4, diğer
vergiler ise yüzde 14,2'lik paya sahiptir.

Vergidışı normal gelirlerimiz arasında,
özelleştirme gelirleri önemli bir yer tutmaktadır.
Daha önce, bütçenin geneli üzerinde yaptığımız
konuşmalarda da belirttiğimiz gibi, Telekom lisans satış
gelirleri, Telekom hisse satış gelirleri, yarım
kalmış elektrik santrallarının kiralanmasından
elde edilecek gelirler, bu gelir kalemleri içerisinde en
önemlileridir. Bunun dışında, kamu gayrimenkullerinin
satışından sağlanacak gelirler ve yurtdışı
hizmetler karşılığı sağlanacak
gelirler de vergidışı normal gelirler içerisinde
önemli bir yer tutmaktadır. 

Bu gelir yapısı ve dağılımı
içerisinde, elbette, gelir İdaresi ve gelir politikaları
önemlidir. 1997 yılı içerisinde gelir
idaresinin etkinliğinin artırılması ve
gelir politikalarının daha etkili bir şekilde
uygulanması temel hedeflerimiz arasındadır.
Vergi gelirlerinin tahsili gelir idaresi ve gelir politikalarıyla
yakından ilgilidir. Bu bakımdan, gelir idaremiz
hakkında, kısaca bilgi vermek istiyorum. 

Üç büyük ilimizde 13 adet vergi dairesi
başkanlığımız vardır, 426
bağımsız vergi dairesi müdürlüğü,
575 adet mal müdürlüğü bünyesine
bağlı vergi dairesi olmak üzere, toplam 1 014
birimle vergi tahsilatı yapmaktayız. Bu yapı
içerisinde Gelirler Genel Müdürlüğü
taşra teşkilatında halen 41 500 civarında
personel çalışmaktadır.

Taşrada nitelikli eleman ihtiyacı önemli olduğu
için gelir uzman yardımcıları, vergi
istihbarat uzman yardımcıları, vergi denetmen
yardımcılarının sayılarının
artırılması için gerekli sınavlar
yapılmıştır ve bu yapının,
bu sayının güçlendirilmesi için
önümüzdeki dönemlerde de eleman alımına
devam edeceğiz. 

Gelir İdaresinin kendisinden beklenen fonksiyonları
yerine getirebilmesi açısından, hizmet binaları,
fizikî şartlar önemli olduğu için,
aynı şekilde, yeterli hizmet sunabilecek hizmet binalarına
kavuşturulması için de programlarımız
hazırlanmıştır. 

Daha önce belirtildiği üzere, kamu malî yönetim
projesinin diğer önemli unsurlarından biri de,
gelir idaresinin yeniden yapılandırılması
ve modernizasyonudur. Bu proje kapsamında, gelir idaresinin
yeniden yapılandırılması, mevcut otomasyonun
yaygınlaştırılması ve modernize
edilmesi, istihbarat kaynaklarının kullanımının
artırılması, gelir politikası analiz
birimi oluşturulması, mükellef hizmetlerinin
iyileştirilmesi ve personel yapısının
güçlendirilmesi hedeflenmektedir. 

1997 yılı içerisinde, vergi tahsilatında
beklediğimiz düzeyi sağlayabilmek için, her
türlü önlem alınmıştır
ve bu çerçeve içerisinde, vergi tahsilat
beklentilerimiz realize edilecektir. 

Bu çerçeve içerisinde, tek vergi numarası
uygulamasına önem vermekteyiz. Türkiye genelinde,
vergi mükelleflerinin tamamının sicil bilgileri
bilgisayar ortamına aktarılmıştır
ve 13 Aralık 1996 tarihine kadar 777 bin mükellefe
yeni numara verilerek, tek vergi numarası bulunan mükelllef
sayısı   5 632 440 olmuştur. 

Hükümetimiz döneminde tesis edilen yeni mükellefiyet
sayısı 165 bin civarındadır. Geliştirilen
tek vergi numarası projesinde, tüm mükelleflerin
vergi numaraları tek merkezden verilmekte olup, mükelleflerin
faaliyet durumlarında ve kimlik bilgilerinde oluşabilecek
değişiklikler, yine, bu merkezden yapılmaktadır.

Mükelleflere verilen tek vergi  numarasıyla, mükelleflerin,
banka hesapları ve kredi kartlarıyla ilgili işlemleri,
menkul kıymet taşınmaz mal ve nakil vasıtaları
alım satımları, ithalat ve ihracat işlemleri
ile inşaat ve diğer faaliyetlerinin izlenmesi de hedeflenmektedir.

1996 yılında ithalat ve ihracat işlemlerinde
tek vergi numarası kullanılmaya başlanmıştır.
Ayrıca, bu işlemlerin yapıldığı
kurum ve kuruluşların, vergi numarasıyla işlem
yapmaları ve bilgi vermeleri sağlanacaktır.
Böylece, istihbarat amaçlı bilgiler, tek vergi
numarası esas alınmak suretiyle değerlendirilerek,
bilgisayar destekli etkin bir denetim sistemi kurulmuş olacaktır.


Bunun dışında, denetim faaliyetleri de vergi
uygulamalarının temel unsurlarından biridir.
Denetim ve incelemeler, maliye müfettişleri, hesap
uzmanları, gelirler kontrolörleriyle, vergi denetmenleri
tarafından yürütülmektedir. Bunların
yanında, vergi dairelerinde bulunan, yoklama yetkisi verilmiş
memurlar da yaygın ve yoğun denetim faaliyetlerine
destek sağlamaktadır. 

1996 yılı Ekim ayı sonu itibariyle, merkezî
ve mahallî denetim elemanları tarafından yapılan
toplam 51 bin vergi incelemesinde, yaklaşık 302 trilyon
lira matrah incelenmiş ve 68 trilyon lira civarında
matrah farkı saptanmıştır. Bakanlığımızca,
vergiyi doğuran olayın takip ve tespitiyle, olayların
belgelere bağlanarak kayıtlara geçirilmesinin
sağlanması, bu suretle, kısa dönemde, Katma
Değer Vergisinin tahakkuk ve tahsilatının, uzun
dönemdeyse, Gelir ve Kurumlar Vergilerinin tahakkukunun artırılması
amacıyla, yaygın ve yoğun vergi denetimleri
sürdürülmektedir. 

Bu denetimlerde, belirli ağırlığı
olan sektör ve işkollarında kayıt nizamı
ve belge kontrolüyle, çapraz denetim hâsılat
tespiti, fiili ve kaydı envanter çalışmaları,
emtia sevkiyatının fiilî kontrolü yöntemleri
kullanılmaktadır. Bu suretle, tespit edilen kayıtdışı
işlemlerin kayda alınması da sağlanmaktadır.
Bu amaçla, ekim ayı sonu itibariyle vergi denetmenleri
ve yoklama yetkisi belgesine sahip memurlar tarafından
yapılan yaygın ve yoğun vergi denetimlerinde
3 856 169 mükellef denetlenmiş, 42 021 mükellefiyet
tesis ettirilmiş, 3 157 işyerinde fiilî envanter
yapılmış, 9 704 işyerinde hâsılat
tespiti yapılmış, yaklaşık 2,2
trilyon lira usulsüzlük cezası kesilmiştir.


Diğer taraftan, amme alacaklarının kanunî
süresinden önce ödenmesini teşvik etmek amacıyla
çıkarılan 4197 sayılı kanun,
3 Eylül 1996 günü yayımlanarak yürürlüğe
girmiştir. Böylece, vergisini erken ödeyen mükellefler,
söz konusu vergilerini, ödemenin yapıldığını
takip eden gün ve kanunî ödeme süresinin
son günü arasında geçen her gün için
dikkate almak suretiyle hesaplanan tutardan daha az ödemektedirler.
Buna karşılık, Hazine de, piyasaya, faiz hadlerinin
daha altında bir tutarla nakit temin etmiş olmaktadır.
İlk yetmişbeş günlük uygulamada,
yaklaşık 160 bin mükellefin sistemden yararlandığı,
15 trilyon lira tahsilat yapıldığı, buna
mukabil, 200 milyar lira erken ödeme indirimi uygulandığı
tespit edilmiştir.

Bilindiği gibi, kullanılmamış yerli ve
ithal otomobillerin Ek Taşıt Alım Vergisinde
yüzde 20 indirim yapılmasına ait Bakanlar Kurulu
kararı yayımlanmıştır. Bu suretle,
bedelsiz ithal hakkından yararlanacak yurtdışında
yerleşik vatandaşlarımızın tasarruflarının
Türkiye'de değerlendirilmesi ve Hazineye ek kaynak sağlanması
imkânı getirilmiştir. Ek Taşıt
Alım Vergisinde yapılan bu indirimle, otomobil talebinde
meydana gelecek artış nedeniyle, Ek Taşıt
Alım Vergisi hâsılatında, Katma Değer
Vergisi ve Taşıt Alım Vergisinde artışlar
meydana gelecektir.

Diğer bir konu, karaparanın aklanmasının
önlenmesidir. Karaparanın Aklanmasının
Önlenmesine İlişkin 4208 sayılı
Kanun yürürlüğe girmiştir. Bu düzenlemeyle,
başta uyuşturucu ve silah kaçakçılığı
olmak üzere, uluslararası çevrelerce ülkemize
yönelik eleştiri ve kara listeye alma uygulamaları
önlenmiştir. Ayrıca, son zamanlarda yoğunlaşan
ve uluslararası boyutta gelişen organize suçlara
karşı etkili tekniklerle daha etkin mücadele
imkânı sağlanacaktır.

Diğer bir konu da, kamu kâğıtları
gelirlerinden yüzde 10 tevkifat yapılmasına
ilişkin Bakanlar Kurulu kararıdır. Bu uygulama
çerçevesinde, artık, kamu kâğıtları
faizlerinden yüzde 10 tevkifat yapılacaktır;
daha önceki uygulamalarda böyle bir tevkifat ve vergi
tahsili mevcut değildi.

Türkiye Büyük Millet Meclisinde kabul edilen Kıymetli
Maden ve Ziynet Eşyası Beyanına İlişkin
Kanunla da, kuyumculuk ve sarraflık faaliyetinde bulunan
Gelir ve Kurumlar Vergisi mükelleflerine, bir defaya mahsus
olmak üzere, kayıtlarında yer almayan kıymetli
madenler ile bunlardan mamul emtia stoklarını beyan
etme imkânı sağlanmıştır.
Bununla ilgili süreç de başlatılmıştır.

Beyanname verme süresinin öne alınması
diğer bir konumuzdur. Muhtasar Beyannameler ile Katma Değer
Vergisi Beyanname Verme Sürelerinin Öne Alınmasına
İlişkin Kanun Tasarısı, halen Türkiye
Büyük Millet Meclisi gündeminde olup, bu düzenlemelerle
vergi tahsilatının daha erkene alınması
sağlanacaktır.

Vergicilik prensiplerimizden biri de, vergi sistemimizin basit
ve kolay anlaşılır hale getirilmesidir. Bugün,
özellikle tüketim vergileri sistemimizde çok
çeşitlilik gözlenmektedir. Bu duruma son vermek
amacıyla hazırlanan özel tüketim vergisi
kanun tasarısı Türkiye Büyük Millet
Meclisine sunulmuştur. Özel tüketim vergisiyle,
değişik adlarla anılan 10 dolayındaki
vergi, resim, fon ve paylar kaldırılarak, tek bir
vergi çatısı altında birleştirilmektedir.
Bu vergiyle kapsama girecek mallar üzerindeki vergi yükünde
önemli bir değişiklik yapılmamaktadır.
Bu tasarıyla, tüketim vergileri sistemimiz basitleştirilecek,
Avrupa Birliği ülkelerine uyumlu hale getirilecektir.
Bu bakımdan, bir an önce çıkmasında
ve sistemin basitleştirilmesinde fayda görmekteyiz.


Ayrıca, kentsel rantların vergilendirilmesi, diğer
önemli bir konumuzdur. Kentsel rantları vergilendirmeye
yönelik hazırladığımız bir
tasarıyla da, vergi tabanı genişletilecek,
mahallî idarelerimizin gelir kaynakları artırılmaya
çalışılacaktır.

1997 yılı, vergi denetimlerinin yaygınlaştırıldığı,
etkinliğin artırıldığı ve
nakit denetimine geçildiği bir yıl olacaktır.
1997 yılı, vergidışı ekonominin
vergilendirildiği, belge düzeninin yerleştirildiği
bir yıl olacaktır. Aynı zamanda, malî
dengelerin sağlanması süreci içerisinde,
1997 yılı, vergi adaletini sağlamaya yönelik
ciddî düzenlemelerin yapılacağı yıl
olacaktır. 

Bu esas açıklamalardan sonra, özellikle bazı
arkadaşlarımızın eleştirilerine
yönelik olarak, konuşmalarımı sürdürmek
istiyorum. 

Değerli milletvekili arkadaşlarımız, özellikle,
muhalefet kanadına mensup milletvekillerimiz, 1997 yılı
konsolide bütçesi üzerinde görüşlerini
ve düşüncelerini beyan ettiler; kendilerine teşekkür
ediyoruz; ancak, bu değerlendirmeler esnasında, özellikle
bütçenin denkliği üzerinde durulduğunu
müşahede ettik ve söz alan değişik arkadaşlarımız
değişik bütçe açıklarından
bahsettiler. Bazı arkadaşlarımız “bu
bütçe 2,5 katrilyon açık verir”
dedi; bazı arkadaşlarımız “bu
bütçe, aslında 3,5 katrilyon açıklı
bir bütçedir” gibi yaklaşımlarda
bulundu. 

Doğrusu, ben, bu tip değerlendirmeleri ve yorumları
şu şekilde değerlendiriyorum. Anavatan Partisine
mensup arkadaşlarımız veya Demokratik Sol
Partiye mensup ya da Cumhuriyet Halk Partisine mensup arkadaşlarımız,
bu bütçenin, bu düzeyde 2-3 katrilyon açıklı
bir bütçe olması gerektiğini ifade ediyorlar;
yani, biz, hükümette olsaydık, bu bütçeyi
biz hazırlasaydık, bu bütçeyi biz takdim
etseydik, bu bütçeyi denk yapmazdık; 2,5 katrilyon,
3,5 katrilyon açıkla getirirdik demek istiyorlar.

NİHAT MATKAP (Hatay) - “Gerçekçi yapardık”
diyorlar.

MUSTAFA YILDIZ (Erzincan) - Hayır, yanlış
anladınız; doğru değil...

MALİYE BAKANI ABDÜLLATİF ŞENER (Devamla)
- Evet... Yani, bu ilgili arkadaşlarımızın
partilerinin iktidarda olduğu dönemlerde de birtakım
bütçeler geldi, Mecliste tartışıldı
ve bütçe açıklarının yıllar
itibariyle arttığını da hep birlikte
gördük, müşahede ettik; ama, uzun süredir
devam eden bu süreç içerisinde ve takdim edilen
bütçe açıklarının dahi
tutturulamayarak iki katına çıkarıldığı
bir ortamda, artık bu gidişe dur demek, malî
dengeleri sağlamak ve kurmak, işbaşında
bulunan, sorumluluk hisseden hükümetin temel görevi,
temel amacı ve temel hedefi olmalıydı. 

İşte, Refah Partisi ile Doğru Yol Partisi arasında
oluşturulan 54 üncü Türkiye Cumhuriyeti Hükümeti,
ekonominin içinde bulunduğu bu durumu tespit etmiştir;
malî dengelerin hassas bir noktada olduğunu tespit etmiştir
ve böylesine bir tespit ortamından sonra, bu malî
dengelerin nasıl sağlanması gerektiği konusunda
bir karara varmıştır. Bunu oluştururken,
bu kararı ortaya koyarken, aslında, bütçe
çalışmaları da yoktu. Hükümet
müzakereleri sırasında Türkiye'nin tablosu
bu şekilde görülmüştür ve bu şekilde
tespit edilen durum, tablo karşısında, 28
Haziran 1996 tarihinde kurulan 54 üncü Türkiye
Cumhuriyeti Hükümeti, ilk iş olarak, ilk faaliyetlerinden
biri olarak kaynak paketlerini hazırlamıştır.
Ülkede malî dengeler bozulmuştur; devlet, gelirleriyle
giderlerini karşılayamaz hale gelmiştir; bütçenin,
her geçen yıl daha büyük bir bölümü
faiz ödemelerine gitmektedir; devlet bütçeleri,
hizmet yapılamaz bütçeler haline gelmiştir,
yatırım yapılamaz bütçeler haline
gelmiştir; o halde, bu gidişe dur demek lazımdır
demiştir Hükümetimiz. Bunun çözümü
nedir, yolu nedir, çaresi nedir? Kime sorarsak soralım
“evet, yeni kaynaklara ihtiyaç var. Yeni birtakım
kaynaklar ortaya çıkarıp, devleti bu açmazdan,
malî dengeleri bu bozukluktan kurtarmak lazım”der;
bunu herkes diyor, hepimiz diyoruz ve bu Hükümet kurulurken
de bu noktaya gelinmiştir. Kaynak paketleri hazırlanmıştır,
geceli gündüzlü çalışılmıştır;
üniversitelerdeki ilim adamlarıyla konular tartışılmıştır;
devletin değişik birimlerinde çalışan
değerli bürokrat arkadaşlarımızla
bu konular tartışılmıştır,
müzakere edilmiştir; hatta, kaynak sorunu, birinci
sorun olarak Türkiye Büyük Millet Meclisine getirilmiş,
bir genel görüşme önergesiyle Mecliste tartışılması
sağlanmıştır, muhalefette bulunan partilerimize,
görüşleriniz, düşünceleriniz,
önerileriniz varsa söyleyin, onlardan da yararlanacağız
demişizdir ve bunun neticesinde, Hükümet, bir
kaynak seferberliğiyle birlikte Hükümeti oluşturmuş
ve bu süreç içerisinde bütçe çalışmalarına
geçmiştir. Dolayısıyla, denk bütçe,
bütçe çalışmalarıyla birlikte
ortaya çıkmış bir sonuç değil,
Hükümetin, ilk günden beri sarf etmiş olduğu
gayretler ve arayışların bir uzantısı
ve bir devamı olarak malî dengeleri sağlamayı,
kurmayı, temel bir hedef, temel bir ilke, temel bir prensip
olarak ortaya koymuşuz ve denk bütçeyle gelmişiz.


1972 yılından beri, Türkiye'de, bütçelerin
denk olmayışı ve yıllardır Türkiye'de
denk bütçeye rastlanmayışı, elbette
ki, muhalefetteki arkadaşlarımızda bir yadırgama
meydana getirmiş olabilir; ama, konuşmalar sırasında
kendileri de belirttiler, ifade ettiler “evet, keşke
bütçelerimiz denk olsa, dengesizlikten kurtulsak”
dediler.

AHMET KABİL (Rize) - Denk gerçekleşirse...

MALİYE BAKANI ABDÜLLATİF ŞENER (Devamla)
- Biz, şunu ifade ediyoruz: 1997 konsolide bütçesini,
uzun, yoğun, yorucu ve yaygın çalışmaların
sonucunda denk bütçe olarak hazırladık
ve getirdik. Asıl hedefimiz, asıl gayemiz, asıl
çabamız, yıl sonunda da bu bütçeyi
denk olarak çıkarmaktır; ama, şunu
hemen belirtmek isterim. Elbette, her hazırladığı
bütçe dengeleri bozuk olan ve bütçede
öngörülen açıkları dahi tutturamayıp
yıl sonuna iki kat daha büyük açıklarla
çıkan siyasî iktidarların, bu hedefi,
bu niyeti ve bu ciddiyeti takdir etmesi gerekir. 

AHMET KABİL (Rize) - Yıl sonunda, inşallah,
denklik olursa takdir ederiz.

MALİYE BAKANI ABDÜLLATİF ŞENER (Devamla)
- Diğer taraftan, özellikle, fiyat artışları
üzerinde yorumlar yapıldı. Kürsüde
söz alan bazı arkadaşlarımız tarafından
-rakamları dikkatlice incelemeden, istatistikleri dikkatle
incelemeden konuştukları için- 54 üncü
Hükümet dönemindeki fiyat artışlarının,
sanki, Cumhuriyet tarihinin en yüksek fiyat artışlarıymışçasına
takdim edildiğini gördük. Ben, hemen şunu
belirtmek istiyorum: Özellikle, petrole dayalı ürünlerdeki
fiyat artışları, dış piyasalardaki
petrol fiyatlarından kaynaklanmaktadır. 

HİKMET AYDIN (Çanakkale) - Aritmetik kurallarını
sarsmayın.

MALİYE BAKANI ABDÜLLATİF ŞENER (Devamla)
- Hükümeti kurduğunuzda varili 17 dolar olan petrol,
eğer 25 dolara çıkmışsa, burada,
doğrudan doğruya içpolitikalar dışında
dış dünyadaki değişkenlerin belirlediği
bir durum var demektir; ama, bunun da ötesinde, ben, şunu
da söylemek istiyorum: Enflasyon düzeyi, evet, İktidarımız
döneminde, devraldığımız düzeyde
seyretmektedir; belirgin bir şekilde aşağıya
çekilememiştir; çünkü, 1996 bütçesi,
hazırlanmış olarak takdim edildi. Temmuz ayında
1996 bütçesini devralırken gördüğümüz,
tabloda, 1,3 katrilyon açıktı. 1,3 katrilyon
açıkla devraldığımız 1996
bütçesini, yıl sonuna, aynı düzeyde
getirdik; yani, bizim son altı aylık bütçemiz,
zaten denk bütçedir; onu belirtmek istiyorum. (RP
sıralarından alkışlar)

YILDIRIM AKTÜRK (Uşak) - Sayın Başbakan
öyle demiyor ama, “2,5 milyar dolar tasarruf yapıldı”
diyor.

HİKMET AYDIN (Çanakkale) - Söylediklerinize
inanıyor musunuz?

MALİYE BAKANI ABDÜLLATİF ŞENER (Devamla)
- Son altı aydır açığımız
yok. Devraldığımız 1,3 katrilyon açık,
yıl sonuna gidiyor; dolayısıyla, biz, denk
bütçeye, 1997 yılında değil, 1996
yılında ulaştık; onu belirteyim. 

METİN ŞAHİN (Antalya) - Gelecek senenin yıl
sonunda da aynı şeyi söyleyeceksin o zaman;
bir sene sonra da aynı şeyi söyleyeceksin.

MALİYE BAKANI ABDÜLLATİF ŞENER (Devamla)
- Fakat, fiyat artışlarıyla ilgili olarak,
bazı arkadaşlarımız, rakamlara bakmadan
ifadelerde bulundular. Hemen belirteyim, bizim Hükümetimiz
döneminde açıklanan enflasyon oranları,
temmuz, ağustos, eylül, ekim ve kasım aylarına
aittir; yani, bu beş aya aittir. 1995 yılında,
bu beş ayın, tüketici fiyatlarıyla enflasyon
oranı yüzde 31,3'tür. 1996 yılında;
yani, Hükümetin kuruluşundan sonraki bu beş
ayın toplam enflasyon rakamı da, yine tüketici
fiyatlarına göre, yüzde 27,2'dir. Dolayısıyla,
bu Hükümetin enflasyon oranında, bir önceki
yıla göre düşüş vardır;
bunu belirtmek istiyorum. 

METİN ŞAHİN (Antalya) - Geçen yıl
seçim vardı; bu sene seçim yapmadık
biz.

ASLAN POLAT (Erzurum) - Osmaniye seçim değil miydi
yani?!

MALİYE BAKANI ABDÜLLATİF ŞENER (Devamla)
- DSP sözcüsü arkadaşımız “bütçe
ödeneklerinden kısıntı yapılması,
yatırımları olumsuz etkileyecektir”
diye belirttiler. “Yatırımlar gerçekte
artmamaktadır” diye ifadede bulundular. 

Ben, hemen belirteyim: Bütçe ödeneklerinde -bazı
arkadaşlarımızın ifade ettiği gibi-
yıl içerisinde, böyle, yatırımlara
yönelik bir kısıtlama yoktur; ancak, bu bütçede,
yatırım ödenekleri artmıştır.
1996 yılında 226,5 trilyon lira olarak gerçekleşeceği
tahmin edilen yatırımlar için, 1997 yılı
bütçesinde 525 trilyon liralık ödenek
ayrılmıştır. Böylece, yatırımların
bütçedeki payı, yüzde 5,7'den yüzde
8,4'e çıkmıştır ve yatırımların
gayri safî millî hâsıla içindeki
payı da yüzde 1,5'ten yüzde 2,1'e çıkmıştır.


BİLTEKİN ÖZDEMİR (Samsun) - Yüzde
5 kesildi...

MALİYE BAKANI ABDÜLLATİF ŞENER (Devamla)
- Komisyondaki kesintiyi dikkate alırsak, gayri safî
millî hâsıla içerisindeki payı
itibariyle, yüzde 1,5'ten yüzde 2'ye çıkmıştır;
yani, bizim 1997 bütçemizde, yatırımlarda
artış vardır. Daha önceki yıllar
itibariyle, yatırım harcamaları sürekli
düşmekteyken, 1997 bütçesinde artış
meydana gelmiştir. 

Sayın Temizel “borç faizleri nedeniyle, bütçe
açığı en az 800 trilyon lira olacaktır”
diye belirttiler; ancak, hemen ifade etmek isterim, bu borç
faizleriyle ilgili hesaplamaların sağlıklı
olduğu kanaatinde değilim. Bu hesapları, Hazinemiz,
ayrıntılı bir şekilde çıkarmıştır
ve bunun neticesinde, 1996 yılında 1,5 katrilyon
lira olarak gerçekleşecek olan borç faizi
ödemeleri, 1997 bütçesinde 1 katrilyon 864 trilyon
olarak belirlenmiştir; bu, gerçekçi bir hesaptır.

BAŞKAN - Sayın Bakan, 2 dakikanız var efendim.


MALİYE BAKANI ABDÜLLATİF ŞENER (Devamla)
- Bu miktarın 1,1 katrilyon lirası bir önceki
yılın, yani, 1996 yılındaki borçların
1997 yılına devreden faizleridir; ayrıca,
1996 yılından 1997 yılına devreden
dış faizler de vardır; dolayısıyla,
1,4-1,5 katrilyon civarında, 1996 yılından
1997 yılına devreden faiz giderleri vardır.
Bütçede yer alan 1,8 katrilyon liralık faiz
ödemeleri, bizim programımıza göre, 1997
bütçesinden ödenecek olan faizlerdir. Bu miktar
üzerinde herhangi bir artış beklemediğimizi,
hemen belirtmek istiyorum ve görüldüğü
gibi, ihalelerdeki vade oranları da sürekli olarak
uzamaktadır. Bugün de, aynı şekilde,
onüç ay olarak ihaleye çıkıldı
ve dolayısıyla, onüç aylık ihalenin
anlamı şudur: Artık, vadelerin uzaması
sebebiyle, yeni borçlanmaların, borç yükünün,
faiz yükünün, önemli ölçüde
1997 yılı bütçesine yansımayacağı
şeklinde yorumlanabilir. Dolayısıyla, bütçemizde
yer alan  faiz ödemeleriyle ilgili hesaplar gerçekçi
ve realist hesaplardır. 

Evet, bu bütçe, bir değişim bütçesidir,
bir atılım bütçesidir, bir hizmet bütçesidir,
bir yatırım bütçesidir ve denk bir bütçedir.


NİHAT MATKAP (Hatay) - Niye gülüyorsun Sayın
Bakan, denk deyince?!

MALİYE BAKANI ABDÜLLATİF ŞENER (Devamla)
- Bu denk bütçenin ülkemize, Maliye Bakanlığı
bütçesi üzerinde görüştüğümüz
için de, Maliye Bakanlığı bütçemizin
teşkilatımıza hayırlı olmasını
diliyorum. 

Bu bütçe çalışmalarına
katkısı olan bütün değerli bürokrat
arkadaşlarımıza, fikirleriyle katkıda
bulunan -iktidarda olsun, muhalefette olsun- milletvekili arkadaşlarıma
teşekkür ediyor, saygılar sunuyorum. (Alkışlar)

BAŞKAN - Teşekkür ederim Sayın Bakan.

14 üncü turda, bütçenin aleyhinde, son konuşmayı
yapmak üzere, Tekirdağ Milletvekili Sayın Enis
Sülün; buyurun efendim. (ANAP sıralarından
alkışlar)

Sizin de süreniz 10 dakika, biliyorsunuz süre...

ENİS SÜLÜN (Tekirdağ) - Biraz torpil geç
Sayın Başkan.

BAŞKAN - Torpil yok.

ENİS SÜLÜN (Tekirdağ) - Sayın Başkan,
değerli milletvekilleri ve televizyonlarının
başında bütçe müzakerelerini takip
eden muhterem vatandaşlarıma saygılarımı
sunarım.

Sözlerime başlamadan önce, bir hususu belirtmeden
geçemeyeceğim. Az önce, Sayın Başbakan
Yardımcısı ve Doğru Yol Partisi Genel
Başkanı, kendi eski Maliye Bakanı ve DYP sözcüsü
burada konuşurken, kendisi, yarım saat kuliste sohbet
etti; ama, ne yazık ki, kendi sözcüsünün
konuşmasına itibar edip, bu salona gelip, onu dinleme
lüzumunu hissetmedi. 

Değerli milletvekilleri, 1992 yılından itibaren,
koalisyon hükümetlerinin popülist politikalarıyla,
Türkiye, adım adım ekonomik krize sürüklenmiştir.
Bugün gelinen nokta, 1,5 katrilyon TL bütçe açığı,
3,6 katrilyona ulaşması beklenen içborç
stoku, 76 milyar dolar dışborç stoku, 1,2
katrilyon faiz ödemeleri, 6 milyar dolar cari işlemler
açığı, 20 milyar dolar dışticaret
açığı, 106 bin TL dolar kuru, yüzde
90 enflasyon oranı. Bu rakamlar, Türkiye ekonomisinin
yapısını göstermek için sanıyorum
yeterlidir.

Az önce, DYP Grubu sözcüsü arkadaşımız
İsmet Bey, buradan, Anavatan Partisi döneminde 18
milyar dolar olan dışborcun 50 milyar dolara ulaştığını
söyledi. Ne yazık ki, 50 milyar dolar değil; 18
milyar dolardan 48 milyar dolara ulaşmıştır;
ama, sekiz yılda bu rakama ulaşmıştır;
yani, dış açık, 30 milyar dolar. Fakat,
kendilerinin beş yıllık döneminde, bu
açık, 48 milyar dolardan 76 milyar dolara çıkmış;
yani, 28 milyar dolar açık verdiler. Yalnız,
Anavatan Partisi döneminde, sekiz yılda, Türkiye,
Edirne'den Ardahan'a kadar şantiyeye çevrildi. Bu
sekiz yılda binlerce kilometre otoyol yapıldı,
barajlar yapıldı, üniversiteler yapıldı,
spor tesisleri yapıldı. DYP'lilere soruyorum: Beş
yılda bu 28 milyar dolar açığı
verirken siz ne yaptınız; onu bir açıklayın?!
(DYP sıralarından “borç ödedik”
sesleri)

Değerli arkadaşlar, müzakere etmekte olduğumuz
bu bütçe, halkın dertlerine cevap verebilecek
bir bütçe olmaktan uzaktır, hayalî bir
bütçedir. İşsizlik alabildiğine yükselmiş,
enflasyon kronik hale gelmiş, yatırımlar durmuş,
gelir dağılımı iyice bozulmuş;
köylü, ektiğinin parasını alamıyor;
hayvancılık bitme noktasında, esnafımızın
kapısında haciz memurları; dolara endeksli
zamlar, ülkemizin çıkmazı olmuştur.

Benden önce konuşan arkadaşlarım, bütçe
konusunda rakamlarla bilgiler verdiler, çarpıcı
örnekler verdiler; ama, bir örnek var ki, onu zikretmeden
geçemeyeceğim. Uluslararası finans piyasaları,
Refahyol Hükümetinin peş peşe açıkladığı
kaynak paketlerini ciddî bulmadı. Uluslararası
yatırımcılara dağıtılan
finans bülteninde, IMF ile görüşmelerde mesafe
alamayan Hükümetin, borç ertelemesine gidebileceği
uyarısı yapıldı. Gerek yurtiçinde
gerekse yurtdışında inandırıcı
bulunmayan bu paket için -müsaade ederseniz- ben,
kaynak paketi değil “kaynak paniği” ifadesini
kullanmak istiyorum. 

Sayın milletvekilleri, 1997 yılı bütçesinin
ekonomik gelişmeye katkısı çok az bir
düzeyde kalacaktır. Harcamalar, yatırımlar
ve hizmetler için olursa, ülke kalkınmasından
ve millî gelir artışından söz edilebilir.
Millî gelir artmadan ülkenin zenginliğinden ve
gelir dağılımının düzeltilmesinden
bahsedilemez. Adil düzen kuracağını vaat
eden Başbakanın, 1997 yılı bütçesiyle,
üretimi artırıcı ve gelir dağılımındaki
dengesizliği azaltıcı hedeflere yönelmesi
daha doğru olurdu. Nitekim, Türkiye'nin fakir nüfusunun
yüzde 20'lik bölümü, millî gelirden
ancak 5,4 pay almaktadır; zengin nüfusun millî
gelirden aldığı pay ise yüzde 54,9 civarındadır,
yani, 10 kat fazlasıdır. Şimdi, hal böyleyken,
Koalisyon Hükümeti, denk bütçe uydurmaları
yerine gerçeklere dayanan bir bütçe yaparak,
ülkemizi, içinde bulunduğu ekonomik çıkmazdan
kurtarmanın yollarını aramalıydı.


Tansu Çiller'in başbakanlığı döneminde,
dargelirliler, memurlar, ücretliler ve köylümüz,
cumhuriyet tarihinde görülmemiş fiyat artışları
sonucunda büyük sıkıntılarla karşı
karşıya gelmişlerdir. Refah Partisi Grubu adına
konuşan arkadaşımız, geçen yılın
bütçesini eleştirirken, yüzde 80'lerde
seyreden enflasyona karşın memur maaşlarına
yapılan yüzde 57'lik zammı az bularak “samimiyetten
uzak” diyor ve ekliyordu: “Yılbaşından
bugüne, petrol ürünlerine yüzde 40, elektriğe
yüzde 50 zam yapan bir hükümetle, Türkiye'yi
2000'li yıllara nasıl taşıyacağız?”


Şimdi, her iki parti, birlikte iktidardalar. Evet, şimdi
ben sizlere soruyorum: Gerçekten, 2000'li yıllar
uzak; siz Türkiye'yi bu bütçeyle 1997'ye nasıl
taşıyacaksınız? 

Adil düzen diyenler, enflasyonun belini kıracağını
vaat edenler, cumhuriyet tarihimizin en hızlı zamlarını
yapmışlardır. Ne hazindir ki, Türkiye,
dünyadaki enflasyon sıralamasında Bulgaristan
ve Venezüella'dan sonra üçüncü sırada
gelmektedir. “Zam yok, kaynak var” diyenler, Hükümet
kurulduğundan bu yana sadece gıda maddelerine yansıyan
yüzde 50'yi geçen oranda zammı görmemezlikten
gelemezler. Övündükleri büyükşehir
belediyelerinin de katkılarıyla dolara endeksleyerek,
doğalgazdaki, elektrikteki ve özellikle akaryakıttaki
zamlarla vatandaşın belini kırmakla kalmamış,
ezip geçmişlerdir.

 Bizim toplum anlayışımızda ekmek,
nimettir, halkımızın temel gıdasıdır.
9 bin liralık ekmek, görülmemiş şekilde
artarak lüks sınıfına dahil olmuştur.
18 bin liralık ekmeği 15 bin liraya indirmekle övünenler,
Ankara'daki sandviç ekmeğine benzeyen gramı
düşük ekmeği alırken hiç mi
sıkılmıyorlar? Yoksa, pasta mı yiyorlar?
Yüzyıllar boyunca halkımızın
geleneksel temel gıda maddesi olan ekmek -bu işle
iştigal edenlerin ifadesiyle söylüyorum- yıl
sonunda 25 bin liradan satılacaktır. Sahip çıkmakla
övündüğünüz günde 10 ekmek tüketen
gecekondudaki vatandaşa nasıl hesap vereceksiniz?


Halkın ekmeğiyle oynamayınız. Sizler,
servetinize servet katarken, dargelirli insanlarımızı
bir dilim ekmekle geçinmeye mahkûm etme yolundasınız.
Korkuyorum ki, bu Hükümeti, yakın bir gelecekte
ekmek çarpacak.

BAŞKAN - Sayın Sülün, 2 dakikanız
var efendim.

ENİS SÜLÜN (Devamla) - Kamu çalışanlarını
muhatap kabul etmeyenler, kurdele kesmeye, şube açmaya,
yurtdışına gidiyorlar. Milyonlarca kamu çalışanlarına
üç beş dakikayı çok görenler,
hindi ve tavuk kesme tesislerinin açılışına
saatler ayırıyorlar.

Bakınız, hangi paketi gündeme getirirseniz
getirin, ekonomik şartlar ne olursa olsun, önemli olan,
insanlarımıza güven vermektir, yaşama
sevinci vermektir. İnsanların kafasında olumsuz
düşünceler, soru işaretleri var; kalplerinde
güvensizlik var. Gelin, huzuru ve sosyal barışı
sağlayacak adımlar atalım.

Değerli milletvekilleri, konuşmamı, geçen
yılın bütçesi üzerinde söz
alan Refah Partili Nezir Aydın arkadaşımın
sözleriyle bitiriyorum. “Holdinglerin  istisnalarından
esnafı da yararlandırılam; vergiyi adaletli
hale getirelim; günlük geçimini çıkaramayan
insandan vergi almayalım; işçiye, memura,
köylüye, çiftçiye, vergi almak için
değil, rahat geçinmesi için vergisiz bir hayat
standarı uygulayalım; ekmek almaya çalışan
zavallı insandan, KDV dahi olsa, ekmeğinden vergi almayalım.”

Ayrıca, tüm memurlar dahil, buradan seslenmek istiyorum.
İktidarsınız, elinizi kolunuzu bağlayan
mı var? Muhalefette ayrı, iktidarda ayrı
konuşmak mesleğiniz mi?! Madem böyle düşünüyordunuz,
Hükümetsiniz, uygulamıyorsunuz. Alışkanlık;
dün söylediğinizi ya inkâr ediyorsunuz ya
unutuyorsunuz. Rantçılığın prim
yaptığı, diyet borçlarının
ödendiği, fakir fukaranın ezildiği, hayalî
kaynak ve hayalî paketlerle insanlarımızın
kandırıldığı, zamdan başka
icraatı olmayan sizlerin yapabileceği bütçe,
bu olmalıydı. 

Basında iddia edildiği gibi, Sayın Tansu Hanım,
1991'de ev kirasını ödeyemiyormuş; şimdi,
katları var, yalıları var, Amerika'da otelleri
var, çiftlikleri var. İşte, Tansu Hanımın
bu memlekete icraatı da buradan belli oluyor...

(Mikrofon otomatik cihaz tarafından kapatıldı)

BAŞKAN - Sayın Sülün, süreniz bitti.
Teşekkür ederim efendim. (ANAP sıralarından
“bitirsin, bitirsin” sesleri) 

Efendim, bir dakika... Vermiyoruz... Sabahtan beri buradayız...

ENİS SÜLÜN (Devamla) - Sayın Başkan,
lütfen...

BAŞKAN - Hayır, hayır; vermiyorum efendim.
Rica ediyorum...

ENİS SÜLÜN (Devamla) - Sözlerime son verirken,
Yüce Meclisi saygıyla selamlıyorum. (ANAP sıralarından
alkışlar)

BAŞKAN - Teşekkür ederim, sağ olun Sayın
Sülün.

Efendim, arkadaşlarımız yeni geldiler, hemen
tepki gösteriyorlar. Sabahtan...

MEHMET KEÇECİLER (Konya) - Geçen toplantıda...

BAŞKAN - Sayın Keçeciler, siz daha yeni geldiniz;
ama, sabahtan beri burayı takip eden insanlar, biliyorlar
ki, hiçbir arkadaşımızın, çok
değerli konuşmalar yapmalarına rağmen, konuşmalarını
bir dakika uzatmadım. O bakımdan, kimseye eksüre
vermedim. 

MEHMET ALİ BİLCİ (Adana) - Bu konuşma
değersiz mi?!

BAŞKAN - Efendim, neyse... Artık, fazla konuşmayalım.

Sayın milletvekilleri, ondördüncü turdaki
konuşmalar tamamlanmıştır.

Bütçeyle ilgili sorular vardır. Malumunuz,
daha önce alınan karar gereğince, sorulara ve
cevaplara 20 dakika süre verilmiştir. 

Ondördüncü turda soru soran arkadaşlarım
isimlerini okuyorum: Samsun Milletvekili Sayın Ayhan Gürel,
Trabzon Milletvekili Sayın İbrahim Çebi,
Balıkesir Milletvekili Sayın Mustafa Güven
Karahan, Hatay Milletvekili Atilâ Sav, Kütahya Milletvekili
Emin Karaa, Muğla Milletvekili Zeki Çakıroğlu,
Bolu Milletvekili Mustafa Karslıoğlu, Muğla Milletvekili
Zeki Çakıroğlu, Amasya Milletvekili Aslan Ali
Hatipoğlu, Muğla Milletvekili Fikret Uzunhasan, Ankara
Milletvekili Yılmaz Ateş, Uşak Milletvekili
Mehmet Yaşar Ünal, Samsun Milletvekili Yalçın
Gürtan, Rize Milletvekili Ahmet Kabil, İzmir Milletvekili
Metin Öney.

Sayın Bakan, sorulara başlıyoruz.

Sayın milletvekilleri, divan üyesi arkadaşımızın
oturarak okuması hususunu oylarınıza sunuyorum:
Kabul edenler... Etmeyenler... Kabul edilmiştir.

Soruları okutuyorum:

REFİK ARAS (İstanbul) -  Maliye Bakanı yerinde
yok.

BAŞKAN - Bir dakika... Bir dakika efendim...

Sayın Ayhan Gürel burada mı efendim? Burada

REFİK ARAS (İstanbul) -  Maliye Bakanı yok
efendim.

BAŞKAN - Efendim, Sayın Bakan yok mu?

Sayın Bakan, siz cevap verecek misiniz?

DEVLET BAKANI SACİT GÜNBEY (Diyarbakır) - Evet
efendim.

BAŞKAN - Peki... 

REFİK ARAS (İstanbul) - Böyle ciddiyetsiz tutum
olur mu? Bu kadar ciddiyetsizlik olur mu yani? Niçin yok
Maliye Bakanı?

BAŞKAN - Efendim, rica ederim... Hükümet bir küldür.
Sayın Bakan cevap vereceğim diyor işte.

Soruyu okutuyorum:

Türkiye Büyük Millet Meclisi Başkanlığına

Sayın Başkanım, sorularımın,
aracılığınızla Sayın Maliye
Bakanımız tarafından cevaplandırılmasını
arz ederim.

  Ayhan Gürel

  Samsun

1. Hükümetiniz, Meclisten almış olduğu
yetkiye dayanarak düzenleyeceği kanun hükmünde
kararname ile bütçeye sunuş kitapçığınızın
“Halen Çalışanların Aylıkları”
(65 inci sayfa, ek 5) başlığı altında,
net aylıkları belirtmiş. Memurlar içinde
en az maaş alan öğretmenlerimizin ekonomik durumlarını,
diğer memurların seviyesine çıkararak,
iyileştirecek misiniz?

2. Öğretmenlerin ücretlerini artıracak mısınız?
Ne miktarda..

BAŞKAN - Evet Sayın Bakan...

MALİYE BAKANI ABDÜLLATİF ŞENER (Sıvas)
- Sayın Başkan, bildiğiniz gibi, yetki kanunu
çerçevesinde, ücret iyileştirilmesiyle
ilgili çalışmalarımız devam
etmektedir. Bu çalışmalar henüz neticelenmemiştir.
İlerideki günlerde, hangi kamu görevlisinin maaşında
hangi oranda iyileştirme yapılacağı açıklanacaktır.

BAŞKAN - Teşekkür ederim.

Soru cevaplandırılmıştır.

İkinci sırada, Sayın İbrahim Çebi;
burada mı efendim? Burada.

Sorusunu okutuyorum:

Türkiye Büyük Millet Meclisi Başkanlığına

Aşağıdaki sorumun, aracılığınızla,
Maliye Bakanı Sayın Abdüllatif Şener
tarafından cevaplandırılmasını
arz ederim.

  İbrahim Çebi

  Trabzon

Trabzon İli, Şalpazarı İlçesinde,
mülkiyeti Millî Emlak Genel Müdürlüğüne
ait eski karakol binasının, özel idareye devri
için her türlü yazışmaları
yapılmış olan bu yerin, özel idareye
devredilerek hükümet binası sorununun ortadan
kaldırılması için, bu mülkiyetin
özel idareye devrini yapacak mısınız?

BAŞKAN - Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Konu incelenecektir ve yazılı cevap verilecektir.

3 üncü sırada, Sayın Mustafa Güven
Karahan'ın sorusu var.

Sayın Karahan?.. Buradalar.

Soruyu okutuyorum: 

Türkiye Büyük Millet Meclisi Başkanlığına

Maliye Bakanlığıyla ilgili sorularımın,
aracılığınızla, Maliye Bakanı
Sayın Abdüllatif Şener tarafından yanıtlanmasını
saygılarımla arz ederim.

  Dr. Mustafa Güven Karahan

  Balıkesir

1. Toplumumuzu oluşturan insanların, hayatta en büyük
dilekleri, bir konut sahibi olabilmektir. Bunun en büyük
nedeni, sosyal güvenlik kurumlarımızın,
emeklilikte, yeteri güvenceyi sağlayamamasıdır.
Bir ev sahibi olabilmek için, siyasî otoriteye güvenerek
dövize endeksli ev kredisi kullananlar, bugün, siyasî
otoriteye inanmalarının cezasını çekmektedirler.
5 Nisan kararlarına kadar, zor da olsa, geri ödemeleri
yapan dövizzedeler, bu tarihten sonra ödeme güçlüğü
içine düşmüşlerdir. Emlakbank'tan
kredi kullanan dövizzedelere 8 kere iyileştirme yapılmış
olmasına karşın, özel bankalardan bu
şekilde kredi kullananlar cezalandırılmıştır.
Dövizzedeler arasında hiçbir ayrım yapmadan,
af değil ödeme kolaylığı getiren bir
çözüm düşünüyor musunuz?

Plan ve Bütçe Komisyonunda, bu konuda, bekleyen 3
kanun teklifi vardır. Bu tekliflerin birleştirilerek
yasalaştırılması için herhangi
bir çaba içerisinde olacak mısınız?

2. Kamu çalışanlarının özlük
haklarının iyileştirilmesi kapsamında
hakim ve savcılar, üniversiteler ve Türk Silahlı
Kuvvetleri mensupları bulunmasına karşın,
sağlık çalışanları, öğretmenler
ve mühendisler ayrı olarak tutulmaktadır. Bu
meslek gruplarının özlük hakları
için herhangi bir çalışmanız
var mıdır? Bu konuda ne düşünüyorsunuz?

Saygılarımla.

BAŞKAN - Teşekkür ediyorum. 

Sorular için ayrılan süreyi durduruyorum.

Sayın Karahan, böyle soru olmaz. Sorunun, kısa,
öz ve mütalaa içermeyen bir şekilde sorulması
lazım. Siz, destan yazıyorsunuz ve dolayısıyla
öteki arkadaşlarımızın sorularının
cevaplandırılmasına engel oluyorsunuz. Rica
ediyorum...

Herkes burada görevini yaparsa, öteki arkadaşlarımızın
hakkına da saygı göstermiş oluruz. Böyle,
bir satırlık soruyu bir sayfa yazıp gönderirseniz,
başkalarının hakkını yemiş
olursunuz.

Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Sayın Başkan, birinci soruyla ilgili olarak...
Elbette, bu kesimin sorunlarını ve sıkıntılarını
biliyoruz. Diğer taraftan, bütçe imkânları
nedeniyle bu maliyetlerin karşılanabilme sorunu da
var. Bütçe imkânları içerisinde
durum değerlendirilecektir.

İkinci olarak “sağlık çalışanları
ve mühendislerin, ücret iyileştirmesi içerisinde
durumu nedir” diye soruyorlar. Bu konuda da çalışmalarımız
devam etmektedir. Çok kısa bir zaman sonra, bu konudaki
iyileştirme oranları ve miktarları açıklanacaktır.

BAŞKAN - Soru cevaplandırılmıştır.

Dördüncü sırada, Sayın Atilâ
Sav?.. Buradalar.

Soruyu okutuyorum:

Türkiye Büyük Millet Meclisi Sayın Başkanlığına

Maliye Bakanlığı bütçesinin görüşülmesi
sırasında, Sayın Maliye Bakanının
aşağıdaki sorularıma cevap vermesinin
sağlanmasını arz ve rica ederim. 

Saygılarımla.

  Atilâ Sav

  Hatay

Kamu adına ve yararına hizmet veren kamu kurumu
avukatları, başka meslek gruplarından ve özellikle
aynı sistem içinde yer alan yargıç
ve savcılar sınıfına göre, uzun
zamandan bu yana, akçalı konularda alt düzeyde
kaldığından, bu meslek mensupları mağdur
olmuşlardır.

1994 ve 1995 yıllarında, 527 ve 562 sayılı
Kanun Hükmünde Kararnamelerde ekgöstergeler hâkim
ve savcılar için 4 800 iken, avukatlık hizmetleri
sınıfı çok düşük kalmıştır.
Bu durum, teknik hizmetler, denetim hizmetleri ve sağlık
hizmetleri personeline göre de çok düşüklük
göstermektedir. Bu eşitsizlik, ek göstergelerde,
özel hizmet tazminatlarında da gözükmektedir.

Kamu avukatlarına yapılan bir ek ödeme olan
vekâlet ücretlerinden avukatın eline geçen
miktar ise çok düşüktür. Bir kamu
avukatı, idare lehine hükmedilen vekâlet ücretlerinin
çok altında bir pay almaktadır. Böylece,
idare, avukatın çalışmalarından
çıkar sağlamaktadır. Bu da, bir tür
emek ve bilgi sömürüsüne dönüşmekte
değil midir?

Kamu avukatlarının bu durumu, kamu yönetiminin
savunma ve danışma işlerinde yararlı,
nitelikli elemanların kaybına yol açmaktadır.
Bakanlığın, yeni bütçe döneminde
bu alandaki eşitsizliği gidermek için aldığı
veya almayı düşündüğü önlemler
nelerdir? Bunların, kanun hükmünde kararname
veya kanunla düzenlenmesi düşünülmekte
midir?

BAŞKAN - Sayın Sav, sizin de soru önergeniz
aynı mahiyette; çok uzun bir gerekçe ihtiva
ediyor.

Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Sayın Başkan, aynı şekilde, ücret
iyileştirmeleriyle ilgili kanun hükmünde kararname
çalışması devam etmektedir. Önümüzdeki
günlerde, hangi grupların bu iyileştirme kapsamında
olacağı açıklanacaktır.

BAŞKAN - Soru cevaplandırılmıştır.

Sayın Emin Karaa?.. Burada. 

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın, Başkanlığınız
aracılığıyla Sayın Maliye Bakanına
sorulmasını saygılarımla arz ederim.

  Emin Karaa

  Kütahya

213 sayılı Vergi Usul Kanununa 4008 sayılı
Kanunun 6 ncı maddesiyle eklenen mükerrer 227 nci
madde gereğince, yaklaşık 35 bin avukat, gelir
vergisi beyanname düzenlenmesi konusunda muhasebecilerle
sözleşme imzalama mecburiyetine itilmişlerdir.

1. Vergi mahkemelerinde dava açabilen, vergi uyuşmazlıklarında
kişilerin haklarını savunan avukatların,
kendi beyannamelerindeki imzalarının yetersizliğini
kabul etmek gibi büyük bir hukukî çelişkiye
sebebiyet veren tebliğleri yürürlükten kaldıracak
mısınız?

Hayat standardı uygulaması, gelir vergisinin gerçek
gelir üzerinden alınması kuralını
dışlayan bir tür baş vergisidir. Hayat
standardı esasına göre, avukat, birinci sınıf
tacir görülmektedir. Oysa, Avukatlık Yasasında,
avukat, kamu hizmeti gören serbest meslek mensubudur. Başbakan
Yardımcısı Sayın Tansu Çiller,
5 Nisan 1995'te, avukatlara uygulanan hayat standardını
kaldıracağına söz verdiği halde sözünü
yerine getirmemiştir. Sayın Maliye Bakanı
da hayat standardına karşı olduğunu beyan
etmektedir.

2. Bu cümleden olmak üzere, yargının bir
unsuru olan avukatları hayat standardı kapsamından
ne zaman çıkaracaksınız? 

Türkiye'de yaklaşık 3 bin kamu avukatı
vardır. Kamu avukatları, devlet hazinesinin çıkarını
korumak için çalışırlar. Bu
açıdan bakınca, devletin savcısından
bir farkları yoktur; ancak, ne hikmetse, aynı süre
hizmeti olan bir hâkim ve savcının aldığı
maaşın neredeyse üçte birini alırlar.
Bu eşitsizlik karşısında, 

3. Kamu avukatlarının durumlarının
iyileştirilmesi konusunda ne düşünüyorsunuz?

BAŞKAN - Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Sayın Başkan, vergi sisteminde yapacağımız
reformlarla ilgili çalışmalar devam etmektedir.
Bu bakımdan, başta hayat standardı olmak üzere,
bütün kurumlar ve müesseseler gözden geçirilmektedir.
Bu konularda, önümüzdeki günlerde açıklık
sağlanacaktır. 

Kamu avukatlarıyla ilgili soru, aynı şekilde
daha önce vermiş olduğum cevaplarla zaten cevaplandırılmıştı.

BAŞKAN -Soru cevaplandırılmıştır.

Sayın Bakan, biraz yüksek sesle konuşun, ben
anlamıyorum.

MALİYE BAKANI ABDÜLLATİF ŞENER (Sıvas)
-Ben de sesi iyi alamıyorum Sayın Başkan,
gürültü var.

EMİN KARAA (Kütahya) - 2 nci sorumun cevabı
kaldı; muhasebecilerle sözleşme imzalanması
konusunda...

BAŞKAN - İşte, o yeni bir vergi kanunu düzenlemesini
gerektiriyor efendim.

EMİN KARAA (Kütahya) - Sorumun cevabını
alamadım, bari yazılı olarak alayım.

BAŞKAN - Muğla Milletvekili Sayın Zeki Çakıroğlu,
burada mı? Burada.

Sorusunu okutuyorum:

Türkiye Büyük Millet Meclisi Başkanlığına


Sayın Başkan, delaletinizle aşağıdaki
sorularımın, Maliye Bakanı Sayın Abdüllatif
Şener tarafından sözlü olarak cevaplandırılmasını
arz ve rica ederim.

Saygılarımla.

  Zeki Çakıroğlu

  Muğla

1. Muğla İlinde 50 kilometre çaplı alanda,
Yatağan, Yeniköy ve Kemerköy Termik santralları
yapılmıştır. 

2.Bu santralların hiçbirisinde desülfürizasyon
sistemi kurulmamıştır. Bu nedenle, halk sağlığı
ve çevre dokusu büyük tehlike içindedir.

3.Yargı kararı ile, bu santrallardan Yatağan
Termik Santralının kapatılma kararı
vardır.

4.Hukuk devleti ve Anayasa hükümleri gereği
yürütme, yargı kararlarına uymak zorundadır.

Soru: Bakanlar Kurulu üyesi olarak, hukuk devleti ve Anayasanın
amir düzenlemesine karşı yargı kararına
uymamakta ısrarlı mısınız?
Yargı kararına uyulmamasının suç
teşkil ettiği konusundaki düşünceniz
nedir? Yargı kararına karşı kamu görevlilerinin
cezaî sorumluluğu konusunda ne düşünüyorsunuz?
Desülfürizasyon konusunda, genel bütçe hazırlanması
sırasında hangi ilkeyle hareket edilmiş ve
yeterli ödenek ayrılmış mıdır?

BAŞKAN - Sayın Bakan?..

MALİYE BAKANI ABDÜLLATİF ŞENER (Sıvas)
- İdare her zaman yargı kararlarına uyar
Sayın Başkan. O bakımdan, idarenin her türlü
eylem ve işlemleri de yargıya açıktır.
Buna istinaden, yargının vermiş olduğu
kararlara da idare uyar; Hükümetimiz de yargı
kararlarına karşı saygılıdır.

BAŞKAN - Soru cevaplandırılmıştır.

Sayın Mustafa Karslıoğlu, burada mı?
Burada. 

Sorusunu okutuyorum: 

Türkiye Büyük Millet Meclisi Başkanlığına

Maliye Bakanlığı bütçesiyle ilgili
sorularımın gereği için bilgilerinize
arz olunur.

Saygılarımla.

  Dr. Mustafa Karslıoğlu

  Bolu

Büyük kentlerdeki nüfus artışı,
trafik yoğunluğu, hava kirliliği, sağlıksız
yapılaşma, insanların sağlıklı
yaşamlarını olumsuz etkilemektedir. Çağımızda
hizmet sektörü öne çıkmıştır.
Büyük kentlerdeki hizmet sektörlerinin yakın
kentlere yönlendirilmesi kaçınılmaz
hale gelmiştir. Bolu İli, ilçeleri bu yönde
her türlü olanağa sahiptir. Şu anda ilçe
olan, en kısa zamanda il olacak, Düzce Abant İzzet
Baysal Üniversitesine bağlı fakültelerin
yapıldığı kampus dünyada eşine
az rastlanır özelliklere sahip bir kampustur; fakat,
bu kampusa yeterli para ayrılmamaktadır. Burası,
ülkemizin bir bilim merkezi haline dönüşmesi
için her türlü koşullara sahiptir. 

Bu kampus, bir pilot bölge olarak seçilemez mi? Başta
tıp fakültesi olmak üzere, fakültelere uluslararası
kaynaklardan kredi veya yardım sağlanamaz mı?


BAŞKAN - Evet, Sayın Bakan...

MALİYE BAKANI ABDÜLLATİF ŞENER (Sıvas)
- Sayın Başkan, 1997 bütçesinde en yüksek
artışı üniversite ödeneklerinde
yapmış bulunmaktayız. Yükseköğretime
ve üniversitelerimize Hükümetimizin özel bir
ilgisi vardır. Yüzde 111'lik bir artışla,
zaten 1997 bütçesindeki rakamlar bunu göstermektedir.


Abant İzzet Baysal Üniversitesinin de taleplerini
karşılamaya çalışmaktayız.


Arz ediyorum.

BAŞKAN - Soru cevaplandırılmıştır.

Sayın Zeki Çakıroğlu'nun başka
soruları var; ama, benim prensibim, her birleşimde
bir soruyu cevaplandırıyorum. Ama, sorular az...


ZEKİ ÇAKIROĞLU (Muğla) - Sayın Başkan,
sabahtan beri bekledik ama...

BAŞKAN - Eğer biterse tekrar size döneceğim
efendim.

Onikinci sırada, Amasya Milletvekili Aslan Ali Hatipoğlu?..
Burada. Sorusunu okutuyorum:

Türkiye Büyük Millet Meclisi Başkanlığına

Sayın Başkanım, delaletinizle, aşağıdaki
sorularımın Sayın Maliye Bakanı tarafından
cevaplandırılmasını arz ederim.

1. Hamamözü İlçemizde, adliye dahil olmak
üzere, birçok kuruluş henüz teşkilatlanmamıştır.
Maliye Bakanlığınca 1996 yılına
teklif edilen hükümet konağı yapımının
1997 programına alınıp alınmadığını;

2. Sayın Başbakan tarafından müteaddit
defalar yinelenen çiftçilerimizin borç ve
faizlerinin affedilmesi henüz gerçekleşmemiştir.
Çiftçilerimizin borç ve faizleri 1997 yılı
içinde affedilecek mi? Affedilecekse, hangi fasıllardan
sağlanacaktır? 

3. Daha önceleri il özel İdaresince işletilen
kum ocakları işletmeleri Milî Emlak Genel Müdürlüğünce
işletilmeye başlanmıştır. Mahallî
idareler açısından son derece önemli
bir gelir kaynağı olan kum ocakları işletmelerinin
idaresi tekrar il özel idarelerine verilecek mi? 

4. 1997 malî yılı bütçenizde belediyelere
yapılacak yardımlar, sadece Refah Partili beldiyelere
mi olacak; değilse, Amasya merkez belediyesine 20 milyar,
Hamamözü'ne 7 milyar, Alpaslan, Eraslan, Ezinepazar
belde belediyelerine 5'er milyar yardım verebilir misiniz?
Çünkü, saydığım belediyeler
çok zor durumda. 

BAŞKAN - Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Sayın Başkan, birbirinden değişik beş
altı soru var.

ASLAN ALİ HATİPOĞLU (Amasya) - Sayın
Başkan, ses yavaş geliyor; cevapları alamıyoruz.

MALİYE BAKANI ABDÜLLATİF ŞENER (Sıvas)
- Okunan soruları da ben tam alamıyorum, salonda
büyük bir gürültü var; dolayısıyla,
benim cevaplarımı da siz iyi alamıyorsunuz,
Sayın Başkan da iyi duyamıyor galiba. 

Bu soruları yazılı cevaplandıracağım
Sayın Başkan. 

BAŞKAN - Peki, efendim. 

Sorular yazılı cevaplandırılacaktır.


Sayın Fikret Uzunhasan?.. Burada. 

Soruyu okutuyorum: 

Türkiye Büyük Millet Meclisi Başkanlığına

Aşağıdaki sorunun Maliye Bakanı Sayın
Abdüllatif Şener tarafından cevaplandırılmasını
arz ederim. 

Saygılarımla. 

  Fikret Uzunhasan 

  Muğla

1. Bilindiği gibi, Muğla İlimiz, tek başına,
yurdumuz toplam turizm girdilerinin yaklaşık 1/4'ünü
temin etmektedir. Ancak, turizm yatırımcıları,
genelde il dışından olduğu için,
maliye mükellefiyetleri de ilimiz dışındadır.
Dolayısıyla, Muğla İlimiz, hizmetin geriye
dönüşünden hak ettiği payı alamamaktadır.
Bu durumu izale için Bakanlığınız
herhangi bir çalışma yapmakta mıdır?


BAŞKAN - Buyurun Sayın Bakan. 

MALİYE BAKANI ABDÜLLATİF ŞENER (Sıvas)
- Sayın Başkan, mükelleflerin bağlı
olduğu vergi daireleri, kanunî iş merkezlerinin
bulunduğu yerdir. Dolayısıyla, bazı illerdeki
faaliyetler sebebiyle, o faaliyeti yapanların iş
merkezleri, başka iller, özellikle İstanbul
olabilmektedir. Muğla İli ile ilgili soru da bunu ifade
etmektedir. Bu, vergi hukukunun temel kurallarından biridir.


Ancak, şunu belirteyim : Büyükşehir belediyesi
olmayan yerlerde, vergi tahsilatıyla oraya gelen hizmet
arasında bağlantı olmadığı
için, bu mükellefiyet biçiminden Muğla
İlinin olumsuz etkilenmesi söz konusu değildir.

BAŞKAN - Teşekkür ederim.

Soru cevaplandırılmıştır.

Sayın Yılmaz Ateş?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın, aracılığınızla,
Maliye Bakanı tarafından yanıtlanmasını
arz ederim.

Saygılarımla.

  Yılmaz Ateş

  Ankara

1. Dövizle borçlanarak konut alanlar ve kamuoyunda
dövizzedeler olarak adlandırılan vatandaşlarımız
bugüne kadar ne kadar konut aldılar ve ne kadar para
ödediler?

2. Borcunu ödeyemeyen dövizzedeler için yeni
bir düzenleme düşünüyor musunuz; düşünüyorsanız
nelerdir?

BAŞKAN - Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Yazılı olarak cevap vereceğiz.

BAŞKAN - Yazılı olarak cevap verilecektir.

Sayın Mehmet Yaşar Ünal?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorumun Maliye Bakanı Sayın
Abdüllatif Şener tarafından cevaplandırılmasını
dilerim.

Saygılarımla.

  Mehmet Yaşar Ünal

  Uşak

Maliye memurlarının Gelir İdaresi Geliştirme
Fonundan aldıkları ücretlerin kesilmesi halinde,
bunu telafi edecek bir ücret artırımına
gidecek çalışmalarınız olacak
mıdır?

BAŞKAN - Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Kesilmesi söz konusu değildir Sayın Başkan.

BAŞKAN - Soru cevaplandırılmıştır.

Sayın Yalçın Gürtan?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın Sayın
Maliye Bakanlığınca sözlü olarak cevaplandırılmasını
arz ederim.

  Yalçın Gürtan

  Samsun

1. Esnafımızın sırtında ağır
bir yük olan peşin vergi ve hayat standardı
esasını kaldırmayı düşünüyor
musunuz?

2. Vergide adaleti sağlama yolunda üniter vergi sistemine
geçmeyi düşünüyor musunuz?

BAŞKAN - Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Bu konudaki çalışmalarımız
devam etmektedir Sayın Başkan.

BAŞKAN - Soru cevaplandırılmıştır.

Sayın Ahmet Kabil?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın Sayın
Maliye Bakanı tarafından cevaplandırılmasının
gereğini arz ederim.

Saygılarımla.

  Ahmet Kabil

  Rize

Denk bütçe bir temenni midir yoksa inanarak ifade
ettiğiniz bir slogan mıdır? Öyle ise, muhalefetin
bütçenin yıl sonunda en az 2 katrilyon açık
vereceği iddialarına ne diyorsunuz?

1997 yılı bütçesinde 1,4 katrilyon lira
vergidışı gelir kalemi mevcut olup, bu hedefin
gerçekleşmesi, Sayın Başbakanın
da ifade ettiği gibi, öngörülen özelleştirmelerin,
1997 Mart ayına kadar yapılmasıyla mümkün
olacaktır. Siz, buna inanıyor musunuz?

BAŞKAN-  Evet Sayın Bakan. Aslında pek
soruya benzememiş ama... Yuvarlak ifadeler...

Buyurun Sayın Bakan.

MALİYE BAKANI ABDÜLLATİF ŞENER (Sıvas)
- Sayın Başkan, denk bütçe, gerçekçi
bir bütçedir; realize edeceğimize inandığımız
bir bütçedir.  Vergidışı normal
gelirler arasında yer alan 1,4 katrilyon liralık
gelir de, önceki yıllara bağlı olan bir
gelir türü değildir. Hükümetin, denk bütçeyi
sağlamak, daha fazla hizmet daha fazla yatırım
yapabilmek için almış olduğu kararların
ve kararlılığın bir uzantısı
olarak ortaya çıkmıştır. 

Arz ediyorum. 

BAŞKAN -Teşekkür ederim.

Sayın milletvekilleri, soru sorma işlemi için
ayrılan süre bitmiştir ve böylece, ondördüncü
turdaki görüşmeler tamamlanmıştır.

Şimdi, ondördüncü turda yer alan Maliye Bakanlığı
bütçesinin bölümlerine geçilmesini
ve bölümlerini ayrı ayrı oylarınıza
sunacağım.

Maliye Bakanlığı 1997 malî yılı
bütçesinin bölümlerine geçilmesini
oylarınıza sunuyorum : Kabul edenler... Etmeyenler...
Kabul edilmiştir.

Bölümleri okutuyorum :

A)  MALİYE BAKANLIĞI

1. - Maliye Bakanlığı 1997 Malî Yılı
Bütçesi

A - CETVELİ

Program 

Kodu    Açıklama                               
                                                       Lira  
              

101 Genel yönetim ve Destek Hizmetleri 15 263 260 000 000

 BAŞKAN - Kabul edenler... Etmeyenler... Kabul edilmiştir.

111 Devlet Bütçesinin Düzenlenmesi, Uygulanması
ve Denetimi 3 043 257 000 000

 BAŞKAN - Kabul edenler... Etmeyenler... Kabul edilmiştir.

112 Devlet Gelirlerine İlişkin Hizmetler 29 016 408
000 000

 BAŞKAN - Kabul edenler... Etmeyenler... Kabul edilmiştir.

113 Devlet Muhasebe Hizmetleri 8 256 000 000 000

 BAŞKAN - Kabul edenler... Etmeyenler... Kabul edilmiştir.

114 Devlet Mallarına İlişkin Hizmetler 4 219
550 000 000

 BAŞKAN - Kabul edenler... Etmeyenler... Kabul edilmiştir.

116 Devlet Hukuk Danışmanlığı ve
Muhakemat Hizmetleri 1 284 000 000 000

 BAŞKAN - Kabul edenler... Etmeyenler... Kabul edilmiştir.

119 Devlet Taşınır Mallarının
Tasfiye Hizmetleri 78 000 000 000

 BAŞKAN - Kabul edenler... Etmeyenler... Kabul edilmiştir.

910 Kurumlara Katılma Payları ve Sermaye Teşkilleri
30 000 000 000

 BAŞKAN - Kabul edenler... Etmeyenler... Kabul edilmiştir.

920 İktisadî Transferler ve Yardımlar 23 000
000 000 000

 BAŞKAN - Kabul edenler... Etmeyenler... Kabul edilmiştir.

930 Malî Transferler 1 061 437 361 000 000

BAŞKAN - Bununla ilgili bir önerge var, okutuyorum:

Türkiye Büyük Millet Meclisi Başkanlığına

Görüşülmekte olan Maliye Bakanlığı
1997 Bütçe Yasası Tasarısının
930-08-3-356-900 tertibindeki 50 trilyon lira ödeneğin,
aynı bütçenin 930-08-3-351-900 tertibine aktarılmasını
arz ve teklif ederiz.

 Zekeriya Temizel Metin Şahin

 İstanbul Antalya

 Kâzım Üstüner Ahmet Tan

 Burdur İstanbul

Emin Karaa

Kütahya

Gerekçe:

Bütçe yasalarıyla memur maaşlarında
sağlanan artışlar, yıllardan beri, maaşların
reel olarak azalmasını önleyememiştir.
1996 yılında sağlanan artışların
da 1996 yılı enflasyonunun altında kalması,
kamu çalışanlarının ücretlerinin
bu yılda da gerilemesi sonucunu doğurmuştur.

Kaldı ki, maaş artışları, geçen
yıllarda olduğu gibi bu yıl da, hem taban aylıklarına
hem de gösterge rakamlarına uygulanacak katsayılar
aynı oranda artırılmak suretiyle sağlanmaya
çalışılmaktadır. Bu durum, özellikle
ekgöstergeleri olmayan düşük dereceli kamu
görevlileri ile emeklilerin maaşlarını
göreceli olarak düşük tutmakta, bu kesimlerin
enflasyon nedeniyle doğan mağduriyetlerini ortadan kaldırmamaktadır.
Bu uygulama, ücret yelpazesini düşük dereceli
memurlar ve emekliler aleyhine gittikçe bozmakta, seyyanen
sağlanan artışlar, üst derecede ve ekgöstergeli
kamu görevlilerinin maaşlarında kabul edilebilir
bir artış sağlasa da, düşük dereceli
memurlar ile emeklilerde -bu emekli kavramına işçi
emeklileri de dahildir- kabul edilebilirlik sınırlarının
çok altında kalmaktadır. 

Düşük dereceli memurlar ile emeklilerin bu mağduriyetlerinin
giderilmesi, enflasyon altında ezilen bu kesimlerin biraz
da olsa rahatlatılması amacıyla, bütçe
tasarısının 42 nci maddesinin görüşülmesi
sırasında Demokratik Sol Parti tarafından
önerge verilecektir. Bu önergenin öngördüğü
harcamayı karşılamak için, Plan ve
Bütçe Komisyonunda yedek ödeneğe konulan
55 trilyon lira ödeneğin 50 trilyon lirasının
personel yedek ödeneğine aktarılması önerilmektedir.

BAŞKAN - Sayın Komisyon, önergeye katılıyor
musunuz efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkan.

BAŞKAN - Hükümet?..

MALİYE BAKANI ABDÜLLATİF ŞENER (Sıvas)
- Gerekli ödenekler ayrılmıştır;
katılmıyoruz Sayın Başkan.

METİN ŞAHİN (Antalya) - Önerge üzerinde
söz istiyorum Sayın Başkan.

BAŞKAN - Efendim, bütçeyle ilgili olarak verilen
önergeler üzerinde, görüşmesiz işaret
oylaması... Lütfen, Tüzüğü okuyun...
Rica ediyorum... Daha ne istiyorsunuz... Tüzüğü
okuyarak buraya gelin... 

Önergeye, Hükümet ve Komisyon katılmıyor.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.

HASAN HÜSAMETTİN ÖZKAN (İstanbul) - Burayı
saymıyorsun Sayın Başkan...

BAŞKAN - Efendim, baktım sizlere...

Bölüm 930'u oylarınıza sunuyorum: Kabul
edenler... Kabul etmeyenler... Kabul edilmiştir.

Bölüm 940'ı okutuyorum:

A - CETVELİ

Program 

Kodu    Açıklama                               
                                                       Lira  
              

940 Sosyal Transferler 143 057 000 000 000

 BAŞKAN - Kabul edenler... Etmeyenler... Kabul edilmiştir.

950 Borç Ödemeleri 180 100 000 000 000

 BAŞKAN - Kabul edenler... Etmeyenler... Kabul edilmiştir.

999 Dış Borç Kredileri 650 000 000 000

 BAŞKAN - Kabul edenler... Etmeyenler... Kabul edilmiştir.
                                

 TOPLAM                                  1 469 434 836 000 000

Maliye Bakanlığı 1997 malî yılı
bütçesinin bölümleri kabul edilmiştir.

2. - Maliye Bakanlığı 1994 Malî Yılı
Kesinhesabı

BAŞKAN - Maliye Bakanlığı 1994 malî
yılı kesinhesabının bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Genel toplamı okutuyorum :

Maliye Bakanlığı 1994 Malî Yılı
Kesinhesabı

A - CETVELİ

      1050 S.K. 83. Madde

     Genel Ödenek      Toplam             İptal Edilen
      Ödenek Dışı Ertesi Yıla
Gereğince Saklı

        Toplamı             Harcama                Ödenek
             Harcama        Devreden Ödenek Tutulan Ödenek

TOPLAM      176 376 041 552 000    163 853 075 512 000       17
038 591 989 000   4 692 004 145 000         176 378 196 000 34
000 000 000

BAŞKAN - Kabul edenler... Etmeyenler... Kabul edilmiştir.

Maliye Bakanlığı 1994 malî yılı
kesinhesabının bölümleri kabul edilmiştir;
hayırlı ve uğurlu olmasını temenni
ederim.

3. - Maliye Bakanlığı 1995 Malî Yılı
Kesinhesabı

BAŞKAN - Maliye Bakanlığı 1995 malî
yılı kesinhesabının bölümlerine
geçilmesini oylarınıza sunuyorum : Kabul
edenler...  Etmeyenler... Kabul edilmiştir.

Genel toplamı okutuyorum :

Maliye Bakanlığı 1995 Malî Yılı
Kesinhesabı

A - CETVELİ

     Akreditif, Taahhüt

     Art. ve Dış Proje

     Genel Ödenek      Toplam             İptal Edilen
      Ödenek Dışı Ertesi Yıla
Kred. Saklı Tut.

        Toplamı             Harcama                Ödenek
             Harcama        Devreden Ödenek             
Ödenek          

TOPLAM      350 587 736 594 000    322 784 121 597 000      29
008 775 762 000   1 450 519 999 000         245 359 234 000 47
019 076 000

BAŞKAN - Kabul edenler... Etmeyenler... Kabul edilmiştir.

Maliye Bakanlığı 1995 malî yılı
kesinhesabının bölümleri kabul edilmiştir.

Maliye Bakanlığı 1997 malî yılı
bütçesi ile 1994 ve 1995 malî yılları
kesinhesaplarının bölümleri kabul edilmiştir;
hayırlı ve uğurlu olmasını temenni
ederim.

B)  GELİR BÜTÇESİ

2. - 1997 Malî Yılı Bütçe Kanunu
Tasarısı ve Plan ve Bütçe Komisyonu
Raporu (1/518) (S. Sayısı : 134)

BAŞKAN - Sayın milletvekilleri, 1997 Malî Yılı
Genel ve Katma Bütçeli İdareler Bütçe
Kanunu Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarılarının 1 inci maddeleri
kapsamına giren bakanlık ve kuruluşların
bütçe ve kesinhesapları ile gelir bütçesiyle
ilgili 2 nci maddenin görüşülmesi tamamlanmıştır.

Şimdi, 1997 Malî Yılı Bütçe
Kanunu Tasarısının gider bütçesiyle
ilgili 1 inci maddesini tekrar okutuyorum :

1997 MALÎ YILI BÜTÇE KANUNU TASARISI

BİRİNCİ KISIM

Genel Hükümler

BİRİNCİ BÖLÜM

Gider ve Gelir

Gider Bütçesi

MADDE 1. - Genel bütçeye giren dairelerin harcamaları
için bağlı (A) işaretli cetvelde gösterildiği
üzere (6 344 685 500 000 000) Liralık ödenek
verilmiştir.

Bütçe Kanunlarına bağlı (A) işaretli
cetvellerdeki ödeneklerin (1), (2) ve (3) ödenek türü
altında yer alan personel giderleri ödenekleri; Maliye
Bakanlığı bütçesinin 930.08.3.351.900
tertibinde yer alan personel giderleri ödeneği, Yükseköğrenim
Kredi ve Yurtlar Kurumu Ödeneği, Mahalli İdarelere
yapılacak yardım ve ödemeler, 2983 Sayılı
Kanun gereğince yapılacak ödemeler, İhbar
ve Kıdem Tazminatlarını Karşılama
Ödeneği, Siyasî Partilere Devlet Yardımı
Ödeneği, İlama bağlı borçlar,
Emekli Sandığına yapılacak ödemeler,
Hazine Müsteşarlığı Bütçesinde
yer alan Sosyal Sigortalar Kurumu ve Bağ-Kura yardım
amaçlı ödenekler, Konsolide iç borçlar
faizi ve genel giderleri, konsolide dış borçlar
faizi ve genel giderleri, faiz, acyo ve kur farkları, Hazine
Bonoları Genel Giderleri  ile  Hazine  Yardımı
 almayan Katma Bütçeli İdarelerin Ödenekleri
hariç olmak üzere Genel ve Katma  Bütçeli
 Daire  ve  İdarelerin  ödeneklerinin % 5'i karşılığı
olan (106 764 574 000 000) lira ödenek iptal edilmiştir.

Bu iptal ile ilgili bütçe işlemlerini gerçekleştirmeye
ve bu işlemler sonucu doğacak Hazine yardımı
fazlalarını iptal etmeye Maliye Bakanı yetkilidir.

BAŞKAN - 1 inci maddeyi daha evvel kabul edilmiş bulunan
cetvellerle birlikte oylarınıza sunuyorum: Kabul
edenler... Etmeyenler... Kabul edilmiştir.

Gelir bütçesine ilişkin 2 nci maddeyi tekrar
okutuyorum:

Gelir Bütçesi

MADDE 2. - Genel  Bütçenin gelirleri bağlı
(B) işaretli cetvelde gösterildiği üzere (6
237 920 926 000 000) lira olarak tahmin edilmiştir.

BAŞKAN - 2 nci maddeye bağlı cetvelin bölümlerini
okutup, ayrı ayrı oylarınıza sunacağım:

(2) SAYILI CETVEL

(Genel Bütçenin Gelirleri)

B - CETVELİ

Gelir

Türü                                   Açıklama
                                                         Lira
                

1 Vergi Gelirleri 4 368 000 000 000 000

 BAŞKAN - Kabul edenler... Etmeyenler... Kabul edilmiştir.

2 Vergi Dışı Normal Gelirler 1 445 000 000
000 000

 BAŞKAN - Kabul edenler... Etmeyenler... Kabul edilmiştir.

3 Özel Gelirler ve Fonlar 424 920 926 000 000

 BAŞKAN - Kabul edenler... Etmeyenler... Kabul edilmiştir
                                 

 TOPLAM 6 237 920 926 000 000

 BAŞKAN - Kabul edenler... Etmeyenler... Kabul edilmiştir.

Maddeyi cetveliyle birlikte oylarınıza sunuyorum:
Kabul edenler... Etmeyenler... Kabul edilmiştir.

3 üncü maddeyi okutuyorum:

İKİNCİ BÖLÜM

Malî Politikaya İlişkin Hükümler

Bütçe Politikası ve Malî Kontrol

MADDE 3. - Maliye Bakanı, harcamalarda tasarrufu sağlamak,
tutarlı, dengeli ve etkili bir bütçe politikası
yürütmek amacıyla kamu istihdam politikası
ve giderlerle ilgili ödeneklerin dağıtım
ve kullanımını, gelir ve giderlere ilişkin
kanun, yönetmelik ve kararnamelerin uygulamalarını
düzenlemek üzere standartları tespit etmeye ve
sınırlamalar koymaya, bu hususlarda tüm kamu
kurum ve kuruluşları için uyulması
zorunlu düzenlemeleri yapmaya ve tedbirleri almaya yetkilidir.

BAŞKAN - Madde üzerinde söz isteyen?..

MURAT BAŞESGİOĞLU (Kastamonu) - Grubumuz adına
Sayın Biltekin Özdemir konuşacaklar efendim.

BAŞKAN - Efendim, yalnız, rica ediyorum, kürsüye
çıkan arkadaşımız, maddeye bağlı
olarak konuşacak -zaten, bu, gelenek halinde de değil-
çünkü,  biliyorsunuz, bugün, 100 küsur
maddeyi müzakere edeceğiz.

Buyurun Sayın Özdemir.

ANAP GRUBU ADINA BİLTEKİN ÖZDEMİR (Samsun)
- Sayın Başkan, teşekkür ediyorum.

Sayın milletvekilleri, bir hususu bilgi ve dikkatlerinize
sunmak gereksinimini duydum. Bildiğiniz gibi, Genel Muhasebe
Kanunumuzun ilgili maddesinde, bütçenin gelirleriyle
giderleri arasında olumsuz bir fark olursa, onun, ne şekilde
karşılanacağının bütçe
kanununda 3 üncü madde olarak öngörülmesi
gerekir idi; ancak, Hükümet, bütçenin denk
olduğu düşüncesiyle, söz konusu amir
hüküm gereği, konulması gereken denge maddesini,
bütçe kanunu metninde öngörmemiştir.
Aynı zamanda, bu, şu demektir : “Ben, 1997 yılı
içerisinde konsolide bütçe ihtiyaçları
için borçlanmayacağım, borca ihtiyacım
yoktur” çünkü, Genel Muhasebe Kanunu, arz
ettiğim gibi, bütçe için borçlanma
yapılacaksa, gelirlerle giderler arasındaki farkın
ne şekilde karşılanacağının
bütçede öngörülmesini emretmektedir.


Burada, ben, Büyük Millet Meclisinin huzurunda, Hazineden
sorumlu Devlet Bakanımıza ve Maliye Bakanımıza
şu hususu hatırlatmak istiyorum: Mademki, bütçe
denk olarak önerilmiştir ve gelirler ile giderler arasında
herhangi bir borçlanmaya ihtiyaç olmayacağı
düşünülmüştür; 1997 yılı
içerisinde Hükümetin konsolide bütçe
ihtiyaçları için borçlanma imkânı
da bulunmamaktadır.

Bu hususu, zabıtlara geçirilmesi ve bilgilenmeniz
açısından Sayın Genel Kurulun bilgilerine
arz ederim.

BAŞKAN - Teşekkür ederim Sayın Özdemir.

Madde üzerinde başka söz isteyen?.. Yok.

3 üncü maddeyi oylarınıza sunuyorum: Kabul
edenler... Etmeyenler... 3 üncü madde kabul edilmiştir.

4 üncü maddeyi okutuyorum:

Ayrıntılı Harcama Programları ve Ödeneklerin
Kullanımı

MADDE 4. - Bütçe Kanunlarına ekli (A) işaretli
cetvellerdeki ödenekler, Maliye Bakanlığınca
belirlenecek ilkeler, serbest bırakma oranları ve
ayrıntılı harcama programları dahilinde
kullanılır. Bu oranlar üzerinde ve harcama
programları dışında harcama yapılamaz.

İdareler bütçelerinde yer alan ödenekleri
belirlenecek ilkeler ve serbest bırakma oranları
dahilinde Kalkınma Planı ve Yıllık
Programda öngörülen hedefleri ve hizmet önceliklerini
gözönünde bulundurarak, tasarruf anlayışı
içinde kullanmakla yükümlüdürler.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Etmeyenler...
4 üncü madde kabul edilmiştir.

5 inci maddeyi okutuyorum: 

Kamu Kuruluşlarının Gelir ve Giderlerinin
İzlenmesi

MADDE 5. - 1997 Malî Yılında, genel bütçeye
dahil dairelerle katma bütçeli idareler, döner
sermayeli kuruluşlar, bütçenin transfer tertibinden
yardım alan kuruluşlar, belediyeler, belediyelere
bağlı kuruluşlar, özel idareler, kamu iktisadî
teşebbüsleri ile benzeri kuruluşlar, fonlar ve
fonlara tasarruf eden kuruluşlar, Maliye Bakanlığınca
tespit edilecek esaslar ve sürelerde,

a) Gelir tahminlerini,

b) Gider tahminlerini,

c) Malî tabloları,

d) Birbirleriyle borç ve alacak durumlarını,

e) Personele ilişkin bilgileri,

Vermek zorundadırlar.

Maliye Bakanı madde kapsamına giren kurum ve kuruluşlardan,
her türlü malî işlemleri ile ilgili bilgi,
belge ve hesap durumlarını almaya; bu belge ve hesap
durumları ile borçlanma ve borç ödeme
imkânları üzerinde inceleme yaptırmaya,
programlarına uygun harcama yapmayan, bilgi, belge ve hesap
durumlarını ibraz etmeyen idare, kurum ve kuruluşların
bütçe ödenekleri ile ilgili gerekli önlemleri
almaya, bu maksatla gerektiğinde ilgili kurum ve kuruluşlardan
alınan önlemlerin uygulanmasını istemeye
yetkilidir.

BAŞKAN - Madde üzerinde söz isteyen?.. Yok.

Madde üzerinde bir önerge var; okutuyorum:

Türkiye Büyük Millet Meclisi Başkanlığına

1997 Malî Yılı Bütçe Kanunu Tasarısının
“Kamu Kuruluşlarının Gelir ve Giderlerinin
İzlenmesi” başlıklı 5 inci maddenin
son fıkrasının Anayasaya aykırılığı
nedeniyle metinden çıkarılmasını
arz ve teklif ederiz. 

 Mustafa Yıldız Oya Araslı Önder Sav

 Erzincan İçel Ankara

 Ahmet Güryüz Ketenci Yusuf Öztop Bekir Kumbul

 İstanbul Antalya Antalya

  Nihat Matkap

  Hatay

Gerekçe:

1997 Malî Yılı Bütçe Kanunu Tasarısının
5 inci maddesinin son fıkrasında, Maliye Bakanına
kurumların bütçe ödeneklerini kesme ve
diğer imkânlarını durdurmaya kadar uzanan
yetkiler verilmekte ve bunun bir şartlı yetki olduğu
anlatılmaktadır. 

Bilindiği gibi, devletin bütün gelir ve giderleri
bütçede gösterilir ve her kurum, bütçede
kendisine tahsis edilen ödenekleri kullanır. Bu ödenekler,
Türkiye Büyük Millet Meclisi tarafından
ilgili idare, kuruluş, teşebbüs veya kuruma verilmiştir
ve kimse tarafından geri alınamaz. Bu açık
anayasal duruma karşın, idare, kuruluş, teşebbüs
ve kurumların bütçeyle kendilerine tahsis edilen
ödenekleriyle ilgili, kesme gibi bir yetkiyi de içerecek
biçimde Maliye Bakanına yetki vermek, Anayasanın
161 ve 162 nci maddelerine aykırıdır. 

Bu nedenle, söz konusu kanunun son fıkrasının
madde metninden çıkarılması, önerge
gereği doğmuştur. 

ÖNDER SAV (Ankara) - Sayın Başkan, bir uygulama
yanlışlığı var.

BAŞKAN - Sayın Sav, hangi uygulama yanlışlığı
var?

ÖNDER SAV (Ankara) -Sayın Başkan, hem
maddeyi hem gerekçeyi birlikte okudu.

BAŞKAN - Bütçede öyle yapıyoruz
efendim. Bütçe müzakerelerinde önerge sahibinin
konuşma hakkı olmadığı için,
gerekçeyi de okutuyoruz.

ÖNDER SAV (Ankara) - Peki efendim.

BAŞKAN - Komisyon önergeye katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkan.

BAŞKAN - Hükümet?..

DEVLET BAKANI H. UFUK SÖYLEMEZ (İzmir) - Katılmıyoruz
Sayın Başkan.

BAŞKAN - Komisyon ve Hükümet önergeye katılmıyor.

Önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Müteakip maddeyi okutuyorum:

Gerektiğinde Kullanılabilecek Ödenekler

MADDE 6. - Maliye Bakanlığı bütçesinde
yer alan ve gerektiğinde kullanılabilecek ödeneklere
ilişkin hükümler aşağıda gösterilmiştir.

a) Personel Giderleri Ödeneği :

Malî yılın ilk 6 aylık döneminde
kullanılan ödeme emirlerine dayanılarak yapılan
hesaplamalar sonucunda, bütçelerine konulan ödeneklerin
yetmeyeceği anlaşıldığı takdirde;
ilgili mevzuatının gerektirdiği harcamalar için
100- Personel Giderleri ile ilgili tertiplere, Maliye Bakanlığı
bütçesinin (930-08-3-351-900) tertibindeki ödenekten
aktarma yapmaya Maliye Bakanı yetkilidir.

b) Yatırımları Hızlandırma
Ödeneği :

Maliye Bakanlığı bütçesinin (930-08-3-353-900)
tertibindeki ödenekten, 1997 Yılı Programının
Uygulanması, Koordinasyonu ve İzlenmesine Dair Karar
hükümlerine uyularak, 1997 yılı yatırım
programının uygulama durumuna göre gerektiğinde
öncelikli sektörlerde yer alan yatırımların
hızlandırılması veya yılı
içinde gelişen şartlara göre öncelikli
sektör ve alt sektörlerde yer alan ve programa yeni
alınması gereken projelere ödenek tahsisi veya
ödeneklerinin artırılmasında kullanılmak
üzere söz konusu projelere ilişkin mevcut veya
yeniden açılacak tertiplere ve Hazine Müsteşarlığı
bütçesinin kamu iktisadî teşebbüsleri
ile ilgili faaliyetlerine aktarma yapmaya Maliye Bakanı
yetkilidir.

c) Kur Farklarını Karşılama Ödeneği
:

Yurt dışında kuruluşu olan genel bütçeye
dahil dairelerin (3) ödenek türünde olup, 610,
620 ve 710 ayrıntı kodlarına gider kaydedilecekler
hariç, (1) ve (3) ödenek türü altındaki
tertiplerde yer alan ve yurt dışındaki kuruluşlar
için döviz olarak kullanılması gereken
ödenekleriyle, genel bütçeye dahil dairelerle
katma bütçeli idarelerin uluslararası kuruluşlara
yapacakları ödemelere dönük ödeneklerin
yabancı para karşılıklarını
sabit tutmak ve 31 Aralık 1996 tarihindeki kurlar ile transfer
anındaki kurlar arasındaki farkı karşılamak
amacıyla Maliye Bakanlığı bütçesinin
(930-08-3-352-900) tertibindeki ödeneği ilgili kuruluşların
hizmet programlarında mevcut ilgili tertiplere aktarmaya
Maliye Bakanı yetkilidir.

d) Yedek Ödenek :

Maliye Bakanı;

1.Maliye Bakanlığı bütçesinin
(930-08-3-356-900) tertibindeki ödenekten, bütçelerin
Maliye Bakanlığınca belirlenecek veya yeniden
açılacak tertiplerine aktarma yapmaya,

2.Hizmetin gerektirdiği hallerde Hazine Müsteşarlığı
bütçesinin 910, 920 ve 940 kod numaralı programlarından,
Hazine Müsteşarlığının bağlı
olduğu Bakanın teklifi ile yedek ödenek tertibine
aktarma yapmaya,

Yetkilidir. 

e) İhbar ve Kıdem Tazminatını Karşılama
Ödeneği :

Genel ve katma bütçeli daireler ile transfer tertibinden
yardım alan kuruluşlarda işçi statüsünde
çalışan personel için kuruluş
bütçelerinde yer alan ödeneğin yetersiz kalması
halinde eksik kalan ödeneği Maliye Bakanlığı
bütçesinin (930-08-3-369-900) tertibinde yer alan
ödenekten kuruluş bütçelerindeki mevcut
veya yeniden açılacak tertiplere aktarma yapmak
sureti ile karşılamaya Maliye Bakanı yetkilidir.

BAŞKAN - Söz isteyen?.. Yok.

Bir önerge vardır; okutuyorum:

Türkiye Büyük Millet Meclisi Başkanlığına

Görüşülmekte olan 1997 Yılı
Bütçe Kanunu Tasarısı metninin 6 ncı
maddesinin “(d) Yedek Ödenek” başlıklı
fıkrasının sonuna aşağıdaki
hükmün eklenmesini arz ve teklif ederiz.

 Biltekin Özdemir Yusuf Ekinci Halit Dumankaya

 Samsun Burdur İstanbul

 Yusuf Pamuk  Cemal Özbilen

 İstanbul  Kırklareli

Ancak, yukarıdaki tertiplerden Başbakanlık
bütçesinin 101 programının 1050 sayılı
Kanunun 77 nci maddesine tabi hizmet ödemeleri harcama kalemlerine
aktarılacak miktar, bu tertiplerde yer alan bütçe
başlangıç ödeneğinin on katından
fazla olamaz.

Gerekçe: 

Örtülü hizmetlerin asıl icra yerleri Genelkurmay,
MİT, Jandarma ve Emniyet Kuruluşlarımız
olduğu için, bu konudaki muhtemel spekülasyon
ve tereddütleri bertaraf etmek açısından
Başbakanlık bütçesinden çok büyük
miktarlarda harcama yapılmasına mahal olmadığı
düşünülmektedir. 

BAŞKAN - Önergeye Komisyon katılıyor
mu?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkan.

BAŞKAN - Hükümet?..

DEVLET BAKANI H. UFUK SÖYLEMEZ (İzmir) - Katılmıyoruz
Sayın Başkan.

BAŞKAN - Önergeye Komisyon ve Hükümet katılmıyor.

Önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

7 nci maddeyi okutuyorum:

DPT Etüt ve Proje Ödenekleri

MADDE 7. - Devlet Planlama Teşkilatı Müsteşarlığı
Bütçesinin;

a) (111-01-2-001-300) tertibindeki ödenekten bir kısmını
Devlet Planlama Teşkilatı Müsteşarlığınca
gerekli görülen hallerde harcama ilkelerine uygun çalışmaların
yaptırılması amacıyla, bütçelerin
ilgili tertibine aktarmaya ve bununla ilgili diğer işleri
yapmaya Maliye Bakanı yetkilidir. Devlet Planlama Teşkilatı
Müsteşarlığı aynı amaçlarla
il özel idarelerine, iktisadî devlet teşekküllerine
ve diğer kamu teşebbüslerine yaptıracağı
hizmetlerin bedellerini peşin ödeyebilir.

b) (111-01-3-301-900) tertibinde yer alan ödeneği, kalkınmada
öncelikli yörelere ilişkin program ve projeleri
desteklemek amacıyla, bütçelerin ilgili harcama
kalemlerine aktarmaya Maliye Bakanı yetkilidir. Aynı
amaçlarla diğer kamu kuruluşlarına yapılacak
ödemeler de bu tertipten karşılanır.


BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

8 inci maddeyi okutuyorum: 

Yatırım Harcamaları

MADDE 8. - a) Yıllık programlara ek yatırım
cetvellerinde yer alan projeler dışında herhangi
bir projeye yatırım harcaması yapılamaz.

Ancak Silahlı Kuvvetler Bütçesinin programlarında
(1) ödenek türü içinde yer alan savunma
sektörü, altyapı, inşa, iskân ve
tesisleriyle, NATO enfrastrüktürün gerektirdiği
inşa ve tesisler ve bunlara ilişkin kamulaştırmalar
ile stratejik hedef planı içinde yer alan alım
ve hizmetler Devlet Planlama Teşkilatı Müsteşarlığının
vizesine bağlı olmayıp, yıllık
programlara ek yatırım çizelgelerinde yer
almaz.

b) Genel ve katma bütçeli kuruluşların
yatırım programında ödenekleri toplu
olarak verilmiş yıllık projelerinden makine-teçhizat,
büyük onarım, idame-yenileme ve tamamlama projelerinin
detay programları ile alt harcama kalemleri itibariyle
tadat edilen ve edilmeyen toplulaştırılmış
projelerinin alt harcama kalemleriyle ilgili işlemlerde
“1997 yılı Programının Uygulanması,
Koordinasyonu ve İzlenmesine Dair Karar”ın
6 ncı maddesi hükümleri uygulanır.

c) Yıllık Yatırım Programına
ek yatırım cetvellerinde yer alan projelerden ilgili
Bakanın onayı ile il özel idarelerince valinin
yetki ve sorumluluğunda gerçekleştirilmesi uygun
görülenlerin bedelleri, münhasıran proje
ile ilgili harcamalarda kullanılmak üzere hizmetin
ait olduğu il özel idaresine ödenir. Mahallî
hizmet niteliği taşıyan işler, bu fıkrada
belirtilen esaslar çerçevesinde program ve proje
safhasında da valilerin yetki ve sorumluluğuna devredilebilir.

Bu şekilde yürütülecek projelerin, etüd,
keşif ve kontrollük hizmetleri ilgili bakanlık
ve genel müdürlüğün il teşkilatlarınca;
ihale veya emanet suretiyle yaptırılması
ve bedellerinin ödenmesi il özel idarelerince valinin
onayı ile gerçekleştirilir.

d) Yıllık programa ek yatırım cetvellerinde
yıl içinde yapılması zorunlu değişiklikler
için “1997 Yılı Programının
Uygulanması, Koordinasyonu ve İzlenmesine Dair Karar”da
yer alan usullere uyulur.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

9 uncu maddeyi okutuyorum: 

Katma Bütçeli İdarelere Hazine Yardımı

MADDE 9. - a) Katma bütçeli idarelerin bütçelerini
denkleştirmek amacıyla Maliye Bakanlığı
bütçesinin hazine yardımı (Yükseköğretim
kurumlarının carî hizmet maliyetlerine yapılacak
Devlet katkısı dahil) tertiplerine ödenek ve
karşılığı ilgili katma bütçenin
(B) cetveline gelir yazılan miktarlardan, bu amaca göre
fazla olduğu tespit edilen kısımlar, malî
yıl sonunda Hazine Müsteşarlığı
ile mutabakat kurulmak suretiyle ilgili idarelere ödenmeyerek
Maliye Bakanınca iptal edilir. 

Ayrıca, Vakıflar Genel Müdürlüğü
dışındaki katma bütçeli idarelerin
malî yıl sonuna göre Maliye Bakanlığınca
tespit olunacak bütçe fazlaları genel bütçeye
gelir yazılır.

b) Hazine yardımı alan katma bütçeli
idarelerin bütçelerinde, 1050 sayılı
Muhasebe-i Umumiye Kanununun 48 inci maddesinin (C) ve (D) bendleri
ile 59 uncu maddesinin ikinci fıkrası uyarınca,
yılı içinde gerçekleştirilecek
ödenek artışları, Maliye Bakanlığınca
hazine yardımı ile ilişkilendirilerek yapılabilir.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

10 uncu maddeyi okutuyorum:

Yatırım ve Transfer Tertiplerinden Yardım
Alan Kuruluşlar

MADDE 10. - Bütçelerin yatırım ve transfer
tertiplerinden yardım alan bağımsız bütçeli
kuruluşlar ile sosyal güvenlik kuruluşları,
hizmetleri ile ilgili aylık harcama programlarını
vize edilmek üzere en geç 31 Ocak 1997 tarihine kadar
Maliye Bakanlığına gönderirler. Bu programlar
Maliye Bakanlığınca vize edilmeden bütçenin
yatırım ve transfer tertibindeki ödenekler
kullanılamaz.

Kuruluşlar aylık uygulama sonuçlarını
her ay Maliye Bakanlığına bildirirler.

Maliye Bakanlığı, yapılan yardımın
amacı doğrultusunda kullanılıp kullanılmadığını
aylık harcama programını göz önünde
bulundurarak kontrol eder. 

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

11 inci maddeyi okutuyorum: 

Resmî Taşıtlar

MADDE 11. - Genel bütçeye dahil daireler ve katma
bütçeli idareler ile bunlara bağlı döner
sermayeli kuruluşların, yıl içinde
her ne şekilde olursa olsun edinecekleri taşıtların
cinsi, adedi ve hangi hizmette kullanılacağı
“T” işaretli cetvelde gösterilmiştir.
Bu cetvelde gösterilenler dışında taşıt
edinilemez.

237 sayılı Taşıt Kanununa ekli (1)
sayılı cetvelde belirtilenlerin (Dışişleri
Bakanlığı Müsteşarı hariç)
emir ve zatlarına verilenler, (2) sayılı
cetvelin 1 ve 2 nci sırasında yer alanlar, güvenlik
önlemli (zırhlı) araçlar ve koruma altına
alınanlarla ilgili yönetmelik hükümlerine
göre tahsis olunan araçlar dışında
her ne suretle olursa olsun yabancı menşeli binek
ve station-wagon cinsi taşıt edinilemez.

Yerli muhteva oranı % 40'ın altında olan
taşıtlar yabancı menşeli sayılır.


BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

12 nci maddeyi okutuyorum:

Hastane ve Tedavi Ücretleri

MADDE 12. - Devlet memurları, diğer kamu görevlileri
ve bunların emekli, dul ve yetimlerinin (Bakmakla yükümlü
oldukları aile fertleri dahil) genel ve katma bütçeli
daire ve idarelerle, döner sermayeli kuruluşlara ait
tedavi kurumlarında yapılan tedavilerine ilişkin
ücretler, Sağlık Bakanlığının
görüşü üzerine Maliye Bakanlığınca
tespit edilecek miktar ve esaslar çerçevesinde ödenir.


BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

13 üncü maddeyi okutuyorum:

Dernek ve Benzerî Kuruluşlara Yapılacak Yardımlar

MADDE 13. - Genel ve katma bütçeli kuruluşlar
bütçelerindeki “Dernek, Birlik, Kurum, Kuruluş,
Sandık, Vakıf ve Benzerî Teşekküllere
Yapılacak Ödemeler” faaliyetinde yer alan ödeneklerden
yapacakları yardımlarda; anılan kurumların
bütçeden alacakları yardımlarla gerçekleştirecekleri
hizmet ve faaliyetlerini gösteren plan ve iş programlarını
istemek, bunlar üzerinde gerekli incelemeyi yapmak, plan
ile iş programlarının gerçekleştirme
durumlarını izlemekle yükümlüdürler.
Yardımlar yukarıdaki incelemelere bağlı
olarak gerektiğinde taksitler halinde yapılabilir.

Harcamaların yukarıdaki esaslar doğrultusunda
amacına uygun olarak yapılıp yapılmadığını
incelemeye, yapılacak yardımların yönlendirilmesine
ilişkin yeni ilkeleri tespite Maliye Bakanı yetkilidir.

BAŞKAN - Madde üzerinde söz isteyen?.. Yok.

Maddeyle ilgili bir Anayasaya aykırılık önergesi
vardır; okutuyorum:

Türkiye Büyük Millet Meclisi Başkanlığına

1997 Malî Yılı Bütçe Kanunu Tasarısının
13 üncü maddesinin son fıkrasının
Anayasaya aykırılığı nedeniyle
madde metninden çıkarılmasını
arz ve teklif ederiz.

Saygılarımızla.

 Önder Sav Oya Araslı Nihat Matkap

 Ankara İçel Hatay

 Yusuf Öztop Atilâ Sav Bekir Kumbul

 Antalya Hatay Antalya

 Ahmet Güryüz Ketenci  Mustafa Yıldız

 İstanbul  Erzincan

Gerekçe:

1997 Malî Yılı Bütçe Kanununun
10 uncu maddesinin son paragrafında, Maliye Bakanına,
yapılacak yardımın yönlendirilmesinde
yeni ilkeler belirleme yetkisi verilmiştir. Böyle bir
yetki, yasanın, dolayısıyla yasa koyucunun
bile öngörmediği ve düzenlemediği bir kuralı
koyma yetkisinin devri anlamına gelir ki, bu da, Anayasanın
7 nci maddesine ve ilgili yasalarda öngörülmemiş
bir kuralın bütçe yasasıyla getirilmesi
açısından da Anayasanın 161 inci maddesine
aykırıdır.

BAŞKAN - Komisyon önergeye katılıyor
mu?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkan.

BAŞKAN - Hükümet?..

DEVLET BAKANI H. UFUK SÖYLEMEZ (İzmir) - Katılmıyoruz
Sayın Başkanım.

BAŞKAN - Komisyon ve Hükümet önergeye katılmıyorlar.


Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir. 

Başka bir önerge vardır; okutuyorum: 

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanun Tasarısının 13 üncü
maddesine aşağıdaki fıkranın ilavesi
için gereği arz olunur. 

 Algan Hacaloğlu Mustafa Yıldız Oya Araslı

 İstanbul Erzincan  İçel

 Nihat Matkap Nezir Büyükcengiz Mahmut Işık

 Hatay Konya Sıvas

  Atilâ Sav

  Hatay 

Ek Fıkra:

Maliye Bakanlığı bütçesinin bu kapsamda
1940-03-3-424-900 tertibine 93008-3-356-900 tertibinden 8 trilyon
620 milyar TL aktarılacak; bu miktar aşağıdaki
dernek ve kuruluşlara destek olarak verilecektir: 

Hacı Bektaş Vakfı, Cem Vakfı, Pir Sultan
Abdal Derneği ve diğer cem evlerine ortak kullanılmak
üzere 8 trilyon 500 milyar TL,

Atatürkçü Düşünce Derneğine
60 milyar, 

Çağdaş Yaşam Derneğine 60 milyar TL.

Gerekçe:

1995 yılı döneminin Başbakanı
Sayın Tansu Çiller, Alevî cemaatine 3 trilyon
TL yardım yapılacağına söz vermişti.
Ancak, bugüne kadar gereğini yapmadı; bu konuyu
olumlu sonuçlandıracak somut adımlar atmadı.


Diyanet işleri sivil topluma devredilmelidir. Ancak, bu
yapılmadığı sürece, devletin, din
hizmetlerine yönelik desteği, tüm inanç gruplarını
eşitlik anlayışı çerçevesinde
kucaklamalıdır. 

Hacı Bektaş Vakfı, Cem Vakfı, Pir Sultan
Abdal Derneği ve diğer cem evlerine, ortak olarak kullanılmak
kaydıyla 8,5 trilyon TL eködenek önerilmektedir.


Benzeri şekilde, laik, demokratik cumhuriyet ve çağdaş
Türkiye değerlerini etkin olarak savunmakta olan Atatürkçü
Düşünce Derneği ve Çağdaş
Yaşam Derneğinin çalışmalarını
yaygınlaştırabilmeleri amacıyla 60'ar
milyar TL eködenek verilmesi önerilmektedir.

Arz olunur.

BAŞKAN - Maliye Bakanlığının 93008-3-356-900
tertibinden buraya aktarma yapıyor.

ALGAN HACALOĞLU (İstanbul) - Eködenek faslıdır
o.

BAŞKAN - Sayın Komisyon, önergeye katılıyor
musunuz?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkan.

BAŞKAN - Sayın Hükümet?..

MALİYE BAKANI ABDÜLLATİF ŞENER (Sıvas)
- Katılmıyoruz Sayın Başkan.

BAŞKAN - Katılmıyorsunuz. 

Aslında, katılsaydınız iyi olurdu;
ama, peki. (CHP sıralarından alkışlar)

BEKİR SOBACI (Tokat) - Bu işin sonu gelmez.

BAŞKAN - Gerçekten söz verildi efendim; bu konuda
bütün parti liderleriyle yapılan konuşmalarda,
özellikle cem vakfına ve bazı derneklere söz
verildi; yani, bu Alevî derneklerine bir yardım yapılacağına,
bütün parti başkanları söz verdiler.


Ben, aslında, bu konuda açıklama yapma hakkına
sahip değilim; ama, hatırlatmak bakımından
söyledim.

Önergeyi oylarınıza sunuyorum efendim: Kabul
edenler... Kabul etmeyenler... Önerge kabul edilmemiştir.

MAHMUT IŞIK (Sıvas) - İyi sayılmadı,
kabul edenler fazlaydı.

BAŞKAN - Efendim saydık. Ben, sizden daha fazla istiyorum
kabul edilmesini. Rica ediyorum... 

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

14 üncü maddeyi okutuyorum:

ÜÇÜNCÜ BÖLÜM

Bütçe Uygulamasına İlişkin Hükümler

Bölüm Düzeni ve Deyimler

MADDE 14. - Gider cetvelinin bölümleri, program bütçe
uygulamasında programlar şeklinde düzenlenir.
Programlar altprogramlara, altprogramlar da hizmetlerin veya harcamaların
niteliğine uygun ödenek türlerine göre faaliyet
veya projelere ayrılır. Her faaliyet veya proje
gerekli sayıda harcama kaleminden oluşur.

1050 sayılı Muhasebe-i Umumiye Kanunu ile diğer
kanunlarda ve bu Kanunda yer alan;

a) “Fasıl ve bölüm” deyimleri bütçe
sınıflandırmasında, “Program”ı,

b) “Kesim” deyimi “Altprogram”ı,

c) “Madde” deyimi, harcama kalemlerini de kapsayacak
şekilde “Faaliyet” veya “proje”yi,

d) “Tertip” deyimi, hizmet veya harcamanın yapılacağı
program, altprogram, ödenek türü, faaliyet-proje
ve harcama kalemi bileşimini,

e) “Harcama kalemi” deyimi, (A) işaretli cetvelde
yer alan ödeneklerin 100, 200...900 düzeyindeki ayrımını,

f) “Ayrıntı kodu” deyimi, harcama kaleminde
yer alan ödenekler esas alınarak tahakkuk ettirilecek
giderlerin (R) işaretli cetvelde belirtildiği üzere
Devlet Muhasebesi kayıtlarında gösterileceği
alt ayırımı (bu ayrıma Kesinhesap
Kanunu tasarılarında da yer verilir.)

g) Borç ödemeleri yönünden “ilgili
hizmet tertibi” deyimi, (Personel giderlerine ait harcama
kalemlerindeki ödenek bakiyeleri yalnızca personel
giderleri borçlarına karşılık
gösterilmek şartıyla) hizmet veya harcamanın
ait olduğu programı,

ifade eder.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

15 inci maddeyi okutuyorum:

Bağlı Cetveller

MADDE 15. - a) 1050 sayılı Muhasebe-i Umumiye Kanununun
değişik 29 uncu maddesine göre;

1.1 inci madde ile verilen ödeneğin dağılımı
“A” işaretli,

2.Özel hükümlerine göre 1997 Malî
Yılında tahsiline devam olunacak Devlet gelirleri
“B” işaretli,

3.Devlet gelirlerinin dayandığı temel
hükümler “C” işaretli,

4.Kanunlar ve kararnamelerle bağlanmış
vatanî hizmet aylıkları “Ç”
işaretli,

5.Bütçe kapsamına alınan fonlar
“F” işaretli,

6.Gelecek yıllara geçici yüklenmelere
girişmeye yetki veren kanunlar “G” işaretli,

7.Harcamalara ilişkin formül “R” işaretli

8.Kurumların mevcut lojman, sosyal tesis, telefon,
faks ve kadro sayıları “L” işaretli,

b) 6245 sayılı Harcırah Kanunu hükümleri
uyarınca her yıl bütçe kanunu ile tespiti
gereken miktarlar “H” işaretli

c) Çeşitli kanunlara göre bütçe
kanunlarında gösterilmesi gereken parasal sınırlar
“İ” işaretli,

d) Ek ders, konferans ve fazla çalışma ücretleri
ile diğer ücret ödemelerinin miktarı “K”
işaretli,

e) 11.8.1982 tarih ve 2698 sayılı Millî Eğitim
Bakanlığı Okul Pansiyonları Kanununun
üçüncü maddesi gereğince Millî
Eğitim Bakanlığı tarafından idare
edilecek okul pansiyonları ile Sağlık Bakanlığına
bağlı sağlık okulları öğrencilerinden
alınacak pansiyon ücretleri “M” işaretli,

f) 7.6.1939 tarih ve 3634 sayılı Millî Müdafaa
Mükellefiyeti Kanununun;

1.36 ncı maddesine göre millî müdafaa
mükellefiyeti yoluyla alınacak hayvanların
alım değerleri “O” işaretli,

2.38 inci maddesine göre alınacak motorlu taşıtların
alım değerleri “P” işaretli,

g) Kurumların sahip oldukları taşıtlar
ve 1997 yılında Taşıt Kanunu uyarınca
satın alacakları taşıtların
cinsi, adedi ve hangi hizmetlerde kullanılacağı
ile asgarî ve azamî satın alma bedelleri “T”
işaretli,

Cetvellerde gösterilmiştir.

BAŞKAN - Madde üzerinde söz isteyen?.. Yok.

Maddeyle ilgili bir önerge var; ancak, biz Başkanlık
olarak bunu gider artırıcı bir önerge
niteliğinde görüyor ve Anayasanın 162 nci
maddesine aykırı buluyoruz. Ancak, Sayın
Komisyonun da aynı düşüncede olup olmadığını
öğrenmek için okutup görüşünü
soracağım; Komisyon da önergeyi, bu nitelikte
görüyorsa işleme koymayacağım.

Önergeyi okutuyorum:

Türkiye Büyük Millet Meclisi Başkanlığına

1997 Yılı Bütçe Kanun Tasarısının,
genel bütçeli dairelerce 237 sayılı
Taşıt Kanununa göre 1997 yılında
satın alınacak taşıtları gösterir
cetvelin Dışişleri Bakanlığına
ait bölümüne aşağıdaki ilavelerin
eklenmesini arz ve teklif ederiz. 

 Mahmut Nedim Bilgiç Ali Rıza Gönül Mehmet
Gözlükaya

 Adıyaman Aydın Denizli

 Veli Andaç Durak Nahit Menteşe Yahya Uslu

 Adana Aydın Manisa

Kuruluşun Adı: Dışişleri Bakanlığı;
Sıra No:T-21/a; Taşıdın Cinsi: Güvenlik
Önlemli Binek Otomobil; Difransiyel; Adet: 8; Nerede Kullanılacağı:
Almaata, Aşkabat,  Bişkek, Bratislava, Kahire, Kiev,Kişinev,Ulanbatur.

Kuruluşun Adı: Dışişleri Bakanlığı;
Sıra No: T-21/b; Taşıdın Cinsi: Güvenlik
Önlemli Servis taşıtı; Adet :9; Nerede
Kullanılacağı : Adissababa, Wellington, Opandat,
Frankfurt, İskenderiye, Kazan, Milano, Münster, Starzburg.

Gerekçe:

Dış temsilciliklerimizde görevli, devletimizi
yurtdışında temsil eden memurlarımıza
karşı terörist saldırı tehdidinin
sürmekte olması ve eskiyen araçların
yenilenmesinin gerektiği göz önüne alınarak,
öngörülen ödenek miktarında bir değişiklik
yapılmadan bütçeye ilave yük getirmemek
ve gider artırmamak kaydıyla, 1997 yılında
satın alınacak taşıt cetveline söz
konusu ilavelerin yapılmasının kabulü
uygun olacaktır.

BAŞKAN - Sayın Komisyon?

PLAN VE BÜTÇE KOMİSYONU BAŞKANI İ.ERTAN
YÜLEK (Adana) -  Sayın Başkan, herhangi bir
aracın alınması nasıl gider artırmaz
olur? Mutlaka gideri artırır. Bunlar, hibe değildir
ve oldukça da pahalı araçlardır. 
Çıkarılması hususunda Komisyonumuza
bu şekilde bir önerge gelmişti; sadece Dışişleri
Bakanlığından değil, Başbakanlığın
da 40 talebinden 30'u çıkarıldı ve
tabiî bu suretle bütçede belli bir düşüş
sağladı. Şimdi, burada her alınacak yeni
bir vasıta mutlaka gider artırıcıdır.


Dolayısıyla, Anayasanın 162 nci maddesi gereğince,
bunun da gider artırıcı mütalaa edilerek
işleme konulmamasını  istiyoruz.

Teşekkür ederim. 

BAŞKAN - Peki, efendim; biz de zaten işleme koymuyoruz.
Bu, gayet açık; 17 tane araba alımı
gider artırıcıdır.

Maddeyi oylarınıza sunuyorum : Kabul edenler...Etmeyenler...Madde
kabul edilmiştir.

16 ncı maddeyi okutuyorum:

Yeni Tertip, Harcama ve Gelir Kalemleri Açılması

MADDE 16. - Maliye Bakanı;

a) İlgili mevzuatına göre, yılı
içinde 1997 Yılı Programına alınan
projeler için (2) ödenek türü altında,
hizmetin gerektirdiği hallerde de (3) ödenek türü
altında yeni tertipler veya (A) işaretli cetvelin
bütünü içinde yeni faaliyet ve harcama kalemleri
açmaya,

b) Gerektiğinde (B) işaretli cetvelde yeni bölüm,
kesim ve madde kalemleri açmaya,

c) 25.6.1992 tarih ve 3824 sayılı Kanunla kaldırılan
vergi ve resimler nedeniyle Toplu Konut Fonu adına gümrüklerce
ithal sırasında tahsil edilecek miktarlardan gelir
kaydedilecek oranı tespite ve bu tutarı tahsilatı
yapan gümrük saymanlarına (B) cetvelinde açılan
tertibe gelir kaydettirmeye ve Toplu Konut Fonuna aktarılacak
tutarlar ile gelir kaydedilecek tutarlara ilişkin uygulama
ile ilgili usul ve esasları belirlemeye,

Yetkilidir.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

17 nci maddeyi okutuyorum:

Aktarma

MADDE 17. - Maliye Bakanı;

a) Münhasıran “100-Personel giderleri” harcama
kalemindeki ödeneklerle ilgili olarak, aynı kuruluş
bütçesi içinde programlar arası aktarma
yapmaya,

b) Kuruluş bütçelerinin “100-Personel giderleri”
harcama kalemindeki ödenekler ile Maliye Bakanlığı
bütçesinin (930-08-3-351-900) tertibindeki ödeneklerden
gerekli görülen tutarları Maliye Bakanlığı
bütçesinde yer alan yedek ödenek tertibine aktarmaya,

c) Hizmeti yaptıracak olan kuruluşun isteği üzerine
bütçesinden, malî yıl içinde hizmeti
yürütecek olan daire veya idarenin bütçesine,
gerektiğinde Hazine yardımı ile ilişkilendirilmek
suretiyle ödenek aktarmaya ve bu konuda gerekli işlemleri
yapmaya,

d) Millî Savunma Bakanlığı ile Jandarma
Genel Komutanlığı ve Sahil Güvenlik Komutanlığı
arasında cari yıl içinde yapılan hizmetlerin
bedellerini karşılamak amacı ile varılacak
mutabakat üzerine, ilgili bütçelerin program,
altprogram, faaliyet ve projeleri arasında karşılıklı
aktarma yapmaya,

e) “1997 Yılı Programının Uygulanması,
Koordinasyonu ve İzlenmesine Dair Karar”a uygun olarak
yıllık programda yapılacak değişiklikler
gereği, değişiklik konusu projelere ait ödenekleri
ilgili kuruluşların bütçeleri arasında
aktarmaya,

f) Yukarıda (d) bendinde belirtilen bütçelerde
yer alan Silahlı Kuvvetlerin tek merkezden yönetilmesi
gereken ikmal ve tedarik hizmetleri ile bir programa ait bir hizmetin
diğer bir program tarafından yürütülmesi
halinde ödeneği ilgili program, altprogram, faaliyet
veya projeler arasında karşılıklı
olarak aktarmaya,

g) Mevcut üniversitelerden yeni açılacak üniversitelere
intikal eden enstitü, fakülte ve yüksekokulların
bütçelerinde yer alan ödenekleri, bu enstitü,
fakülte ve yüksekokulların bağlandığı
üniversite bütçelerine aktarmaya,

h) Kamu kurum ve kuruluşlarının yeniden teşkilatlanması
sonucu, bütçe kanunlarının uygulanması
ve kesinhesapların hazırlanması ile ilgili
olarak gerekli görülen her türlü bütçe
işlemlerini ve düzenlemeleri yapmaya, 

Yetkilidir.

Malî yıl içinde diğer bir daireye veya
idareye aktarılan ödeneklerle ilgili hizmetin yürütülmesinden
bütçesine aktarma yapılan daire veya idare
görevlidir.

Genel ve katma bütçeli kuruluşların kamulaştırma
ve bina satın alımları ile ilgili tertiplerine
aktarma yapılamaz. Ancak; liman, hava meydanı, demiryolu,
tünel ve köprü projeleri nedeniyle yapılacak
kamulaştırmalar ile üniversitelerin eğitim-öğretim
projeleri için kuruluş bütçesinde tefrik
edilmiş olan toplam kamulaştırma ödeneklerinin
% 50'sine, diğer kamulaştırma ve satın
almalar için de % 25'ine kadar olan ödenek eksiklikleri
Maliye Bakanlığı bütçesinin yedek
ödenek tertibinden karşılanabilir.

İdarelerin kamulaştırma ve bina satın
almak amacıyla bütçelerinde yer alan ödenekler
kamu iktisadî teşebbüslerinden gayrimenkul satın
alınmasında kullanılamaz. Ancak bu hüküm
doğrudan eğitim ve öğretime tahsis edilmesi şartıyla
üniversiteler bakımından uygulanmaz.

BAŞKAN - Madde üzerinde söz isteyen?.. Yok.

Bir önerge var efendim; okutuyorum:

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanun Tasarısının 17 nci
maddesinin birinci fıkrasından sonra gelmek üzere,
aşağıdaki fıkranın eklenmesini
arz ve teklif ederiz.

 Oğuzhan Asiltürk  Saffet Arıkan Bedük  Salih
Kapusuz

 Malatya  Ankara  Kayseri

 Mehmet Gözlükaya  Temel Karamollaoğlu

 Denizli  Sıvas

Millî Savunma Bakanlığı bütçesinin
102-03-1-002-400 tertibinde yer alan ödenekten 50 trilyon
lira, münhasıran, askerî amaçlı
araştırma ve geliştirme (ARGE) harcamalarında
kullanılmak üzere, Millî Savunma Bakanlığının
görüşüyle, Başbakanlık bütçesinin
101 - 02 - 1 - 001 - 300 tertibine aktarılabilir. Bu amaçla
yapılacak harcamaların başka tertibe gider
yazılmasının gerekmesi halinde, Başbakanın
uygun görüşü üzerine, mevcut veya yeniden
açılacak tertiplere aktarmaya Maliye Bakanı
yetkilidir. 

Gerekçe: Askerî amaçlı araştırma
ve geliştirme (ARGE) hizmetlerinin yapılması
ve bunun gerektirdiği harcamaların Başbakanlık
vasıtasıyla gerçekleştirilmesi için,
Millî Savunma Bakanlığı bütçesinin,
savunma araç gereç ve hizmet alımlarıyla
ilgili ödeneklerinden aktarma yapılabilmesi amaçlanmaktadır.

BAŞKAN - Komisyon önergeye katılıyor
mu efendim?

SÜMER ORAL (Manisa) - Millî Savunma Bakanlığının
mutabakatı var mı?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkan, çoğunluğumuz
olmadığı için katılamıyoruz.

Esasında, metinde “Millî Savunma Bakanlığının
görüşü” tabiriyle, Millî Savunma
Bakanlığının, bir nevi mutabakatı
da alındığından, Hükümetin
kendi iç meselesidir; ancak, çoğunluğumuz
olmadığı için katılamıyoruz.


BAŞKAN - Hükümet?..

MALİYE BAKANI ABDÜLLATİF ŞENER (Sıvas)
- Katılıyoruz Sayın Başkan.

SÜMER ORAL (Manisa) - Sayın Başkanım
“bir nevi mutabakat” ne demek efendim; bir de onu açıklasınlar.
Mutabakat, ya vardır ya yoktur...

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Efendim, burada “Millî Savunma
Bakanlığının görüşüyle”
tabiri kullanılmamış olsaydı, bu bir
emrivaki niteliğindeydi; ama, burada “Millî Savunma
Bakanlığının görüşüyle”
denilmesi, Hükümet, kendi içerisinde mutabakat
sağlayacak anlamındadır. Bu manada “bir
nevi” tabirini kullandım. 

BİLTEKİN ÖZDEMİR (Samsun) - Sayın
Başkan, komisyonda, bu teknik mesele niçin gündeme
getirilmedi?

BAŞKAN - Efendim, önergeye Hükümet katılıyor,
Komisyon çoğunluğu olmadığı için
katılamıyor; ama, benimsediğini ifade ediyor.


Önergeyi oylarınıza sunuyorum: Kabul edenler...
Etmeyenler... Önerge kabul edilmiştir.

Maddeyi, kabul edilen önerge doğrultusunda oylarınıza
sunuyorum: Kabul edenler... Etmeyenler... Madde, kabul edilen
önerge doğrultusunda kabul edilmiştir. 

18 inci maddeyi okutuyorum:

İl Özel İdarelerine Aktarılacak Yatırım
ve İşçilik Ödenekleri

MADDE 18. - a) Genel ve katma bütçeli kuruluşlarca
yürütülen hizmetlerin il özel idarelerince
yerine getirilmesi halinde, bu işlerle ilgili kuruluş
bütçelerinde yer alan yatırım ve işçilik
ödeneklerinin, il özel idarelerine ödenmek üzere
bu kuruluş bütçelerinde mevcut veya yeniden
açılacak mahallî idarelere yapılacak
ödemeler tertibine aktarmaya kuruluşların teklifi
üzerine Maliye Bakanı yetkilidir.

b) Genel ve katma bütçeli kuruluşların
bütçelerinde yer alan işçilik ödeneklerinden
yıl sonu itibariyle tasarruf yapılması halinde,
tasarruf edilen miktarı, kuruluşun devam etmekte
olan projelerinde kullanılmak üzere yatırım
tertiplerine aktarmaya ilgili kuruluşun talebi üzerine
Maliye Bakanı yetkilidir.

Bu takdirde, ödenek aktarılan projeler ilgili kuruluşlarca
Devlet Planlama Teşkilatı Müsteşarlığına
bildirilerek revize işlemi yaptırılır.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

19 uncu maddeyi okutuyorum:

Geçen Yıllar Borçları

MADDE 19. - Malî yılın sonuna kadar ödenemediği
gibi emanet hesabına da alınamayan ve 1050 sayılı
Muhasebe-i Umumiye Kanununun 93 üncü maddesine göre
zamanaşımına uğramamış bulunan
geçen yıllar borçlarına ait ödemeler
aşağıdaki ilkelere göre yapılır.

a) Yılları bütçelerinin (1) ödenek
türü itibariyle, “100-Personel Giderleri”ne
ait harcama kalemlerinden doğan borçlar, “Personel
Giderleri Geçen Yıllar Borçları”
faaliyetinden ödenir.

b) (a) fıkrasında yazılı olanlar dışındaki
harcama kalemlerinden doğan borçlar, borcun doğduğu
tertibin ödenek türü dikkate alınarak;

1.Diğer cari giderlerden doğan borçlar, “Diğer
Cari Giderler Geçen Yıllar Borçları”,

2.Yatırım hizmetlerinden doğan borçlar,
“Yatırım Giderleri Geçen Yıllar
Borçları”,

3.Transfer tertipleri ile ilgili olarak doğan borçlar,
“Transfer Giderleri Geçen Yıllar Borçları”,

Faaliyetlerinden ödenir.

Bu faaliyetlerdeki ödeneklerin yetmemesi halinde (100-Personel
giderleri dışında kalan) aynı veya
diğer hizmet tertiplerindeki ödeneklerden bu faaliyetlere
aktarma yapmaya Maliye Bakanı yetkilidir.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

20 nci maddeyi okutuyorum:

Teminat Olarak Kabul Edilecek Değerler

MADDE 20. - 1) 2983 sayılı Kanun gereğince çıkarılan
anapara iadeli gelir ortaklığı senetleri ve
diğer menkul kıymetler ile Devlet iç borçlanma
tahvilleri ve hazine bonoları,

a) Kamu kurumlarının yapacakları ihale ve
sözleşmeler ile 6183 sayılı Amme Alacaklarının
Tahsil Usulü Hakkında Kanunun 10 uncu maddesinin uygulanmasında
teminat olarak,

b) Hazinece satılacak millî emlak bedellerinin ödenmesinde
nominal değerleri üzerinden ödeme vasıtası
olarak,

Kabul edilir.

Tahvil ve bonolar nominal bedele faiz dahil edilerek ihraç
edilmiş ise bu işlemlerde anaparaya tekabül eden
satış değerleri esas alınır.

2) Özel Finans Kurumlarının Kurulması,
Faaliyetleri ve Tasfiyelerine İlişkin Esas ve Usullere
Dair 83/7506 sayılı Karar hükümlerine
göre faaliyette bulunan özel finans kurumları
tarafından verilen süresiz teminat mektupları
kamu kurumlarının yapacakları ihale ve sözleşmeler
ile 6183 sayılı Amme Alacaklarının
Tahsil Usulü Hakkında Kanunun 10 uncu maddesinin uygulanmasında
teminat olarak kabul edilir. Ancak, bu teminat mektuplarının
Maliye Bakanlığınca belirlenen kapsam ve şekle
uygun olmaları zorunludur.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

21 inci maddeyi okutuyorum:

Savunma Sanayii Destekleme Fonu

MADDE 21. - a) Türk Silahlı Kuvvetlerine stratejik
hedef planı uyarınca temini gerekli modern silah,
araç ve gereçler ile gerçekleştirilecek
savunma ve NATO altyapı yatırımları
için malî yıl içinde yapılacak
harcamalar, 7.11.1985 tarih ve 3238 sayılı Kanunla
kurulan Savunma Sanayii Destekleme Fonunun kaynakları,
bu amaçla bütçeye konulan ödenekler ve
diğer aynî ve nakdî imkânlar birlikte değerlendirilmek
suretiyle Savunma Sanayii İcra Komitesince tespit edilecek
esaslar dairesinde karşılanır.

b) Millî Savunma Bakanlığı bütçesinin
ilgili tertiplerinde mevcut ödeneklerden yukarıdaki
fıkra gereğince tespit edilecek miktarlarını
Savunma Sanayii Destekleme Fonuna ödemeye Millî Savunma
Bakanı yetkilidir.

c) Savunma Sanayii Destekleme Fonundan Hazineye yatırılacak
paraları bir yandan bütçeye gelir, diğer
yandan Millî Savunma Bakanlığı bütçesinin
ilgili tertiplerine ödenek kaydetmeye ve geçen yıllar
ödenek bakiyelerini devretmeye Maliye Bakanı yetkilidir.


BAŞKAN - Madde üzerinde söz isteyen?.. Yok.

Önerge yok. 

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

22 nci maddeyi okutuyorum: 

Transferi Mümkün Olmayan Konsolosluk Gelirleri

MADDE 22. - Konvertibl olmayan konsolosluk gelirlerinden transferi
mümkün olmayan ve 1996 yılı sonu itibariyle
kullanılmayan miktarları, Dışişleri
Bakanlığı bütçesinde açılacak
özel bir tertibe, bu Bakanlığın gerekli
gördüğü mal ve hizmet alımlarında
kullanılmak üzere, yılı bütçesine
ödenek ve gerektiğinde gelir kaydetmeye ve yılı
içinde kullanılmayan miktarı gelecek yıla
devren ödenek kaydetmeye Maliye Bakanı yetkilidir.

Yapılacak harcamaların esas ve usulleri Dışişleri
Bakanı ile Maliye Bakanınca müştereken
tespit edilir.

BAŞKAN - Madde üzerinde söz isteyen?.. Yok.

Önerge?.. Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir. 

Aslında, biraz önce Dışişlerinde
alınacak arabalar bu tertipten alınabilirdi yani;
çünkü, mesela Bulgaristan Elçiliğinde
çok para var.

23 nci maddeyi okutuyorum:

Yabancı Ülkelere Yapılacak Hizmet Karşılıkları

MADDE 23. - Maliye Bakanı;

a) Millî Savunma Bakanlığı, Jandarma Genel
Komutanlığı ve Sahil Güvenlik Komutanlığınca
yabancı ülkelere ve uluslararası kuruluşlara
kiraya verilen veya bir hizmetin yerine getirilmesinde kullanılan
kara, deniz ve hava taşıtlarından alınan
kira veya ücret tutarlarını,

b) Türk Silahlı Kuvvetlerinin öğrenim ve
eğitim müesseselerinde okutulan ve eğitim gören
yabancı uyruklu subay, astsubay veya erlere yapılan
masraflar karşılığında ilgili devletlerce
ödenen miktarları,

c) NATO makamlarınca yapılan anlaşma gereğince
yedek havaalanlarının bakım ve onarımları
için verilecek paraları,

Aynı amaçla kullanılmak üzere bir yandan
bütçeye gelir, diğer yandan yukarıda yazılı
kuruluş bütçelerinin sonunda açılacak
özel tertiplere ödenek kaydetmeye ve bu suretle ödenek
kaydedilen miktarlardan yılı içinde harcanmayan
kısımları ertesi yıla devretmeye yetkilidir.

BAŞKAN - Madde üzerinde söz isteyen?.. Yok.

Önerge?.. Yok. 

Maddeyi oylarınıza sunuyorum: Kabul edenler... Etmeyenler...
Madde kabul edilmiştir. 

24 üncü maddeyi okutuyorum:

Bağış, Hibe ve Yardımlar

MADDE 24. - a) Yurt içi ve yurt dışı
kaynaklardan hibe olarak malî yıl içinde elde
edilecek imkânların Türk lirası karşılıklarını
gereğine göre bütçeye gelir veya gelir-ödenek-gider
kaydetmeye Hazine Müsteşarlığının
teklifi üzerine Maliye Bakanı yetkilidir.

b) Dış kaynaklardan veya uluslararası antlaşmalarla
bağış ve kredi yolu ile gelecek her çeşit
malzemenin navlun ve dışalımla ilgili vergi
ve resimlerinin ödenmesi amacı ile bunların
karşılığını, ilgili bütçelerinde
mevcut veya yeniden açılacak harcama kalemlerine
ödenek kaydetmeye ve gereken işlemleri yapmaya Maliye
Bakanı yetkilidir. 

c) 1997 Malî yılı içerisinde Millî
Savunma Bakanlığı, Jandarma Genel Komutanlığı
ve Sahil Güvenlik Komutanlığı ihtiyaçları
için yabancı devletlerden askerî yardım
yolu ile veya diğer yollardan fiilen sağlanacak malzeme
ve eşya bedellerini, bağlı (B) cetvelinde bu
adlarda açılacak tertiplere gelir ve karşılıklarını
da bu bütçelerde açılacak özel
tertiplere ödenek ve gider kaydetmeye Maliye Bakanı
yetkilidir.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

25 inci maddeyi okutuyorum:

Eğitim ve Öğretim Ödenekleri

MADDE 25. - Genel bütçe dışındaki
kamu kuruluşlarının bütçelerine,
genel bütçeye dahil dairelerce yönetilen her
derecedeki yatılı okullarda veya yurt dışında
kendi hesaplarına okutturacakları öğrenciler
için konulmuş olan ödeneklerden gerekli miktarlarını,
bu Kanunun (B) işaretli cetveline gelir ve bu öğrencilerin
her çeşit giderlerini karşılamak üzere,
(A) işaretli cetvelinde ilgili kurumun bütçesinde
mevcut veya yeniden açılacak tertiplere aktarma
yapmaya veya ödenek kaydetmeye Maliye Bakanı yetkilidir.


BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

26 ncı maddeyi okutuyorum:

Özel Ödenek ve Gelirlerin İptali

MADDE 26. - Bağışlara ilişkin özel
ödenek ve özel gelirlerle diğer özel ödenek
ve özel gelirlerden;

a) Tahsis amacı gerçekleştirilmiş ödenek
artıkları ile tahsis amacının gerçekleştirilmesi
bakımından yetersiz olanları,

b) (a) fıkrasında yazılı olanlar dışında
kalıp da (300 000 000) lirayı aşmayan ve iki
yıl devrettiği halde harcanamayanları,

İptal etmeye Maliye Bakanı yetkilidir.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

27 nci maddeyi okutuyorum:

Kurumların Hâsılatından Pay

MADDE 27. - Aylık Gayri Safî hâsılat
tahakkukunu (Katma Değer Vergisi ve Ek Vergi hariç)
kapsamak kaydıyla,

- Türk Telekomünikasyon A.Ş.'nin hisselerinin
satışından elde edilecek gelir payına
mahsup edilmek üzere mal ve hizmet satışları
gayri safî hâsılatının % 10'u,

- Devlet Su İşleri Genel Müdürlüğü
tarafından inşa edilen hidroelektrik santralleri
ile bunlarla bağlantılı tesislerin, Türkiye
Elektrik Üretim, İletim Anonim Şirketine (TEAŞ)
devrine ilişkin gerekli yasal düzenleme yapılıncaya
kadar kullanım ve işletim bedellerine karşılık
olmak üzere Türkiye Elektrik Dağıtım
Anonim Şirketinin (TEDAŞ) mal ve hizmet satışları
(Elektrik ve Havagazı Tüketim Vergisi ve TRT payı
dahil) gayri safî hâsılatının
% 8'i,

- Devlet Hava Meydanları İşletmesi Genel Müdürlüğünün
mal ve hizmet satışları gayri safî hâsılatının
% 20'si, 

- Tütün, Tütün Mamulleri, Tuz ve Alkol İşletmeleri
Genel Müdürlüğünün (Tekel) mal ve
hizmet satışları aylık gayri safî
hâsılatının % 10'u,

- Devlet Malzeme Ofisi Genel Müdürlüğünün
(DMO) mal ve hizmet satışları ürün
nevileri itibariyle gayri safî hâsılatının
% 10'una kadarı,

En geç takip eden ayın 20'sine kadar Maliye Bakanlığı
Merkez Saymanlığına ödenir. Ödenen
bu tutarlar bütçeye gelir yazılır.

HİKMET ULUĞBAY (Ankara) - Sayın Başkan...

BAŞKAN - Sayın Uluğbay, söz mü istiyorsunuz
efendim?

HİKMET ULUĞBAY (Ankara) - Evet efendim. 

BAŞKAN - Peki...

DSP Grubu adına, Sayın Hikmet Uluğbay; buyurun
efendim. (DSP sıralarından alkışlar)


Süreniz 10 dakika. 

DSP GRUBU ADINA HİKMET ULUĞBAY (Ankara) - Teşekkürler
Sayın Başkan. 

Değerli üyeler, hatırlayacağınız
üzere, 1996 bütçesini görüşürken,
bu madde üzerinde yoğun tartışmalar yapmıştık.
Bu madde, bütçe kanunlarına girmeden, 1994
yılından bu yana, Bakanlar Kurulu kararıyla
uygulanagelmiştir. O tarihte de, hatırlayacağınız
üzere, bu kürsüden bir hususun altını
çizmiştik. Bakanlar Kurulu kararıyla böyle
bir şeyi uygulama şansı yoktur; yani, bu kuruluşların
gelirlerine el koyma; hukuk dışıydı,
kanun dışıydı ve 1996 bütçesi
kanunuyla, bunu, kanunî çerçeveye çekme
çabası gösterildi, bu yapılan şeyin
Anayasaya aykırı olduğu iddia edildi burada
ve nitekim, Anayasa Mahkemesi, bu maddenin iptaline karar verdi.
Daha sonra yapılan bir yasal düzenlemeyle, bunların
bütçe kanunlarında yer alabileceği ifadesi
getirildi.

Değerli arkadaşlar, ancak, burada yaptığımız
şey, kurumların gelirlerine el koymak ve üstelik
de, bu ciro üzerinde almak suretiyle bir ciro vergisi getiriyoruz
biz, ismini koymasak dahi. Bu kuruluşların, bu ciro
vergisini ödeyebilmesi için -Örneğin, Devlet
Hava Meydanları İşletmesinde, yüzde 20'sine
el koyuyorsunuz. Yüzde 20'yi karşılayabilmesi
için, eğer bu kuruluş zaten kârda değilse,
bunların tarifelerine ve hizmet fiyatlarına ona
göre zam yapılıyor- biz, hükümet
olarak istediğimiz kadar zam yapmıyoruz diyelim; bu
kuruluşların normal faaliyetlerine ekonominin gerektirdiği
boyutta zam yapmaları için, biz, bütçe
kanunlarına, bu şekilde hükümler getirmek
suretiyle zemin hazırlıyoruz. Artı, bu kuruluşların
ekonomide bir ticarî faaliyette bulunurken, özel kuruluşlar
gibi faaliyette bununmasını da bizden önceki
Meclisler, kanunlarına yazdı; aynen, özel şahsa
ait bir fabrika veya tesis gibi bunların da piyasa koşullarında
çalışılması öngörüldü.


Şimdi, piyasa koşullarıyla çalışan
şahısların firmalarına ait gelirlerine
el nasıl koyamazsak -vergi kanunları dışında-
yaptığımız bu tür uygulamalar da,
aslında, ne pazar ekonomisiyle ne hukuk devletiyle ne de
yasa yapma tekniğiyle uyuşması mümkün
değildir. Sadece, yaptıklarımız bundan
ibaret değil; bu kuruluşları bir taraftan da
özelleştireceğiz diyoruz. 

Şimdi, kendinizi bu kuruluşları satın
almaya hazır bir kişi olarak düşünün.
Devletin gelirine el koyduğu bir kuruluşu hangi anlayışla
satın almak istersiniz -unutmayın ki, bu kuruluşların
gelirine 1994'ten beri el konuyor; yani, şu anda dördüncü
yıl olarak el konuluyor- bir anlamda, bu satmayı
düşündüğünüz şeylerin
içi boşaltılmakta, hurda haline getirilip,
piyasa değeri sıfıra indirildikten sonra bunları
satma noktasına gideceksiniz. Yani, akılcılık
dışı ve irrasyonal davranışlar
var. 

Artı, bu Türk Telekomünikasyon Anonim Şirketi,
âdeta yediveren gülü. Niçin; bir taraftan,
her sene gelirlerine el koyuyoruz; diğer taraftan, bu yıl
-yani 1996 yılı- içinde bir operasyon yapıldı,
Türk Telekomünikasyon Anonim Şirketiyle ilgili
olarak. Yapılan operasyon aynen şudur: Bu kuruluşa
ait, Hazineden devraldığı borç vardı;
2002 yılına kadar giden bir borç; Hazine
borçlanmıştı ve Türk Telekoma
devretmişti. Şimdi, Hazine, bu borcu geri aldı,
bu yıl, bir ay kadar önce ve ondan sonra, Türk
Telekom da, 2002 yılına kadar ödeyeceği
borç bütün taksitlerini toptan Hazineye ödedi.
Şimdi, Bakanlarımız kalkıyor diyor
ki “son aylarda bütçe gelirleri fazla veriyor;
geçen ay fazla verdi.” Fazla vermesinin gerisinde
yatan, bu operasyondan sağlanan 300 küsur milyar liralık
paranın da katkısı var. 

Şimdi, bu kuruluşları irrasyonel kullandığımız
sürece, biz, devlet yönetmiyoruz; biz, bütçe
hazırlamıyoruz; biz, âdeta, bir kabile tarzı,
günün ihtiyaçlarına göre, “bugün
elimizin altında bu var, bunu koyalım, yarın
elimizin altına bu denk geliyor, onu alalım”
diyoruz. Bu, çağdaş devlet yönetimi değil,
çağdaş kamu finansmanı değil, çağdaş
ekonomi yöntemleri değil. 

Zannediyorum, hepimiz, bir şey de mutabıkız
: Türkiye'nin bir an evvel, insanlarına iş yaratan,
yatırım yapılan ve refahı, varsıllığı
yükselen bir ülke olmasını istiyoruz;
bunu yapmanın yolları da bu değil. Sorunlara
gerçekçi çözümler bulacağız,
ait olduğu yerde sorunları çözeceğiz.
Yolda yürürken, elimize denk gelenleri toparlayarak,
bir  malî disiplin, bütçe disiplini, hazine
disiplinini sağlayamayız ve biz, Türkiye'yi bu
hale getirirken, bir yandan da içimizden bazı arkadaşlar
çıkıyor “devlet çökmüştür”
diyor. Buna hakkımız yok; çünkü,
bu davranışlarla biz, devleti, el yordamıyla
yönelterek çökertiyoruz ve buna hakkımız
yok. Biz, buralara, bunun için gönderilmedik; kalıcı,
tutarlı çözümler üretmek için
gönderildik. Bakın, geçen sene, Anayasa Mahkemesi
iptal ettikten sonra, tekrar buraya koyuyoruz. Devletin, temel
kurumları arasında, kavgayı biz başlatıyoruz;
niye?.. 

Bize söylenilen şu: Hukuk devletiyiz diyoruz; Anayasa
Mahkemesi, bu hukuk devletinin, hukuk devleti içerisinde
kalmasını sağlayan bir uyarı müessesesidir.
Anayasa Mahkemesi, bize, arkadaşlar, kanun yapıyorsunuz;
fakat, yaparken, Anayasayı gözardı ediyorsunuz;
Meclissiniz, yetkiniz var, istiyorsanız, Anayasayı
değiştirin; ama, Anayasayı değiştirmiyorsanız
veya değiştiremiyorsanız, o zaman, hukuk devletinin
Meclisi olarak, o Anayasaya riayet etmek, her şeyden önce,
sizin yükümlülüğünüz diyor ve
biz, bu mesajı algılamıyoruz; yasa tasarımızı,
tekrar bu şekilde getiriyoruz. Yarın, Anayasa Mahkemesiyle
tekrar karşı karşıya geleceğiz.


Meclis olarak, biz, topluma, devletin temel kurumları arasında
çatışma yoktur; devletin temel kurumları,
elbirliğiyle Türkiye'yi yüceltmeye çalışıyor
mesajını verecek miyiz, vermeyecek miyiz? İşte,
bu maddelerde sergileyeceğimiz tavır, buna yönelik
tavırdır. Gönlüm arzu ediyor ki, Meclis,
bu maddeyi reddetsin ve bugünden itibaren, doğru yolda
ilk adımımızı atmış olalım.

Hepinizi saygıyla selamlıyorum. (DSP, ANAP, DYP
ve CHP sıralarından alkışlar) 

BAŞKAN - Teşekkür ederim Sayın Uluğbay.

Maddeyle ilgili bir önerge vardır; okutuyorum efendim...

NİHAT MATKAP (Hatay) - Sayın Başkan, madde
üzerinde, Grubumuz adına, Sayın Algan Hacaloğlu
konuşacaklar.

BAŞKAN - Buyurun Sayın Algan Hacaloğlu. (CHP
sıralarından alkışlar)

CHP GRUBU ADINA ALGAN HACALOĞLU (İstanbul) - Sayın
Başkan, değerli milletvekilleri; görüşülmekte
olan 1997 Malî Yılı Bütçe Kanunu
Tasarısının 27 nci maddesi üzerinde,
Grubumuzun görüşünü kısaca arz
etmek istiyorum; hepinize saygılar sunuyorum.

1996 Yılı Bütçe Yasasında da
benzeri bir madde vardı. Gerek Plan ve Bütçe
Komisyonundaki görüşmelerde gerekse Genel Kurulumuzda
yapılan görüşmelerde, Cumhuriyet Halk Partisi
olarak, önümüze getirilen yasa tasarısının
bu maddesi konusunda Genel Kurulumuzu uyarmıştık;
bu maddenin, bütçe tasarısından çıkarılması
için bir değişiklik önergesi vermiştik.
1997 bütçesinde, bu ikazımız sonuç
vermedi ve Refahyol Hükümeti, aynı çerçevede
bir maddeyle önümüze geldi. Plan ve Bütçe
Komisyonunda, bu konuda görüşlerimizi dile getirdik,
orada reddedildi; şimdi, önümüzde, Genel
Kurulun dikkatine ve tensibine sunulmuş vaziyette. 

Burada, aksak olan şey nedir? Birkaç boyutlu aksaklık
var. Birincisi, rekabetçi, örgütlü, açık,
pazar ekonomisi, bir gün şöyle bir gün böyle;
Hükümetin, bir gün, ekonomide, bütçede
kaynak ihtiyacının kendisine açtığı
sıkıntılar çerçevesinde olaya
bakışıyla değişen, bir başka
gün, bir başka şekilde ele alınan bir
kavram değildir. Pazar ekonomisinde, siz, eğer, özellikle
KİT'lerin, pazar koşullarında diğer kurumlarla
rekabet edebilmesini zayıflatacak, rekabet gücünü
kıracak önerilerle gelirseniz, zaten, son birkaç
yılın uygulamalarıyla bilinçli olarak
çökertilmekte olan bu kuruluşlara bir başka
haksızlık yapmış olursunuz ve tekelci
yapılanma içerisinde topal, aksak yürümekte
olan pazar ekonomisinin gelişmesinin önüne de
engeller çıkarmış olursunuz. Bu genel
kural, nedense, piyasa ekonomisi olarak tanımladığınız;
çerçevesini, bir türlü, hukukuyla, yapısıyla
savunamadığınız bir düzenin, bu
tür maddelerle zayıflatıldığını,
Genel Kurulda, özellikle sağ partilerimizin sahip çıkmaları
gereken bir kavramda, bu boyutta, bunca duyarsız kalmalarını
anlamak gerçekten zor; işin bir bu tarafı
var. 

İkinci tarafı -bu, biraz evvel belirttiğim gibi,
söylediğim sözün içerisinde saklıydı-
KİT'lere, kamu girişimlerine karşı bir
haksızlık; yani, onların, özel kesim
ve diğer KİT'ler karşısında ve
uluslararası piyasada rekabet gücünü kırmakta
ve işletme performansının değerlendirilmesini
olanaksız kılmaktadır. 

Üçüncü konu: Bu maddeyle örtülü
bir zam getirilmektedir. KİT'ler ne yapacaktır;
kendilerine getirilmekte olan bu yükü, bu kesintiyi,
doğrudan doğruya, maliyetlerine ve fiyatlarına
yansıtacaklardır ve böyle yapmaktalar; bunun
bedelini de, doğrudan doğruya, Tekel ürünlerine
zam olarak, elektriğe zam olarak, diğer alanlarda zam
olarak tüketiciye yansıtmaktadırlar. Bu da,
sizin, yüzde 65 olarak tanımladığınız
1997 yılı ortalama enflasyon oranını,
gayri safî millî hâsıla deflatörünü
o düzeyde tutamamanızın bir gerekçesini
oluşturacak. Zaten, enflasyon yüzde 75'i aşacak;
ama, gelin, KİT kuruluşlarının, bir
de, böyle bir maddeyle, kendi ihtiyaçları dışında,
örtülü vergi, örtülü zam uygulaması
içerisinde ek bir enflasyonist baskı yaratmalarının
önüne geçin. 

Nihayet, bu madde Anayasaya aykırıdır. Bu
madde, Anayasanın eşitlik ilkesine aykırıdır;
bu madde, bütçe kanunu çerçevesinde,
bu tasarıda yer almaması gereken bir düzenlemeyi
buraya getirerek, Anayasanın temel kuralına aykırı
düşmektedir. 

Bu nedenlerle, biz Cumhuriyet Halk Partisi olarak, bu maddenin
yasa tasarısından çıkarılması
için bir önerge verdik. Bu önergenin, Kurulumuzca
desteklenmesi dileğiyle, hepinize saygılarımı
sunuyorum. (CHP sıralarından alkışlar)


BAŞKAN - Teşekkür ederim Sayın Algan Hacaloğlu.


Madde üzerindeki konuşmalar bitmiştir. 

Maddeyle ilgili verilmiş önerge vardır; okutuyorum
efendim. 

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanunu Tasarısının 27 nci
maddesinin tasarı metninden çıkarılması
hususunda gereğini arz ederiz. 

 Algan Hacaloğlu Ali Topuz Mahmut Işık

 İstanbul İstanbul Sıvas

 Oya Araslı  Mustafa Yıldız Zeki Çakıroğlu

 İçel Erzincan Muğla

  Ercan Karakaş

  İstanbul

Gerekçe:  Türk Telekom AŞ, DSİ, DHMİ,
Tekel, DMO'nun gayri safî hâsılatının
yüzde 10 ile yüzde 20 arasında bir bölümünün
(KDV ve Ek vergi hariç) Maliye Bakanlığına
aktarılmasını öngören bu madde,
pazar ekonomisi ilkesine aykırıdır, örtülü
zam niteliğindedir, Anayasanın eşitlik ilkesine
aykırıdır. 

BAŞKAN -  Sayın Komisyon, önergeye katılıyor
mu efendim? 

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkan, çok
kısa bir izahat vereyim. 

Efendim, bu maddenin, geçen yıl belki kanunî
bir mesnedi yok idi; ancak, 1.8.1996 tarih ve 4160 sayılı
Kanunun -ki, bu sene çıkan bir kanun- ek 11 inci
maddesinde şu hususlar yer almaktadır: 

“Baraj, liman, havalimanı, enerji santralı,
tesis gibi taşınmaz mal ve sair varlıkları
kullanan kamu kurum ve kuruluşlarının gayri
safî hâsılatlarından bu kullanım
karşılığı olarak belirli bir oran
dahilinde bir bedel tahsil edilerek genel bütçeye
irat kaydedilebilir.” 

Hemen başka bir hüküm: “Hangi kurum ve kuruluşlardan
ne oranda pay alınacağı her yıl bütçe
kanunlarıyla tespit edilir. Bu payların takip, tahsil
ve denetimine ilişkin esas ve usulleri belirlemeye Maliye
Bakanlığı ve Hazine Müsteşarlığı
yetkilidir.” Bu maddeye istinaden konulmuş bir maddedir,
dolayısıyla bir eşitlik ilkesi veya kanunî
mesnedi olmama gibi bir hadise değil, kanunî mesnedi
olan bir maddedir.

Arz ediyorum. 

Tabiî, önergeye katılmıyoruz. 

BAŞKAN - Hükümet?..

MALİYE BAKANI ABDÜLLATİF ŞENER (Sıvas)
- Katılmıyoruz.

BAŞKAN - Hükümet ve Komisyon önergeye katılmıyor.


Zaten bir önergenin pazar ekonomisi ilkelerine aykırı
olması, onun metinden çıkarılmasını
gerektirmez.

Önergeyi oylarınıza sunuyorum: Kabul edenler...Kabul
etmeyenler...

ALGAN HACALOĞLU (İstanbul) - O yasada yer alması,
yasaya aykırı değildir.

BAŞKAN -  Gerekçenizde o var efendim.

Kabul edilmemiştir efendim.

Gerekçenizde “pazar ekonomisine aykırı
olduğu için çıkarılmalıdır”
diyorsunuz.

Maddeyi oylarınıza sunuyorum: Kabul edenler...Etmeyenler...Madde
kabul edilmiştir.

28 inci maddeyi okutuyorum:

Fonların Ödenek ve Gelirleri

MADDE 28. - 1.Çeşitli mevzuatla kurulmuş
fonların her türlü gelirleri Türkiye Cumhuriyet
Merkez Bankası nezdinde Hazine Müsteşarlığı
adına açılan müşterek fon hesabına
yatırılır. Bu hesaba yatırılan
gelirlerden ilgili mevzuatında öngörülen
fonlararası pay ve kesintiler Türkiye Cumhuriyet Merkez
Bankası tarafından yapılır.

Bütçe kapsamına alınan fonlar bu Kanuna
ekli (F) işaretli cetvelde gösterilmiştir. Bunların
gelirleri, yapılan kesintilerden sonra kalan tutarlar üzerinden
genel bütçenin (B) işaretli cetveline gelir
yazılır. Bu fonlar hizmetlerini bütçenin
(A) cetveline konulan ödeneklerle yerine getirirler. 

Kapsam dışında bırakılan fonların
gelirlerinden Maliye Bakanı ile Hazine Müsteşarlığının
bağlı olduğu Bakanın müşterek
teklifi ve Başbakanın onayı ile belirlenecek
oran ve miktarlarda kesinti yapılarak genel bütçeye
gelir kaydedilebilir.

Fonlar, hizmet ve harcamalarını kendi mevzuatlarında
yer alan esas ve usullere göre yaparlar. 

2.a) Maliye Bakanı ile Hazine Müsteşarlığının
bağlı olduğu Bakanın müşterek
teklifi ve Başbakanın onayı üzerine,
kuruluş bütçelerindeki fon ödeneklerini
diğer kuruluş bütçelerinin fonlara ilişkin
tertiplerine,

b) İlgili Bakanın teklifi üzerine, Fonlar tarafından
yürütülmek amacıyla kuruluş bütçesinin
diğer tertiplerinde yer alan ödenekleri, “77-Fonlara
Ait Hizmetler” alt programına,

Aktarmaya Maliye Bakanı yetkilidir.

3.a) Fonların borçlanma yoluyla elde ettikleri
kaynakları gerektiğinde bir yandan bütçenin
(B) işaretli cetveline gelir, karşılığında
(A) işaretli cetveline ödenek kaydetmeye,

b) Fonlar tarafından hizmetin başka bir kuruluşa
gördürülmesi halinde hizmetin karşılığı
olan miktarı doğrudan hizmeti yapacak olan kuruluş
bütçesine gelir ve ödenek kaydetmeye,

Maliye Bakanı yetkilidir.

4.a) Başbakanlık onayı çerçevesinde
fonların gider hesaplarından yapılacak aktarmalar,
kendisine aktarma yapılan fonun gelir hesabı üzerinden
Türkiye Cumhuriyet Merkez Bankasındaki müşterek
fon hesabına, buradan da tamamı gider hesabına
aktarılır.

b) Bütçe kapsamı dışındaki
fonlardan kendi mevzuatlarına göre yapılan
kesinti ile fonlararası aktarmalardan sonra kalan tutar,
Türkiye Cumhuriyet Merkez Bankası tarafından
ilgili fonun gider hesabına aktarılır.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Diğer maddeyi okutuyorum:

İKİNCİ KISIM

Hazine ve Kamu Kuruluşlarına İlişkin
Hükümler

BİRİNCİ BÖLÜM

Devlet Borçları

Devlet Borçlarının Yönetimi

MADDE 29. - a) Devlet borçlarının yönetimi
9.12.1994 tarih ve 4059 sayılı Kanunun 2 nci maddesi
uyarınca Hazine Müsteşarlığınca
yürütülür.

b) Hazine Müsteşarlığının
bağlı olduğu Bakan, malî yıl içerisinde
ödenecek iç ve dış borç anaparaları
ile iç ve dış borçlanma tutarlarını
bütçe dışında özel hesaplarda
izletmeye, malî yıl zarfında iç ve
dış borç anapara geri ödemelerini bütçe
ile ilgilendirmeksizin yapmaya yetkilidir.

Bu hüküm Dış Krediler Kur Farkı
Fonu uygulamasından doğan ve fon tarafından
karşılanamayan tutarlar ile garantili borçlardan
doğan geri ödemelerin tamamı için de uygulanır.

c) Devlet iç ve dış borç faizleri ve
genel giderleri bu amaçla bütçeyle konulacak
ödeneklerle karşılanır.

d) Katma bütçeli idarelerin dış borçları
Hazine Müsteşarlığınca bu madde esaslarına
göre ödenir.

e) Devlet borçlarının uygulama sonuçları
Hazine Müsteşarlığının bağlı
olduğu Bakanlıkça hazırlanarak ilgili
yıl kesinhesap cetveli ile birlikte Hazine Genel Hesabına
dahil edilmek üzere Maliye Bakanlığına
gönderilir. 

f) Devlet borçlarının yönetimi ve muhasebesi
ile ilgili esas ve usuller Maliye Bakanlığı
ile Hazine Müsteşarlığı tarafından
birlikte düzenlenir.

BİLTEKİN ÖZDEMİR (Samsun) - Sayın
Başkan, madde üzerinde söz istiyorum.

BAŞKAN - Sayın Özdemir, siz grup adına
mı konuşacaksınız efendim?

BİLTEKİN ÖZDEMİR (Samsun) - Evet efendim.

BAŞKAN - Yalnız, Grup yöneticileriniz yok; isterseniz,
önce, Sayın Uluğbay'a söz vereyim, ondan
sonra size söz vereyim; yalnız, Grup yöneticilerinizden
yetki belgesini de alırsanız memnun olurum.

Buyurun Sayın Uluğbay, süreniz 10 dakika.

DSP GRUBU ADINA HİKMET ULUĞBAY (Ankara) - Teşekkürler
Sayın Başkan. 

Değerli arkadaşlar, 29 uncu maddenin (b) fıkrasının
ikinci bendi, aslında, uygulanmakta olan garip bir politikadır.
Merkez Bankası Kanununa, kur farklarının
ödenmesine yönelik 61 inci madde konulduğunda, Türkiye
Cumhuriyetinde dövizlerin fiyatları hükümet
tarafından belirlenmekteydi. Bunun doğal sonucu olarak
da, Merkez Bankasının, döviz operasyonlarından
uğradığı zararlar da, bir şekilde,
bütçelerden, Hazine tarafından karşılanmaktaydı.
Ancak, Türkiye Cumhuriyeti hükümetleri, bir tarihte
politik bir karar aldılar, dediler ki : “Türk
Lirasının değeri piyasada oluşur.”
Bu andan itibaren Türk Lirasının değerinin
oluşmasında, siyasî iktidarların müdahalesi
kalkmıştır. En azından, yasal olarak
kalkmıştır. Bu durumda, Hazinenin, hiçbir
şekilde Merkez Bankasına 61 inci madde uyarınca
kur farkı ödememesi gerekir; çünkü,
Merkez Bankasının rezervlerinde bulunan dövizler,
Merkez Bankasının piyasada belirlenen koşullarla
alımını ve satımını
yapması suretiyle oluşur. Bunun sonucu olarak, yıllardır,
Merkez Bankasına, kur farkı hesabı adı
altında para ödenir, bu da, bütçe açıklarının
artmasına neden olur ve üstelik, son yıllarda,
hükümetler, buradan kaynaklanan bütçe açıklarını
ait olduğu yıla yansıtmamak için, bu
kur farkı ödemelerini, izleyen yılın
ilk günü, yaparlar. Dolayısıyla, 1996
yılında görülmesi gereken şey, 1997
yılının 1 Ocak günü hesaplara girer,
dolayısıyla, izleyen yıla gider; enflasyona
yedirildiği için de, o kadar azalmış olur
ve müteakip yıl açığında
da o boyutta yansır. 

Olay, sadece bununla da bitmiyor, burada oynanan başka bir
oyun var: Bu kur farkları karşılığında,
Hazine, Merkez Bankasına piyasa faizinden bir tahvil vermiyor;
burada, 5 yıllık, 10 yıllık, 15 yıllık
tahvilleri, yüzde 30, yüzde 35, yüzde 50 gibi faizlerle
veriyor. Bu noktada diyebilirsiniz ki, Hazine, dışarıdan
borçlanma yerine, bir anlamda, Merkez Bankasından
yüzde 50 ile borçlanıyor; ama, ödememesi
gereken bir para için borç almış oluyor.
Olay burada da bitmiyor -biraz sonra, bir başka madde vesilesiyle
tekrar huzurlarınıza çıkacağım-
yıl sonunda verilen kâğıdın yüzde
50'lik faizi ile piyasa faizi veya Merkez Bankasının
kaynak kullanımındaki değer neyse -ki, bu, yüzde
85, yüzde 90- arasındaki fark, yeniden nakit olarak
ödenmiyor; yine, Hazinenin çıkardığı
5 yıllık, 10 yıllık kâğıtlarla
ödeniyor. Yani, kâğıdı kâğıtla
ödemek suretiyle, bunlara 5 yıllık ve 10 yıllık
vadeler vermek suretiyle, olmaması gereken, doğmaması
gereken devlet borçları bir taraftan çığ
gibi büyütülüyor. Bu, rasyonel bir yaklaşım
değildir. 

Bu maddeyi uyguladığınız sürece,
kamuoyuna ve dünya piyasalarına şunu söylüyorsunuz:
Biz, her ne kadar, IMF'e, şuraya buraya, Türkiye Cumhuriyetinde,
Türk Lirasının değeri, piyasa koşullarında
belirlenir dediysek de inanmayın; çünkü,
bu fiyat, hükümetin müdahalesiyle belirleniyor;
Hükümetin müdahalesiyle belirlendiği için
de, bir zarar doğuyor; bu zararı da, Hazine, Merkez
Bankasına ödüyor. Bu uygulama, aynı zamanda,
Merkez Bankasını; hukukî statüsünde,
kamu iktisadî teşebbüsü haline getiriyor.
Niye; çünkü, kamu iktisadî teşebbüslerinin
tabi olduğu rejimde, temel mal ve hizmetlerin fiyatlarına
ve tarifelerine hükümet, müdahale etme kararı
alırsa bir kararname çıkarır, der
ki: “Gübrenin fiyatını şundan tespit
ettim, bundan doğacak zararı da, ben, Hükümet
olarak üstleniyorum, siyasî tercihimdir.” 

Şimdi, bu durumda, bir kararname çıkarmadan,
bir kanun çıkarmadan, paranızın konvertibl
olduğu bir ortamda, hukukta hiçbir şekilde yeri
olmayan bir görev vermiş oluyorsunuz ve bundan dolayı,
Merkez Bankası, size, 31 Aralıkta bir rapor gönderiyor
“işte, ben, bu sene şu kadar zarar ettim.”
Niçin zarar ettin? Türk Lirasının değerini,
piyasa değerlerine göre oluşturacaktın;
eğer, zarar ettiysen, vazifeni yapmadın; onun neticesine
katlanman gerekir. Dolayısıyla, birden fazla hukukî
hatayı, uygulama hatasını içeren ve
aynı zamanda gereksiz yere devlet borçlarını
büyüten bir uygulamadır. Bu uygulamaya son verilmesi
gerekir.

Hepinizi saygıyla selamlıyorum. (DSP sıralarından
alkışlar)

BAŞKAN - Teşekkür ederim Sayın Uluğbay.

ANAP Grubu adına, Sayın Biltekin Özdemir; buyurun.
(ANAP sıralarından alkışlar)

Sayın Özdemir, süreniz 10 dakika.

ANAP GRUBU ADINA BİLTEKİN ÖZDEMİR (Samsun)
- Sayın Başkan, sayın milletvekilleri; 1997
yılı bütçe tasarısının
Hazine ve kamu kuruluşlarına ilişkin bölümünün,
devlet borçlarıyla ilgili maddelerini görüşmeye
başladık. 

Sayın milletvekilleri, öteden beri izlendiği ve
değerlendirildiği üzere, ülkede, kamu malî
yönetiminde, Hazine politikaları ne zaman ki, maliye
politikalarının önüne geçmiş
ve günlük uygulamalarda Hazine politikalarının
sonuçlarıyla, kur politikalarının
sonuçlarıyla ne kadar borçlanma yaptığımız
ve ne kadar faizle borçlanma yaptığımız
politikalarının, diğer maliye politikalarının
önüne geçtiği dönemlerde, ülkede
görülmüştür ki, bilinmektedir ki, işler
iyiye gitmemektedir; çünkü, devlet, esas itibariyle,
niçin borçlanır; devletin temel borçlanma
nedeni, gelirleri ile harcamaları arasındaki olumsuz
farkın giderilmesi içindir. Hele hele, yapmış
olduğunuz borçlanmayı, ülkenin geleceğine
ilişkin üretimini artıracak, ülkenin gelecekteki
ekonomik gücünü ve stokunu büyültecek
yerlere harcamazsanız, o zaman, borçlanma politikalarının
ülke ekonomilerindeki olumsuz etkileri çok daha yüksek
olur. Bu bağlamda, devletimizin, aşağı yukarı,
geçen onbeş yıllık borçlanma
periyodunu değerlendirdiğimizde, şu kısa
tespitleri bilgilerinize sunmak ihtiyacını duyuyorum.

Devletimiz, 1983'te 18 milyar dolar dolayında dışborç
stokuyla işe başlamıştır. Borç
stokunun 1991 yılı sonundaki tutarı, hepinizin
de yakından bildiği gibi, 50,5 milyar dolar düzeylerine
yükselmiştir. Başka bir ifadeyle, bu dönemde,
devlet -döviz paritelerinin de etkisini içine almak
üzere- 30-32 milyar dolar dolayında bir dışborç
stoku artışı yaşamıştır.


Elbette, bu borç stokunun Türkiye ekonomisindeki etkilerini
bu dönemde hepimiz yakından izledik. Ne kadar olumsuzluklarına
değinirseniz değininiz, ne kadar eleştireceğiniz
yönlerinden bakarsanız bakınız, 1983-1991
döneminde, Anavatan Partisinin yönetimde olduğu
dönemde, Türkiye'de devletin dışborçları
30 milyar dolar artmış, buna mukabil, devletin ekonomik
gücü 100 milyar dolar büyümüştür.
Bunu, hiçbir suretle inkâr etmek mümkün
değildir. Devlet idaresinde gösterilen zafiyetleri, eğer
bu zafiyetlerin arkasında siyasî birtakım
tertipler yoksa, o dönemin başarısını
gölgeleyecek unsur olarak takdim etmek de hiç hakça
olmaz; aksi takdirde, o devlete iyi niyetlerle, canı gönülden
hizmet sunan siyasetçilere ve onların emrinde çalışan
kamu görevlilerine haksızlık edilmiş
olur. 

Aynı dönemde, 50,5 milyar dolar düzeyinde devredilen
borç stoku, geçen beşbuçuk, altı
yıllık dönemde de, yine neredeyse 30 milyar
dolar düzeyinde bir büyümeyle, bugün, 80 milyar
dolarlar düzeyine yükselmiştir.  1996 yılının
birinci yarısı sonunda, devlet borçlarının
75 küsur milyar dolara yükseldiğini görüyoruz.
Üstelik de bu kadar kısa dönemde devletin dışborcunun
bu kadar yüksek artmış olmasına rağmen,
üzülerek, şu iki tespiti yapmak ve bilgilerinize
sunmak ihtiyacındayım:

Bunlardan birincisi, bu dönemde, bu borç karşılığında,
devletin arz ettiğim ekonomik stokuna ve üretim kapasitesine
gözle görülür büyük bir ilave yapılamamıştır.
Başka bir ifadeyle, bu dönemde sağlanan borçlar,
daha verimli kullanılması mümkün olabildiği
halde, mevcut ekonomik gücün muhafazasını
sağlayabilecek kadar verimli kullanılabilmiştir.

İkinci bir olumsuz gelişme, bu geçen beş
yıllık dönemde dışborçlarımızın
vadelerinde bozulma olmuştur. Uzun vadeli dışborçlarımızın
oranı azalmış, buna mukabil, kısa vadeli
dışborçlarımızın oranı
yükselmiştir. İçborçlarda da benzeri
tahlilleri yapmamız mümkündür. Bugün
itibariyle içborçlarımızın
miktarı, aşağı yukarı 3 katrilyon
liraya gelmiştir; 1996 yılının şu
günlerinde devletin içborç stoku 3 katrilyon
liraya gelmiştir. 

Değerli milletvekilleri, bakınız, bu yılın
başında borç stokumuz 1,4 katrilyon liraydı;
daha yılın bitimine bir ay olmasına rağmen,
içborç stokumuz 1,6 katrilyon lira artmıştır;
bu aralık ayı içerisinde de bu miktar, muhtemelen
3,4 katrilyon liraya kadar yükselebilecektir. Haddizatında,
bu borç neyi göstermektedir; o dönemde, kamu
yönetiminin, genelde gelirleriyle harcamaları arasındaki
farkın başka bir yönden ifadesidir; bu rakamı
kamu açığı olarak da tanımlayabilirsiniz.


Buradan şuraya varmak istiyorum: Bu kadar büyük
artışlara rağmen, bu dönemde alınmış
olan ciddî bir önlemi, ciddî nitelikte bir düzenlemeyi
göremiyoruz.

BAŞKAN - Sayın Özdemir, 2 dakikanız kaldı.

BİLTEKİN ÖZDEMİR (Devamla) - Şimdi,
Hükümetimiz, bize, 1997 yılında sunmuş
olduğu bütçenin denk olduğunu ifade ediyor.
Tabiî, bütçenin denk olup olmaması ayrı
bir konu; fakat, sayın milletvekilleri, önemli olan,
bütçenin başlangıçta, kâğıt
üzerinde denk olarak bağlanması değildir tabiî;
amaç, yıl sonunda, acaba, bu ifade edilen büyüklüğe
ulaşmak mümkün müdür? 

Sayın milletvekilleri, bunu değerlendirirken, şu
hususun da gözden ırak tutulmaması gerekir:
1997 yılı sonu geldiği zaman, biz, devletin
dışborç stokunda ve içborç stokunda
meydana gelen artışlara bakacağız. Bu
artışların, esas itibariyle, devletin o dönemdeki
açığı olduğunu da değerlendireceğiz.
İşte, o zaman, biraz sonra görüşülecek
olan maddede de belirtildiği gibi, devletin, gerçekten,
1997 yılında kamu ekonomisinin genelde denk olup
olmadığı kararına varacağız.


Üzülerek ifade ediyorum, devlet, bir yandan, harcamalarını
zorlayarak ve özellikle yatırımlar alanında
kısmakta, öbür taraftan da, esas gelir kaynağı
olan vergi politikalarında, şu ana kadar ciddî
hiçbir düzenlemeyle önümüze gelmemiş
bulunmaktadır. Bu düzenlemeler, bütçenin
ekonomimize hayır getirmeyeceğini bize ifade ediyor.


Bu değerlendirmelerle huzurunuza geldim, hepinize saygılar
sunarım. (ANAP sıralarından alkışlar)

BAŞKAN - Teşekkür ediyorum Sayın Özdemir.

Madde üzerindeki konuşmalar bitmiştir.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir. 

30 uncu maddeyi okutuyorum: 

İç Borçlanma

MADDE 30. - a) Hazine Müsteşarlığının
bağlı olduğu Bakan bu Kanunun 1 inci madesindeki
ödenekler toplamının 1/3 üne kadar 1 yıl
ve daha uzun vadeli iç borçlanma aktine yetkilidir.
Aksine bir hüküm bulunmadığı sürece
bu Kanunun ilgili maddeleri uyarınca ihraç edilen
Özel Tertip Devlet İç Borçlanma Tahvilleri
bu limit kapsamında değerlendirilir.

b) Çıkarılacak Devlet tahvillerinin çeşitleri
ile bunların faiz oranı, ihraç fiyatı,
ödeme süresi, basım ve satış yöntemleri
ile ödemelerine ilişkin her türlü esaslar
ve bunlara müteallik diğer şartları belirlemeye
Hazine Müsteşarlığının bağlı
olduğu Bakan yetkilidir. Bu tahvillerin basım giderleri
ve satışa katılacak bankalara ödenecek
komisyon ve banka muameleleri vergileri ile satışa
katılan bankaların satış işlemleri
dolayısı ile yapacak ları her türlü
gider, vergi, resim ve harçların Hazinece bankalara
geri ödenmesinde ve tahvillerin basımında uygulanacak
şekil ve esaslar Hazine Müsteşarlığı
ile Türkiye Cumhuriyet Merkez Bankası arasında
1050 sayılı Muhasebe-i Umumiye Kanunu ile 2886 sayılı
Devlet İhale Kanunu hükümleri uygulanmaksızın
aktedilecek malî servis anlaşması ile tespit
edilir.

Cari yıl içinde çıkarılacak
veya daha önceki yıllarda çıkarılmış
tahviller, işlemiş faizleri ödenmek suretiyle
erken itfaya tabi tutulabilir veya piyasa koşullarından
geri alınabilir.

Çıkarılacak tahvillerin faiz ve anapara ödemeleri
ile yukarıda sözü geçen malî servis
anlaşmasında yer alacak ödemeler ve bunların
dışında kalan diğer konsolide devlet borçları
ile ilgili gider ve işlemler her türlü vergi (Gelir
ve Kurumlar Vergisi hariç), resim ve harçtan müstesnadır.

Bu fıkralardaki hükümler hazine bonoları
ile daha önceki yıllarda ihraç olunan devlet
tahvili, hazine bonoları ve konsolide devlet borçları
ile ilgili işlemlerde de geçerlidir.

1997 yılında çıkarılacak tahvil
ve bonoların vergi istisnalarını kaldırmaya
veya uygulanacak oranları, yürürlükteki
oranlar içinde kalmak üzere tespit etmeye Bakanlar
Kurulu yetkilidir.

c) Devlet iç borçlanma senetlerinin dövize
endeksli olarak ihracı halinde, anaparadaki kur artışları
her faiz ödeme tarihi itibariyle yeniden hesaplanıp,
anapara değerine ilave edilerek iç borç kaydı
yapılır.

d) Konsolide Bütçenin finansmanı amacıyla
nakit karşılığı ihraç edilecek
Devlet İç Borçlanma Senetleri hariç,
tüm Devlet İç Borçlanma Senetleri geçmiş
valörlü olarak ihraç  edilemez. Daha önce
ihraç edilmiş Özel Tertip Devlet İç
Borçlanma Senetlerinin faiz oranları yükseltilemez.

BAŞKAN - Madde üzerinde, DSP Grubu adına Sayın
Zekeriya Temizel. 

Buyurun Sayın Temizel. (DSP sıralarından
alkışlar)

Süreniz 10 dakika efendim.

DSP GRUBU ADINA ZEKERİYA TEMİZEL (İstanbul)
- Teşekkür ederim Sayın Başkan.

Sayın Başkan, sayın milletvekilleri; bu bütçe
tartışmalarına başlarken, bütçe
denkliği konusundaki iddiamızın, aslında,
sadece bir kör inattan ibaret olmadığını;
aslında, böyle bir kavramla yola çıkanların,
bütçe yasası içerisinde, bazı
ilkelere de uyması, riayet etmesi gerekliliğini dile
getirmiş idik. Bütçemiz denk; 1 inci maddesine
gelirlerini yazdık, 2 nci maddesine giderlerini yazdık
ve arada bir fark olmadığı için de, devlete,
borçlanma yetkisi istemedik; bu, gayet doğal. Sonra
geldik 30 uncu maddeye. Ne diyorsunuz 30 uncu maddenin hemen (a)
bendiyle: “Hazine Müsteşarlığının
bağlı olduğu Bakan, bu Kanunun 1 inci maddesindeki
ödenekler toplamının 1/3'üne kadar 1 yıl
ve daha uzun vadeli borçlanma aktine yetkilidir.”

Değerli arkadaşlar, bu ne kadar yapar biliyor musunuz;
2 katrilyon lira... Hazinenin bağlı olduğu, Hazine
Müsteşarlığının bağlı
olduğu Bakana, 2 katrilyon lira borçlanma yetkisi veriyorsunuz.
Peki, 2 katrilyon lira borçlanma yetkisini, Hazine Müsteşarının
bağlı olduğu Bakan niye kullanacak; keyfi için
mi kullanacak? Ne için kullanılır bir borç?
Kamu finansmanında mı kullanacaksınız,
bütçe açığının finansmanında
mı kullanacaksınız, yoksa, kısa vadeli
işlemler yapmakta mı kullanacaksınız?
Kısa vadeli işlemler yapmakta kullanamazsınız;
neden?.. Çünkü “1 yıl ve daha uzun
vadeli” deniliyor. O halde, bu maddeyle, Hazinenin zaman
itibariyle denkleştirme işlemini amaçlamıyorsunuz.
Değerli arkadaşlar, bununla, çok net bir şekilde,
bütçe açığını finanse
etmeye çalışıyorsunuz. 

İşte, bunu yapamayacağınızı,
bu maddeyle, bütçe açığını
finanse etmek için Hazine Müsteşarlığının
bağlı olduğu Sayın Bakana yetki vermekle
borçlanamayacağınızı size kanıtlamak
için buraya geldim. 

Anayasamızın 161 inci maddesi, bütçeyle
ilgili hükümlerinde, bütçeye ilişkin
hükümlerin kanunla belirleneceği hükmünü
amir bulunmaktadır. 1924 Anayasasında bununla ilgili
olarak çok daha ayrıntılı hükümler
vardı; ama, 1961 Anayasası, bu kadar ayrıntıya
girmemiş; bunun bir uygulama yasasıyla yapılması
gereğini belirtmiş ve “ne şekilde hazırlanacağı,
uygulanacağı kanunla belirlenir” demiştir.

Peki, bu kanun hangisidir; 1050 sayılı Muhasebei
Umumiye Kanunudur. 1050 sayılı Muhasebei Umumiye
Kanununun 30 uncu maddesi de, eğer, kamu giderleriyle kamu
gelirleri arasında bir fark varsa; yani, kamu giderleri,
normal kamu gelirleriyle karşılanamıyorsa,
bu halde, açığın, borçlanmayla
karşılanacağı konusunda, hükümetlere,
bütçe yasasının 3 üncü maddesiyle
bir denge kurmasının ve yetki almasının
gerekli olduğunu bildirmektedir. Aynen okuyorum: “Harcama
tutarı, gelir tutarı, bütçe açığı
varsa, ne suretle kapatılacağı...”

Şimdi, değerli arkadaşlar, yine 1050 sayılı
Yasanın 34 üncü maddesine göre, devletin
yıllık bütçe tasarısından
bahsedilmektedir; yani, bütçe, devletin bütçesidir.
Devletin bütçesi konusunda, bu açığın
ne şekilde finanse edileceği ve ne şekilde kapatılacağı
konusunda, hükümete, açık bir yetki verme
zorunluluğu vardır; çünkü, yine 1050
sayılı Yasanın 33 üncü maddesinde
çok net bir şekilde “özel yasasında
ya da 1050 sayılı Genel Muhasebe Yasasında
açık bir izin olmadıkça, kısa
vadeli bile olsa, hiçbir borçlanma aktedilemeyeceği
gibi, Hazine adına da kefalet verilemez” denilmektedir.
Anayasanın 161 inci maddesi 1050 sayılı Yasaya
atıfta bulunuyor; 1050 sayılı Yasa da, bütçenin,
bu şekilde yapılması gerektiğini söylüyor.


Değerli arkadaşlar, bütçenin denk olması
konusuna bizim bir itirazımızın olamayacağını,
keşke olması gerektiğini defalarca dile getirdik.
Güzel; eğer, denk ise, o takdirde, bu 30 uncu maddeyle
aldığınız yetkiyle, kesin olarak, bir
bakana 2 katrilyon lira borçlanma yetkisi veremezsiniz,
bu, Anayasaya aykırı olur; çünkü,
siz, hükümete, denge maddesiyle borçlanma yetkisi
almamışsınız. Bu konuyu Anayasa Mahkemesine
götüreceğiz. Bunun için gelip, sizlere anlatıyorum;
yani, niye kimse bir şey söylemedi de, arkasından,
biz uyarılmadık, sonra da Anayasa Mahkemesine götürüldü
denilmesin diye...

Bütçeyle, hükümete açık bir
yetki verilmediği sürece, borçlanılma yetkisinin
bir bakana verilmesi olayı Anayasaya aykırıdır;
kullanılırsa ne olur; varsayın ki, hatta,
2 katrilyon sınırında da tutamadı,
borçlandı; aldı başını
gidiyor, 3 katrilyon lira borçlandı... Değerli
arkadaşlar, bunun Türk Ceza Kanunundaki tanımı,
görevin suiistimalidir; yetkili olmadığı
halde, kamu yetkisini, yetkisiz bir alanda kullanması anlamına
gelir. O nedenle de, böyle bir sorumluluğun, birtakım
insanlar tarafından, deneylerle tadılmaması
gerektiğini, öğrenilmemesi gerektiğini düşünüyoruz.
(DSP sıralarından alkışlar)

Değerli arkadaşlar, size, eski bir bütçeden,
1969 yılı Bütçe Kanunundan bir madde
okumak istiyorum; yani, bütçe kanunları nasıl
yapılır, aslında, niye böyle yapılır
diye. Bütçe Kanununun 1 inci maddesine, gerçekten,
giderler, 2 nci maddesine ödenekler konulmuş, 3 üncü
maddesi de “ödenekler toplamıyla tahmin edilen
gelir arasındaki şu kadar liralık farkın
600 milyon lirası borçlanmayla -çok açıkça-
geri kalan kısmı da özel kaynaklardan olmak
üzere, bir sonraki bütçeden; geri kalan kısmı
da personelden tasarruf edilmek suretiyle” şeklinde.


Bütçe yapmak ciddî bir iştir. İşte,
o nedenle, yıllardan beri bütçelerimiz, böyle
hazırlana hazırlana gelmiş. Şimdi de
olabilir, denk bütçeye itirazımız yok,
inşallah gerçekleşir diyoruz; ama, gerçekleşmezse,
bu yasayla borçlanma imkânınız yok.
Borçlandığınız takdirde de, Türk
Ceza Yasası karşınızda duruyor. 

Bizden hatırlatması; ben, niye bu, böyle birdenbire
ortaya çıktı demedim. Aslında, bu
Hükümet, bu bütçe, her fırsatta,
bu bütçenin denk olmayacağını, değişik
şekillerde kendisine olanaklar yaratmaya çalıştığını
gözler önüne sermeye çalışıyor.


Plan ve Bütçe Komisyonunda, özellikle, bütçe
tasarısının 31 inci ve 36 ncı maddeleriyle
ilgili olarak verilen önergelerin niteliğini, belki,
bütçe tasarısının görüşülmesi
sırasında Komisyon tutanaklarından okumadınız;
ama, basından izlediniz. Yani, gelirlerin giderlere yetmeyeceğini,
bir şekilde devletin finansman olanağı peşinde
koştuğunu, her fırsatta bunu değerlendirmeye
çalıştığını söyledik.


Değerli arkadaşlar, biraz sonra, bundan sonraki maddede
tartışmaya açılacak olan bir önerge,
biraz önce bize dağıtıldı. Ne yapılıyor
biliyor musunuz -sizin de önünüzde vardır
büyük bir ihtimalle- yine, Merkez Bankası Yasasının
50 nci maddesinde belirtilen avans hesabının, 1996
yılı sonu itibariyle yeniden tahkim edilmesi...


SALİH KAPUSUZ (Kayseri) - Çekildi o.

ZEKERİYA TEMİZEL (Devamla) - Şimdi geldi!..


BAŞKAN - Geri çekmişler...

ZEKERİYA TEMİZEL (Devamla) - Değerli arkadaşlar,
alay mı ediyorsunuz, dalga mı geçiyorsunuz?!.
Birileri bu önergeleri dolaştırıyor,
imzalıyor, bizim önümüze geliyor; sonra,
sessiz sedasız çekildi... Ben de bu gayretleri sergilemeye
çalışıyorum işte sonuç
olarak. Demek ki...

SALİH KAPUSUZ (Kayseri) - Milletvekillerinin önerge
verme hakkı var.

ZEKERİYA TEMİZEL (Devamla) - Yani, sonuç
olarak ne yaparsanız yapın...

REFİK ARAS (İstanbul) - Ne yapacaklarını
bilmiyorlar.

METİN ŞAHİN (Antalya) - Şaşkınlar
Sayın Başkan.

ABDULKADİR ÖNCEL (Şanlıurfa) - Önerge
vermek hakkımız değil mi?..

BAŞKAN - Efendim, müdahale etmeyelim, rica ediyorum.
Niye müdahale ediyorsunuz?..

ZEKERİYA TEMİZEL (Devamla) - Değerli arkadaşlar,
benim söylemeye çalıştığım
olay da o zaten.

Bakın, bu beni sevindirir. 

BAŞKAN - Sayın Temizel, 2 dakikanız var.

ZEKERİYA TEMİZEL (Devamla) - Çünkü,
gelecek yıllara taşıyacağınız
krizin, hemen aralık ayı içerisinde yaşanmasını
istemiyorsanız, bu tür yöntemlere kesin olarak
tevessül etmeyin.

Sayın Başkan, son olarak, sözlerimi şu
cümleyle bitirmek istiyorum : Bütçe yasasının
denk bağlanması hepimizin arzusu, denk sonuçlandırılması
da arzusu; ama, bu bütçe yasasıyla, Hükümet,
1997 yılı içerisinde kesinlikle borçlanamaz.
Uzun vadeli borçlanacak da, faizlerini 1998 yılına
atacak; 13 ay vadeli tahvil ihalelerine çıkılacak!
Bunların hepsini göreceğiz; inşallah, bunlar
da olabilir; ama, yükün hepsini...

DEVLET BAKANI H.UFUK SÖYLEMEZ (İzmir) - Bugün
yaptık.

ZEKERİYA TEMİZEL (Devamla) - Bugün yaptığınız
13 ay vadeli ihaleye 480 trilyon lira teklif geldiğini de
öğrendik. Bunların hepsi ne demektir biliyor musunuz;
1998'in ocak ayına, 1997 yılında ödenmeyen
faizlerin hepsinin yığılması demektir.
Bu devlet devamlıdır. Sadece 1997 yılının
birkaç ayında, eğer, bu işler böyle
gidiyor diye, haziran ayı sonuna doğru kaçmayı
düşünüyorsanız, yapılan işlemler
doğrudur; ama, 1998 yılında hâlâ
bu işlere devam etmeyi düşünüyorsanız,
yaptığınız şeyler hatalıdır.

Hepinize saygılar sunuyorum. (DSP sıralarından
alkışlar)

BAŞKAN - Teşekkür ederim Sayın Temizel.

Madde üzerindeki konuşmalar bitmiştir.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

31 inci maddeyi okutuyorum: 

2974, 3836 ve 1211 Sayılı Kanun Hükümlerinin
Uygulanması

MADDE 31. - a) 2974 sayılı Bazı Kamu Kurum
ve Kuruluşları Borçlarının Tahkimi
Hakkında Kanun ile 3836 sayılı Kamu Kurum
ve Kuruluşlarının Birbirlerine Olan Borçlarının
Tahkimi Hakkında Kanun hükümlerinin uygulanması
sonucu Hazinece üstlenilerek tahkim olunan borçlar
için 1997 yılında yapılacak faiz ve
anapara ödemelerinin gerektirdiği tutarda alacaklı
kuruluşlara özel tertip Devlet İç Borçlanma
tahvili vermeye,

b) 1211 sayılı Türkiye Cumhuriyet Merkez Bankası
Kanununun 61 inci maddesi gereğince yeniden değerleme
farkından doğan borçlar karşılığında
geçmiş yıllarda verilen Devlet İç
Borçlanma senetleri ile bunların Türkiye Cumhuriyet
Merkez Bankasınca açık piyasa işlemlerinde
kullanılması sonucu senetlerin orijinal faizleri
ile piyasa faizleri arasında oluşan menkul kıymet
zararları karşılığında bankaya
verilmiş olan Devlet İç Borçlanma senetlerinin
1997 yılında yapılacak faiz ödemelerinin
gerektiği tutarda özel tertip Devlet İç
Borçlanma Senedi vermeye,

c) Türkiye Cumhuriyet Merkez Bankası Kanununda Değişiklik
Yapılmasına Dair 21.4.1994 tarih ve 3985 sayılı
Kanunun Geçici 9 uncu maddesi uyarınca Kısa
Vadeli Avans hesabında biriken tutarların tasfiyesi
amacıyla ihraç edilmiş olan Devlet İç
Borçlanma Tahvillerinin 1997 yılında yapılacak
faiz ödemelerinin gerektiği tutarda Özel Tertip
Devlet İç Borçlanma Senedi vermeye,

d) Yukarıda sözü edilen faiz ödemelerini
“Bütçeden Mahsup Edilecek Ödemeler Hesabı”ndan
yaptırmaya, hesabın yılı içinde
mahsup edilemeyen artıklarını ertesi yıla
devretmeye veya bütçe ile ilgilendirmeksizin özel
hesaplarda izlemeye, 

Hazine Müsteşarlığının bağlı
olduğu Bakan,

e) 1211 sayılı Türkiye Cumhuriyet Merkez Bankası
Kanununun 61 inci maddesi gereğince yeniden değerleme
farklarından doğan ve doğacak borçların
1997 yılında yapılacak ödemeleri için
özel tertip Devlet İç Borçlanma Senedi
ihraç etmeye ve bu tahvillerin vade, faiz ve sair şartlarını
belirlemeye Hazine Müsteşarlığının
bağlı olduğu Bakanın teklifi ile Başbakan,

Yetkilidir. 

BAŞKAN - Madde üzerinde Sayın Hikmet Uluğbay'ın
söz istemi vardır; buyurun efendim.(DSP sıralarından
alkışlar)

Süreniz 10 dakikadır Sayın Uluğbay.

HİKMET ULUĞBAY (Ankara) - Sayın Başkan,
değerli üyeler; tekrar huzurunuza çıkmak
zorunda kaldığım için özür
diliyorum. 

Size açıklayacağım hususlardan bir tanesi,
29 uncu maddenin devamıdır, diğeri de, bu maddenin
içeriğindeki kısa vadeli avansa yöneliktir.
Biraz önce, 29 uncu maddeyi açıklarken, bu
amaçla, yani, kur farkları için Merkez Bankasına
verilen tahvillerin, piyasa faizlerinin altında verildiğini
-yüzde 50'ler dolayında- yıl sonunda çıkan
faiz farklarının da, yeniden kâğıt
verilmek suretiyle kapatıldığını
ve böylece,  kâğıt vermek suretiyle, borçların
kendi içinde büyüdüğünü ifade
etmiştim. 

İşte, burada, 31 inci maddenin (b) fıkrası
aynen bunu yazıyor. Diyor ki, arada fark olacaktır,
biz bunu peşinen kabul ediyoruz, zaten, bu oyunu biz böyle
oynuyoruz; tamamen bu bir oyundur. Aradaki, farkları da,
para basar gibi, Merkez Bankası banknot cinsinden basıyor,
biz borçlanma kâğıdı cinsinden
basıyoruz onar yıllık, Merkez Bankasının
bastığı paranın bir kısmını
da böyle ödüyoruz. Ortada olmayan konvertibiliteye
geçmiş bir paranın kur farklarını,
biz  Merkez Bankasına atıyoruz. Niye; çünkü,
Merkez Bankasına başka yerlerde zarar ettiriyoruz,
zararın bir kısmını da oradan finanse
edeceğimize buradan kapatıyoruz ve tabiatıyla
konvertibilitemiz de biraz gerçek olmaktan çok,
güdümlü bir konvertibilite, güdümlü
bir Türk Lirası piyasa değerinin oluşmasıdır.
Bu, iki farklı maddede tanzim edildiğinden resmi tamalayabilmek
için açıklama ihtiyacını hissettim.

İkinci husus, kısa vadeli avans meselesidir. Türkiye
Cumhuriyetinde 1940 yılına kadar, Merkez Bankasından,
hükümetler para almamıştır. Harbin
olağanüstü  koşulları  altında,
harbin, Türk ekonomisini etkilemesi nedeniyle, bütçelerin
geçici olarak finansmanı için, Merkez Bankasından,
kısa vadeli bir avans alınma yoluna gidilmiştir.
Ancak, 1940 yılında bu Mecliste bizim  yerlerimizde
oturanlar, şu şartı koşmuşlar :
Evet, bu avans Merkez Bankasından verilecektir; ancak,
o tarihte İngiltere'den alınmış olan
10 milyon Sterlinin karşılığı altın,
Merkez Bankasına depo edilmek kaydıyla. 

Ertesi yıl, Meclis uyanmış; demiş  ki
“Depo ettik; ama,  bu yeterli değil...” Muhtemelen
Merkez Bankası Başkanı da o tarihte uyarmıştır;
“Terhin edilmesi, yani, rehin verilmesi kaydıyla “
demiş ve bu Meclis, o tarihte, bütçe açığı
için, bütçe finansmanı için para
basmayı, altın rehinine dayandırmış.


Ondan sonra,1950'li yıllarda gelen siyasî iktidarlar,
bütçe ödeneklerinin yüzde 10'u kadar, Merkez
Bankasının avans vereceğini, Hazineye yazmışlar.
Ancak, bir hüküm daha koymuşlar; demişler
ki, verilen bu avans yıl sonunda kapatılır;
1 ocakta avans almaya başlarsınız, hesabınızı,
kitabınızı o şekilde oluşturursunuz
ki, 31 aralık tarihinde bu avans kapatılır.
Yani, 1950'lerin Meclisi, “ben, para basarak bütçe
finanse ettirmem” demiş . 

Daha sonra, 1960 İhtilali olduğunda, devlet maliyesinin
durumu malum; o tarihte, askerî idare, birikmiş kısa
vadeli avansların konsolide edilmesi için bir kanun
çıkarıyor. Merkez Bankasından kullanılan
kısa vadeli avansların ilk konsolidasyonu, 1960
askerî yönetim dönemidir. 

Aradan zaman geçiyor; konsolide edildikten sonra, bir anda,
yine kısa vadeli avansa saldırış oluyor
ve yüzde 10'luk limit doluyor. 1940 Meclisiyle, zaman içinde
değişen Meclisin, kamu maliyesine bakışındaki
değişikliği- evre diyorsanız, evreyi; tersine
evre diyorsanız, tersine evreyi- burada görüyoruz.
Kısa sürede tüketildiği için, bir
kanun daha; kısa vadeli avans, yüzde 15'e çıkarılmıştır.
Yani, biz, malî disiplini sağlamak değil, disiplinsizliği
özendirecek her türlü tedbiri almaya hazırız...

Olay, burada da bitmiyor; yüzde 15 üzerinden devam ediyor,
geliyor. Ne zamana kadar; 1992 yılına kadar. 1992
yılında, hepiniz gayet iyi hatırlayacaksınız,
çoğunuz bu sıralardaydınız, bir
konsolidasyon kanunu çıkarıldı ve
o kanunla bir yetki verildi...

BAŞKAN - Sayın Uluğbay, maddeyle ilgili konuşun;
tarihçeden bahsetmeye gerek yok. Rica ediyorum... Bütçenin
maddeleri üzerinde, gruplar, mümkün olduğu
kadar az konuşur. Siz, Bütçe ve Plan Komisyonunun
da üyesisiniz değil mi efendim; orada da gerekli...

HİKMET ULUĞBAY (Devamla) - Sayın Başkan,
bu gerçekleri bilmeden, biraz sonraki maddeleri anlamak
mümkün değil.

BAŞKAN - Efendim, bu gerçekleri özel olarak
yazıp, arkadaşlara bir kitap olarak dağıtabilirsiniz;
biz de yararlanırız. (RP sıralarından
gülüşmeler) Tabiî, bu kürsü, ders
verme kürsüsü değil.

MUSTAFA GÜVEN KARAHAN (Balıkesir) - Öğrensinler
Sayın Başkan!..

HİKMET ULUĞBAY (Devamla) - Sayın Başkan,
bu kürsü, gerçeklerin konuşulduğu kürsüdür.
Ben, burayı, ders kürsüsü olarak kullanmıyorum...

BAŞKAN - Efendim, söyledikleriniz tümüyle
ilgili konular...

HİKMET ULUĞBAY (Devamla) - Süremden aldığınız
kısmı da, bana iade edin lütfen.

O tarihte, 13 trilyon civarında bir avans konsolide edilmiştir.
Yani, basılan paranın karşılığında,
devlet, kâğıt vermiştir; fakat, bu yapılan
da, yine gerçekçi bir yaklaşımdır,
bir kanunla yapılmıştır. 

Arkasından, 1995 yılında, 25 trilyonluk kâğıt,
hiçbir yerde yazılı olmaksızın,
Hazine tarafından uzun vadeli kâğıt olarak,
kısa vadeli avansın ödenmesi için Merkez
Bankasına verilmiştir. Bu da yetmemiştir; 1996
yılında -içinde bulunduğumuz yıl-
Hazine, Merkez Bankasına 50 trilyonluk kâğıt
vermiştir kısa vadeli avansın miktarını
düşürmek için. Yani, bir taraftan para
bastırılıyor, arkasından, onu, âdeta
kullanılmamış göstermek için,
bir kâğıt veriliyor ve Merkez Bankası
bilançosundan 50 trilyon siliniyor, Hazinenin kâğıtları
bölümüne aktarılıyor. Bu, samimiyetsizliktir
arkadaşlar. 

Basılan para ekonomide kaldığı sürece,
siz isterseniz tamamı için kâğıt
verin, ekonomideki tahribat devam eder. Merkez Bankası
Kanununa, kısa vadeli avansların ödenmesi için
konulan 50 nci maddedeki hüküm “Ben sana banknot
para verdim, banknot olarak iade edersin” şeklindedir.
Banknot olarak iade etmemek, kanuna karşı hiledir
ve istediğiniz kadar hile yapın, ekonomideki tahribatı
durdurmanız mümkün değildir. İşte,
bu hileler yapıldığı için, enflasyon
yüzde 80'lerden aşağıya inmiyor, yüzde
90'larda dolaşıyor.

Biraz evvel, bir önerge olduğu söylendi ve arkadaşlarımız
dediler ki: “Geri çektik.” Keşke geri çekmeseydiniz.
Neden biliyor musunuz; geri çekmeseydiniz, kanunda yazılı
bir yöntemle konsolidasyon yapmış olacaktınız.
Bu sefer dayanamayacaksınız, 1997 yılında
da, bu yıl ödendiği gibi, 50 trilyon yerine belki
100 trilyonluk kâğıt vereceksiniz. Yasayı,
bir kere de sizler çiğnemiş olacaksınız
ve hukukî dayanağı olmadan yapacaksınız
bu işleri. İşte, yazık olan bu.

BAŞKAN - Sayın Uluğbay, 2 dakikanız var
efendim.

HİKMET ULUĞBAY (Devamla) - Biliyorum Sayın Başkan.

Bakın, biz bunları niye dile getiriyoruz: Biz, Türkiye'nin,
artık, tahammüllerinin sınırına
geldiğini, halkımızın enflasyonun altında
ezilmekten bıktığını, ciddî
çözümler olduğunu, bu yaptıklarınızın
da ciddî çözümler olmadığını
ve “Gelin, ciddî çözümleri birlikte
üretelim” mesajını vermek için
söylüyoruz. Yapılanlar doğru değil arkadaşlar.
Doğru yolda değilsiniz. Bu yolda gittiğiniz takdirde,
halka ıstırap vereceğiz ve bunun için
gönderilmedik biz buraya. Diyeceksiniz ki “dört
sene sonraki veya beş sene sonraki seçimde Allah
kerim.” Oraya bırakmayalım arkadaşlar;
hizmet günü bugündür; yanlışları
düzeltmenin başladığı gün, bugündür.
(DSP sıralarından alkışlar) Yanlışlardan
ıslah edilecek gün de bugündür. Tercih sizlerin.

Hepinizi saygıyla selamlıyorum. (DSP, ANAP ve DYP
sıralarından alkışlar)

BAŞKAN - Teşekkür ederim Sayın Uluğbay.

Madde üzerindeki konuşmalar bitmiştir. 

Madde üzerinde önerge yok.

Maddeyi oylarınıza sunuyorum: Kabul edenler... Etmeyenler...
Kabul edilmiştir.

32 nci maddeyi okutuyorum:

Dış Borçlanma

MADDE 32. - a) Yabancı ülke, banka ve kurumlarla veya
uluslararası kuruluşlarla yapılmış
ve yapılacak anlaşmalara göre proje kredisi
olarak malî yıl içinde elde edilen imkânların;

1.Türk Lirası karşılıkları,
dış borç kayıtları yapılarak
Hazine Müsteşarlığı tarafından,

2.Malzeme ve hizmet bedelleri, taahhüt evrakı
ve sözleşme tasarıları ile birlikte ilgili
kuruluşlar tarafından,

Maliye Bakanlığına bildirilir.

Söz konusu miktarları gerektiğinde ilgili kuruluşlara
ait bütçelerde açılacak özel tertiplere;

1.Ödenek kaydederek,

2.Mevcut ödeneklerden aktarma yaparak,

Bütçeleştirmeye, bunlardan yılı
içinde harcanmayan miktarları ertesi yıl
bütçesine devren ödenek kaydetmeye Maliye Bakanı
yetkilidir.

Daha önceki yıllarda benzer şekilde sağlanan
imkânların Türk Lirası karşılıkları
ile malzeme ve hizmet bedelleri için de yukarıdaki
esaslara göre işlem yapılır.

b) Dış borçlanma imkânları ile
satın alınacak malzeme ve hizmetlere ait taahhüt
evrakı veya sözleşme tasarıları,
Maliye Bakanlığınca vize edilmeden satın
alma işlemi gerçekleştirilemez ve ilgili miktarların
dış borç kayıtları yapılamaz.
Maliye Bakanlığı gerektiğinde dış
borçlanma ile ilgili bütçeleştirme işlemleri
yapılmadan önce (ilgili miktarların ödenek,
gider ve dış borç kayıtları
daha sonra yapılmak üzere) taahhüt evrakı
ve sözleşme tasarısını vize etmeye
yetkilidir.

c) Dış devlet borçlarıyla ilgili kredi
anlaşmalarının yürürlüğe
girmesini sağlayacak kanunî düzenlemelerin tamamlanmasına
kadar kredi anlaşmaları gereği peşin ödenmesi
gereken komisyon, ücret, garanti ücreti ve benzerî
giderler ile gerektiğinde faiz ödemelerini de “Bütçeden
Mahsup Edilecek Ödemeler Hesabı”ndan yaptırmaya,
hesabın yılı içinde mahsup edilemeyen
artıklarını ertesi malî yıla
devretmeye Hazine Müsteşarlığının
bağlı olduğu Bakan yetkilidir.

d) Konsolide dış devlet borçlarıyla
ilgili kredi anlaşmalarında öngörülen
bütün ödeme ve işlemler (dış
proje kredileri çerçevesinde yapılacak ödemeler
dahil) 1997 yılında her türlü vergi, resim
ve harçtan müstesnadır.

e) Finansmanı Avrupa Birliği, yabancı devlet
veya uluslararası kuruluşlarla yapılan anlaşmalara
göre sağlanarak gerçekleştirilecek olan
işler, antlaşma hükümlerinde özel ihale
 ve satınalma usullerinin öngörülmesi halinde,
özel  kanun, kararname veya antlaşma hükümlerine
göre yürütülür.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

33 üncü maddeyi okutuyorum:

Dış Borçların İkraz, Devir ve
Garanti Edilmesi

MADDE 33. - a) Yabancı ülkeler, uluslararası
kuruluşlar, yabancı bankalar ve yabancı ülkelerde
yerleşik diğer finans kurumlarından her türlü
amaçla ve uluslararası sermaye piyasasında
kullanılan finansman araçları ile yapılacak
borçlanmalarla ilgili temas ve müzakereleri yürütmeye
ve bu borçlanmalarla ilgili işlemleri sonuçlandırmaya,

b) Yukarıdaki (a) fıkrasına göre sağlanan
finansman imkânlarını, ekonominin çeşitli
sektörlerinde gelişmeyi sağlamak amacıyla
ve anlaşmalar hükümleri uyarınca kamu ve
özel sektör kurumlarına ikraz, devir veya kullandırmaya
ve bu kredilerden yapılması gereken geri ödemeleri
aynı kuruluşlar için hesaben ikraz veya krediye
dönüştürmeye,

c) Yukarıda belirtilen imkânların doğrudan
Türkiye Cumhuriyet Merkez Bankası veya Türkiye'de
yerleşik kurumlar ile Türk Bankaları tarafından
sağlanması halinde, bu kredileri kısmen veya
tamamen devralmaya, devralınan bu kredileri kısmen
veya tamamen kamu kurumlarına ikraz, devir veya kullandırmaya
ve bu kredilerden yapılması gereken geri ödemeleri
aynı kuruluşlar için hesaben ikraz veya krediye
dönüştürmeye, Türkiye'de yerleşik
bankaların döviz varlıkları üzerinden
borçlanmaya,

d) Yabancı ülkelerin kredi kuruluşları,
uluslararası kurumlar veya yabancı ülkelerde
yerleşik banka ve kurumlar ile bu finansman işlemlerine
katılan Türk Bankaları tarafından kamu
kurumlarına (özel hukuk hükümlerine tabi
olmakla beraber sermayelerinin % 50'sinden fazlası kamuya
ait olanlar dahil) ve yatırım bankalarına
verilecek kredileri, borçlanacak kuruluşun Hazine
garantili mevcut dış borçlarını
geri ödeme performansı ve borç ödeme kabiliyeti
ile sınırlı kalmak kaydıyla ve anlaşmalarındaki
şartlarıyla garanti etmeye,

e) Ulusal banka ve kamu kuruluşlarınca yabancı
ülkelere açılacak kredilerin geri ödenmesini
garanti etmeye, yabancı ülkelerde doğrudan teminat
mektubu vermeye, yetkili ulusal bankalar lehine garanti vermeye,

f) Türkiye Cumhuriyeti adına Hazine Müsteşarlığı
tarafından yabancı ülkeler resmî kuruluşları
veya uluslararası kuruluşlardan sağlanan kredilerin
teknik yardım ve eğitim amaçları kapsamındaki
bölümlerini anlaşma hükümlerine istinaden
gerektiğinde özel ve özerk bütçeli kamu
kuruluşları ile kamu kuruluşu sayılan
kurumlara karşılıksız olarak kullandırmaya,

g) Avrupa Konseyi Sosyal Kalkınma Fonu tarafından
Bosna-Hersek'de finanse edilecek projeler için bu fona
üye diğer ülkelerle birlikte sağlanacak ortak
bir garanti çerçevesinde garanti verilmesine,

h) Avrupa Birliği, yabancı ülkeler ve bu ülkelerin
banka ve kredi kuruluşları ve uluslararası
malî kuruluşlardan ülkemizde faaliyet gösteren
Risk Sermayesi Yatırım Ortaklıklarına
risk sermayesi şeklinde köprü krediler (subordinated
Ioans), koşullu krediler (conditional Ioans) sağlamaya
veya yukarıda belirtilen yabancı ülke ve kuruluşların
adı geçen Yatırım Ortaklıklarına
doğrudan veya aracı malî kuruluşlar vasıtasıyla
risk sermayesi şeklinde katkı sağlamaya yönelik
anlaşmalar yapmaya, sağlanan bu imkânların
devredilmesine, kullandırılmasına ve geri
ödenmesine,

Hazine Müsteşarlığının bağlı
olduğu Bakan yetkilidir.

i) Daha önceki yıllarda yapılan işlemler
için de bu esaslar geçerlidir.

BAŞKAN - Madde üzerinde söz isteyen?..

Buyurun Sayın Esat Bütün.

Süreniz 10 dakika. 

ANAP GRUBU ADINA ESAT BÜTÜN (Kahramanmaraş) -
Sayın Başkan, değerli milletvekilleri; birkaç
konu üzerinde Meclisin ve kamuoyunun dikkatini çekmek
istedim. Bu düşüncelerle saygılar sunuyorum.

Birincisi, bundan önceki borçlanma dönemlerinde,
özellikle dışborçların büyük
bir kesiminin gerekli belge ve bilgilerinin eksik olduğunu,
1993 yılında, 1994 yılında, 1995 yılında,
yaklaşık 600 trilyonluk, bugünkü hesapla
6 milyar dolarlık borcun, ne Hazine Saymanlığında,
merkez saymanlığında ne de Sayıştay
da belgelerinin ve bilgilerinin olmadığına Genel
Kurulun bir kere daha dikkatini çekmek istiyorum. Hazine
garantili bu borçlarda, gerçekten; eğer, iyi
araştırılırsa, inanıyorum ki,
çok büyük usulsüzlükler ve yolsuzluklar
vardır. 

Diğer bir önemli husus : Yine, Hazine garantili borçlarda
birtakım haksız ve adaletsiz uygulamalar yapılmaktadır.
Siyasî amaçla, geçmiş dönemlerde
birtakım belediyeler -mesela üç büyükşehir
belediyemiz- almış olduğu Hazine garantili borçlarını
ödememiş. 1995 yılında, Hazinenin ödediği
borç, yaklaşık 16 trilyon liradır.
Bu, diğer belediyelerimize yapılan büyük
bir haksızlıktır.

Birtakım işleri yapmak için, bazı belediyelerimiz,
dışarıdan birtakım kuruluşlarla
anlaşma yaparak -ki, bu anlaşmalarla ilgili, geçmişte
birçok yolsuzluklar ve usulsüzlükler olmuştur-
malzemeleri almadan peşin ödemeler yapmıştır.
Bu şekilde bulunan krediler, belediyelerce “nasıl
olsa bunu biz ödemeyeceğiz, Hazine garantilidir, hangi
şartlarda olursa olsun alalım” şeklinde
alınıyor ve bu borç, devletin üstüne
yıkılıyor. Bugün, Türkiye'nin dışborçlarının
yaklaşık yüzde 20'sinin üstündeki
bir kısım, bu tür belediyelerin veya birtakım
kamu kuruluşlarının borçlarıdır;
direkt Hazinenin borçları değildir. Burada haksız
bir şekilde birtakım yerlere kaynak aktarılmaktadır.
Bu konuya dikkat çekmek istedim.

Diğer önemli husus : Yine, 1994 yılında
benzer bir olay oldu. Biliyorsunuz, 1994 yılındaki
depremle beraber birtakım bankalar battı. Bu bankaların
dışarıdan almış oldukları
yaklaşık 150 milyon dolar da, yine, Türkiye'yi,
dünya ekonomik piyasalarında zor durumda bıraktı
ve bu parayı da zannedersem Türkiye ödemek zorunda
kaldı. Bu paraların nerede kullanıldığının,
nasıl kullanıldığının -o
bankalar, o kişiler yaptılar- ve aynı şekilde,
bu Hazine garantileriyle ilgili olayların, bana göre,
sağlam bir yasaya, hatta ekonomik bir yasaya bağlanması
gerektiğine inanıyorum. Bugün de, yine, yap-işlet-devret
modeli çerçevesinde böyle birtakım Hazine
garantileri getirilmeye çalışılmaktadır;
bir de önerge vardır. 

Geçmişte, devletin, iyiniyetle, yasalarla ve başka
şeylerle desteklediği uygulamalarla ilgili olarak, bu
olaylarda da gerçekten çok hassas davranılması
gerektiğine inanıyorum; çünkü, birtakım
kredilerin yerinde ve gerçekçi olmadığına
inanıyorum. Alınan kredinin Türkiye'nin ihtiyaçları
doğrultusunda, Türkiye'nin beklentileri doğrultusunda
kullanılıp kullanılmadığı
araştırılmadan, sırf birtakım
altyapı yatırımları için belediyelerimizin
aldıklarını görüyoruz. Yine, aynı
şekilde birtakım uyanık kişilerin...

BEKİR SOBACI (Tokat) - ANAP döneminde Dalan aldı
onu Sayın Esat Bütün.

ESAT BÜTÜN (Devamla) - Şimdi, kimin alıp,
kimin almadığı önemli değil; önemli
olan, bu işin yanlış olup olmadığı;
şimdi onu tartışmaya çalışıyorum.
ANAP döneminde alınmış veya 1995 yılında
ödenmemiş; onu değil, kimin yaptığını
değil; fakat, burada, birtakım haksızlıkların,
adaletsizliklerin olduğunu söylemeye çalışıyorum
ve bundan sonra olacak olaylara da dikkat çekmeye çalışıyorum.


Yarın, birtakım insanlar, faiz oranlarının
dünya piyasalarının üzerinde olduğuna
bakmadan, biz, birtakım işler yapacağız,
yap-işlet-devret veya devam et modeli içinde işler
yapacağız diyerek dışarıdan Hazine
garantili para alıp, bu kaynakları heder ederlerse
veya amaçları dışında kullanırlarsa
-ki, bunlar olmuştur Türkiye'de- bunun hesabını
neticede, devlet olarak, biz, veriyoruz ve zararını
da milletimiz görüyor. Bu konulara dikkat çekmek
istedim. 

Saygılar sunuyorum. (Alkışlar)

BAŞKAN - Teşekkür ederim Sayın Bütün.

Madde üzerindeki konuşmalar bitmiştir.

Bir önerge vardır; okutuyorum:

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanunu Tasarısının 33 üncü
maddesine aşağıdaki (j) fıkrasının
eklenmesini arz ve teklif ederiz.

 Saffet Arıkan Bedük Lütfi Yalman Temel Karamollaoğlu

 Ankara  Konya Sıvas

 Mehmet Gölhan  Abdulkadir Öncel

 Ankara  Şanlıurfa 

Madde 33.-

j) Yap-işlet modeline göre gerçekleştirilecek
projeler çerçevesinde ilgili kamu kuruluşunun
bu projeleri gerçekleştirecek yerli ve yabancı,
yerli ve/veya yabancı sermaye şirketlerinden almayı
taahhüt ettiği enerji bedellerine münhasıran
olarak ilgili satış sözleşmesi hükümleri
çerçevesinde ödeme garantisi vermeye ve bu
garantinin koşullarını belirlemeye Hazine
Müsteşarlığının bağlı
olduğu bakan yetkilidir.

Gerekçe: Fıkranın bütçe kanununa
alınması, Enerji ve Tabiî Kaynaklar Bakanlığı
tarafından uygulanmasına geçilen yap-işlet-devret
modeli kapsamında verilmesi öngörülen Hazine
garantisine yasal dayanak teşkil etmesi açısından
önem arz etmektedir. 

Yap-işlet modeli, Enerji ve Tabiî Kaynaklar Bakanlığınca
tasarlanarak uygulanmasına geçilen bir modeldir.
Model kapsamında verilmesi öngörülen Hazine
garantisi, Hazine, yap-işlet-devret modelinde verilen garantilerden
kapsam olarak daha dar, dolayısıyla da, Hazine Müsteşarlığınca
tercih edilecek bir garantidir. Üstelik, garanti konusu meblağın,
azalan oranlarda garantiye konu olması öngörülmektedir.
Buna göre, yap-işlet modeli çerçevesinde
verilmesi öngörülen Hazine garantisinin, modelin
bu garanti olmadan da işleyebileceği sabitlenmediği
sürece, yasal dayanağa kavuşturulması gereği
ortadadır. 

BAŞKAN - Komisyon önergeye katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkanım,
bilindiği gibi, yap-işlet-devret modeline Hazine garanti
verebiliyor; ancak, yeni bir finans modeli olan yap-işlet
modeli şu anda açık bulunmaktadır.
Çoğunluğumuz olmadığı için,
katılamıyoruz; ancak...

ZEKERİYA TEMİZEL (İstanbul) - Bütçe
kanunuyla yapılacak bir şey mi bu Sayın Başkan?..

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Efendim, bundan evvelki seneler hep
bütçe kanununda geçmiş; ancak, bütçe
kanununda hep, yap-işlet-devret modeli olarak geçmiş
ve ona göre de garantiler verilmiş veya veriliyor;
ama, yap-işlet modeli yeni bir model olarak günümüze
geldi ve bununla ilgili çalışmalar da var.
O bakımdan, bizim, burada, çoğunluğumuz
olmadığı için katılma imkânımız
yoktur; ancak, bu izahı da vermek mecburiyetindeydim; izahatı
bilgilerinize arz ediyorum. 

BAŞKAN - Hükümet?..

DEVLET BAKANI H. UFUK SÖYLEMEZ (İzmir) - Hükümet
katılıyor efendim. 

BAŞKAN - Komisyonu dinlediniz, Hükümet katılıyor.


Önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir. 

Maddeyi, kabul edilen bu önerge doğrultusunda, oylarınıza
sunuyorum: Kabul edenler... Kabul etmeyenler... Madde, önerge
doğrultusunda kabul edilmiştir. 

Müteakip maddeyi okutuyorum: 

244 Sayılı Kanun Kapsamı Dışında
Borçlanma

MADDE 34. - a) Yıllık programlarla belirlenen dış
finansman ihtiyaçlarının karşılanması
amacıyla 31.5.1963 tarih ve 244 sayılı Kanunun
kapsamı dışında kalan kuruluşlarla
kredi anlaşmaları yapmaya ve projelerin yapılabilirlik
çalışmalarının dış
finansman ihtiyaçlarını karşılamak
 üzere  Dünya   Bankası  ile  üzerinde 
anlaşılacak  şartlarla (10 000 000) ABD Dolarına
kadar olan borçlanmaların yapılmasına
Hazine Müsteşarlığının bağlı
olduğu Bakan yetkilidir.

b) Bu gibi anlaşmalar ve savunma borçlanmalarına
ilişkin kredi anlaşmaları bütçe
kanunları hükümlerine dayanılarak yapılmış
olup, Bakanlar Kurulunca uygun görülen diğer kredi
anlaşmaları gibi Bakanlar Kurulu Kararıyla
yürürlüğe girer. Bu kararnameler 31.5.1963
tarih ve 244 sayılı Kanun ve 23.5.1928 tarih ve
1322 sayılı Kanun hükümlerine tabi değildir.

c) Türkiye Cumhuriyetinin bu madde ile “Dış
Borçların İkraz, Devir ve Garanti Edilmesi”
başlığını taşıyan
maddeleri ve bu madde hükümlerine dayanarak, sırasıyla
borçlu veya garantör sıfatı ile taraf
olduğu kredi anlaşmalarından doğan borçlarının
dünya sermaye piyasalarında mevcut muhtelif finansman
araçları vasıtasıyla yönetimi
amacıyla anlaşma yapmaya Hazine Müsteşarlığının
bağlı olduğu Bakan yetkilidir. Söz konusu
anlaşmalar imzalandıkları tarihte yürürlüğe
girer.

d) Daha önceki bütçe yıllarında
aktedilmiş benzeri anlaşmalar hakkında da bu
hüküm uygulanır.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir.

35 inci maddeyi okutuyorum:

Borç Verme ve Hibe Anlaşmaları

MADDE 35. - a) Avrupa Birliği, yabancı ülkeler,
uluslararası kuruluşlar ve yabancı ülke
kredi kuruluşlarından sağlanacak hibelerle ilgili
temas, müzakere ve anlaşmaları yapmaya ve bu
yolla sağlanan finansman imkânlarını kamu
ve özel sektör kuruluşlarına kullandırmaya
Hazine Müsteşarlığının bağlı
olduğu Bakan yetkilidir. Söz konusu anlaşmalar
imzalandıkları tarihte yürürlüğe
girer. 

b) Yabancı ülke ve kuruluşlara borç ve
hibe şeklinde finansman sağlamak amacıyla anlaşmalar
yapmaya ve anlaşmaların esas ve şartlarını
belirlemeye Hazine Müsteşarlığının
bağlı olduğu Bakan yetkilidir. Yabancı ülke
ve kuruluşlara verilecek olan borç ve hibeler Hazine
Müsteşarlığı bütçesine
bu amaçla konulacak ödenekten karşılanır.

Söz konusu anlaşmalar Bakanlar Kurulu Kararıyla
yürürlüğe girer.

c) Türkiye İhracat Kredi Bankası A.Ş.
tarafından yabancı ülkelere ve bu ülkelerdeki
kuruluşlara açılacak iki yıl veya daha
uzun vadeli mal ve/veya hizmet satış sözleşmeleri
veya bu tür sözleşmelerle eşdeğer finansal
kiralama işlemleri ile ilgili Resmî Destekli ihracat
kredilerinin esaslarını ve finansal hükümlerini
düzenlemeye Hazine Müsteşarlığının
bağlı olduğu Bakan yetkilidir.

BAŞKAN -Madde üzerinde söz isteyen?.. Yok.


Madde üzerinde önerge vardır; okutuyorum:

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanunu Tasarısının 35 inci
madde (b) bendinin aşağıdaki şekilde değiştirilmesini
arz ve teklif ederiz. 

 Mehmet Gözlükaya Necmettin Cevheri Yahya Uslu

 Denizli Şanlıurfa Manisa

 Salih Kapusuz Temel Karamollaoğlu Oğuzhan Asiltürk

 Kayseri Sıvas Malatya

Madde 35 (b) Yabancı ülke ve kuruluşlara borç
veya hibe şeklinde finansman sağlamak amacıyla
anlaşmalar yapmaya ve anlaşmaların esas ve
şartlarını belirlemeye, verilen borçların
ertelenmesine ve yeniden yapılandırılması
işlemlerini yapmaya, Hazine Müsteşarlığının
bağlı olduğu Bakan yetkilidir. Yabancı ülke
ve kuruluşlara verilecek olan borç ve hibeler Hazine
Müsteşarlığı bütçesine
bu amaçla konulacak ödenekten karşılanır.
Söz konusu anlaşmalar Bakanlar Kurulu kararıyla
 yürürlüğe girer. 

Gerekçe:

Ülkemiz tarafından, yabancı ülke ve kuruluşlara
sağlanacak borçların şartlarının
müteakiben yeniden düzenlenmesi gerekebilmektedir. Yukarıdaki
değişiklik bu imkânı sağlayacaktır.


BAŞKAN -Komisyon önergeye katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkanım,
yine, çoğunluğumuz olmadığı için,
katılmamız mümkün değil; ama, müsaadenizle
kısa bir izahat vermek istiyorum: Bilindiği gibi, 1990'da
 eski Sovyetler Birliği dağıldıktan sonra
ortaya çıkan bir sürü cumhuriyetlere ve
bu arada Balkanlarda ortaya çıkan cumhuriyetlere,
Türkiye belli şartlarda krediler verdi, belli şartlarda
yardımlar yaptı. Ancak, bu cumhuriyetlerin henüz
kendilerini toparlayamaması sebebiyle, bunların
vadesi gelmiş olan taksitlerinin ödenmesinde güçlük
çıkarılıyor ve dışpolitikamızda
bu menfi birtakım etkiler yapıyor. Eğer, bu
yetki verilirse, dış münasebetlerimizin tesisi
bakımından, ihyası bakımından
faydalı olur kanaatindeyim.

Arz ederim. 

BAŞKAN -Hükümet katılıyor
mu efendim?

DEVLET BAKANI H. UFUK SÖYLEMEZ (İzmir ) - Katılıyoruz
efendim.

BAŞKAN - Hükümet katılıyor, Komisyon
da aslında benimsiyor; ama, çoğunluğu olmadığı
için katılamıyor. 

Önergeyi oylarınıza sunuyorum: Kabul edenler...
Etmeyenler... Önerge kabul edilmiştir.

Maddeyi, kabul edilen bu önerge doğrultusunda oylarınıza
sunuyorum: Kabul edenler... Etmeyenler.. Madde, önerge doğrultusunda
kabul edilmiştir. 

Müteakip madeyi okutuyorum:

İKİNCİ BÖLÜM

Hazine İşlemleri

Hazine Bonoları ve Avans İşlemleri

MADDE 36. - Genel bütçe ödemelerini zamanında
yapabilmek ve ödemelerin tahsilatın göstereceği
mevsimlik dalgalanmalardan olumsuz yönde etkilenmesini önlemek,
uygulanmakta olan para politikasını yönlendirmek
amaçları ile malî yıl içinde
gerçek ve tüzelkişilere, genel bütçeden
Hazine yardımı yapılan kamu kurum ve kuruluşlarına,
kanunla kurulmuş fonlara en çok bir yıl vadeli
Hazine bonoları satmaya, gerektiğinde bu bonoları
satın almaya, satılacak Hazine bonolarının
çeşitlerini, miktarını, satış
usul ve esasları ile şartlarını tespite,
14.1.1970 tarih ve 1211 sayılı Kanunun 50 nci maddesi
esaslarına göre Türkiye Cumhuriyet Merkez Bankasından
kısa vadeli avans almaya Hazine Müsteşarlığının
bağlı olduğu Bakan yetkilidir.

Hazine bonolarının faizleri ve genel giderleri bu
amaçla bütçeye konulacak ödeneklerle karşılanır.

BAŞKAN - Madde üzerinde söz isteyen?..

HİKMET ULUĞBAY (Ankara) - Bu madde üzerinde önerge
var mı Sayın Başkan?

BAŞKAN - Hayır, önerge yok.

HİKMET ULUĞBAY (Ankara) - Söz istemiyorum.

BAŞKAN - Peki, teşekkür ederim.

Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

37 nci maddeyi okutuyorum:

Çeşitli Saymanlıklardaki Değerlerin Hazineye
Geçişi

MADDE 37. - Maliye Bakanı, bütün saymanlıkların
çeşitli nedenlerle hazine hesapları dışında
kalan mal varlıkları ve emanetler de dahil olmak
üzere her çeşit paralarını Hazine
hesaplarına kaydettirmeye, bu hesaplara tasarruf etmeye
ve bu amaçla gerekli önlemleri almaya yetkilidir.

1050 sayılı Muhasebe-i Umumiye Kanununun tanımladığı
bir saymanın yönetim ve sorumluluğunda olmayan
kamu fonları hakkında da bu hüküm uygulanır.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

38 inci maddeyi okutuyorum:

Geri Verilecek Paralar

MADDE 38. - 27.6.1963 tarih ve 261 sayılı Kanun
uyarınca, geri verilecek paraların kesin olarak
veya avans suretiyle ödenmesinin şekil ve usulleri
Hazine Müsteşarlığının bağlı
olduğu Bakanlıkla Maliye Bakanlığı
tarafından müştereken tespit olunur.

Yapılacak inceleme sonunda fazla ödendiği tespit
olunan veya zamanında mahsup olunmayan tutarlar 6183 sayılı
Amme Alacaklarının Tahsil Usulü Hakkında
Kanun hükümlerine göre geri alınır.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

39 uncu maddeyi okutuyorum:

ÜÇÜNCÜ BÖLÜM

Kamu İktisadî Teşebbüsleri

Kamu İktisadî Teşebbüslerinin Kârları

MADDE 39. - 1.233 sayılı Kanun Hükmünde
Kararnameye tabi kuruluşların, 1996 yılı
kârlarından Hazineye isabet eden tutarları;

a) 233 sayılı Kanun Hükmünde Kararnamede
belirtilen kısıtlamalara tabi olmaksızın,
Hazine Müsteşarlığının bağlı
olduğu Bakanın teklifi üzerine bütçeye
gelir kaydetmeye,

b) Kuruluşların ödenmemiş sermayelerine
veya tahakkuk etmiş görev zararları alacaklarına
mahsup edilmek üzere Hazine Müsteşarlığının
bağlı olduğu Bakanın teklifi üzerine
bütçeye gelir, ödenek ve gider kaydetmeye,

2.Birinci fıkra kapsamına giren kuruluşların
1995 ve önceki yıllara ait kâr paylarından
Hazineye isabet eden tutarları Hazine Müsteşarlığının
bağlı olduğu Bakanın talebi üzerine
bütçenin gelir ve giderleri ile ilgilendirmeksizin
kuruluşların görev zararları alacakları
veya ödenmemiş sermayelerine mahsup etmeye ilişkin
işlemleri yapmaya,

Maliye bakanı yetkilidir.

BAŞKAN - Madde üzerinde söz isteyen?.. Yok.

Önerge yok.

Oylarınıza sunuyorum: Kabul edenler... Etmeyenler...
Madde kabul edilmiştir.

40 ıncı maddeyi okutuyorum:

Kamu Ortaklıkları ve İştiraklerinde
Sermaye Değişikliği

MADDE 40. - 1.Kamu ortaklıkları ve iştiraklerinin
yeniden düzenlenmesi tedbirlerini uygulamak, sermaye artırımlarına
katılma, kamu iktisadî teşebbüslerinin
yatırım ve finansman programlarının
gereklerini yerine getirmek ve 233 sayılı Kanun
Hükmünde Kararname hükümlerini uygulamak amacıyla;

a) Hazinece her türlü sermaye artırımlarına
katılınması ve her türlü sermaye
paylarının satın alınmasına,

b) Hazinenin ve kamu iktisadî teşebbüslerinin
sermaye paylarını diğer kamu iktisadî
teşebbüslerine, kamu ortaklığı idaresine
veya katma bütçeli idarelere devretmeye veya onlar
tarafından devraldırmaya,

c) Kamu iktisadî teşebbüsleri ve bağlı
ortaklıklarının Hazineye veya çeşitli
fonlara olan borçlarını yıllık
yatırım ve finansman programlarına uygun
olarak Hazineden olan alacaklarına veya ödenmemiş
sermayelerine mahsup etmeye veya teşebbüslerin borçlarının
ödenme zamanı ve şartlarını belirlemeye,

Hazine Müsteşarlığının bağlı
olduğu Bakan,

d) Bu işlemlerin gerektirdiği tutarları, Hazine
Müsteşarlığının teklifi üzerine,
mahiyetine göre, bütçede açılacak
özel tertiplere gelir ve ödenek kaydetmeye Maliye Bakanı,

Yetkilidir.

2.a) Kamu iktisadî teşebbüsleri ve bağlı
ortaklıklarının 1996 yılı sonu
itibariyle;

aa) Hazineye, fonlara, Sosyal Sigortalar Kurumuna olan vadesi
geçmiş borçlarını, hazineden
ve fonlardan olan alacaklarına veya ödenmemiş
sermayelerine mahsup etmeye,

ab) Türkiye İhracat Kredi Bankasına olan borçlarının
ödeme zaman ve şartlarını tespite, gerektiğinde
ödenmemiş sermayelerine mahsuben bu borçlarla,
Bankanın Sosyal Sigortalar Kurumuna olan borçlarının
Hazine tarafından devralınarak mahsup ve tasfiyesini
sağlamaya,

Hazine Müsteşarlığının bağlı
olduğu Bakan,

b) Bu işlemleri, Hazine Müsteşarlığının
teklifi üzerine, gelir ve gider hesapları ile ilgilendirilmeksizin
mahiyetlerine göre ilgili devlet hesaplarına kaydettirmeye
Maliye Bakanı,

Yetkilidir.

3) İkinci fıkra uygulaması çerçevesinde
işleme tabi tutulan kamu iktisadî teşebbüsleri
ve bağlı ortaklıklarının Hazine
devirli dış kredilerinin Türk Lirası
karşılıkları ve bu fıkraya göre
devralınabilecek borçların miktarı
ile sınırlı kalmak kaydıyla Hazine
tarafından Özel Tertip Devlet Tahvilleri ihraç
edilebilir. Bu tahvillerin, vade, faiz ve sair şartları
Hazine Müsteşarlığının bağlı
olduğu Bakanın teklifi üzerine Başbakan
tarafından belirlenir.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

41 inci maddeyi okutuyorum:

Hazine Kefaleti

MADDE 41. - a) Kamu iktisadî teşebbüslerinin
destekleme alımları ve diğer faaliyetleri ile
ilgili finansman ihtiyaçları için yapacakları
borçlanmalara Hazine kefaleti vermeye,

b) Türkiye İhracat Kredi Bankası A.Ş.'nin
kredi, sigorta ve garanti faaliyetleri nedeni ile yüklendiği
işlemlerden doğabilecek politik riskleri garanti etmeye
ve bu risklerden doğabilecek zararları ödemeye,

c) Özelleştirme İdaresince, özelleştirme
programı çerçevesinde yapılacak borçlanmalara
Hazine garantisi vermeye,

Hazine Müsteşarlığının bağlı
olduğu Bakan yetkilidir. 

BAŞKAN -  Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

42 nci maddeyi okutuyorum: 

ÜÇÜNCÜ KISIM

Kamu Personeline İlişkin Hükümler

BİRİNCİ BÖLÜM

Özlük Hakları

Katsayılar, Yurt Dışı Aylıklar,
Ücret, Sözleşme Ücreti, Ek 

Tazminat Tavanları

MADDE 42. - a) 657 sayılı Devlet Memurları
Kanununun 154 üncü maddesi uyarınca, aylık
gösterge tablosunda yer alan rakamlar ile ek gösterge
rakamlarının aylık tutarlara çevrilmesinde
uygulanacak aylık katsayısı 1.1.1997-30.6.1997
döneminde (3.315), memuriyet taban aylığı
göstergesine uygulanacak taban aylığı katsayısı
1.1.1997-30.6.1997 döneminde (20.450), olarak uygulanır.

b) Kurumların yurt dışı kuruluşlarına
dahil kadrolarında görev alan Devlet Memurlarının
yurt dışı aylıkları, yeni kurlar
ve yeni emsaller tespit edilinceye kadar, 27.4.1996 tarih ve 96/8129
sayılı Bakanlar Kurulu Kararı ile ek ve değişikliklerinde
yer alan hükümlere göre ödenir.

c) 399 sayılı Kanun Hükmünde Kararnamenin
3 üncü maddesinin (c) bendi uyarınca çalıştırılan
sözleşmeli personelin sözleşme ücret
tavanı 1.1.1997-30.6.1997 döneminde (126 000 000)
lira olarak uygulanır.

d) İlgili Kanununda gerekli düzenleme yapılıncaya
kadar 26.10.1990 gün ve 3671 sayılı Kanunun
değişik geçici 2 nci maddesinde yer alan (14
000) rakamı 1997 malî yılında (24 000),
aynı Kanunun 5 inci maddesinin 1 inci fıkrası
son tümcesindeki % 5 oranı % 7 olarak uygulanır.

e) 375 sayılı Kanun Hükmünde Kararnamenin
2.12.1993 tarih ve 3920 sayılı Kanunla değişik
28 inci maddesinin (B) fıkrası uyarınca ödenecek
ek tazminatın tavanı (20 000 000) lira olarak uygulanır.


Aynı maddenin (A) fıkrası uyarınca
ödenecek ek tazminatın aylık tutarı
da; 1.1.1997-30.6.1997 tarihleri arasındaki sürede
erbaş ve erler için (12 500 000) lirayı, diğer
personel için (22 750 000) lirayı, 1.7.1997 tarihinden
itibaren ise erbaş ve erler için (15 000 000) lirayı,
diğer personel için (28 000 000) lirayı geçemez.

f) İçişleri Bakanlığınca
tespit edilecek  asgarî ve azamî sınırlar
dahilinde belediye başkanlarının aylık
ödemeleri, belediye meclislerince kararlaştırılır.

BAŞKAN - Madde üzerinde, Cumhuriyet Halk Partisi Grubu
adına  Sayın Algan Hacaloğlu; buyurun. (CHP
sıralarından alkışlar)

Süreniz 10 dakikadır.

CHP GRUBU ADINA ALGAN HACALOĞLU (İstanbul) - Sayın
Başkan, değerli milletvekilleri; görüşülmekte
olan 1997 Malî Yılı Bütçe Kanunu
Tasarısının 42 nci maddesi üzerinde,
Cumhuriyet Halk Partisinin görüşlerini dile getirmek
üzere söz almış bulunuyorum; hepinizi saygı
ve sevgiyle selamlıyorum.

Değerli milletvekiller, 15-20 yıldır ülkemizde
sürmekte olan ve hemen her yıl yüzde 70'ler düzeyinde
devam eden yüksek enflasyon, ülkemizde toplumsal ve
sosyal barışı kanatırken, aynı
zamanda özellikle emekçiler, çalışanlar,
emekliler ve sabit gelirliler üzerinde acımasız
bir baskı ve yaşamlarını karartan bir
ortam yaratmıştır. 

Enflasyon, en acımasız vergidir; bu süreçte
15 yıldır uygulanmakta olan neoliberal iktisat politikalarının,
rant ekonomisini öne çıkartan anlayışların
sonucu olan, bir hükümet politikasına dönüşmüş
bulunan enflasyonun faturasını, ne yazık
ki, biraz evvel belirttiğim kesimlere kesiyoruz; ama, bu kesimler
arasında bir bölümü var ki -yani kamu çalışanları-
onlar enflasyondan en derinine ve acımasız şekilde
etkilenenlerdir. Kıymaktayız kamu çalışanlarına,
onları sakınmıyoruz. Refahyol Hükümeti
altı aylık iktidar döneminde, iktidara gelirken
söylediklerini unutarak, memuru ezmek, haklarını
arayan memurlara copla, şiddetle gitmek uygulamasını
ilke edinmiş ve önümüze gelen  bütçeyle
de bu anlayışını, memurlara karşı
ne kadar acımasız olduğunun bir göstergesi
olarak bize sunmuştur. 

Değerli arkadaşlarım, öncelikle, memurlar,
tüm emekçiler gibi, adil, hakça, emeklerinin
gerçek karşılığı olan ücretleri
alabilmeleri için, tüm Batılı ülkelerde
olduğu gibi, Türkiye'de de özgürce örgütlenme,
özgürce toplusözleşme yapabilme ve özgürce
grev yapma haklarına kavuşmalıdırlar;
ancak, 1995 yılında, Türkiye Büyük
Millet Meclisinin 19 uncu Döneminde; o dönemin ortamında,
koşullarında 1982 Anayasasında, o Anayasanın
yasakçı bazı hükümlerini kaldırabilmek
ve çalışma yaşamını demokratikleştirebilmek
amacıyla; diğer boyutlarıyla demokrasimize derinlik
kazandırmak amacıyla yapma çabasına
girdiğimiz değişikler arasında önemli
bir madde de, kamu çalışanlarına grevli
toplusözleşme hakkının verilmesiydi.
Ne yazık ki, o çabalarımız, o aşamada,
Refah Partisinin bütününün, anayasa değişikliklerinin
tümüne karşı çıkması
nedeniyle ve diğer sağ partilere mensup milletvekili arkadaşlarımızın
yeterince destek vermemeleri nedeniyle...

EMİN KUL (İstanbul) - Biz destekledik...

ALGAN HACALOĞLU (Devamla) - Siz desteklediniz değerli
eski Çalışma Bakanım; ama, diğer
sağ parti milletvekillerinin yeterince destek vermemeleri
nedeniyle, ne yazık ki, o ortam, o şans yeterince
değerlendirilemedi ve anayasa değişikliği, bu
konuda güdük çıktı, sınırlı
çıktı. Şimdi, buna rağmen CHP-DYP
Hükümeti döneminde yıllardır onaylanmamış
olan 87 ve 151 sayılı ILO Sözleşmelerinin,
yani dış hukukun, Türkiye Büyük Millet
Meclisinde kabul edilmesine rağmen iç hukukumuza yansıtılmamış
olması, bu konudaki gerekli düzenlemelerin, Anayasanın
öngördüğü düzenlemelerin yapılmamış
olması, bugün, hâlâ, önümüzde,
memurlarımızın bu alandaki haklarının
kullanmasında ciddî bir engel olarak durmaktadır.


Cumhuriyet Halk Partisi, Mart 1996'da, bu konudaki gerekli yasa
önerisini vermiştir. Bu öneri, memurlarımızın
ücretlerinin beraberce tespit edilebileceği bir süreç
öngörmüştür. Anayasada yasak olduğu
için grev hakkını kullanamamakla beraber,
örgütlenme ve toplusözleşme yapma hakkını
getiren böyle bir düzenleme, memurlarımızın,
şu andaki hükümetlerin politikalarına bağlı,
onların arzu ettikleri düzeyde ücretle, maaşla
yetinme konumunda bırakan ortamı değiştirmek
ve diğer tüm emekçiler gibi, masa başında
haklarını aramalarına fırsat verecektir.
Böyle bir yasa önerimiz vardır. Öncelikle,
bunu, tüm Türkiye Büyük Millet Meclisinin,
her kesimden milletvekillerinin dikkatine sunuyor ve Cumhuriyet
Halk Partisinin bu önerisinin sırası gelince,
burada, desteklenmesi konusunu bilgilerinize sunuyorum.

Değerli arkadaşlarım, Hükümetimiz,
önümüze bir bütçe getirdi. Bu bütçeyi
hazırlarken, Sayın Erbakan “eşelmobil
sistemini getireceğim” dedi; ertesi gün “hayır;
ücretleri, maaşları dolara endeksleyeceğim”
dedi; bir sonraki gün de “hayır, enflasyon artışının
üzerinde artı 4 getireceğim” dedi; sonra
ne oldu; önümüze bir tasarı geldi.Bu tasarı
neyi öngörüyor; memurlara, flat (düz) en üst
memura da en alttaki memura da, ilk altı ayda yüzde
30 artış öngören bir öneri var önümüzde.
1997 yılı bütçesinin

ALİ OĞUZ (İstanbul) - Yüzde 50...

ALGAN HACALOĞLU (Devamla) - Geleceğim o yüzde 50'ye
de...

1997 yılı bütçesinin personel harcamalarının,
bütçe büyüklüğüne oranı
yüzde 26,7'dir. 1992 yılında, yani, Doğru
Yol Partisi-CHP, SHP döneminde bu oran yüzde 47 idi.
Kimse, bana “o dönemde daha çok personel vardı”
demesin; devlet büyümüştür; kişi
azalmamıştır.

BAŞKAN - Sayın Hacaloğlu, 2 dakikanız
var.

ALGAN HACALOĞLU (Devamla) - Tamam efendim.

Buna rağmen, aradan geçen beş yıl zarfında,
Refahyol'un, o adil düzen zihniyetinin, bugün, emeğe
ve memura bakışını, memur ve emeği
nasıl ezmek istediğini bu rakamlar ortaya koymaktadır.


Değerli arkadaşlarım, 1996 yılında,
ortalama yüzde 76,3 enflasyon vardı; getirilen zam
nedir; yüzde 50'dir... Düz yüzde 50'dir. 

ALİ OĞUZ (İstanbul) - 50 artı 30; toplam
80 eder...

BAŞKAN - Efendim, rica ediyorum... Müdahale etmeyin...

ALGAN HACALOĞLU (Devamla) - Belli ki, geçen yıl,
memurları enflasyona ezdirdiniz, emeği, faize ezdirdiniz;
bu yıl da aynı şeyi tekrar edeceğiniz
anlaşılıyor. İnanıyorum ki,
bu Meclis, size geçit vermeyecektir. Eğer, bu Meclis
geçit verirse, inanıyorum ki, emekçiler,
işçiler ve memurlar, ilk genel seçimde size
geçit vermeyecektir değerli arkadaşlarım.
(CHP sıralarından “Bravo” sesleri, alkışlar)

Cumhuriyet Halk Partisi Grubu bu eksikliği düzeltmek,
için huzurunuza bir önergeyle gelmektedir. Biraz sonra,
bu önerge burada okunacaktır. Bu önergeyle, biz,
katsayıları, memurlarımızın
üst gelir grubunda olanların maaşlarını
yüzde 55; alt gelir grubunda olanlarını; ise
yüzde 70 artıran, bütçeye toplam 55 trilyon
liralık bir aktarmayı gündeme getirmiş
bulunuyoruz. 

Önergemizin, Türkiye Büyük Millet Meclisinde
genel destek göreceği umuduyla, sağduyu umuduyla,
hepinize saygılarımı sunuyorum. (CHP ve DSP
sıralarından alkışlar) 

BAŞKAN - Teşekkür ederim Sayın Algan Hacaloğlu.

DSP Grubu adına Sayın Metin Şahin; buyurun.
(DSP sıralarından akışlar)

Sayın Şahin, süreniz 10 dakikadır.

DSP GRUBU ADINA METİN ŞAHİN (Antalya) - Sayın
Başkan, değerli milletvekili arkadaşlar; şu
anda, üzerinde görüştüğümüz
42 nci madde, sadece, muhalefet partileri açısından
öneminin vurgulanacağı bir madde değil. Öyle
sanıyorum ki, bu sıralarda oturan bütün
arkadaşlarımızın, bu maddede önerilen
yüzde 30'luk bir maaş artışını
-çok samimî bir vicdan muhasebesi yaptıklarında-
yeterli bulamayacaklarına inanıyorum. 

Gerçekten, şu anda, Türkiye'deki milyonlarca
kamu çalışanının -emekliler
ile dul ve yetimleriyle- gözleri Parlamentonun üzerinde.
Biz, şu ana kadar, kimisinde itiraz ettiğimiz kimisinde
uygun gördüğümüz birçok maddeyi
geçirdik. Bu maddeler, elbette, bütçenin bütünü
itibariyle toplumumuzu ilgilendiriyor; ama, emin olun, çalışanlar
ve onların yakınları, Parlamentodan -şu
anda görüşülen ve üzerinde bir mutabakat
aranan- yaşam düzeyini, gerçekten ihtiyaç
duyulan ölçüde bir yere getirebilecek maaş
artışını bekliyorlar. 

Arkadaşlar, bu görev, hepinizin görevi. Bu görevi,
bir muhalefet partisinin sözcüsü olarak, Demokratik
Sol Partinin bir sözcüsü olarak benim dile getirmiş
olmam çok önemli değil. Ben, öyle inanıyorum
ki, bütün partilerin temsilcileri şuraya çıksalar,
bu duygularımı söylemek zorundalar; çünkü,
yüzde 90'lara varan enflasyonun çalışanlar
üzerine ne derece ağır yük getirdiğini
hepimiz kabul etmek durumundayız arkadaşlar.

Kirada oturan bir kişinin durumunu düşününüz;
4 milyon, 6 milyon hatta 10 milyon liraya varan aylık yakıt
gideri ödemek zorunda olduğunu düşününüz;
su ve elektrik giderlerini düşününüz;
ulaştırma giderlerini düşününüz...
Bütün bunları bir kenara bırakalım
değerli arkadaşlar, son derece samimî, objektif
değerlendirmelerde, bugün, 4 kişilik bir ailenin
mutfak masrafının 20 milyon lira olduğunu herkes
biliyor. Bütün parlamenter arkadaşlarımız
bu gerçeği görüyor ve biliyorlar. Şimdi,
getirilmek istenen yüzde 30'luk ücret artışı,
maaş artışı, bu insanlarımıza
gerçekten yetmez. 

Bakın, samimî olalım ve bir özeleştiride
bulunalım; biz, insanlardan devlete güven istiyoruz,
İktidarımıza, Hükümetimize güven
istiyoruz. Türkiye'de, son yaşadığımız
birbuçuk aylık sıkıntılar üzerine
toplumun değer yargılarının ne kadar
olumsuzlaştığını hepimiz görüyoruz.
Gelin, güven artırıcı bir yola gidelim.
Biz, her türlü sıkıntılara rağmen,
çalışanlarımızı gözettiğimizi
gösterelim.

Değerli arkadaşlar, bugün, Sayın Maliye
Bakanımızın sunuş konuşmasıyla
ilgili kitapçık içinde -hem Plan ve Bütçe
Komisyonunda hem de Genel Kurulda- kamu çalışanları
arasında düşük gelirli olan bir görevlinin
maaşının 18 milyon 375 bin lira olduğunu
söylüyorlar. Şimdi, hepimiz elimizi vicdanımıza
koyalım, 18 milyon 375 bin lira maaş alan bir kişi,
Hükümetin önerisi karşısında,
yüzde 30'luk bir artışla, bu toplumdan ve bu
Parlamentonun davranışlarından mutluluk duyabilir
mi arkadaşlar, güven duyabilir mi, bize inanabilir
mi; şevkle, arzuyla ülkesine, insanlarına bağlı
olabilir mi?! 

Yaşam kavgası veren insanların eline geçen
para son derece önemlidir. Bir de, yüzde 90'lık
bir enflasyon artışını devraldığımızı
düşünürsek ve -görünen işaret
odur ki, bundan aşağı düşmeyecek ve
demin verdiğim bir örneği de yineleyerek- 4 kişilik
bir ailenin mutfak masrafınında 20 milyon lira dolayında
olduğunu düşünürsek, yeni dönemde,
yıl sonunda bu rakamın 40 milyon liraya ulaşacağını
görmemiz lazım. Halbuki, şimdi, getirdiğimiz
ücret artışı, yüzde 30'la yaklaşık
4 milyon lira dolayındadır.

Değerli arkadaşlar, özeleştiriyi doğru
yapalım; kimse darılmasın, kırılmasın.
Bakın, birçoğumuz, parlamenterlere ayrılmış
özel konutlarda oturuyoruz. Bu konutlara harcanan yakıt
giderleri kadar, çalışanlarımıza
maaş vermiyoruz. Bu gerçeği görelim arkadaşlar...
(DSP sıralarından alkışlar) Bırakın
bunun siyasî bir platformunu, sağ sol çekişmesini;
gerçekçi olalım. Biz, çalışanlara,
kendi oturduğumuz konutlarda yapılan zarurî masraflar
kadar maaş vermiyoruz; işin gerçeği budur.


MEHMET GÖZLÜKAYA (Denizli) - Yanlış örnek
veriyorsunuz. Parlamentonun itibarını bu şekilde
düşürüyorsunuz...

METİN ŞAHİN (Devamla) - Dinleyin... Lütfen...
Sayın Gözlükaya; gerçekleri aktarıyoruz.
Lüften... 

BAŞKAN - Efendim, müdahale etmeyin...

METİN ŞAHİN (Devamla) - Değerli arkadaşlar,
giderilmesi gereken bir başka yanlışlık,
eksiklik; seyyanen yapılması gereken, seyyanen yapılması
arzulanan bir ödeme var. 

MİKAİL KORKMAZ (Kırıkkale) - Yetki
yasası...

METİN ŞAHİN (Devamla) - Hay hay sayın
arkadaşım... Ben, eksik; söylediysem, hatalı
söylediysem, gelin, yardımcı olun. Sorun, çalışanların
sorunlarına destek olmaktır. Lüften... (DSP
sıralarından alkışlar) 

MEHMET AYKAÇ (Çorum) - Ayarlayacağız...

METİN ŞAHİN (Devamla) - Değerli arkadaşlar,
bakın, çalışanlarla ilgili iki gösterge
uygulanıyor: Bir, taban aylığı şeklinde,
bir de katsayıyla ilgili... Biliyorsunuz ki, katsayılar,
ilaveler, yüksek düzeydeki kamu çalışanlarını
ilgilendiriyor ve onlara bir katkı getiriyor; ama, düşük
gelirlilere, emekli, dul ve yetimlere bu yansımıyor.
Dolayısıyla, yüzde 30 gibi önerilen bir
rakamın seyyanen uygulanması, gerçekten,
dargelirliler için giderek arayı açıyor;
yani, yukarı kesimden ücret alanların maaşlarındaki
30 milyon, 40 milyon, 50 milyon lira dolaylarındaki artışların
bir anlamı oluyor; ama, aşağıdaki kesimlere
getirdiğiniz 3 milyon liralık, 4 milyon liralık
artışlar, hiçbir önem kazanmıyor
arkadaşlar. Bunları gerçekten gözetmek
durumundayız, bu sistemi değiştirmek durumundayız.
Bunu, yıllardan beri, şu anda iktidar olan arkadaşlarımızın
söylediğini ben de biliyorum. Bundan altı ay evvel,
Plan ve Bütçe Komisyonunda beraber görev yaptığımız,
şimdi iktidara gelen; ama, o zaman muhalefet kesiminde olan
arkadaşların söylediklerini biliyoruz. Şimdi
iktidar olunca bu gerçekleri unutmuş olamazsınız,
mümkün değil... Onun için, gelin, Demokratik
Sol Partinin önerdiği olabilir, diğer partilerin
önerdiği olabilir, bu işte topluca bir uzlaşmaya
varalım, bir sonuca gidelim ve yüzde 30 olan maaş
artırımını değiştirelim.


Değerli arkadaşlar, bu konuda verdiğimiz önergenin,
kaynak aktarımı yoluyla değişikliğini
daha evvelki maddelerde uygun görmediniz; ancak, ben de yıllardan
beri dikkatle izliyorum ki, parlamentolar, son gün, bütçe
çalışmalarıyla, topluma bu anlamda
önemli değişiklikleri yapıp, bir müjdeyse,
o müjdeyi her zaman verebilmiştir. Bunun, bir kaynak
eksikliği veya bütçenin denk olup olmamasıyla
ilgili bir yanı yoktur; kaynak da yaratılır,
kaynak da aktarılır ve çalışanlara
bu kaynak yaratılır.

BAŞKAN - Sayın Şahin, 2 dakikanız var
efendim.

METİN ŞAHİN (Devamla) - Değerli arkadaşlar,
özetlemem gerekirse, şu anda Hükümetin önerisi
yüzde 30'dur; bu, yetersizdir, gerçekten yetersizdir.
Sağduyu sahibi bütün parlamenterlerimizin bunu yüreklerinde
hissettiğini biliyorum. Gelin, bu konuda, bir an için
İktidarı sıkıştırın,
bir an için Hükümeti, bakanı zorlayın;
bu işi değiştirelim ve çalışanlarımızın
maaş artışlarını yükseltelim;
onların bize, Parlamentoya, Hükümete, İktidara,
devletimize güvenini artıralım ve hak ettikleri
bir yaşam düzeyine ulaşabilmeleri için
yardımcı olalım diyorum.

Hepinizi saygı ve sevgiyle selamlıyorum. (DSP, DYP,
ANAP ve CHP sıralarından alkışlar)

BAŞKAN - Teşekkür ederim Sayın Şahin.

ANAP Grubu adına, Sayın Murat Başesgioğlu;
buyurun efendim.

Süreniz 10 dakikadır.

ANAP GRUBU ADINA MURAT BAŞESGİOĞLU (Kastamonu)
- Sayın Başkan, muhterem milletvekilleri; bütçe
kanunu tasarısının 42 nci maddesi hakkında
Grubumuzun görüşlerini arz etmek üzere söz
almış bulunuyorum; bu vesileyle Yüce Heyetinizi
saygıyla selamlıyorum.

Değerli milletvekilleri -benden önceki değerli konuşmacıların
da ifade ettikleri gibi- tartıştığımız
madde, kamu personeline, emeklilerine, onların özlük
haklarına düzenleme getiren, özellikle maaşlarındaki
artışı öngören bir maddedir. Her
yıl olduğu gibi, bütçe kanunu tasarıları
içerisinde, kamu çalışanlarımızın
özlük hakları belli bir artışa tabi
tutulur. 42 nci maddeyi incelediğimiz zaman, tetkik ettiğimiz
zaman, Hükümetimizin bu yılki artış
oranının yüzde 30 civarında olduğu
görülmektedir. Hükümet, tasarıyı
bu şekilde sunmuştur; ama, üzülerek ifade
edeyim ki, Komisyonda bu yüzde 30 rakamı yarım
puan dahi artmamıştır. Şimdi, şu
günün şartları içerisinde, kamu
çalışanlarına yüzde 30'luk bir
maaş artışını bu Parlamentodan
gönül huzuruyla çıkarmak, herhalde hiçbirimizi
memnun etmez. Bu ülkede enflasyonun yüzde 90'lar seviyesinde
seyrettiği bir ortamda, hayat şartlarının
çok acımasız bir şekilde, kamu çalışanlarını,
emekçileri ezdiği bir ortamda, 20 nci Dönem Parlamento,
yüzde 30 maaş artışıyla bu halkın
karşısına çıkamaz. 

Evet, denk bütçe laflarına, yeni kaynak paketlerine,
tozpembe hayallere rağmen, ülkemizin gerçekleri
vardır. 

ABBAS İNCEAYAN (Bolu) - Kaynaklar başka yere akıyor
galiba! 

MURAT BAŞESGİOĞLU (Devamla) - Ülkemizin
bu gerçeklerini gözardı edemeyiz. Evet, bir
düzlüğe çıkabilmemiz için,
herkesin, gücü oranında belli bir bedeli ödemesi
gerekir; ama, demokratik ve uygar toplumlarda bedel, güçsüz
insanlara, demokratik mekanizmalardan istifade hakkı olmayan
insanlara en son ödetilir. 

Bugün, kamu çalışanları, örgütlenme
hakkından mahrumdur, yoksundur. Anayasayı değiştirdiğimiz
halde, maalesef, bugüne kadar, kamu sendikalarının
yasal düzenlemesini yapamadık. Burada, biraz evvel
Cumhuriyet Halk Partisi adına konuşan değerli
arkadaşımız o gün hükümetteydi.
Burada fazla bir şey söylemeye hakları yok.
Kendi hazırladıkları tasarı o şekilde
çıktı. Herkesin, geçmişteki
hesabını, geçmişteki tavrını
iyi bilmesi lazım diye düşünüyorum.


ALGAN HACALOĞLU (İstanbul) - Hayır; anayasa
değişikliğidir o konu. 

MURAT BAŞESGİOĞLU (Devamla) - Değerli arkadaşlarım,
yasama ile yürütme, anayasal ayrı ayrı
organlardır. Demek istediğim şudur ki, bugün,
İktidar Partileri sıralarında oturan değerli
arkadaşlarım, evet, Hükümet, belli hesaplar
içerisinde bu maaş artışını
yüzde 30 seviyelerinde tutabilir; ama, bu Parlamento, Hükümetin
her tasarısına, her teklifine boyun eğmek zorunda
değildir. İşte, boyun eğmeyeceğimiz,
kamu çalışanları adına isyan
edeceğimiz maddelerden biri de bu maddedir.

ABBAS İNCEAYAN (Bolu) - Emekliler adına da...

MURAT BAŞESGİOĞLU (Devamla) - Emekliler adına,
dullar adına, yetimler adına, Hükümetin
bu yüzde 30'luk artışını, bugün,
burada, daha yükseğe çıkarmak zorundayız.
Ama, maalesef, yıllardır, meydanlarda, muhalefet
sıralarında, bu enflasyonu, maaş artışlarını
dile getiren değerli Refah Partili arkadaşlarımız,
bugün, büyük bir sessizlik içerisindeler.
Ben, çeşitli konuşmalarımda da ifade
ettiğim gibi, Hükümetin her teklifine, burada “evet”
demeyeceğiz.

BEKİR SOBACI (Tokat) - Saygı duyarız.

MURAT BAŞESGİOĞLU (Devamla) - Yeri geldiği
zaman bütün Parlamento olarak, bu teklife de karşı
çıkacağız. Karşı çıkacağımız
günlerden biri de bugündür. 

Değerli arkadaşlarım, bir de, belki bu artış,
bir gider artırıcı teklif olarak görülebilse
de -benden önce konuşan arkadaşlarımızda
ifade ettiler- bu konuda yeterli ödenek vardır. Personel
için ayrılan 50 trilyon liralık yedek ödenekten
karşılanma imkânı vardır. Maliye
Bakanlığının bu konuda yeterli personel
ödeneği vardır. Bu, herhangi bir İçtüzük
meselesi değildir. Dolayısıyla, bu konuya da
takılıp, kamu çalışanlarımızın
beklentilerini boşa çıkarmamamız lazım.


Bu konuya ilişkin olarak, Grubumuza mensup değerli arkadaşlarımız
bir önerge verdiler. Bu önergemiz, 1997 yılı
ilk 6 ayı için (3.315) olan aylık katsayı
rakamının (3.825) olarak; yine, taban aylığı
katsayı rakamının (23.600) olarak ve (126
000 000) olan ücret tavanının (145 000 000)
olarak değiştirilmesini içeriyor. Bu önergede,
artışlar hesaplandığı zaman, en
az yüzde 50 mesabesinde bir artış öngörülmektedir.
Bu da, ayrılan ödenekler içerisinde karşılanamayacak
bir miktar değildir. 

Değerli arkadaşlarım, yine, sözlerimin başına
dönüyorum. 20 nci Dönem Parlamento olarak, kamu
çalışanlarının hayatını
zor idame ettirdiği, ev hanımlarımızın,
analarımızın, her gün, mutfakta ne pişireceğini
şaşırdığı, okula giden çocuklarının
büyük bir mağduriyet içerisinde, olduğu,
büyük bir boynu büküklük içerisinde
okullarına gidip geldikleri bir ortamda, kamu çalışanlarına,
bu yüzde 30 artışı reva göremeyiz.
Geliniz, başka yerlerden kısıntı yapalım,
başka kesimler üzerlerine düşen bedelleri
ödesin; ama, ev hanımlarımıza, kamu
çalışanlarına, onların çocuklarına,
bu bedeli ödettirmeyelim.

Hepinize saygılar sunarım. (ANAP sıralarından
alkışlar)

BAŞKAN - Teşekkür ederim Sayın Başesgioğlu.

ALGAN HACALOĞLU (İstanbul) - Sayın Başkan,
kısa bir açıklama yapmak ihtiyacı
içindeyim.

BAŞKAN - Ne konuda?..

ALGAN HACALOĞLU (İstanbul) - Değerli ANAP Grubu
sözcüsü, benim yapmış olduğum
açıklamaya ilişkin...

BAŞKAN - Hayır, ne söyleyecekseniz, yerinizden
söyleyin; buyurun. 

ALGAN HACALOĞLU (İstanbul) - 1982 Anayasası,
kamu çalışanlarına, sendikalaşma,
toplusözleşme yapma ve grev hakkını yasaklamıştır.
O nedenle, 19 uncu Dönemde, bu konuda yapılan düzenleme,
anayasa değişikliği çerçevesinde ele
alınabilmiştir. O dönemde, hükümetin,
ayrı bir yasa sunma konumu yoktu ve 19 uncu Dönemde
anayasa değişikliği için yapılan müzakerelerde
ve süreçte, burada belirttiğim gibi, o zamanın
iktidar grubunun sosyal demokrat kesimi olayı bütünüyle
sahiplenmiş; ama, o günkü ANAP Grubunun önemli
bir bölümü karşı oy kullanmıştır.


BAŞKAN - Sayın Hacaloğlu, arkadaşlar, geçen
sene anayasa değişikliği yapılırken,
ben kürsüdeydim; yine, ben yönetiyordum. Biliyorsunuz,
anayasa değişikliğini hükümet teklif etmiyor,
tasarı olarak gelmiyor. Bu, milletvekillerinin yaptığı
bir tekliftir ve bunun, grupla ilgisi yok; bunu, gizli oylamayla
yapıyoruz ve gizli oylamada da, hangi partinin, hangi milletvekilinin
ret oyu verdiği, kabul oyu verdiği de belli olmuyor. Gerçi,
bunu, kerametle biraz sezmek mümkün; ama, kerametle
konuşmak da mümkün değil. O bakımdan,
bu, Meclisin bir tasarrufudur. (ANAP sıralarından
alkışlar)

Efendim, şahsı adına Sayın Biltekin
Özdemir; buyurun. (ANAP sıralarından alkışlar)

Süreniz 5 dakikadır. 

BİLTEKİN ÖZDEMİR (Samsun) - Teşekkür
ediyorum Sayın Başkan. 

Sayın milletvekilleri, bir defa, şu hususu, hemen
sözümün birinci cümlesinde, Büyük
Millet Meclisinin dikkatine sunmak isterim. Anavatan Partisi dokümanları
incelendiği zaman, kamu çalışanlarına,
gereğinde Anayasada değişiklikler yapılmak
suretiyle her türlü sendikal hakkın verileceğinin
kamuoyuna açıklandığı görülecektir.
Bu itibarla, bu konuda, hangi partiye mensup olursa olsun, hiçbir
partili arkadaşımın, Anavatan Partisi Grubu
ve Partimizin görüşü hakkında başka
bir yorum geliştirmeye hakkı olmadığını
düşünüyorum. 

Değerli arkadaşlarım, burada, biz, şu anda,
kamu çalışanlarının ve onların
emekli dul ve yetimlerinin aylıklarının belirlenmesini
ilgilendiren maddeyi konuşuyoruz. Hükümetin önünde
iki imkân vardır. Bunlardan birisi, bu maddede yer
alan katsayıları artırmak; öbürü
de, almış olduğu Yetki Kanununa dayanılarak,
Bakanlar Kuruluyla, yeni belirlemelerde bulunmak. Hükümet,
Bakanlar Kuruluna aldığı yetkiyle, bazı
üst düzey kamu görevlilerinin aylıklarının
yükseltileceğini ifade etmiş; ama, geriye kalan
bir birbuçuk milyon memurun aylıklarının
artırılması konusunda, huzunuza, yüzde
30'luk bir artış getirmiştir. 

Değerli arkadaşlarım, Plan ve Bütçe
Komisyonunda da arz ettik, burada da bir önergemiz vardır;
Grup Başkanvekilim ifade ettiler; biz diyoruz ki: Yüzde
90'lar düzeyinde yaşadığımız
bir enflasyon var. Önümüzdeki yıl, Hükümet,
gerçekleşmesi -inşallah mümkün olur-
bir bakıma hayal olan yüzde 65'lik bir fiyat artışını
öngörmüştür. Hiç olmazsa, ortalama
yüzde 65'lik bir fiyat artışını
sağlayacak bir öneriyle Hükümet buraya gelmeliydi.


AHMET DERİN (Kütahya) - Olur mu?!..

BİLTEKİN ÖZDEMİR (Devamla) - Getirdikleri
teklifin ağırlıklı ortalaması,
yüzde 55 dolaylarındadır; ödenekleri yüzde
53'ü mümkün kılmaktadır. Bunun, ayrıntısını,
ayrıca getirir, daha detaylı olarak size sunarım.


Değerli arkadaşlarım, bakınız,
önümüzde 500 bini aşkın öğretmen
vardır, 100 bini aşkın teknik eleman vardır,
100 bini aşkın emniyet görevlisi vardır,
150 bin dolayında din görevlimiz vardır, 100
bini aşkın sağlık personelimiz vardır;
yani, Hükümetin, aldığı Yetki Kanunuyla
bunların meselelerine çözüm getirmesi
mümkün değildir.

Bütçenin kendi içinde aktarma imkânı
vardır. Personel yedek ödeneğinde 55 trilyon vardır,
Maliye Bakanlığının emrinde yedek ödenekte
127 trilyon vardır. Geliniz, buradan, uygun bir miktar
karşılık gösterilmek suretiyle, kamu
çalışanlarımızın -hiç
olmazsa önümüzdeki altı aylık dönem
için- gelir düzeylerini, yaşadığımız
enflasyonun ve hedeflediğiniz büyümenin yarısı
kadar artıralım, bunda ne var?.. 

Hani, Hükümete geldiğinizde, hiç ortada bütçe
filan yokken “biz, yüzde 30'u yüzde 50'ye artırdık”
diye övünüyordunuz ya; çok da güzel
yaptınız, ona da teşekkür ediyorum; ama,
gelin, ondan daha kötü enflasyonun yaşandığı
şu günlerde, bu yüzde 50'yi, çalışanlarımızdan,
emeklilerimizden esirgemeyelim. 

Biz, Anavatan Partisi Grubu olarak bir önerge verdik. Önergede,
Hükümetin yüzde 30 düzeyinde önerdiği
aylık fiyat artışlarını, hem
çalışanlarımız hem emeklilerimiz
için mütevazı bir miktar daha artıralım
ve yüzde 50'ye yükseltelim diyoruz. 

Malî yılın ikinci yarısında,
Hükümet oturur; eğer, hakikaten, dedikleri gibi,
fiyat artışları daha alt düzeylerde teşekkül
ederse, o zaman, ona göre tavrını belirler;
ama, siz, enflasyonu, kamu çalışanlarının
ücret artışlarının önünde
götüreceksiniz; yani, kamu çalışanlarını
ezdireceksiniz, ondan sonra da ölmüş insanlara
maaş artışı yaptım diye övüneceksiniz!..

BAŞKAN - Sayın Özdemir, 1 dakikanız var
efendim.

BİLTEKİN ÖZDEMİR (Devamla) - Bu, hakça
bir yaklaşım değildir diye düşünüyorum
ve Büyük Millet Meclisinin değerli üyeleri,
sizlerden, kamu çalışanları ve onların
emeklileri adına, Anavatan Partisi mensubu bir milletvekili
arkadaşınız olarak, vermiş olduğumuz,
aylık artışları yüzde 50'ye yükselten
önergenin kabulünü bilgilerinize ve tasviplerinize
arz ediyor; hepinize saygılar sunuyorum. (ANAP ve DSP sıralarından
alkışlar)

BAŞKAN - Teşekkür ederim Sayın Biltekin
Özdemir.

Madde üzerindeki konuşmalar bitmiştir.

Sayın milletvekilleri, biraz önce bütçenin
rakamlarını bağladık, bütün
bakanlık bütçelerinin bölümlerini
ayrı ayrı kabul ettik. Sayın Özdemir,
zatı âliniz de çok iyi bir maliyecidir; Yüce
Meclisimizin, bölümlerini tek tek kabul ettiği,
tümünü bağladığı bir konuyu,
yeni bir tekriri müzakere yoluyla tekrar müzakere sistemimiz
yok.

BİLTEKİN ÖZDEMİR (Samsun) - Değerli
Başkanım, meslektaşımız olmanız
itibariyle sizinle gurur duyuyoruz. 

Şunu ifade edeyim: Siz de biliyorsunuz ki, -biraz öncede
izah ettim- Maliye Bakanlığı bütçesinde,
personel yedek ihtiyaçları için 55 trilyon,
Maliye Bakanlığı yedek ödenekler bütçesinin
içerisinde de 127 trilyon olduğunu ve buradan ayrılacak
uygun bir miktarın buraya aktarılabileceğini
arz ettim. 

BAŞKAN - Neyse efendim... Siz, zaten, burada onu söylediniz.

BİLTEKİN ÖZDEMİR (Samsun) - Kaynak gösteriyorum
size.

Önergemiz, Anayasanın ruhuna da lafzına da
uygundur.

BAŞKAN - Sayın Özdemir, tamam efendim.

Biraz önce, Maliye Bakanlığı bütçesini
müzakere ederken, konunun uzmanı Sayın Zekeriya
Temizel arkadaşımız, 930'da bir önerge
vererek ödenek aktarılmasını istedi
ve Genel Kurulda bu reddedildi. Burada, aktarma istenecek... Neyse,
önergeleri okutalım da... 

Efendim, yani, bizi, Başkanlık olarak zor duruma
düşürmeyin. Yarın öbür gün,
efendim, personelin maaşı artacaktı da Başkanlık
bunu engelledi demeyin yani...

Önergeler vardır; geliş sırasına
göre okutuyorum:

Türkiye Büyük Millet Meclisi Başkanlığına

Görüşülmekte olan, 1997 Malî Yılı
Bütçe Yasa Tasarısının 42 nci
maddesinin (a) fıkrasının aşağıdaki
şekilde değiştirilmesini arz ve teklif ederiz.

 Zekeriya Temizel Metin Şahin Kâzım Üstüner

 İstanbul Antalya Burdur

 Ahmet Tan Emin Karaa

 İstanbul Kütahya

MADDE 42.- a) 657 sayılı Devlet Memurları
Yasasının 154 üncü maddesi uyarınca,
aylık gösterge tablosunda yer alan rakamlar ile ekgösterge
rakamlarının aylık tutarlara çevrilmesinde
uygulanacak aylık katsayısı 1.1.1997 ve 30.6.1997
döneminde (3 825), memuriyet taban aylığı
göstergesine uygulanacak taban aylığı katsayısı
1.1.1997 - 30.6.1997 döneminde (26 750) olarak uygulanır.

Gerekçe:

Bütçe yasalarıyla memur maaşlarında
sağlanan artışlar, yıllardan beri, maaşların
reel olarak azalmasını önleyememiştir.
1996 yılında sağlanan artışların
da 1997 yılı enflasyonunun altında kalması,
kamu çalışanlarının ücretlerinin
bu yılda da gerilemesi sonucunu doğurmuştur.
Kaldı ki, maaş artışları, geçen
yıllarda olduğu gibi, bu yıl da, hem taban aylıklarına
hem de gösterge rakamlarına uygulanacak katsayılar
aynı oranda artırılmak suretiyle sağlanmaya
çalışılmaktadır. Bu durum, özellikle,
ekgöstergeleri olmayan düşük dereceli kamu
görevlileri ile emeklilerin maaşlarını
göreceli olarak düşük tutmakta, bu kesimlerin
enflasyon nedeniyle doğan mağduriyetlerini ortadan kaldırmamaktadır.
Bu uygulama, ücret yelpazesini düşük dereceli
memurlar ve emekliler aleyhine gittikçe bozmakta, seyyanen
sağlanan artışlar, üst dereceli ve ekgöstergeli
kamu görevlilerinin maaşlarında kabul edilebilir
bir artış sağlasa da, düşük dereceli
memurlar ile emeklilerde -bu emeklilik kavramına işçi
emeklileri de dahildır- kabul edilebilirlik sınırlarının
çok altında kalmaktadır. 

Düşük dereceli memurlar ile emeklilerin bu mağduriyetlerinin
giderilmesi, enflasyonun altında ezilen bu kesimlerin biraz
da olsa rahatlatılması amacıyla, gösterge
için ayrı, düşük dereceli memurlar
ve emeklilerin maaşlarını artıracak
olan taban aylığı için farklı
oranlarda artış sağlayan katsayılar önerilmektedir.


Önergemiz, ekgöstergelerde yüzde 50 artış
sağlarken, taban aylıklarında yüzde 70
artış sağlamaktadır. Önergemizde
öngörülen artışların kaynağı
ise Maliye Bakanlığı bütçe tasarısının
görüşülmesi sırasında verilen
önergeyle, personel yedek ödeneğine aktarılan
50 trilyon liralık ödenekle sağlanmıştır.
Bu nedenle, önergemiz bütçe büyüklüğü
içerisinde gerçekleştirilebilecektir. 

BAŞKAN - Öteki önergeyi okutuyorum: 

Türkiye Büyük Millet Meclisi Başkanlığına

Kamu personelinin özlük haklarında yüzde
30 artış düşünülerek Hükümetçe
önerilmiş bulunan katsayılar ve ücretlerle
ilgili 1997 yılı Bütçe Kanunu Tasarısı
metninin 42 nci maddesinde yer alan tutarların; (3 315)
katsayı rakamının (3 825) olarak, (20 450)
katsayı rakamının (23 600) olarak, 126 000
000 Türk Lirası ücret tavanının
145 000 000 Türk Lirası olarak, 20 000 000 Türk
Lirası ek tazminat tavanının 23 000 000 Türk
Lirası olarak değitirilmesini arz ve teklif ederiz.

 Biltekin Özdemir İsmail Durak Ünlü  Halit
Dumankaya

 Samsun Yozgat İstanbul

 Yusuf Pamuk Cemal Özbilen Yusuf Ekinci

 İstanbul Kırklareli Burdur

Gerekçe:

Halen yaşanmakta olan yüzde 90'lar düzeyindeki
enflasyon nedeniyle sıkıntı çeken
kamu çalışanları ve emeklilerinin aylıklarında,
hiç olmazsa mevcut durumlarını korumak amacıyla,
gelecek altı ay için yüzde 50 artırım
sağlayacak bir düzenleme kaçınılmaz
görünmektedir. Eğer, enflasyon gerçekten
düşürülebilirse, Hükümet ikinci
yarı yıl için yapacağı artışlarda
bu hususu dikkate alabilir. 

BAŞKAN - Öteki önergeyi okutuyorum :

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanunu Tasarısının 42 nci
maddesinin (a) fıkrasının aşağıdaki
şekilde değiştirilmesini arz ederiz.

 Ahmet Küçük Nezir Büyükcengiz Algan
Hacaloğlu

 Çanakkale Konya İstanbul

 Atilâ Sav  Yılmaz Ateş  Mustafa Yıldız

 Hatay Ankara Erzincan

 Mehmet Seyfi Oktay Haydar Oymak Zeki Çakıroğlu

 Ankara Amasya Muğla 

 Oya Araslı Nihat Matkap Mahmut Işık

 İçel  Hatay Sıvas

  Ahmet Güryüz Ketenci

  İstanbul

Madde 42- a) 657 sayılı Devlet Memurları
Kanununun 154 üncü maddesi uyarınca, aylık
gösterge tablosunda yer alan rakamlar ile ek gösterge
rakamlarının aylık tutarlara çevrilmesinde
uygulanacak aylık katsayısı 1.1.1997 -30.6.1997
döneminde (3 900), memuriyet taban aylığı
göstergesine uygulanacak tavan aylığı katsayısı
1.1.1997-30.6.1997 döneminde 25 000 olarak uygulanır.
Bu değişiklik nedeniyle doğacak 55 trilyon liralık
ödenek ihtiyacı, Maliye Bakanlığı,
930  Program, 08 Alt Program, 3 Ödenek tevzii, 356 Faaliylet
Proje ve 900 Harcama kalem No'lu ek ödeneğinden 930-08-3-351-9
No'lu personel ek ödeneğine aktarma yapılarak
karşılanacaktır.

Gerekçe : 

Böylelikle, Refahyol Hükümetinin Bütçe
Kanunu Tasarısında yüzde 30 olarak belirlenmiş
olan maaş artış oranı, 1997 yılında
yüzde 75'in üzerinde gerçekleşmesi beklenen
enflasyon karşısında çok yetersiz kalacaktır.
Kamu çalışanlarına, enflasyon kayıpları
üzerinde bir maaş artışı sağlamak
amacıyla bu önerge sunulmaktadır. Böylelikle,
grevli toplusözleşme hakkı kendilerine verilmeyen
kamu çalışanları, bir ölçüde
rahatlatılmış olacaktır.

BAŞKAN  - Öteki önergeyi okutuyorum:

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanunu Tasarısının 42 nci
maddesinin (e) fıkrasının ikinci paragrafının
aşağıdaki şekilde değiştirilmesini
arz ve teklif ederiz.

 Ömer Özyılmaz Lütfi Yalman Sıtkı
Cengil

 Erzurum Konya Adana

 Memduh Büyükkılıç Mikail Korkmaz

 Kayseri Kırıkkale

“Aynı maddenin (a) fıkrası uyarınca
ödenecek ek tazminatın aylık tutarı
da erbaş ve erler için, 1.1.1997 - 30.6.1997 tarihleri
arasındaki sürede 12 500 000 bin lirayı, 1.7.1997
tarihinden itibaren ise 15 000 000 lirayı geçemez.”

Gerekçe: 

Terörle mücadele amacıyla operasyonlara katılan
personel için getirilen sınırlama kaldırılmaktadır.
Fıkrada yer alan er ve erbaşlara ilişkin sınırlamanın
ise, bunların harçlıklarına Aralık
1996'dan itibaren zam yapıldığı göz
önünde bulundurarak sürdürülmesi önerilmektedir.
Kimlere ne miktarda ödeme yapılacağı Başbakan
onayıyla belirlendiğinden, mevcut bütçe
ödeneklerinin daha adil dağıtılması
suretiyle, bütçede tertiplenen ödenekler içerisinde
kalınması mümkün bulunmaktadır.
Bu nedenle, önerimizin gider artırıcı
yönü bulunmamaktadır. 

NİHAT MATKAP (Hatay) - Önerge ile maddenin o fıkrası
aynı; işleme almayın Sayın Başkan.

BAŞKAN - Aradan çıkarılan şeyler
var.

NİHAT MATKAP (Hatay) - Aynı zaten, ne gerek var!

BAŞKAN - Sayın milletvekilleri, DSP'li arkadaşlarımızın,
Sayın Zekeriya Temizel ve arkadaşlarının
verdiği önerge; ANAP Grubunun, Sayın Biltekin
Özdemir ve arkadaşlarının verdiği
önerge ve Cumhuriyet Halk Partisi adına Algan Hacaloğlu
ve arkadaşlarının verdiği katsayı
ve taban aylığının artırılmasına
ilişkin önergeler, aşağı yukarı
aynı mahiyettedir.

Sayın Temizel ve arkadaşlarının verdikleri,
 Maliye Bakanlığının 930 transferler
bölümünden, aktarma yapılmasına ilişkin
önergeleri işleme konuldu ve reddedildi. Bu durumda,
Maliye Bakanlığının 930 transferler bölümündeki
o ödeneklerin hepsi kesinleşti. 

Biliyorsunuz, Anayasamızın 162 nci maddesine göre,
Türkiye Büyük Millet Meclisinde, bütçelerin
müzakeresi sırasında, milletvekilleri, gider
artırıcı veya gelir azaltıcı
önerilerde bulunamaz deniliyor. Böyle olunca, ben, bu
konuda Komisyon ve Hükümetin de görüşünü
alacağım. Benim şahsî kanaatim şu
: Ben istiyorum aslında, keşke, memurlara bugünün
üç misli maaş verebilsek; ama, bir hukuka...
(ANAP, DSP ve CHP sıralarından gürültüler)


Arkadaşlar, bakın, burası bir hukuk devletidir.
Ben de Türkiye Büyük Millet Meclisini hukuk kurallarına
göre yönetmek zorundayım. Ama, Anayasa... 

NİHAT MATKAP (Hatay) - Refah Partisi de olumlu... 

BAŞKAN - Efendim, bir dakika... Rica ediyorum.

Anayasada bağlayıcı bir hüküm var.
Biz, burada, Anayasaya sadakat için yemin ettik. 

BİLTEKİN ÖZDEMİR (Samsun) - Sayın
Başkan...

BAŞKAN - Sayın Özdemir, bir dakika... Ben, şimdi
Komisyona soracağım.

HİKMET ULUĞBAY (Ankara) - Açıklamanızda
hata var Sayın Başkan.

BAŞKAN - Efendim, ben size söz vermedim. 

MUSTAFA CUMHUR ERSÜMER (Çanakkale) - Önergeleri
işleme koyun.

BAŞKAN - Efendim, rica ediyorum... Anayasanın hükmü
açık; bütçenin bütün bölümleri
kabul edilmiş...

Sayın Komisyon, düşüncenizi söyler
misiniz efendim.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkanım
arz edeyim. 

Sayın Başkanım, değerli milletvekilleri...

HİKMET ULUĞBAY (Ankara) - Sayın Başkanım,
bir hususun altını çizmemiz gerekir. Yanlış
bir açıklamanız oldu. 

BAŞKAN - Efendim, ben, önergeyle ilgili, sizin...

HİKMET ULUĞBAY (Ankara) - Bu bütçe kanununun
maddelerinde, bölümler arasında aktarmaya Hükümete
yetki veren maddeler var.

BAŞKAN - Hayır, yok efendim; yok öyle bir şey.

HİKMET ULUĞBAY (Ankara) - Dolayısıyla,
kesinleşmiş değildir.

BAŞKAN - Rica ediyorum, oturur musunuz.

HİKMET ULUĞBAY (Ankara) - Oradaki madde, burada da
uygulanabilir.

BAŞKAN - Ben size söz vermedim. 

Peki, buyurun efendim, siz açıklar mısınız.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkanım,
şimdi, çok kısa bir hesap yaptırdık.
ANAP'lı arkadaşların vermiş oldukları
önerge kabul edildiği takdirde, bunun, bütçeye
ek yükü 205 trilyon liradır.

YAŞAR OKUYAN (Yalova) - Fazla bir şey değil.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Arz edeceğim efendim.

İkincisi, DSP Grubunun vermiş olduğu önergenin
bütçeye getireceği yükün yekûnu
288 trilyon lira, CHP'ninki 259 trilyon lira. Dolayısıyla,
bu üç grubun birbiriyle yarışa çıkmış
gibi bir halleri var. (ANAP, DSP ve CHP sıralarından
gürültüler)

ALGAN HACALOĞLU (İstanbul) - Lütfen efendim!..
Böyle değerlendirmeye hakkı yok.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Müsaade edin, bilgi vereceğim.

BAŞKAN - Efendim, rica ediyorum, Komisyonu dinleyelim...

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Efendim, arkadaşların
birkısmı aktarma teklif etmelerine rağmen, şurada,
aktarmaların çok üzerinde rakamlar görülmekte.


Bir programdan diğer programa aktarma dahi olsa, burada iki
mahzur ortaya çıkar: Birincisi, bütçenin
kendi içerisinde birtakım dengeleri var; bu dengeler
bozulur. (ANAP, DSP ve CHP sıralarından gürültüler)

İkincisi, aktarılacak dahi olsa, aktarılacak
miktarların, 205, 288, 259 trilyon liraları karşılaması
mümkün değildir. 

Ayrıca, Anayasanın 162 nci maddesi çok sarih:
“Türkiye Büyük Millet Meclisi üyeleri,
bütçe kanunu tasarılarının Genel
Kurulda görüşülmesi sırasında,
gider artırıcı veya gelirleri azaltıcı
önerilerde bulunamazlar.” Dolayısıyla,
buna aykırı... (DSP ve CHP sıralarından
gürültüler)

METİN ŞAHİN (Antalya) - Hükümet
artırsın.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Bir hususu daha belirteceğim arkadaşlar.
Zannediyorum...

SABRİ ERGÜL (İzmir) - Çoğunluğunuz
var mı Başkan?..

BAŞKAN - Efendim, bir dakika!.. Niye müdahale ediyorsunuz!..
(DSP ve CHP sıralarından gürültüler)

SABRİ ERGÜL (İzmir) - Komisyonun çoğunluğu
var mı?.. 

BAŞKAN - Sayın Ergül, siz hangi komisyonun çoğunluğunu
soruyorsunuz?

SABRİ ERGÜL (İzmir) - Komisyonun çoğunluğu
var mı; onu soruyorum.

BAŞKAN - Sayın Ergül, siz, Mecliste mi bulunuyorsunuz,
yoksa, başka bir yerde mi bulunuyorsunuz?!

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Muhterem arkadaşlar, herhalde,
CHP'li arkadaşım şunu söylemek istiyor:
Siz, katılsanız dahi, çoğunluğunuz
yok, katılamazsınız. Bunu demek istiyorsunuz;
yani, çoğunluğunuz olmadığı için,
katılsanız bile katılamazsınız
demek istiyorsunuz. (DSP ve CHP sıralarından gürültüler)

BAŞKAN - Siz onlarla muhatap olmayın Sayın
Komisyon.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkan, dolayısıyla,
bizim buna katılmamız mümkün değil.


Bu ve buna benzer önergeler Komisyonda da verilmiştir;
hemen hemen, kelimesi kelimesine aynı olan bu önergeler,
Komisyonda da reddedilmiştir; dolayısıyla,
katılmamız mümkün değildir.

BAŞKAN - Efendim, Hükümet bu konuda bir açıklama
yapacak mı?

DEVLET BAKANI H. UFUK SÖYLEMEZ (İzmir) - Efendim,
gider artırıcı olması ve bütçenin
denkliğini bozması nedeniyle, Hükümet katılmamaktadır.

BAŞKAN - Sayın milletvekilleri... (ANAP, DSP ve CHP
sıralarından gürültüler)

Bir dakika arkadaşlar...

Ben, bir idare hukukçusu olarak, hukuka çok saygılı
ve Meclise çok saygılı bir insan olarak,
bu önergeler Anayasaya aykırı olduğu için,
bölümler...

BİLTEKİN ÖZDEMİR (Samsun) - Sayın
Başkan, aykırı değil...

BAŞKAN - Bir dakika... Sayın Biltekin Özdemir,
rica ediyorum sizden...

Bu bütçenin bütün rakamları Meclisimizce
kabul edilmiş, bütün bakanlıkların
bölümleri tek tek oylanmış, kabul edilmiş.
Şimdi, tekriri müzakereyle bu bölümlere geçerek
yeniden müzakere yapma olanağı olmadığı
için, sizlerin affınıza sığınarak,
memurlardan da özür dileyerek, bu önergeleri işleme
koymuyorum... (ANAP, DSP ve CHP sıralarından gürültüler,
sıra kapaklarına vurmalar)

SABRİ ERGÜL (İzmir) - Tarafsız ol!..

BAŞKAN - Çünkü, yasal olarak koymam mümkün
değil. (ANAP, DSP ve CHP sıralarından gürültüler)

YAŞAR TOPÇU (Sinop) - Anayasa kürsüye yeni
mi geldi Başkan!..

BAŞKAN - Arkadaşlar, aslında, Plan ve Bütçe
Komisyonunun, burada, Hükümetin getirdiği öneriye
bağlı kalmadan, hiç olmazsa bir 5 puan vermeleri
gerekirdi; ama, ne yapalım, Anayasamıza göre,
Plan ve Bütçe Komisyonunun ödenek artırma
yetkisi vardır, Genel Kurulun yoktur.

SABRİ ERGÜL (İzmir) - Yorum yapma!.. Tarafsız
ol!..

BAŞKAN - Benim yaptığım, Anayasayı
ve İçtüzüğü uygulamak. (ANAP,
DSP ve CHP sıralarından gürültüler)

SABRİ ERGÜL (İzmir) - Yansız ol!..

BAŞKAN - Efendim, işleme koymuyorum... (ANAP, DSP
ve CHP sıralarından gürültüler)

SABRİ ERGÜL (İzmir) - Tarafsız ol!..

BAŞKAN - Arkadaşlar, politika yapmayalım; ucuz
politika da yapmayalım. (DYP ve RP sıralarından
alkışlar; ANAP, DSP ve CHP sıralarından
gürültüler)

SABRİ ERGÜL (İzmir) - Politikayı sen
yapıyorsun!..

BAŞKAN - Bakın, Türkiye Büyük Millet
Meclisinin üyeleriyiz, rica ediyorum...

SABRİ ERGÜL (İzmir) - Senin Başkanlığından
gurur duyuyorum !

BAŞKAN - Öteki önergeyi okutuyorum:

Türkiye Büyük Millet Meclisi Başkanlığına

Görüşülmekte olan, 1997 Malî Yılı
Bütçe Kanunu Tasarısının 42 nci
maddesinin (e) fıkrasının ikinci paragrafının
aşağıdaki şekilde değiştirilmesini
arz ve teklif ederiz.

   Ömer Özyılmaz

   (Erzurum)

   ve Arkadaşları

“Aynı maddenin (a) fıkrası uyarınca
ödenecek ek tazminatın aylık tutarı
da, erbaş ve erler için, 1.1.1997-30.6.1997 tarihleri
arasındaki sürede 12 500 000 lirayı, 1.7.1997
tarihinden itibaren ise 15 000 000 lirayı geçemez.”

BAŞKAN - Bu önergede gider artırıcı
ve gelir azaltıcı bir yön olmadığı
için bunu işleme koyuyoruz. 

Buyurun Sayın Komisyon.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Efendim, hayır... Bu da, zannediyorum,
Sayın Başkanım, şöyledir: Komisyonumuzdan
geçen metne bakılırsa “er ve erbaşlar
için 12 milyon 500 bin, diğer personel için
22 milyon 750 bin” deniliyor. Şimdi, bu önergeyle,
diğer personelin 22 milyon 750 bin lira limiti kaldırılmış;
dolayısıyla, bu 30 da verilebilir, 40 da verilebilir,
50 de verilebilir; dolayısıyla, gider artırıcıdır.
Bunun da, biraz evvel belirtildiği gibi, Anayasaya aykırı
olması sebebiyle işleme konmamasını
takdirlerinize arz ederim; çünkü, aynı
mealdedir. Yalnız, orada, 30 milyon lira çıkarır;
yani, burada çıkarılıyor; 30'un yerine
50 verilirse yarın Hükümet, ne olur; O zaman,
fevkalede büyük bir gider artırıcı
hadise olur ki, Anayasaya aykırı olur. 

Arz ediyorum.

BAŞKAN - Şimdi, efendim,  önerge sahibinin açıklama
hakkı yok; Hükümet bu konuda açıklayıcı
bir bilgi verebilir mi?

DEVLET BAKANI H. UFUK SÖYLEMEZ (İzmir) - Bu da, gider
artırıcı özelliği nedeniyle, Anayasaya
aykırılık teşkil etmektedir. O nedenle,
Hükümet katılmıyor efendim.

BAŞKAN - Hükümet ve Komisyon bunu gider artırıcı
bir önerge niteliğinde gördüğü için,
bunu da işleme koymuyorum. 

YAŞAR TOPÇU (Sinop) - Anayasa gitti mi, duruyor mu?!

BAŞKAN - Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. (ANAP,
DSP ve CHP sıralarından “Say” sesleri)

Peki efendim, sayalım. 

Kabul edenler... Sayalım arkadaşlar. (CHP ve DSP
sıralarından alkışlar)

Kabul etmeyenler... Madde kabul edilmiştir. (RP sıralarından
alkışlar)

43 üncü maddeyi okutuyorum:

İkramiye Ödemeleri

MADDE 43. - 1918 sayılı Kaçakçılığın
Men ve Takibine Dair Kanun ile ek ve değişikliklerine
göre verilen ve aynı Kanunla belirtilen oran ve tutarlar
uygulanmak suretiyle bulunacak ikramiyenin ödenmesine devam
olunur. Anılan Kanunun 26.7.1983 tarih ve 2867 sayılı
Kanunla değişik 60 ıncı maddesinin 3 üncü
fıkrasında bütçe kanunu ile belirleneceği
ifade edilen ikramiye katsayısı olarak 1997 yılında
Devlet memurları aylıkları için tespit
olunan katsayı uygulanır.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

44 üncü maddeyi okutuyorum:

Tayın Bedeli

MADDE 44. - Bazı Kamu Personeline Tayın Bedeli Verilmesi
Hakkında 22.6.1978 tarih ve 2155 sayılı Kanunun
1 inci maddesinin üçüncü fıkrası
uyarınca ödenecek aylık tayın bedeli,
günlük er istihkakının bir aylık
tutarı esas alınarak hesaplanır. Ancak bu
şekilde ödenecek tayın bedelinin aylık
tutarı (1000) gösterge rakamının memur
aylık katsayısı ile çarpılması
sonucu bulunacak miktarı geçemez.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Sayın milletvekilleri, birleşime yarım saat
ara veriyorum.

Kapanma Saati: 19.03


ÜÇÜNCÜ OTURUM

Açılma Saati : 19.33

BAŞKAN : Başkanvekili Hasan KORKMAZCAN

KÂTİP ÜYELER : Ahmet DÖKÜLMEZ (Kahramanmaraş),
Kadir BOZKURT (Sinop)




BAŞKAN - Türkiye Büyük Millet Meclisinin
36 ncı Birleşiminin Üçüncü
Oturumunu açıyorum.

Görüşmelere kaldığımız
noktadan devam edeceğiz. 

III. - KANUN TASARI VE TEKLİFLERİYLE KOMİSYONLARDAN
GELEN

DİĞER İŞLER (Devam)

1. - 1997 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518; 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) (Devam) 

B)  GELİR BÜTÇESİ (Devam)

2. - 1997 Malî Yılı Bütçe Kanunu
Tasarısı ve Plan ve Bütçe Komisyonu
Raporu (1/518) (S. Sayısı : 134) (Devam)

3. - 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103) (Devam)

4. - 1995 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151) (Devam)

5. - Katma Bütçeli İdareler 1997 Malî
Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135) (Devam)

6. - 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S. Sayısı
: 102) (Devam)

7. - 1995 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanun Tasarısı ve Plan
ve Bütçe Komisyonu Raporu (1/493, 3/517) (S. Sayısı
: 150) (Devam) 

BAŞKAN - Sayın Komisyon ve Sayın Hükümet
yerlerini almışlardır.

Bildiğiniz gibi, İkinci oturumda, 44 üncü
madde okunmuş ve oylanmıştı. 

Şimdi, 45 inci maddeyi okutuyorum:

İKİNCİ BÖLÜM

İstihdam Esasları

Kadroların Kullanımı

MADDE 45. - a) Genel bütçeye dahil dairelerle katma
bütçeli idarelere, bunlara bağlı döner
sermayeli kuruluşlara, kanunla kurulan fonlara, kefalet
sandıklarına, sosyal güvenlik kuruluşlarına,
genel ve katma bütçelerin transfer tertiplerinden
yardım alan kuruluşlara tahsis edilmiş bulunan
serbest memur kadroları ile sürekli işçi
kadrolarından boş olanların açıktan
atama amacıyla kullanılması ve bu kurumların
boş memur kadrolarına 657 sayılı Devlet
Memurları Kanununun 86 ncı maddesinin üçüncü
fıkrasına göre açıktan vekil
atanması Maliye Bakanlığının iznine
tabidir. Açıktan atama izni, personel ödeneğinin
yeterli olması şartıyla verilebilir. Ancak,
hâkimlik ve savcılık mesleklerinde bulunanlar
ile bu meslekten sayılan görevlerde olanlar, yükseköğretim
kurumları öğretim üyeleri, 24.5.1983 tarih
ve 2828 sayılı Sosyal Hizmetler ve Çocuk
Esirgeme Kurumu Kanununun Ek 1 inci maddesi uyarınca yapılacak
atamalar ve 657 sayılı Devlet Memurları Kanununun
59 uncu maddesi uyarınca istisnaî memuriyetlere atanacak
olanlar için izin aranmaz.

İzne tabi olsun veya olmasın, yukarıdaki
fıkraya göre her ay içinde yapılan atamaların
unvan hizmet sınıfı ve dereceler itibariyle
sayıları ilgili kurum tarafından Maliye Bakanlığına
bildirilir.

b) Yukarıda sayılan kurumların boş
sürekli işçi kadrolarından Maliye Bakanınca
uygun görülenler Başbakanın izniyle iptal
edilir.

c) İl özel idareleri ve belediyeler ile bunların
kurdukları birlik ve müesseselere tahsis edilmiş
bulunan serbest memur kadroları ile sürekli işçi
kadrolarından 31.12.1996 tarihi itibariyle boş olanlar
ile bu tarihten sonra boşalacak olanların açıktan
atama amacıyla kullanılması İçişleri
Bakanlığının iznine tabidir.

d) Genel ve katma bütçeli idarelerin döner sermaye
ve fon saymanı kadroları ile memur kadrolarından
Maliye Bakanlığınca uygun görülenler
bu Bakanlığın kadro cetvellerine eklenebilir.

e) Vakıflar Genel Müdürlüğünün
sayman ve saymanlıklarda görevli her unvandaki memur
kadrolarından, Maliye Bakanlığınca uygun
görülenler kurulacak Bütçe Dairesi Başkanlığı
(saymanlık yetkilerini haiz) ile saymanlık müdürlüklerine
tahsis edilmek üzere bu bakanlığın kadro
cetvellerine eklenebilir. 

BAŞKAN - Madde üzerinde, Cumhuriyet Halk Partisi Grubu
adına, Sayın Atilâ Sav söz istemiştir.


Buyurun Sayın Sav. (CHP sıralarından alkışlar)


Konuşma süreniz 10 dakikadır.  

CHP GRUBU ADINA ATİLÂ SAV (Hatay) - Teşekkür
ederim Sayın Başkan. 

Sayın Başkan, Yüce Meclisin sayın üyeleri;
bu yılın bütçesinin 45 inci maddesini
oluşturan “kadroların kullanımı”
düzenlemesi, geçen yılın bütçesinin
48 inci maddesiydi. Geçen yıl, bu madde altı
bentten oluşuyordu. Arkadaşlarımız anımsayacaklardır,
geçen yıl, bu altı bentten üç
tanesiyle ilgili, (c), (e) ve (f) bentleriyle ilgili yoğun
tartışmalar yaptık ve bu bentlerin Anayasaya
aykırı olduğu konusundaki muhalefet görüşleri,
o dönemde, iktidarın kabul etmemesi nedeniyle bütçede
kaldı, sonradan Anayasa Mahkemesinin de belirlemesiyle,
bu bentlerin Anayasaya aykırılığı
ortaya çıktı; bu hükümler, bütçe
yasasından çıkmış oldu. Memnuniyetle
görüyoruz ki, bu yılki bütçede, 45
inci maddede bu tür fıkralar yok. Daha doğrusu
var olan bentlerden üçü, (a), (b) ve (c) bentleri
 Hükümetten Komisyona sevk edilirken, daha önce,
Anayasa Mahkemesinin çeşitli kararlarıyla
incelemeden geçmiş ve Anayasaya uygunluğu belirlenmiş
kurallar olarak düzenlenmiş; ancak, Komisyonda buna
iki bent eklenmiş; (d) ve (e) bentleri. (d) bendi “Genel
ve katma bütçeli idarelerin döner sermaye ve
fon saymanı kadroları ile memur kadrolarından
Maliye Bakanlığınca uygun görülenler
bu Bakanlığın kadro cetvellerine eklenebilir”
diyor. Korkarız, bu düzenleme de Anayasaya aykırı;
çünkü, Anayasamızın 128 inci maddesi
“Memurların ve diğer kamu görevlilerinin
nitelikleri, atanmaları, görev ve yetkileri, hakları
ve yükümlülükleri, aylık ve ödenekleri
ve diğer özlük işleri kanunla düzenlenir”
diyor. Yani, bu bentte belirtilen, zikri geçen memurlar,
Anayasanın 128 inci maddesine göre, kanunla belirlenmiş
kadrolarda çalışmaktadırlar. Anayasının
161 inci maddesi ise, bütçe esaslarını
düzenlemektedir. 

Bilindiği üzere, daha önce, Anayasa Mahkemesinin
yerleşik içtihadı ve görüşüne
göre, Anayasamızın 87, 88 ve 89 uncu maddelerine
dayanan Anayasa Mahkemesi, bütçenin teknik anlamda
bir kanun olmadığını, her ne kadar bütçe
kanunu adına taşıyor, Anayasada da böyle
anılıyor ise de, 87, 88 ve 89 uncu maddelerdeki
farklılıkları nedeniyle bir yasa olmadığını
kabul etmiştir ve bu kabulünü, yasalarla yapılması
gereken düzenlemelerin bütçe kanunlarıyla
değiştirilemeyeceğini veya bir başka şekilde
düzenlenmesinin kabul edilemeyeceğini öngörmüş
bulunmaktadır. Bu itibarla, (d) bendi, Anayasamızın
128 inci maddesinde  belirtilen esaslara ve 161 delaletiyle 87,88
ve 89 uncu maddelerdeki esaslara göre Anayasaya aykırıdır.
Böyle bir hükmün, bütçe kanununda bulunması
uygun değildir. Bu itibarla, biz, (d) bendinin ve aynı
esaslarla, aynı gerekçelerle “Vakıflar
Genel Müdürlüğünün sayman ve saymanlıklarda
görevli her unvandaki memur kadroları, Maliye Bakanlığınca
uygun görülenler kurulacak Bütçe Dairesi
Başkanlığı (saymanlık yetkilerine
haiz) ile saymanlık müdürlüklerine tahsis
edilmek üzere bu bakanlığın kadro cetvellerine
eklenebilir” hükmünün, Anayasaya aykırı
olduğunu ve tasarıdan çıkarılmasını
öneriyoruz, öngörüyoruz. Bu konudaki önerimizi,
Başkanlığa sunduk; oylanması sırasında,
Yüce Meclisin, Anayasaya bir aykırılığı
gidermek bakımından önerimize destek olmasını
arz ve teklif ediyoruz. 

Yüce Meclisi saygılarımla selamlıyorum.
(CHP ve DSP sıralarından alkışlar)

BAŞKAN - Cumhuriyet Halk Partisi Grubu adına konuşan
Sayın Atilâ Sav'a teşekkür ediyorum. 

Madde üzerinde başka söz istemi?.. Yok.

Maddeyle ilgili bir önerge vardır; okutuyorum:

Türkiye Büyük Millet  Meclisi Başkanlığına

1997 yılı Bütçe Kanunu Tasarısının
“Kadroların Kullanımı” başlıklı
45 inci baddesinin (d) ve (e) bentleri, hükümleri, Anayasaya
aykırı olduğundan, madde metninden çıkarılmasını
arz ile öneririz. 

 Önder Sav Oya Araslı  

 Ankara İçel 

 Yusuf Öztop Ahmet Güryüz Ketenci

 Antalya İstanbul

  Bekir Kumbul Mustafa Yıldız

  Antalya Erzincan

 Atilâ Sav Nihat Matkap

 Hatay Hatay

Gerekçe: Anayasanın 128 inci maddesinin ikinci fıkrası
“Memurların ve diğer kamu görevlilerinin
görev ve yetkileri, aylık ve ödenekleri ve diğer
özlük işleri kanunla düzenlenir” hükmünü
koymaktadır. Metinden çıkarılması
önerilen hükümleri, bu esasa göre, kanunla
öngörülmüş kadrolarda çalışan
kamu görevlilerinin çalıştırılma
esasları ve yerleri Maliye Bakanlığına
bırakılmaktadır. 

Anayasanın 161 inci maddesinin son fıkrasına
göre: “Bütçe Kanununa, bütçeyle
ilgili hükümler dışında hiçbir
hüküm konulamaz.” Kanunla düzenlenmiş
konular, bütçe kanunuyla değiştirilemez.
Anayasa Mahkemesinin yerleşik kararları da bu yoldadır
“yasada düzenlenmiş kurallar, bütçe
kanunuyla değiştirilemez” denilmekte ve 1996 yılı
bütçesine yönelik son davada da, bu amaçla
yürürlüğün durdurulması kabul edilmiştir.

BAŞKAN - Komisyon, önergeye katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Kısa bir izahat vermek istiyorum.
Komisyonumuzda, bu iki fıkranın, yani, (d) ve (e)
fıkralarının eklenmesinin sebebi, 1994 ve
1995 Vakıflar Genel Müdürlüğü katihesap
kanun tasarıları görüşülürken,
orada, ödenek dışı büyük harcamaların
olduğu tespit edildi. 1995'i arz edeyim: 245 milyar lira ödenek
dışı harcamanın, 205 milyar lirası,
sadece Vakıflar Genel Müdürlüğünden
geliyordu. Bunun sebebini araştırdığımızda,
Vakıflar Genel Müdürlüğünde çalışan
saymanların, Maliye Bakanlığı saymanları
olmadığı, bu sebeple de çok uzun sürelerden
beri, aynı şekilde bunun devam ettiği hususu
ortaya çıktı. 

Dolayısıyla, bu ödenek dışı
harcamaların kontrol altına alınabilmesini
teminen, bu şahısların, Maliye Bakanlığı
kadro cetvellerinde gösterilmesinin uygun olacağı
mütalaa edildi. Dolayısıyla, burada, herhangi
bir şekilde, ek kadro alma hadisesi mevcut değil. Sadece,
döner sermayede ve bu saymanlıklarda çalışan
kimselere -daha ehliyetli ve Maliye Bakanının kontrolü
olması suretiyle- bir seçim hakkı verildi.
Bu kadrolar oradan alınıyor...

BAŞKAN - Sayın Komisyon Başkanı...

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Tabiî, önerge bir zaruretti;
sayı değişmiyor. Dolayısıyla, önergeye
katılmamız mümkün değil. Zannediyorum,
bu ilaveler de, Komisyonda, bütün partilerin ittifakıyla
alınmış bir karardır; onun için,
önergeye katılmıyoruz. Anayasaya aykırılığı
varit değildir; bilakis, harcamaları kontrol altında
tutabilmek için daha disiplinli bir yönetimi getirmeyi
amaçlamaktadır.

Arz ediyorum.

BAŞKAN - Sayın Komisyon Başkanı, katılamıyorsunuz.


PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Evet.

BAŞKAN - Ben, zaten, önergeye katılıp
katılmadığınızı soruyorum;
burada, önerge üzerinde bir müzakere yapabilmemiz
mümkün değil.

Hükümet katılıyor mu efendim?

DEVLET BAKANI AHMET DEMİRCAN (Samsun) - Katılmıyoruz.

BAŞKAN - Önergeye Komisyon ve Hükümet katılmamaktadır.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

46 ncı maddeyi okutuyorum:

Sözleşmeli Personel

MADDE 46. - Genel bütçeye dahil daireler, katma bütçeli
idareler, döner sermayeli kuruluşlar, belediyeler,
il özel idareleri, kanunla kurulan fonlar, sosyal güvenlik
kuruluşları, genel ve katma bütçelerin
transfer tertiplerinden yardım alan kuruluşlar ile
8.6.1984 tarih ve 233 sayılı Kanun Hükmünde
Kararname kapsamı dışında kalan kuruluşlarda
sözleşme ile çalıştırılacak
personel hakkında 6.6.1978 tarih ve 7/15754 sayılı
Bakanlar Kurulu Kararı ile ek ve değişikliklerinin
uygulanmasına devam olunur.

Birinci fıkrada sayılan kuruluşlar, 657 sayılı
Devlet Memurları Kanunu dışında diğer
kanun hükümlerine göre çalıştırdıkları
sözleşmeli personelin unvan, sayı ve ücretlerini
belirten cetvelleri ve tip sözleşme örneklerini,
1997 yılı Ocak ayı sonuna kadar Maliye Bakanlığına
vize ettirmek zorundadırlar.

Özel kanunlar uyarınca kadro karşılık
gösterilmek suretiyele çalıştırılan
sözleşmeli personelin unvan, sayı ve ücretleri
vizeye tabi değildir. Ancak kuruluşlar bunlara ait tip
sözleşme örneklerini 1997 yılı Ocak
ayı sonuna kadar Maliye Bakanlığına vize
ettirmek ve her ay bu şekilde çalıştırdıkları
sözleşmeli personelin isim, unvan, kadro derecesi ve
sözleşme ücretlerini gösterir cetvelleri
ertesi ayın sonuna kadar Maliye Bakanlığına
bilgi için göndermek zorundadırlar.

Bütçe yılı içinde ilgili mevzuat
hükümlerine dayanılarak sonradan görevlendirilecek
yeni sözleşmeli personel (kadro karşılığı
çalıştırılan sözleşmeli
personel hariç) için de kuruluşlarca ayrıca
düzenlenecek ek cetvellerin ve farklı hükümler
kapsaması halinde tip sözleşme örneklerinin
Maliye Bakanlığına vize ettirilmesi gereklidir.
Yukarıdaki fıkralara göre vize işlemleri
yapılmadan sözleşme yapılamaz ve herhangi
bir ödemede bulunulamaz.

657 sayılı Devlet Memurları Kanununun 4 üncü
maddesinin (B) fıkrası ile ek geçici 16 ncı
maddesi ve özel kanunları uyarınca 1996 malî
yılında sözleşme ile çalıştırılanlardan
1997 malî yılında görevlerine devam etmeleri
ilgili bakanlık veya kuruluşlarca uygun görülenlerin
Ocak-Şubat ve Mart aylarına ait sözleşme
ücretleri, sözleşme ile çalıştırılmaları
konusundaki kanunî işlemleri tamamlanıncaya
kadar 1996 malî yılında vize edilmiş
sözleşmelerine göre, yeni sözleşmeleri
esas alınarak gerekli düzeltmeler daha sonra yapılmak
üzere, Maliye Bakanlığı vizesi aranmaksızın
ödenir. 

BAŞKAN - Madde üzerinde söz isteyen?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

47 nci maddeyi okutuyorum:

İşçilik Ödenekleri ve Geçici İş
Pozisyonları

MADDE 47. - a) Genel bütçeye dahil dairelerle, katma
bütçeli idareler, sürekli işçileri
ile 30 iş gününden fazla süre ile çalıştıracakları
geçici işçileri, bütçelerinin
(55) ve (66) alt programlarında yer alan 100-Personel giderleri
harcama kalemindeki ödenekleri aşmayacak sayıda
ve süre ile istihdam edebilirler. Sürekli ve geçici
 işçilere bütçede tertiplenen ödeneği
aşacak şekilde fazla çalışma yaptırılamaz.
Belirtilen alt programlara hiç bir şekilde ödenek
aktarması yapılamaz ve bütçenin başka
tertiplerinden işçi ücreti ve fazla çalışma
ücreti ödenemez. Ancak, toplu iş sözleşmelerinden
doğacak yükümlülükler ile ihbar ve kıdem
tazminatları ödemeleri nedeniyle meydana gelecek ödenek
eksiklikleri Maliye Bakanlığı bütçesindeki
yedek ödenek tertiplerinden karşılanabilir.

Kurumlar, bütçelerinin (66) alt programına
tertip edilen ödenek ile sınırlı olmak
üzere yıl içinde aylar itibariyle çalıştıracakları
geçici işçilerin sayılarını,
bunların çalıştırılacakları
birimlere göre dağılımını
(merkez teşkilatında birimler, taşra teşkilatında
ise bölge ve il müdürlüğü olarak)
gösteren cetvelleri, yapılan hesaplamalarla birlikte
Ocak ayı sonuna kadar Maliye Bakanlığına
vize ettirmek zorundadır. Yıl içinde meydana
gelen değişiklikler de aynı usul ile vizeye tabidir.
Bu vize işlemi yapılmaksızın geçici
işçi istihdam edilemez ve ödeme yapılamaz.
Memurlar eliyle görülmesi gereken işlerde istihdam
edilmek amacıyla işçi alınamaz.

Yukarıdaki hükümlere aykırı uygulamalardan
ita amirleri ve tahakkuk memurları ile ödenek üstü
harcama yapan saymanlar sorumludur.

b) Genel ve katma bütçeli idarelere bağlı
döner sermayeli kuruluşlar, kanunla kurulan fonlar
ve hizmetlerini ve genel veya katma bütçelerin transfer
tertiplerinden aldıkları ödeneklerle yürüten
kuruluşlar ile 233 sayılı Kanun Hükmünde
Kararname kapsamı dışında kalan kuruluşların
1.1.1997 tarihinden itibaren 30 iş gününden fazla
süre ile çalıştıracakları
geçici işçilere ait geçici iş
pozisyonları, ilgili bakanlığın onayı
alınmak suretiyle 31.1.1997 tarihine kadar Maliye Bakanlığına
vize ettirilir.

c) (a) ve (b) fıkrası kapsamındaki kurum,
kuruluş ve fonların kanunla, uluslararası
antlaşmalarla veya 1997 yılı programı
ile kurulması veya genişletilmesi öngörülen
birimleri için yapılacak yeni vizeler dışında,
1996 malî yılında vize edilmiş miktarları
aşacak şekilde vize yapılamaz. Vize edilmiş
bulunan geçici iş pozisyonları Maliye Malanlığının
uygun görüşü ile başka unvanlı
geçici iş pozisyonları ile değiştirilebilir
veya iptal edilebilir. Maliye Bakanlığınca vize
edilen cetvellerin bir örneği, ilgisine göre Sayıştay
Başkanlığına veya Başbakanlık
Yüksek Denetleme Kuruluna gönderilir. Bu vize işlemi
yapılmaksızın  ödeme yapılamaz.

d) Kamu İktisadî Teşebbüsleri ve bağlı
ortaklıklarının 1.1.1997 tarihinden itibaren
30 iş gününden fazla süre ile çalıştıracakları
geçici işçilere ait geçici iş
pozisyonları, ilgili bakanlığın onayı
alınmak suretiyle 31.1.1997 tarihine kadar Başbakanlık
Devlet Personel Başkanlığına vize ettirilir.
Vize ettirilen cetvellerin bir örneği Başbakanlık
Yüksek Denetleme Kuruluna gönderilir. Bu vize işlemi
yapılmaksızın ödeme yapılamaz.

e) İl özel idareleri ve belediyeler ile bunların
kurdukları birlik ve müesseselerde çalıştırılacak
geçici işçilere ait geçici iş
pozisyonları her yıl İçişleri
Bakanlığına vize ettirilir. Vize edilmiş
bulunan geçici iş pozisyonları İçişleri
Bakanlığı tarafından başka unvanlı
geçici iş pozisyonları ile değiştirilebilir
veya iptal edilebilir. İçişleri Bakanlığı
tarafından vize edilen gezici işi pozisyonlarına
ait vize cetvellerinin bir örneği Başbakanlık
Devlet Personel Başkanlığına gönderilir.
Bu vize işlemi yapılmadan geçici işçi
çalıştırılamaz ve herhangi bir
ödeme yapılamaz. 

BAŞKAN - Madde üzerinde söz istemi?..

Anavatan Partisi Grubu adına Sayın Özdemir;
buyurun.

Konuşma süreniz 10 dakikadır.

ANAP GRUBU ADINA BİLTEKİN ÖZDEMİR (Samsun)
- Sayın Başkan, teşekkür ediyorum.

Sayın milletvekilleri, Anavatan Partisi Grubu olarak, sorumluluk
duygusu içinde, gerekli her türlü hazırlıkları
yaptıktan sonra, bütçenin bütünlüğü
ile  malî yönetimi hiçbir surette olumsuz şekilde
etkilemeyecek ve hedeflediği düzenlemelerde de doğru
uygulamalara yardımcı olacak bir maddenin üzerinde
tartışıyoruz. Bu madde, bildiğiniz gibi,
kamu kesiminde çalışan sürekli işçilerimizin
pozisyonlarının Maliye Bakanlığınca
vize edilmesini, ayrıca mevsimlik işçi veya
geçici işçi diye tanımladığımız
önemli bir çalışan grubun da, malî
yıl içerisinde ne şekilde işlem göreceğini
anlatan hükümlerle ilgilidir.

Maddeyi izleyen değerli milletvekili arkadaşlarım
da görmüşlerdir ki, hakikaten son derece karmaşık,
anlaşılması güç, uygulaması
belirsiz ve mevsimlik işçilerimizin statülerini
de ortalıkta koyan bir düzenlemeyle karşı
karşıyayız. Bu düzenleme yeni değil,
eski yıllardan da geliyor; fakat tüm milletvekili
arkadaşlarım da kabul edeceklerdir ki, bu bir kanayan
yaradır. Şimdi oturup, bunu, bütçeye
herhangi bir yeni külfet getirmeden, hizmetlere de bir terslik
getirmeden düzeltmemiz gerekir.

Burada ne yapılması gerektiğini arz etmek istiyorum:
Mevsimlik işçilerimizin kıdemleri dikkate
alınarak ve hiçbir siyasî tefrik ve tercih
yapılmadan -yani, siyaseten istismar edilmeden- ilgili
kamu kurum ve kuruluşlarınca bir düzen,  bir
sistem içerisinde, hizmetlerin gerekleri ve kamuda verimlilik
ilkesi de dikkate alınarak çalıştırılmalarını
düzenlemek gerekir. Bu düzen, şu anda yoktur.


Bu itibarla, Anavatan Partisi Grubu olarak diyoruz ki, mevsimlik
işçilerimizin, belli bir kıdem dikkate alınarak
-daha doğrusu kıdem süreleri dikkate alınarak-
1996 ve önceki yıllarda kamuda çalıştırılmış
olan geçici işçilerimizin veya mevsimlik işçilerimizin,
ne kadar süreyle, hangi koşullarda ve nerelerde çalıştırılacağını
belirleyen bir düzenleme getirelim ve bu düzenlemeyi
getirirken de kazanılmış hakları koruyalım.
Şu ana kadar, kamunun kaldıramayacağı
sayıda mevsimlik işçi istihdamı kapısı
açıldıysa, işçilerimiz emekli
oldukça, istifaen veya başka nedenlerle ayrıldıkça
sayılarını da, yine tedrici bir şekilde
azaltalım. Böylece, bu insanlarımız,
geleceklerinden emin olsunlar ve bunları, yine, yılın
oniki ayında çalıştırmayalım;
işin gereklerine göre altı ayla başlasın
çalışmaları, daha kıdemliler
yedi ay çalıştırılsın,
daha da kıdemliler sekiz ay çalıştırılsın;
eğer, kurumların bütçeleri müsait
ve hizmetleri de zorunlu kılıyorsa, kurumların
tercihine bağlı olmak üzere daha uzun süre
de çalıştırılabilsin ve kurumlar
da, bunları, hizmetleri nerede gerektiriyor ise, orada
çalıştırabilsin. 

ZEKİ ÇAKAN (Bartın) - Ama, üç
ay, dört ay çalıştırmasınlar!..

BİLTEKİN ÖZDEMİR (Devamla) - Ama, böyle
“seni işe aldım, hele sen bir adamını
bul da gel”, “filancadan üç tane daha göndert”,
“bizim bölgeye  yedi işçi daha göndertelim”
gibi uygulamaları, üzülerek ifade edeyim, hepimizin
şahit olduğu yanlışlıkları
bertaraf etmemiz gerekir; Büyük Millet Meclisine yakışanı,
yaraşanı budur. 

Değerli arkadaşlarım, konsolide bütçeye
dahil olan mevsimlik işçiler için bu uygulamayı
sürdürürken -yine, konsolide bütçe
haricindeki kamu iktisadî teşebbüsleri, yerel
idareler ve diğer kamu kurumlarında da koyabileceğimiz
bu ilkelere paralel olarak- diğer kurumlarda da uygulamaların
yapılabilmesini yönlendiren düzenlemeleri -buradan
diğer maddelerde de çeşitli konularda benzeri
hükümlere yer vermişizdir- yapabiliriz. 

Bütün bunları sağlayacak biçimde,
Anavatan Partisi Grubunca yapmış olduğumuz çalışma,
üzülerek ifade ediyorum; Plan ve Bütçe Komisyonunda
-bu konuda Hükümetin daha çalışacağı
gibi, varit olmayan bir gerekçeyle, Hükümet altı
aydır çalışmamış, daha
ileride çalışacağı gibi bir gerekçeyle-
uygun karşılanmamıştır. Ben buradan,
Hükümeti, mikrofonlar marifetiyle ilgililere şikâyet
ediyorum, aynı zamanda da milletvekillerimize şikâyet
ediyorum; özellikle de İktidar milletvekillerime şikâyet
ediyorum. Lütfen, bu konuda Grubumuz tarafından biraz
sonra huzurunuza getirilecek önergeye olumlu bakmanızı
istirham ediyorum. 

Buradan açıklıkla ifade ediyorum: Yeniden
malî külfeti gerektiren ve bütçe imkânlarıyla
karşılanamayacak bir düzenleme gelmemektedir;
bir düzenli statü gelmektedir. Bu çalışanlarımız,
aile efradıdır, aile sorumlusudur. Bunların
hizmetle bağlantılı olarak, durumlarını,
hizmetin gereklerine uygun, sağlıklı çözümlere
getiren bir yaklaşım söz konusudur. Sürekli
işçilerimiz için olsun, geçici veya
mevsimlik işçilerimiz ki, yeni önereceğimiz
şekilde bu “part-time veya kısmî zamanlı
işçi” diye huzurunuza getirilmiştir. Bunlar
için, eğer, mevcut sayıları, hakikaten,
ihtiyacın üstünde ise, bunları, tabiî,
kaldırıp atmamız hiçbir şekilde
hakça olmaz; o yüzden bunların da yine zaman
içerisinde önümüzdeki yıllarda emekli,
istifaen emekli olmak suretiyle veya kendi dilekleriyle bu görevlerden
ayrılmaları halinde, o kurumda çalışan
toplam sayıyı azaltacak şekilde, Maliye Bakanlığına
da mutlak düzenleme yapma konusunda bir yetki önerdik.


Kamu çalışanlarımızın
ve emeklilerimizin -demin arz ettiğim gibi- aylıklarının
artış oranını yüzde 30'dan yüzde
50'ye çekmeyi -ki, Hükümetin yılı
içerisinde yaptığı- Büyük Millet
Meclisi Genel Kurulunun yapamayacağını iddia
etmek ve bunun Anayasaya aykırı olduğunu söylemek,
takdir edersiniz, varit değildir; çünkü,
bütçenin toplam harcamalarını etkilemeyecek
bir öneri, burada her zaman görüşülebilir.
Anayasada öngörülen husus,  şudur : Milletvekilleri,
bütçenin o harcama kalemindeki toplam ödeneklerini
artırmaya yol açacak bir önergeyle, Büyük
Millet Meclisinde, gider artırıcı öneride
bulunamazlar.

Bu itibarla, kamu çalışanlarımızın
aylıklarını, emekli, dul ve yetimlerimizin
aylıklarını -yüzde 30'dan yüzde
50'ye- artırmayı İktidara mensup milletvekillerimizin
ve Hükümetimizin uygun karşılamamasını
üzüntüyle karşılıyorum; ama,
hiç olmazsa, şu mevsimlik işçilerimizin
şu statülerini şurada sağlama bağlayalım
ve onların hayır dualarını alalım.

Bu duygu ve düşüncelerle, hepinizi saygılarımla
selamlıyorum. (ANAP sıralarından alkışlar)

BAŞKAN - Anavatan Partisi Grubu adına konuşan
Sayın Biltekin Özdemir'e teşekkür ediyorum.

Maddeyle ilgili başka söz istemi?.. Yok.

Maddeyle ilgili bir önerge var; okutuyorum:

Türkiye Büyük Millet Meclisi Başkanlığına

Görüşülmekte olan 1997 Yılı
Bütçe Kanunu Tasarısının 47 nci
maddesinin aşağıdaki şekilde düzenlenmesini
arz ve teklif ederiz.

 Biltekin Özdemir Cemal Özbilen  

 Samsun Kırklareli

 Halit Dumankaya Yusuf Pamuk

 İstanbul İstanbul

Yusuf Ekinci

Burdur

Madde 47. - a) Konsolide bütçeye dahil kurum ve kuruluşlarda
geçici isçi istihdamına son verilmiştir.

b) 1996 ve daha önceki yıllarda geçici işçi
olarak çalıştırılmış
olanlar, aşağıdaki fıkralarda öngörülen
şartlar dahilinde, kıst zamanla (part-tıme)
sürekli işçi statüsüne geçirilirler.


1. Bunlardan 1996 ve daha önceki yıllarda sosyal güvenlik
kurumlarına prim ödemek suretiyle geçirdikleri
süreleri: 1 000 günden az olanların en az 6 ay;
1 000-2 000 gün arasında olanların en az 7
ay; 2 000 günden fazla olanların en az 8 ay süre
ile kıst zamanlı olarak her yıl kurumlarınca
istihdamı zorunludur. 

2. Bunların bu sürelerden daha uzun süre çalıştırılmaları,
bütçe imkânları ve hizmet gerekleri dikkate
alınarak, kurumlarının değerlendirmesine
bağlıdır. 

3. Kurumlar, ilgilileri hizmetin  gerekli kıldığı
mahallere gönderebilirler. 

4. İlgililer, boşta geçen sürelerinin,
en son ücretleri üzerinden hesap edilecek, işçi
ve işveren primlerini sosyal güvenlik kurumlarına
kendileri ödemeleri kaydıyla, çalışma
sürelerinden sayılmasını isteyebilirler.


5. Yerel idareler, çalıştırdıkları
geçici işçiler hakkında yukarıdaki
düzenlemeler paralelinde uygulama yapabilirler. Konsolide
bütçeye dahil olmayan diğer kamu kuruluşlarıyla
ilgili düzenlemeler Maliye Bakanlığınca
yapılır. 

6. Kendi istekleriyle görevden çekilenlerle ölenlerin
ve aylık bağlanmak suretiyle ayrılanların
yerine, Maliye Bakanlığınca her kurum veya kuruluş
için belirlenecek “çalıştırılabilecek
azamî tam zamanlı ve kıst zamanlı işçi
sayısı” rakamının altına
inilmedikçe yeni işçi alınamaz.

7. Uygulamaya ve işçilik ödeneklerine ilişkin
esas ve usullerle, sair işlemler ve düzenlemeler Maliye
Bakanlığınca belirlenir.  

Gerekçe:

Bu düzenlemeyle bütçe kanunlarımızda
öteden beri yer almakta olan işçilik ödeneklerinin
kullanılması ve işçilerin çalıştırılmasıyla
ilgili maddeye, bilhassa, geçici işçilerimizin
uygulamada, siyasî unsurların da etkisiyle, çalıştırılmalarındaki
düzensizliği ve hizmetlerindeki verimsizliği gidermek
için yeni bir anlayış içerisinde ve
zaman içerisinde toplam çalıştırılan
işçi sayısının hizmetin gerekleri
düzeyine indirilmesini hedefleyen; ama, 1996 ve daha önceki
yıllarda çalışmış olanların
haklarını koruyan, hem onların geleceğini
belirli ölçüde güvenceye alan hem de bundan
böyle hem sürekli işçilerin hem de artık
o statüye geçirilmesi önerilen ve kıst
zamanlı sürekli işçi diye tanımlayabileceğimiz
daha önceki yıllarda geçici işçi
diye tanımlanan çalışanlarımızın
durumlarının yeniden düzenlenmesi hedeflenmiştir.
Bu düzenlemeyle, Maliye Bakanlığı, ilgili
kuruluşlarda çalıştırılacak
part-tıme kıst zamanlı ve sürekli işçilerin
sayısını belirleyecektir. Mevcut sayı,
eğer bugünkü sayının üzerinde
ise, gerekli düzenlemeler yapılacak ve sürekli
işçilerin şimdiye kadarki sayısının
artırılmasına müsaade etmeyen ve bu
amaçla ayrılan ödeneklerin şişirilmesine
fırsat vermeyen düzenlemelerin Maliye Bakanlığınca
yapılması konusunda bu Bakanlık yetkili kılınmıştır.


Konsolide bütçeye dahil olmayan kuruluşların,
yerel idarelerin, KİT'lerin ve diğer kamu kuruluşlarının
işçi istihdamı konusundaki yaklaşımları
ve uygulamaları da, yine Maliye Bakanlığınca
belirlenecek ilkeler ışığında yürütülecektir.


Bu düzenleme, özünde, başında da belirtildiği
gibi, bütçeye esas itibariyle ek yük getirmeden;
ama, çalışanlarımızın
düzenli, verimli, güvenli ve hizmetin gereklerine uygun
şekilde istihdamını hedefleyen bir iyileştirme
düzenlemesi olarak düşünülmüştür.

BAŞKAN - Sayın Komisyon, önergeye katılıyor
musunuz efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkan; çünkü, daha evvel de Komisyonda
aynı önerge verilmişti ve orada reddedilmişti.
Tabiî, ben Komisyonu temsilen konuşuyorum. 

NİHAT MATKAP (Hatay) - İşçi lehine
bir düzenleme, Refah Partisi katılır.

BAŞKAN - Sayın Hükümet?..

DEVLET BAKANI AHMET DEMİRCAN (Samsun) - Katılmıyoruz.

BAŞKAN - Önergeye Komisyon ve Hükümet katılmamaktadır.

Önergeyi oylarınıza sunuyorum: Kabul edenler...

NİHAT MATKAP (Hatay) - Nerede bu işçi dostları?!..
(RP sıralarından “işçi dostu sizsiniz”
sesleri)

BAŞKAN - Kabul etmeyenler... Önerge kabul edilmemiştir.

47 nci maddeyi oylarınıza sunuyorum: Kabul edenler...
Etmeyenler... Kabul edilmiştir.

48 inci maddeyi okutuyorum:

DÖRDÜNCÜ KISIM

Çeşitli Hükümler

Petrolden Devlet Hakkı ve Petrol Kanunu Gereğince Ödenecek
Kur Farkları

MADDE 48. - a) 5.4.1973 tarih ve 1702 sayılı Kanuna
göre petrolden alınacak Devlet hakkı, Bütçenin
(B) işaretli cetvelindeki “Petrolden Devlet Hakkı”
tertibine gelir kaydolunur.

b) 6326 sayılı Petrol Kanununun 116/3 üncü
maddesi uyarınca yapılan transferler nedeniyle oluşacak
kur farkları Bütçeye konulacak ödeneklerle
karşılanır. 

BAŞKAN - Madde üzerinde söz istemi?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul etilmiştir. 

49 uncu maddeyi okutuyorum:

Kişi Borçları

MADDE 49. - Saymanlık hesaplarında kayıtlı
olup, zarurî veya mücbir sebeplerle takip ve tahsil
imkânı kalmayan, 1050 sayılı Muhasebe-i
Umumiye Kanununun 133 üncü maddesi uyarınca silinmesi
Malî Danışma Kurulu tarafından uygun
görülen kişi borçlarından; tutarı
(500 000 000) liraya kadar olanların kayıtlardan
çıkarılmasına Maliye Bakanı
yetkilidir. Bu miktarı aşan kişi borçlarının
terkini Türkiye Büyük Millet Meclisinin onayına
bağlıdır.

178 sayılı Maliye Bakanlığının
Teşkilat ve Görevleri Hakkında Kanun Hükmünde
Kararnameye 543 sayılı Kanun Hükmünde
Kararname ile eklenen Ek Madde 7 uyarınca, mal ve nakit
saymanları ile gelir ve gider memurlarının
zimmetlerinin silinmesi konusundaki talepler Malî Danışma
Kurulunca incelenerek karara bağlanır ve Maliye Bakanına
sunulur. Bu karar çerçevesinde terkin edilen mal
ve nakit saymanları ile gelir ve gider memurlarının
zimmetlerinden (500 000 000) lirayı aşanların
terkin listesi bütçe uygulama sonuçları
ile birlikte Türkiye Büyük Millet Meclisinin bilgisine
arz edilir.

1969 ve 1988 yılları arasında yurt dışından
yapılacak alımlar için 1050 sayılı
Muhasebe-i Umumiye Kanununun 83 üncü maddesine dayanılarak
açılan kredilerden ve mülga 1601 sayılı
Kanuna göre verilen ateşe avanslarından mahsubu
yapılmamış olanlar ilgilileri adına
kişi borçları hesabına alınarak
mahsubu yapılır.

Kişi borçları hesabına alınan
tutarlardan tahsiline imkân bulunmadığı
ilgili Bakanlıkça bildirilenlerin miktarına
bakılmaksızın 1050 sayılı Muhasebe-i
Umumiye Kanununun 133 üncü maddesi çerçevesinde
Malî Danışma Kurulunun görüşü
alınmak suretiyle terkin edilmesine Maliye Bakanı
yetkilidir.

BAŞKAN - Madde üzerinde söz isteyen?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

50 nci maddeyi okutuyorum:

 Devlet Hesaplarında Yer Verilmeyecek ve Terkin Edilecek
Tutarlar

MADDE 50. - Devletin mahkemelerce hükme bağlanan para
cezaları da dahil olmak üzere her türlü
gelir ve giderlerinin, tarh, tahakkuk, tahsil ve tediyesi ile
emanetlerin alınıp geri verilmesinde ve Devlet kayıtlarında,
kanunlarında ve diğer mevzuatında belirtilmiş
tutar ve oranlar değişmemek şartıyla (1
000) liranın altındaki tutarlar dikkate alınmaz.

Maliye Bakanı; yukarıda belirtilen hususlarla ilgili
olarak doğacak aksaklıkları gidermeye, vergi
dairelerinin müfredat ve mutabakat hesapları arasındaki
uyumsuzluğun giderilmesi amacıyla denetim raporlarına
dayanılarak tespit edilecek kesin farkları terkine
yetkilidir. 

BAŞKAN - Madde üzerinde söz isteyen?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

51 inci maddeyi okutuyorum:

Su ve Doğalgaz Tarife Bedelleri

MADDE 51. - Genel ve katma bütçeli dairelerin kullandıkları
su (atıksu dahil) ve doğalgaz için mahallî
idareler tarafından belirlenecek tarife bedelleri, konutlar
için uygulanacak tarife bedellerinin % 30 fazlasını
aşamaz.

Okul ve hastanelerde kullanılan su ve doğalgaza konutlar
için tespit edilmiş olan tarife bedelleri uygulanır.


BAŞKAN - Madde üzerinde söz isteyen?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

52 nci maddeyi okutuyorum:

Uluslararası Kuruluşlara Üyelik

MADDE 52. - a) Genel bütçeli daireler ve katma bütçeli
idareler ile kamu iktisadî teşebbüsleri, sosyal
güvenlik kuruluşları, fonlar ve diğer kamu
kurumu ve kuruluşları; uluslararası kuruluşlara
üye olabilmek ve kanun, kararname ve uluslararası
anlaşmalar gereği halen üyesi bulunulan uluslararası
kuruluşlar dışındaki kuruluşlara
her yıl katılma paylarını ödeyebilmek
için, mevzuatın gerektirdiği diğer işlemlerin
yanısıra ayrıca bağlı veya ilgili
bulunulan Bakanlığın teklifi ve Maliye Bakanlığının
görüşü üzerine Dışişleri
Bakanlığından önceden izin alacaklardır.

b) Hazine ve Dış Ticaret Müsteşarlıklarının
uluslararası anlaşmalar, kanun ve kararnamelerle
Türkiye Cumhuriyeti adına üye olduğu uluslararası
kuruluşlara ilişkin işlemlerine (katılma
payı ödemeleri dahil) bu madde hükmü uygulanmaz.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

53 üncü maddeyi okutuyorum:

Takibi İzine Bağlı Amme Alacakları

MADDE 53. - 24.11.1994 tarihli ve 4046 sayılı Özelleştirme
Uygulamalarının Düzenlenmesine ve Bazı
Kanun ve Kanun Hükmünde Kararnamelerde Değişiklik
Yapılmasına Dair Kanunun Geçici 15 inci maddesi
hükmü 6183 sayılı Amme Alacaklarının
Tahsil Usulü Hakkında Kanun kapsamına giren
Devlete ait olan amme alacakları hakkında uygulanmaz.
6183 sayılı Amme Alacaklarının Tahsil
Usulü Hakkında Kanun kapsamına giren ve Devlete
ait olan amme alacakları hakkında uygulanmaz. 6183
sayılı Amme Alacaklarının Tahsil Usulü
Hakkında Kanun uyarınca yapılacak takip işlemlerine
izin vermeye Maliye Bakanı yetkilidir. Bu hüküm
özelleştirilen kuruluşların başka
kamu kuruluşlarına devredilen borçları
hakkında da uygulanır.

BAŞKAN - Madde üzerinde söz istemi?.. Yok.

Önerge yok.

Maddeyi oylarınıza sunuyorum : Kabul edenler...
Etmeyenler... Kabul edilmiştir.

54 üncü maddeyi okutuyorum :

Vatanî Hizmet Tertibinden Aylık Bağlananlar ile
1005 ve 2022 Sayılı Kanunlar Uyarınca Aylık
Bağlananların Gösterge Rakamları

MADDE 54. - a) Vatanî Hizmet Tertibinden bağlanmış
aylıkların gösterge rakamları; kendileri
için (2000), dul eşleri için (1600), diğer
yakınları için (1100),

b) 2022 sayılı 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanun uyarınca
aylık ödemelerine esas alınan gösterge
rakamı 1997 yılında (350),

c) 1005 sayılı İstiklal Madalyası
Verilmiş Bulunanlara Vatanî Hizmet Tertibinden Şeref
Aylığı Bağlanması Hakkında
Kanun uyarınca aylık ödemelerine esas alınan
gösterge rakamı 1997 yılında (2000),


Olarak uygulanır.

BAŞKAN - Madde üzerinde söz isteyen?.. Yok.

Maddeyle ilgili bir önerge vardır; okutuyorum :

Türkiye Büyük Millet Meclisi Başkanlığına

Görüşülmekte olan 1997 Malî Yılı
Bütçe Kanun Tasarısının 54 üncü
maddesine, aşağıdaki (d) fıkrasının
eklenmesini arz ve teklif ederiz.

 İsmail Durak Ünlü Miraç Akdoğan

 Yozgat Malatya

 Biltekin Özdemir Cemal Özbilen

 Samsun Kırklareli

 Halit Dumankaya Yusuf Pamuk

 İstanbul İstanbul

Yusuf Ekinci

Burdur

d) 29.8.1977 tarihli ve 2108 sayılı kanunda yer
alan, muhtar ödeneklerinin hesaplanmasına esas olan
(2000) gösterge rakamı, 1997 yılında
(3000).

Gerekçe : Muhtar ödeneklerine esas göstergelerin
artırılması önerilmektedir. Böylece,
muhtar aylıkları, 6 milyon 350 bin liradan 9,5 milyon
lira dolayına çıkarılmaktadır.

BAŞKAN - Bu önerge gider artırıcı
mahiyette olduğu için işleme koyamıyorum.

54 üncü maddeyi oylarınıza sunuyorum :
Kabul edenler... Kabul etmeyenler... Kabul edilmiştir.

55 inci maddeyi okutuyorum :

Kamu Kuruluşlarınca İşletilen Sosyal
Tesisler

MADDE 55. - Kamu kurum ve kuruluşlarınca işletilen
eğitim ve dinlenme tesisi, misafirhane, kreş, spor tesisi
ve benzeri sosyal tesislerin giderlerine bütçeden
katkıda bulunulmaz.

Bu tür yerlerde, genel ve katma bütçeden, döner
sermaye ve fonlardan ücret ödenmek üzere 1997 yılında
ilk defa istihdam edilecek yeni personel görevlendirilemez.

Söz konusu tesislerden yararlanacak olanlardan alınacak
asgarî bedelleri belirlemeye veya belirlenen tarifeleri
tasdik etmeye ve bu yerlerin hesaplarının bir düzen
içinde tutulması için kullanılacak
defter ve belgeleri tespit etmeye, diğer gerekli düzenlemeleri
yapmaya Maliye Bakanı yetkilidir. 

BAŞKAN - Madde üzerinde söz isteyen?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

56 ncı maddeyi okutuyorum:

Yurt Dışı Eğitimi

MADDE 56. - 1997 Malî yılında ilgili mevzuatları
gereğince kamu kurum ve kuruluşlarınca, yetiştirilmek
maksadıyla lisansüstü (master, doktora) eğitimi
için yurt dışına gönderilecek
öğrenci, araştırma görevlisi ile kamu
görevlilerinin sayıları, kurum ve kuruluş
bütçelerine bu amaç için konulan ödenek
miktarını aşmayacak şekilde tespit edilir.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

57 nci maddeyi okutuyorum : 

Geçici Hizmet Karşılığı
Yapılacak Ödemeler

MADDE 57. - Kurumlar;

a) Arızî nitelikteki işleriyle sınırlı
kalmak koşuluyla, yıl içinde bir ayı
aşmayan sürelerle hizmet alımı yoluyla
çalıştırılan kişilere
yapılacak ödemeleri,

b) Kısmî zamanlı hizmet satın alınan
kişilere yapılacak ödemeleri,

c) 3308 sayılı Çıraklık ve
Meslek Eğitimi Kanununun 25 inci maddesi gereğince aday,
çırak ve işletmelerde meslek eğitimi gören
öğrencilere yapılan ödemeleri,

d) 657 sayılı Devlet Memurları Kanununun
4/C maddesi gereğince sayım, propaganda, anket ve benzeri
işlerde çalıştırılan geçici
personele yapılan ödemeleri,

Bütçelerin (101-02-1-085) “Geçici Hizmet
Karşılığı Yapılacak Ödemeleri”
faaliyetinde gösterilen 300 harcama kaleminden yaparlar.
Bu faaliyete bütçelerin başka tertiplerinden
ödenek aktarılamaz; ödenek üstü harcama
yapılamaz.

Yukarıdaki hükümlere aykırı uygulamalardan
ita amirleri, tahakkuk memurları ve saymanlar ile bu kişileri
çalıştıranlar sorumludur. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

58 inci maddeyi okutuyorum:

Vakıf ve Derneklerin Denetimi

MADDE 58. - Kamu kurum ve kuruluşlarına üstlendikleri
görevleri yerine getirmede maddî katkı sağlayan
vakıf ve derneklerin denetimi; mevcut mevzuatları
çerçevesinde tabi oldukları denetimin yanı
sıra bağlı veya ilgili kurum ve kuruluşlarca
da yapılır.

Maliye Bakanlığı, gerekli gördüğünde
bu vakıf ve dernekleri denetler, malî tablolarını
ve bilançolarını inceler.  

ATİLÂ SAV (Hatay) - Sayın Başkan, yerimden
bir soru sorabilir miyim? Söz almadan bir açıklama
yapmak istiyorum.

BAŞKAN - Maddeyle ilgili olmak üzere, buyurun efendim.

ATİLÂ SAV (Hatay) - Efendim, 58 inci maddenin yazılışında
tereddüte düştük. 58 inci maddede gösterilen
dernek türü, Dernekler Kanununda gösterilmiş
olan dernek türlerinden hiçbirisine uymuyor. Yani,
 genel olarak, kamu yararına çalışan
dernekler var, diğer tür dernekler var. Onun dışında,
öğrenci dernekleri, spor dernekleri var. Bu tür
bir derneğin tanımı, Dernekler Yasasında
ve dernekler hukukumuzda yok. Üstelik de, bazı kamu
kurum ve kuruluşlarına yardım eden dernek
ve vakıfların denetlenmesinden söz ediliyor.
Acaba, bunun amacı nedir; Komisyon, bu maddeyi niçin
koymuş? 

Gerçi, geçen yılki bütçede de
var; ama, yine de, bir açıklama yapılırsa,
iyi olur.

Teşekkür ederim.

BAŞKAN - Sayın Komisyon Başkanı, arkadaşlarımızın,
58 inci maddenin birinci fıkrasında yer alan dernek
tanımıyla ilgili bir tereddütü var. Bir
açıklama yapabilir misiniz.

ÖNDER SAV (Ankara) - Kamu kurumu mu derneğe yardım
ediyor, dernek mi kamu kurumuna yardım ediyor?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Efendim, şimdi, şöyle:
Bilindiği gibi, son zamanlarda, yani, belli bir süreden
beri, bazı kamu kurum ve kuruluşlarında dernekler
kuruluyor, vakıflar kuruluyor. Mesela, Adaleti Güçlendirme
Vakfı gibi veya Emniyet Teşkilatını
Güçlendirme Vakfı, Okullara Yardım Vakfı
gibi... Bunlar, devlete yardım ediyorlar; ama, devletin
 bazı imkânları da, daha doğrusu, devletçe
gelecek bazı imkânlar da bunlara verilmiş.
Bunlar, şu ana kadar, belli bir süreye gelinceye kadar,
denetim altında değildi. Dolayısıyla,
bunlar, belli yerlerden para topluyorlar; ama, o paralarını
denetleyen bir kurum veya kuruluş yoktu. Şimdi, bu
maddeyle, bu dernekler ve bu mahiyetteki vakıfların
harcamaları kontrol altına alınıyor
ve dolayısıyla, bunlar, disipline ediliyor. Yoksa,
normal dernekler, yani, kamu kurum ve kuruluşlarına
hizmet etmeyen normal dernekler, elbette, bu madde kapsamı
dışındadır; vakıflar da bunun
dışındadır. Zaten, dernekler, Dernekler
Kanunu çerçevesinde kontrol altındalar, vakıflar
da, Vakıflar Genel Müdürlüğünün
belli kontrolü altındadır...

HİKMET AYDIN (Çanakkale) - Acaba kontrol altındalar
mı?!.. 

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - ...ama, bunlar, onların dışında
kalan vakıf ve derneklerdir; daha çok malî
hususlardır. 

Bilgilerinize arz ediyorum. 

HİKMET AYDIN (Çanakkale) - Ne olduğu belli değil.
Ne yaptıklarını bir bilseniz!..

BAŞKAN - Teşekkür ederim Sayın Komisyon
Başkanı. 

Değerli arkadaşlarım, buradaki tanımdan,
Komisyon Başkanımızın yaptığı
açıklamaya göre, kamu yararına çalışan
dernekler statüsündeki dernekleri anlamıyoruz.
Onlar, Bakanlar Kurulu kararıyla, özel statüdeki
derneklerdir. Kamu kurumu niteliğindeki meslek kuruluşlarını
da anlamıyoruz. Farklı bir dernek türü;
kamu kuruluşlarının adıyla, o kamu
kuruluşlarındaki hizmetleri desteklemek amacıyla
oluşturulmuş dernekler, zaman zaman, kamudan da yardım
aldıkları için, malî bakımdan,
Dernekler Kanununun tabi olduğu denetimin dışında,
ilave bir denetime ihtiyaç gösteriyorlar. O ihtiyacı
gidermek için madde yazılmıştır.


ATİLÂ SAV (Hatay) - Bir kamu hizmetinin, bir çeşit
özelleştirilmesi...

BAŞKAN - Kısmen... Kısmen...

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 

59 uncu maddeyi okutuyorum: 

Amme Alacağına Karşılık Kabul Edilebilecek
Gayrimenkuller

MADDE 59. - Özelleştirme kapsamına alınan
kuruluşlar dahil 233 sayılı Kamu İktisadî
Teşebbüsleri Hakkında Kanun Hükmünde
Kararname hükümlerine tabi iktisadî devlet teşekkülleri,
kamu iktisadî kuruluşları, bunların
müesseseleri, bağlı ortaklıkları,
iştirakleri ile büyükşehir belediyeleri,
belediyeler, il özel idareleri, bunlara ait tüzelkişilerin
veya bunlara bağlı müstakil bütçeli
ve kamu tüzelkişiliğini haiz kuruluşların,
Devlete ait olan ve 6183 sayılı Amme Alacaklarının
Tahsil Usulü Hakkında Kanun kapsamına giren
borçlarına karşılık olarak,
mülkiyeti bu idarelere ait olan ve üzerinde herhangi
bir takyidat bulunmayan gayrimenkullerinden Maliye Bakanlığınca
ihtiyaç duyulanlar, 2886 sayılı Devlet İhale
Kanununun 13 üncü maddesine göre oluşturulacak
komisyon tarafından takdir edilecek değeri üzerinden,
borçlu kurumun da uygun görüşü alınarak,
bütçenin gelir ve gider hesapları ile ilgilendirilmeksizin
Maliye Bakanlığınca satın alınabilir.

Bu idarelerin satın alınan gayrimenkullerinin tapu
işlemlerine esas olan ve yukarıda belirtilen şekilde
belirlenen değeri miktarındaki Devlete ait olan ve
6183 sayılı Amme Alacaklarının Tahsil
Usulü Hakkında Kanun kapsamına giren borçları
terkin edilir. 

BAŞKAN - Madde üzerinde söz istemi?.. Yok.

Maddeyle ilgili bir önerge var; okutuyorum:

Türkiye Büyük Millet Meclisi Başkanlığına

1997 Malî Yılı Bütçe Kanun Tasarısının
59 uncu maddesinin, metinden, Anayasaya aykırılığı
nedeniyle çıkarılmasını arz
ve teklif ederiz.

 Önder Sav Oya Araslı  

 Ankara İçel

 Nihat Matkap Atilâ Sav

 Hatay Hatay

  Yusuf Öztop Mustafa Yıldız

  Antalya Erzincan

 Ahmet Güryüz Ketenci Bekir Kumbul

 İstanbul Antalya

Gerekçe: 

Anayasanın 161 inci maddesi, Devletin ve kamu iktisadî
teşebbüsleri dışındaki kamu tüzelkişilerinin
harcamalarının, yıllık bütçelerle
yapılacağını emretmektedir.

Söz konusu 59 uncu madde, malum Bakanlığımız,
amme alacağına karşılık kabul edilecek
gayrimenkullerden ihtiyaç duyduklarını, 2886
sayılı Devlet İhale Kanununa göre oluşturulacak
komisyonlar tarafından takdir edilecek değer üzerinden,
borçlu kurumun da uygun görüşü alınarak,
bütçenin gelir ve gider hesaplarıyla ilgilendirilmeksiniz
satın alma yetkisi vermektedir.

Devletin giderlerinin, Anayasanın 161 inci maddesine göre
bütçe çerçevesinde yapılması
gerektiğinden, Maliye Bakanlığına verilen
bu yetki, Anayasanın 161 inci maddesine aykırı
bir nitelik kazanmaktadır. 

Bu nedenle, 59 uncu maddesinin metinden çıkarılmasını
istemek gereği doğmuştur.

BAŞKAN - Sayın Komisyon, önergeye katılıyor
musunuz efendim?

ÖNDER SAV (Ankara) - Dinlemedi.

ALİ RIZA BODUR (İzmir) - Komisyon meşgul.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Önerge önümüze
daha evvel geldi sayın milletvekilleri ve biz, önergeyi
okuduk.

Önergeye katılmıyoruz.

BAŞKAN - Sayın Hükümet?..

DEVLET BAKANI AHMET DEMİRCAN (Samsun) - Katılmıyoruz.

BAŞKAN - Önergeye Komisyon ve Hükümet katılmamaktadır.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.

59 uncu maddeyi oylarınıza sunuyorum: Kabul edenler...
Kabul etmeyenler... Kabul edilmiştir.

60 ıncı maddeyi okutuyorum:

Kira ve Satış Bedelleri

MADDE 60. -a)  İrtifak hakkı verilen özel iskelelerden
alınan nispi kira bedelleri, bir yandan bütçeye
özel gelir, bir yandan yarısı liman başkanlıkları
hizmetlerini geliştirmek üzere; Denizcilik Müsteşarlığı
bütçesine, yarısı da millî emlak
hizmetlerini geliştirmek amacıyla Maliye Bakanlığı
bütçesine, özel ödenek kaydolunur. Önceki
yılda kullanılmayan ödenek cari yıl
bütçesine devredilir.

b) Hazinece adalet hizmetleri ile Ceza İnfaz Kurumları
ve Tutukevleri için tahsis edilen bina ve arsaların,
tahsis amaçlarına uygun olarak kullanılma
niteliklerini kaybetmeleri veya yeni cezaevi yapımı
nedeniyle kullanılmalarından vazgeçilmesi
halinde; bunların satışına, satış
bedellerinin, adalet hizmet binaları ile cezaevleri binalarının
yapımı ve onarımlarında kullanılmak
üzere, Adalet Bakanlığı bütçesine
özel ödenek olarak kaydına Maliye Bakanı
yetkilidir. Önceki yılda kullanılmayan ödenek
cari yıl bütçesine devredilir. 

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

61 inci maddeyi okutuyorum:

İl Özel İdarelerince Gerçekleştirilen
Yatırımlar

MADDE 61. - İllerin ulaşım, sanayi, tarım,
köy hizmetleri ve benzeri işlerinin mahallî düzeyde
gerçekleştirilmesi amacıyla il özel idarelerinin
programında olan projeler ile Yüksek Planlama Kurulu
kararı ile yıl içinde yatırım
programına dahil edilen projelerin bedelleri, münhasıran
belirtilen projelerde valinin yetki ve sorumluluğunda kullanılmak
üzere Maliye Bakanlığı bütçesinin
(930-02-3-301-900) tertibinden il özel idarelerine ödenir.

Belirtilen projelerin yürütülmesi ile ilgili etüt,
keşif ve kontrollük hizmetleri proje ile bağlantılı
Bakanlık ve Genel Müdürlüğün il
teşkilatlarınca yerine getirilir. İhale veya
emanet suretiyle yaptırılması ve bedellerinin
ödenmesi ise il özel idarelerince valinin onayı
ile gerçekleştirilir.

Bu şekilde yürütülen projeler için
gerekli olan iş makineleri valinin talebi halinde ilgili
yatırımcı kuruluşlarca sağlanır.
Kamu kurum ve kuruluşlarından sağlanan iş
makineleri için bu projelerde kullanıldıkları
sürece hiçbir bedel ödenmez.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

62 nci maddeyi okutuyorum:

BAŞKAN - Maddeyi oylarınıza sunuyorum: Kabul
edenler... Etmeyenler... Kabul edilmiştir.

63 üncü maddeyi okutuyorum:

Kısmen veya Tamamen Uygulanmayacak Hükümler

MADDE 62. - a) (1.) 9.6.1958 tarihli ve 7126 sayılı
Sivil Müdafaa Kanununun 21.10.1960 tarih ve 107 sayılı
Kanunla değişik 37 nci maddesinin (a) bendi;

(2.) 6831 sayılı Orman Kanununun Bazı Maddelerinin
Değiştirilmesine ve Bu Kanuna Üç Ek Madde
ile Bir Geçici Madde Eklenmesine Dair 20.6.1973 tarih ve
1744 sayılı Kanunun ek 3 üncü maddesinin
(d) bendi,

(3.) 18.2.1963 tarih ve 197 sayılı Motorlu Taşıtlar
Vergisi Kanununun 17 nci maddesinin Trafik Hizmetleri Geliştirme
Fonuna pay verilmesine ilişkin,

Hükümleri, 1997 malî yılında, bu
kanuna bağlı (A) işaretli cetvelinin ilgili tertiplerine
konulmuş ödenek tutarları düzeyinde uygulanır.

b) (1) Uluslararası kurumlarca, yabancı ülkelerin
kredi kuruluşlarınca ve diğer her türlü
dış kaynaklarca kamu kurumlarına, yatırım
bankalarına ve Türkiye Cumhuriyet Merkez Bankasına
Hazine tarafından garanti edilenler de dahil olmak üzere
verilecek krediler ve bu kredilerin söz konusu kuruluşlara
geri ödenmesi dolayısıyla düzenlenecek
kâğıtlar için 1.7.1964 tarih ve 488 sayılı
Damga Vergisi Kanunu,

(2) 9.5.1985 tarih ve 3202 sayılı Kanunun 45 inci
maddesinin birinci bendi,

(3) 3234 sayılı Orman Genel Müdürlüğü
Teşkilat ve Görevleri Hakkında Kanunun 35 inci
maddesinin son fıkrası,

(4) 3.7.1968 tarih ve 1053 sayılı Kanunun 1 inci
maddesinin 2 nci fıkrası ile aynı kanunun
3 üncü maddesi,

(5) Genel Bütçeye dahil dairelerle, katma bütçeli
idareler bütçelerinden kamu iktisadî teşebbüslerine
yapılacak “İktisadî Transferler ve Yardımlar
Hakkında” 8.6.1959 tarihli ve 7338 sayılı
Kanun hükümleri,

(6) 22.9.1994 tarih ve 4033 sayılı Kanunun 14 üncü
maddesi.

1997 Malî Yılında uygulanmaz. 

BAŞKAN - Maddeyi oylarınıza sunuyorum : Kabul
edenler... Etmeyenler... Kabul edilmiştir.

63 üncü maddeyi okutuyorum :

Yürürlük

MADDE 63. - Bu Kanun 1.1.1997 tarihinde yürürlüğe
girer.

BAŞKAN - Maddeyi oylarınıza sunuyorum: Kabul
edenler... Etmeyenler... Kabul edilmiştir.

64 üncü maddeyi okutuyorum: 

Yürütme

MADDE 64. - Bu Kanunun;

a) Türkiye Büyük Millet Meclisi ile ilgili hükümlerini
Türkiye Büyük Millet Meclisi Başkanı,

b) Cumhurbaşkanlığı ile ilgili hükümlerini
Cumhurbaşkanlığı Genel Sekreteri,

c) Sayıştay Başkanlığı ile
ilgili hükümlerini Sayıştay Birinci Başkanı,

d) Diğer hükümlerini Maliye Bakanı,

Yürütür. 

BAŞKAN - Madde üzerinde Anavatan Partisi Grubu söz
talebinde bulunmuştur. 

Sayın Biltekin Özdemir, buyurun. (ANAP sıralarından
alkışlar)

Sayın Özdemir, konuşma süreniz 10 dakikadır.

ANAP GRUBU ADINA BİLTEKİN ÖZDEMİR (Samsun)
- Sayın Başkan, çok teşekkür ediyorum.

Sayın milletvekilleri, sık sık huzurunuza
çıkarak sizleri rahatsız ettiğim için
 Büyük Millet Meclisi üyesi bütün değerli
arkadaşlarımdan özür diliyorum. (RP sıralarından
“Estağfurullah” sesleri)

Ancak, gerçekten ülkemizin 1997 yılına
özellikle ekonomik ve sosyal yönden en önemli etkiyi
yapacak, yön verecek devlet bütçesinin uygulanmasından
sorumlu tutulan Maliye Bakanımıza bazı konulardaki
temennilerimi, tekrar şeklinde de olsa, sunmayı huzurunuzda
bir görev telâkki  ettiğim için söz
almış bulunuyorum.  

Sözlerimin başında bir defa şunu ifade
etmek isterim. Bu bütçenin ülkemizin esenliği
ve mutluluğu için yardımcı olmasını
en içten dileklerimle arzu ediyorum. Büyük Millet
Meclisi üyesi bütün arkadaşlarımızın
da buradaki temennileri, eleştirileri, görüşleri
hiç kuşku yok, bu bütçenin, ülkemize
halkımıza hizmetlerin en iyi biçimde götürülmesi
 amacına yöneliktir. Bunun  dışında
hiçbir arkadaşımızın farklı
bir yaklaşım içerisinde olduğunu düşünmek
mümkün değildir. Bunu, bütün arkadaşlarımın
huzurunda içtenlikle -televizyonlarımız kanalıyla
da  bütün yurttaşlarımıza- duyurmak
isterim.

Değerli milletvekili arkadaşlarım, bütçenin
ülkemizin geleceğinde olumlu etkiler yapabilmesi için
-çeşitli konuşmacıların da çok
veciz bir şekilde değindikleri üzere- kaynaklarıyla
harcamaları arasında dengenin sağlıklı
ve kalıcı olması gerekir. Bizim, şu
anda, bir bakıma Sayın Başbakanın vaktiyle
ifade ettiği pansuman tedavisi cinsinden kaynak politikalarıyla
ilânihaye ülkeyi yönetemeyeceğimiz, izahtan
varestedir.

Ülkemizde, Büyük Millet Meclisinin, sakınmadan,
çekinmeden, Türkiye ekonomisinden yararlananların,
malî güçleri oranında Türkiye bütçesine
katkı sağlamalarına yardımcı olacak;
kayıtdışı ekonomiyi kavrayan; çalışanları,
orta ve alt gelir gruplarını koruyan; bölgesel
gelişmişlik farklarını gideren bir anlayış
içerisinde, sadece vergi kanunlarında değil,
Ticaret Kanununda -özellikle, Ticaret Kanununun kıymetli
evrak hukukuna ilişkin hükümlerinde- Noterlik
Kanununda, Tapu Kanununda, bilhassa Bankalar Kanununda ve finansal
hareketlere yön veren diğer yasal düzenlemelerde,
tümüyle eşgüdümlü olarak düzenlemeler
yapma zorunluluğu vardır. Bu düzenlemeler yapılmadığı
sürece, Türkiye'de sağlıklı bir vergi
ve gelir politikasına ulaşmamız ve dolayısıyla,
bütçeleri de sağlıklı bir biçimde
finanse etmemiz mümkün değildir. 

Borca ilânihaye bel bağlamanın sonunda, külfetini,
karşılığını, enflasyon yoluyla,
alt ve orta gelir grupları, yani fakir halk kitleleri öder;
çünkü, en kötü vergi, en ağır
vergi, hiçbirinizin kabul edemeyeceği vergi, enflasyon
vergisidir. Fakiri daha fakir, zengini daha zengin yapan ve bugün,
ülkemizde, âdeta kemikleşmiş olan bu vergiden,
bu insafsız vergiden, Büyük Millet Meclisi olarak
el ele vererek kurtulmamız zorunluluğu vardır.
Plan ve Bütçe Komisyonunun değerli milletvekilleri
biraz da bu iş için vardır. Hükümetimizden,
bu konuda, gelir politikaları açısından
-bu arz ettiğim kapsamda- hazırlayacakları sağlıklı
düzenlemeleri Büyük Millet Meclisine getirmelerini
temenni ediyorum. Bu bütçeyi yürütmekten
Maliye Bakanı sorumlu ve yetkili olduğu için,
o nedenle bunlara değindim.

Diğer taraftan, Sayın milletvekilleri, bakınız,
kalkınmakta ve gelişmekte olan ülkelerde, işsizliğin
bu kadar yüksek olduğu ülkelerde, devletin, ne kadar
serbest piyasa ekonomisinden yana olursa olsun, ne kadar altyapı
yatırımlarıyla sınırlı
davranma tercihinde bulunursa bulunsun, belirli bir düzeyde
yatırım yapma zorunluluğu kaçınılmazdır
ve devletin, yatırımları kadar borçlanma
ihtiyacı içerisinde bulunmasını da
ekonomik yönden, malî yönden, sosyal yönden
kesinlikle yadırgamamak gerekir. Geçmişte
hükümetler “denk bütçe hedefimizdir”
gibi içeriği olmayan, bugünkü Hükümet
de “ben denk bütçe yaptım” demek
suretiyle, hakikaten gerçeği yansıtmayan bir
yanlış yaklaşımın esiri olmuşlardır.
Bunun doğrusu:

Bir, yeterince yatırım yapılmalıdır
bir ülkede. Yatırımları kısarak
“benim bütçem denktir” diye halkımızın,
toplumumuzun, işsizimizin önüne çıkamayız.


İkincisi, bütçenin finansmanının
sağlıklı kaynaklardan olması gerekir.
Bunun için de iyi bir vergi düzenlemesine ülkemizin
ihtiyacı vardır. Burada, sonuç olarak şunu
arz etmek istiyorum ve Sayın Maliye Bakanına arz
ediyorum: 

Bizim kaynak politikalarımız, gelir getirici ve
kalıcı içerikte düzenlemelere muhtaçtır.
Bugünkü yaklaşımlar yeterli değildir.
Bizim bütçelerimizdeki harcama politikalarımız
özellikle yatırımlar açısından
hakikaten yetersizdir. Arkadaşlarımız, Hükümet
temsilcisi arkadaşlarımız da arz etti, gayri
safî millî hasılanın yüzde 2'sinin
altına düşmüş yatırımlarla
Türk toplumuna hizmet sunacağımıza ihtimal
veremeyiz, mümkün değildir, bununla yetinmemiz mümkün
değildir. Değerli arkadaşlarım, bunu kabul
etmek zorundayız.

Son olarak da, Hükümetimizin, kamu çalışanlarımıza
ve emeklilerimize yüzde 30'luk maaş artışı
önerisi kabul edildi. Hükümetin, ekonomik imkânları
dikkate alarak ve yılı içindeki ekonomik
gelişmeleri de değerlendirerek malî yılın
ikinci yarısında düzenleme yapabilme yetkisi
vardır. Buradan, birinci yarı yılda sağlayamadıkları
-enflasyondaki gelişmeleri de dikkate alarak- imkânları,
fırsatları ve gelir artışını
ikinci yarı yılda kamu çalışanlarımızdan
esirgememeleri ve yetki kanunuyla aldıkları yetki
gereğince de çalışanlarımızın
ücret düzeylerinde gerek yatay adaleti gerek dikey gerekliliği
birlikte sağlayabilecek çalışmalar yürütmelerini
temenni ediyorum. 

Hepinizi saygılarımla selamlıyorum. (Alkışlar)

BAŞKAN - Anavatan Partisi Grubu adına konuşan
Sayın Özdemir'e teşekkür ediyorum.

64 üncü maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

Sayın milletvekilleri, böylece, 1997 Mali Yılı
Bütçe Kanunu tasarısının bütün
maddeleri kabul edilmiş bulunmaktadır. 

Tasarının tümü açık oylamaya
tabidir.

Açık oylama, yarınki birleşimde son
konuşmalardan sonra yapılacaktır. 

3. - 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103)

BAŞKAN - Şimdi, 1994 Malî Yılı
Genel Bütçe Kesinhesap Kanun Tasarısının
 1 inci maddesini tekrar okutup, oylarınıza sunacağım.

1994 Malî Yılı Kesinhesap Kanunu Tasarısı

Gider Bütçesi 

MADDE 1. - Genel bütçeli idarelerin 1994 malî
yılı giderleri, bağlı (A) işaretli
cetvelde gösterildiği üzere, (890 425 204 016 000)
lira olarak gerçekleşmiştir. 

BAŞKAN - 1 inci maddeyi daha önce kabul edilen cetvelleriyle
birlikte oylarınıza sunuyorum: Kabul edenler...
Kabul etmeyenler... Kabul edilmiştir. 

2 nci maddeyi ve maddeye bağlı (B) cetvelinin genel
toplamını okutuyorum:

Gelir Bütçesi

MADDE 2.- Genel bütçenin gelirleri, bağlı
(B) işaretli cetvelde gösterildiği üzere,
(742 499 135 024 000) lira olarak gerçekleşmiştir.


BAŞKAN - (B) cetvelini okutuyorum:

B - CETVELİ

  Gelir   Tahmin Tahsilat

 Türü Gelirin  Çeşidi Lira  Lira

 1 Vergi Gelirleri 573 000 000 000 000 587 760 247 715 000

  BAŞKAN - Kabul edenler...

  Etmeyenler... Kabul edilmiştir.

 2 Vergi Dışı Normal Gelirler 57 500 000 000
000 48 365 287 979 000

  BAŞKAN - Kabul edenler...

  Etmeyenler... Kabul edilmiştir.

 3 Özel Gelirler ve Fonlar 93 500 000 000 000 101 398 388
622 000

  BAŞKAN - Kabul edenler...

  Etmeyenler... Kabul edilmiştir.

  Özel Kanun Gelirleri  4 975 210 708 000

  BAŞKAN - Kabul edenler...

  Etmeyenler... Kabul edilmiştir.

  GENEL TOPLAM :  724 000 000 000 000 742 499 135 024 000

  BAŞKAN - Kabul edenler...

  Etmeyenler... Kabul edilmiştir.

  NAZIM GELİR  101 348 973 073 000

  BAŞKAN - Kabul edenler...

  Etmeyenler... Kabul edilmiştir.

  3836 Sayılı Tahkim Kanununa

  Göre Tahsil Edilen Gelirler  14 516 169 577 000

  BAŞKAN - Kabul edenler...

  Etmeyenler... Kabul edilmiştir.

2 nci maddeyi (B) işaretli cetvelle birlikte oylarınıza
sunuyorum : Kabul edenler... Kabul etmeyenler... 2 nci madde,
(B) işaretli cetvelle birlikte kabul edilmiştir.

 3 üncü maddeyi okutuyorum: 

MADDE 3. - İkinci maddede yazılı tutarın
dışında, 3836 sayılı Kamu Kurum
ve Kuruluşlarının Birbirlerine Olan Borçlarının
Tahkimi Hakkında Kanun uyarınca (14 516 169 577
000) lira gelir tahsil edilmiştir. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

4 üncü maddeyi okutuyorum: 

Nazım Gelir ve Gider

MADDE 4. - (101 348 973 073 000) lira nazım gelir tahsil
edilmiş ve aynı miktar gider yapılmıştır.


BAŞKAN - Kabul edenler.. Kabul etmeyenler.. Kabul edilmiştir.


5 inci maddeyi okutuyorum: 

Denge

MADDE 5. - Birinci maddede yazılı giderler ile ikinci
maddede yazılı gelirler arasında (147 926
068 992 000) liralık gider fazlası meydana gelmiştir.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

6 ncı maddeyi okutuyorum: 

Tamamlayıcı Ödenek

MADDE 6. - Bağlı (A) işaretli cetvelin ilgili
sütununda kayıtlı (7 431 717 908 000) liralık
ödenek üstü gideri karşılamak üzere
aynı tutarda tamamlayıcı ödenek kabul
edilmiştir. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

7 nci maddeyi okutuyorum: 

Devredilen Ödenek

MADDE 7. - 1994 malî yılı içinde harcanmayan
ve özel kanunlarla devrine izin verilen (1 272 320 121 000)
liralık özel ödenek, ertesi yıla ödenek
kaydedilmek üzere devredilmiştir. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

8 inci maddeyi okutuyorum: 

İptal Edilen Ödenek

MADDE 8. - Bağlı (A) işaretli cetvelin ilgili
sütununda kayıtlı bulunan ve yılı
içinde kullanılan ve devredilenler dışında
kalan (62 395 560 145 000) liralık ödenek iptal edilmiştir.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

9 uncu maddeyi okutuyorum: 

Devlet Borçları

MADDE 9. - Bağlı Devlet borçları uygulama
sonuçları kesinhesap cetvellerinde ayrıntısı
gösterildiği üzere, 31.12.1994 tarihi itibariyle
:

a) (372 801 625 000 000) lira orta ve uzun vadeli (425 956 851
000 000) lira kısa vadeli olmak üzere, toplam (798
758 476 000 000) lira iç borç,

b) (1 158 424 802 500 000) lira genel ve katma bütçeli
kuruluşlara ait, (326 407 966 668 000) lira hazine garantili
olmak üzere, toplam (1 484 832 769 168 000) lira dış
borç,

Mevcuttur. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

10 uncu maddeyi okutuyorum:

Yürürlük

MADDE 10.- Bu Kanun yayımı tarihinde yürürlüğe
girer.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

11 inci maddeyi okutuyorum:

MADDE 11.- Bu Kanun hükümlerini Bakanlar Kurulu yürütür.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

1994 Malî Yılı Genel Bütçe Kesinhesap
Kanunu Tasarısının bütün maddeleri
bu suretle kabul edilmiştir.

Tasarının tümü, açık oylamaya
tabidir.

Açık oylama, yarınki birleşimde, son
konuşmalardan sonra yapılacaktır.

4. - 1995 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151) 

BAŞKAN - Sayın milletvekilleri, 1995 Malî Yılı
Genel Bütçe Kesinhesap Kanunu Tasarısının
1 inci maddesini tekrar okutup, oylarınıza sunacağım:

1995 Malî Yılı Kesinhesap Kanunu Tasarısı

Gider Bütçesi

MADDE 1. - Genel bütçeli idarelerin 1995 malî
yılı giderleri, bağlı (A) işaretli
cetvelde gösterildiği üzere (1 704 845 121 341 000)
lira olarak gerçekleşmiştir. 

BAŞKAN - 1 inci maddeyi daha önce kabul edilen cetvelleriyle
birlikte oylarınıza sunuyorum: Kabul edenler...
Etmeyenler... Kabul edilmiştir.

2 nci maddeyi ve maddeye bağlı (B) cetvelinin genel
toplamını okutuyorum:

Gelir Bütçesi

MADDE 2. - Genel bütçenin gelirleri, bağlı
(B) işaretli cetvelde gösterildiği üzere,
(1 387 759 990 286 000) lira olarak gerçekleşmiştir.

BAŞKAN - (B) cetvelini okutuyorum :

B - CETVELİ

  Gelir   Tahmin Tahsilat

 Türü Gelirin  Çeşidi Lira  Lira

 1 Vergi Gelirleri 1 090 000 000 000 000 1 084 350 504 039 000

  BAŞKAN - Kabul edenler...

  Etmeyenler... Kabul edilmiştir.

 2 Vergi Dışı Normal Gelirler 113 000 000
000 000 86 043 515 514 000

  BAŞKAN - Kabul edenler...

  Etmeyenler... Kabul edilmiştir.

 3 Özel Gelirler ve Fonlar 200 000 000 000 000 207 010 003
362 000

  BAŞKAN - Kabul edenler...

  Etmeyenler... Kabul edilmiştir.

  Özel Kanun Gelirleri  10 355 967 371 000

  BAŞKAN - Kabul edenler...

  Etmeyenler... Kabul edilmiştir.

  GENEL TOPLAM :  1 403 000 000 000 000 1 387 759 990 286 000

  Gelir   Tahmin Tahsilat

 Türü Gelirin  Çeşidi Lira  Lira

  BAŞKAN - Kabul edenler...

  Etmeyenler... Kabul edilmiştir.

  NAZIM GELİR  228 482 213 655 000

  BAŞKAN - Kabul edenler...

  Etmeyenler... Kabul edilmiştir. 

2 nci maddeyi, (B) işaretli cetvelle birlikte oylarınıza
sunuyorum : Kabul edenler... Kabul etmeyenler... 2 nci madde,
(B) işaretli cetvelle birlikte kabul edilmiştir.

 3 üncü maddeyi okutuyorum: 

Nazım Gelir ve Gider

MADDE 3. - (228 482 213 655 000) lira nazım gelir tahsil
edilmiş ve aynı miktar gider yapılmıştır.


BAŞKAN - Madde üzerinde söz istemi?.. Yok.

Değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

4 üncü maddeyi okutuyorum:

Denge

MADDE 4. - Birinci maddede yazılı giderler ile ikinci
maddede yazılı gelirler arasında (317 085
131 055 000) liralık gider fazlası meydana gelmiştir.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

5 inci maddeyi okutuyorum:

Tamamlayıcı Ödenek

MADDE 5. - Bağlı (A) işaretli cetvelin ilgili
sütununda kayıtlı (7 791 963 971 000) liralık
ödenek üstü gideri karşılamak üzere,
aynı tutarda tamamlayıcı ödenek kabul
edilmiştir. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

6 ncı maddeyi okutuyorum:

Devredilen Ödenek

MADDE 6. - 1995 malî yılı içinde harcanmayan
ve özel kanunlarla devrine izin verilen (1 198 910 802 000)
liralık özel ödenek, ertesi yıla ödenek
kaydedilmek üzere devredilmiştir.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

7 nci maddeyi okutuyorum:

İptal Edilen Ödenek

MADDE 7. - Bağlı (A) işaretli cetvelin ilgili
sütununda kayıtlı bulunan ve yılı
içinde kullanılan ve devredilenler dışında
kalan (86 697 719 008 000) liralık ödenek iptal edilmiştir.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

8 inci maddeyi okutuyorum:

Devlet Borçları

MADDE 8. - Bağlı, Devlet borçları uygulama
sonuçları kesinhesap cetvellerinde ayrıntısı
gösterildiği üzere, 31.12.1995 tarihi itibariyle;

(537 709 421 346 000) lira orta ve uzun vadeli, (823 572 637 936
000) lira kısa vadeli olmak üzere, toplam (1 361 282
059 282 000) lira iç borç mevcuttur. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

9 uncu maddeyi okutuyorum:

Yürürlük

MADDE 9. - Bu Kanun yayımı tarihinde yürürlüğe
girer.

BAŞKAN - Maddeyi oylarınıza sunuyorum: Kabul
edenler...

Kabul edenler... Kabul etmeyenler... Kabul edilmiştir.

10 uncu maddeyi okutuyorum:

Yürütme

MADDE 10. - Bu Kanun hükümlerini Bakanlar Kurulu yürütür.

BAŞKAN - Kabul edenler... Kabul etmeyenler... Kabul edilmiştir.

Sayın milletvekilleri, böylece, 1995 Malî Yılı
Genel Bütçe Kesinhesap Kanunu Tasarısının
bütün maddeleri kabul edilmiştir.

Tasarının tümü açık oylamaya
tabidir; açık oylama yarınki birleşimde
son konuşmalardan sonra yapılacaktır.

5. - Katma Bütçeli İdareler 1997 Malî
Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135) 

BAŞKAN -Şimdi, katma bütçeli idareler
1997 Malî Yılı Bütçe Kanunu Tasarısının
1 nci maddesini tekrar okutup, oylarınıza sunacağım.

1 nci maddeyi okutuyorum: 

Katma Bütçeli İdareler 1997 Malî Yılı
Bütçe Kanunu Tasarısı

BİRİNCİ KISIM

Genel Hükümler

Ödenekler, Öz Gelirler Hazine Yardımı

MADDE 1. - a) Katma bütçeli idarelerin 1997 yılında
yapacakları hizmetler için (632 327 361 000 000)
lira ödenek verilmiştir.

b) Katma bütçeli idarelerin 1997 yılı
gelirleri (17 000 000 000 000) lirası öz gelir, (482
759 261 000 000) lirası Hazine yardımı, (132
568 100 000 000) lirası yükseköğretim kurumlarının
cari hizmet giderlerine yapılacak Devlet katkısı
olmak üzere toplam (632 327 361 000 000) lira olarak tahmin
edilmiştir.

BAŞKAN - 1 inci maddeyi, daha evvel kabul edilen cetvellerle
birlikte oylarınıza sunuyorum: Kabul edenler...
Kabul etmeyenler... Kabul edilmiştir.

2 nci maddeyi okutuyorum:

Bağlı Cetveller

MADDE 2. - Katma bütçeli idarelerin,

1. Ödenek dağılımı (A) işaretli,

2. Gelirleri, herbir idarenin bütçesine ekli (B) işaretli,

3. Özel hükümlerine göre 1997 yılında
tarh, tahakkuk ve tahsiline devam olunacak gelir çeşitlerinin
dayandığı hükümler, her bir idarenin
bütçesine ekli (C) işaretli,

4. Harcamalara ilişkin formül, her bir idarenin bütçesine
ekli (R) işaretli,

cetvellerde gösterilmiştir. 

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

3 üncü maddeyi okutuyorum:

İKİNCİ KISIM

İdarelere İlişkin Özel Hükümler

Tarım Reformu Uygulaması ile İlgili Davaların
Takibi

MADDE 3. - Tarım Reformu Genel Müdürlüğünün
toprak ve tarım reformu uygulaması ile ilgili uyuşmazlık
ve davaları bu Genel Müdürlük adına
gerektiğinden Hazine avukatları tarafından da
takip edilir. 

BAŞKAN - Madde üzerinde söz istemi?.. Yok.

Maddeyle ilgili değişiklik önergesi yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

4 üncü maddeyi okutuyorum:

Özel Ödeneklere İlişkin İşlemler

MADDE 4. - a)  Karayolları, Köy Hizmetleri ve Devlet
Su İşleri Genel Müdürlükleri; Genel
ve Katma Bütçeli Kuruluşlar hariç diğer
kamu kurum ve kuruluşları gerçek ve tüzel
kişilerden vaki olacak hizmet taleplerini kendi imkânları
nispetinde, yapılacak anlaşmalar esasları
dahilinde ve bedeli mukabilinde yerine getirmeye yetkilidirler.
Bu amaçla yatırılacak paralar, bir taraftan
adı geçen kuruluşlar bütçelerinin
(B) işaretli cetveline gelir, diğer taraftan (A) işaretli
cetvelde mevcut veya yeniden açılacak tertiplere
Maliye Bakanlığınca ödenek kaydolunur.
Ayrıca, 11.2.1950 tarih ve 5539 sayılı Kanunun
1737 sayılı Kanunla değişik 20 nci maddesi
gereğince, geçişi ücretli olan yol, köprü
ve tünellerden elde edilen her çeşit gelirleri
de aynı mahiyetteki yol, köprü ve tünellerin
yapım, bakım, onarım ve işletmesinde
kullanılmak üzere, Maliye Bakanlığınca
bir taraftan Karayolları Genel Müdürlüğü
bütçesinin (B) işaretli cetvelinde açılacak
özel bir tertibe gelir, diğer taraftan (A) işaretli
cetvelde açılacak ilgili tertibe ödenek kaydolunur.

Bu özel tertiplerdeki ödeneklerden önceki yılda
harcanmayan kısımları cari yıl bütçesine
devren gelir ve ödenek kaydetmeye Maliye Bakanı yetkilidir.

Yapılan harcama tutarı kadar ödeneği, özel
tertipten önceden harcama yapılan tertibe aktarmaya
Maliye Bakanı yetkilidir.

b)  Devlet Su İşleri Genel Müdürlüğü
tarafından 3.7.1968 tarih ve 1053 sayılı
Kanun gereğince yürütülen içme suyu
tesisleri ile ilgili olarak kendi usullerine göre borçlandırılan
bedeller taksitlerinin ilgili belediyelerce süresinde ödenmemesi
halinde, ödenmeyen taksitler, 2.2.1981 tarih ve 2380 sayılı
Kanun uyarınca belediyelere ayrılan paylardan İller
Bankasınca kesilerek Devlet Su İşleri Genel
Müdürlüğüne ödenir. 

BAŞKAN - Madde üzerinde söz isteyen?.. Yok.

Maddeyle ilgili değişiklik önergesi yok. 

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 

5 inci maddeyi okutuyorum: 

Karayolları Genel Müdürlüğü Yol
Bakım İşleri İçin Gelecek Yıla
Geçici Yüklenmelere Girişilmesi

MADDE 5. - Karayolları Genel Müdürlüğünce,
yol bakım işleri için yılları
bütçelerinde yer alan ödeneklerin yarısını
geçmemek üzere ilgili Bakan onayıyla gelecek
yıla geçici yüklenmelere girişilmesi
caizdir. 

BAŞKAN - Madde ile ilgili söz istemi?.. Yok.

Madde üzerinde değişiklik önergesi yok. 

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 

6 ncı maddeyi okutuyorum:

Gençlik ve Spor Genel Müdürlüğü
Bütçesinden Bayındırlık ve İskân
Bakanlığı Bütçesine Yapılacak
Aktarmalar

MADDE 6. - 29.4.1959 tarih ve 7258 sayılı Kanunun
4 üncü maddesi gereğince her çeşit
spor, saha ve tesisleri vücuda getirmek amacı ile
Gençlik ve Spor Genel Müdürlüğü
Bütçesinin (A) işaretli cetvelinde yer alan
projelerin Gençlik ve Spor Genel Müdürlüğünce
21.5.1986 tarih ve 3289 sayılı Kanun hükümleri
uyarınca yapılabilecek işler dışında
kalanlara ait ödenekleri, Bayındırlık
ve İskân Bakanlığı Bütçesine
aynı amaçla aktarmaya Maliye Bakanı yetkilidir.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

7 nci maddeyi okutuyorum:

Gençlik ve Spor Genel Müdürlüğü
Bütçesinden İl Müdürlüklerine
Yardım Olarak Yapılacak Yatırım Ödenekleri

MADDE 7. - Yıllık yatırım programlarına
ek yatırım cetvellerinde büyük onarım
projeleri arasında yer alan ve Genel Müdürlük
onayı ile İl Müdürlüklerince emaneten
yaptırılması uygun görülen işlerin
karşılıkları Gençlik ve Spor
Genel Müdürlüğü bütçesinin
ilgili yatırım tertibindeki ödenekten il müdürlüklerine
yardım yolu ile ödenebilir.   

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

8 inci maddeyi okutuyorum:

Futbol Müsabakaları Müşterek Bahis Hasılatından
Sağlanacak Gelirler ile Çeşitli Kaynaklardan
Sağlanacak Gelirler

MADDE 8. - Gençlik ve Spor Genel Müdürlüğü
bütçesine ekli (B) işaretli cetvelin “Futbol
Müsabakaları Müşterek Bahis Hasılatından
Elde Edilecek Gelir” tertibinde kayıtlı kaynaktan
sağlanacak gelir fazlalarını sportif hizmetler
ve spor tesislerinin yapım, bakım ve büyük
onarımlarında kullanılmak üzere Gençlik
ve Spor Genel Müdürlüğü bütçesine
bir yandan özel gelir, diğer yandan açılacak
özel tertibe ödenek kaydetmeye,

Çeşitli kurum ve kuruluşlar ile şahıslar
tarafından Gençlik ve Spor Genel Müdürlüğüne
bağlı Spor Federasyonları ile Dairelere yapılan
nakdî yardım ve bağışlarla kendi
faaliyet ve hizmetlerinden sağladıkları gelirleri,
bu yardım ve geliri sağlayan Federasyon ve Dairelerin
gençlik ve sportif hizmetleri ile mal ve hizmet alımlarında
kullanılmak üzere Genel Müdürlük bütçesine
bir yandan özel gelir, diğer yandan açılacak
özel tertiplere ödenek kaydetmeye,

Maliye Bakanı yetkilidir.

Bu ödeneklerden yılı içinde sarf edilmeyen
kısımları ertesi yıl bütçesinin
ilgili tertiplerine devren gelir ve ödenek kaydolunur. 

BAŞKAN - Madde üzerinde söz istemi?.. Yok.

Maddeyle ilgili önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir.

9 uncu maddeyi okutuyorum:

Telsiz Genel Müdürlüğü Bütçesi
ile İlgili İşlemler

MADDE 9. - a)  3293 sayılı Kanunla değişik
2813 sayılı Telsiz Kanununda yer alan telsiz ve
monitör hizmetlerinin yürütülmesini teminen,
Telsiz Genel Müdürlüğü bütçesine
ekli (B) işaretli cetvelde yer alan “Ücret Gelirleri”
tertiplerinde kayıtlı kaynaktan sağlanan gelir
fazlalarını, Telsiz Genel Müdürlüğü
1997 Malî Yılı Bütçesinde açılacak
özel bir tertibe bir taraftan gelir, diğer taraftan açılacak
özel tertiplere ödenek kaydetmeye Maliye Bakanı
yetkilidir.

Bu ödeneklerin yılı içinde sarf edilmeyen
kısımları ertesi yıl bütçesine
devren gelir ve ödenek kaydolunur.

b)  3293 sayılı Kanunla değişik 2813 sayılı
Kanunda gerekli değişiklik yapılıncaya
kadar aynı Kanunun 27 nci maddesinin birinci paragrafında
yer alan “10 katına” ibaresi “20 katına”
olarak uygulanır.

c)  3293 sayılı Kanunla değişik 2813 sayılı
Kanunda gerekli değişiklik yapılıncaya
kadar telsiz ücretleri ve bu ücretlerden doğan gecikme
cezalarıyla ilgili olarak Telsiz Genel Müdürlüğünce
yapılan yasal takibatla tahsili mümkün olamayacağı
belirlenen ve aslı 2 500 000 liraya kadar olan telsiz ücretleriyle
bunların ferilerinin terkinine Ulaştırma Bakanı
yetkilidir. 

BAŞKAN -Madde üzerinde söz istemi?.. Yok.

Maddeyle ilgili değişiklik önergesi yok. 

Oylamaya geçmeden önce, Komisyonla bir hususta mutabık
kalmak istiyorum.

Sayın Komisyon, 9 uncu maddenin 4 üncü satırında
“tertiplerinde kayıtla” şeklinde geçiyor;
bunu, “Ücret Gelirleri tertiplerine kayıtlı”
olarak düzeltiyoruz.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) -Evet, Sayın Başkanım.

BAŞKAN -9 uncu maddeyi düzeltilmiş şekliyle
oylarınıza sunuyorum: Kabul edenler... Kabul etmeyenler...
Kabul edilmiştir. 

10 uncu maddeyi okutuyorum:

Hudut ve Sahiller Sağlık Genel Müdürlüğü
Bütçesi ile İlgili İşlemler

MADDE 10. - Hudut ve Sahiller Sağlık Genel Müdürlüğü
Bütçesine ekli (B) işaretli cetvelde yıl
içinde meydana gelebilecek gelir fazlalarını
“1997 Yılı Programının Uygulanması,
Koordinasyonu ve İzlenmesine Dair Karar” hükümlerine
göre 1997 yılında yatırım programına
alınacak projeleri gerçekleştirmek üzere
anılan Genel Müdürlük bütçesine
bir yandan özel gelir, diğer yandan açılacak
özel tertibe ödenek kaydetmeye Maliye Bakanı
yetkilidir.

Bu ödeneklerin yılı içinde sarf edilemeyen
kısımları ertesi yıl bütçesinin
ilgili tertibine devren gelir ve ödenek kaydolunur. 

BAŞKAN -Maddeyle ilgili söz istemi?.. Yok.

Önerge yok.

Maddeyi oylarınıza sunuyorum: Kabul edenler... Kabul
etmeyenler... Kabul edilmişktir.

11 inci maddeyi okutuyorum:

MADDE 11. -  a)  Yükseköğretim kurumlarınca
önceki yıllarda bastırılan ders kitapları
ve teksirlerin satış bedelleri Devlet İstatistik
Enstitüsü toptan eşya fiyatları endeksine
göre, yükseköğretim kurumları tarafından
her yıl yeniden tespit edilir.

b)  2547 sayılı Yükseköğretim Kanununun
46 ncı maddesine göre özel ödenek kaydolunan
miktarlar üniversite adına millî bankalardan
birinde açılacak hesaba yatırılır
ve harcamalar bu hesaptan yapılır.

c)  2547 sayılı Yükseköğretim Kanununun
46 ncı maddesine göre kısmî zamanlı
olarak çalıştırılacak öğrenciler
hakkında 1475 sayılı İş Kanununun
işçi sağlığı ve iş güvenliği
ile ilgili hükümleri ve 506 sayılı Sosyal
Sigortalar Kanununun iş kazası ve meslek hastalıkları
sigortası ile ilgili hükümleri hariç diğer
hükümleri uygulanmaz.

d) 2547 sayılı Yükseköğretim Kanununa
tabi yükseköğretim kurumlarında kayıtlı
yükseköğrenim öğrencilerinin her türlü
tedavi giderlerinin karşılanması için,
bu kurumların bütçelerinde tertiplenen transfer
ödeneklerinin karşılıkları Yükseköğretim
Kurulunca tespit edilecek esas ve usuller çerçevesinde
kullanılmak üzere kurumlar adına millî
bankalardan birinde açılacak hesaba yatırılır.

e)  2547 sayılı Yükseköğretim Kanununun
46 ncı maddesi uyarınca; elde edilen gelirlerin
özel gelir ve özel ödenek kaydedilen tutarlarının
yüzde 10'una kadar olan kısmı, üniversite
yönetim kurulunun tespit edeceği başarılı,
gelir düzeyi düşük öğrencilerin
burs, kitap ve kırtasiye ile beslenme yardımı
ödemelerinde kullanılır. 

BAŞKAN - Madde üzerinde söz istemi?.. Yok.

Maddeyle ilgili bir önerge bulunmaktadır; okutuyorum:

Türkiye Büyük Millet Meclisi Başkanlığına

Görüşülmekte olan Katma Bütçeli
İdareler 1997 Malî Yılı Bütçe
Kanunu Tasarısının 11 inci maddesinin (e)
fıkrasında yer alan “yüzde 10'una”
ifadesinin “yüzde 20'ye” şeklinde değiştirilmesini
arz ederim.

 Algan Hacaloğlu Mustafa Yıldız  

 İstanbul Erzincan

 Oya Araslı Atilâ Sav

 İçel Hatay

  Mehmet Seyfi Oktay Zeki Çakıroğlu

  Ankara Muğla

 Mahmut Işık Ahmet Güryüz Ketenci  

 Sıvas İstanbul

Yılmaz Ateş

Ankara

Gerekçe:

Gelir düzeyi düşük üniversite öğrencilerine
daha çok burs ve malî destek sağlayabilmek, mevcut
eşitsizlik ortamının bir ölçüde
iyileştirilebilmesi amacıyla arz edilmiştir.

BAŞKAN - Önergeye, Komisyon katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılmıyoruz Sayın
Başkanım.

BAŞKAN - Hükümet?..

DEVLET BAKANI AHMET DEMİRCAN (Samsun) - Katılmıyoruz.

BAŞKAN - Önergeye, Komisyon ve Hükümet katılmamaktadır.

Önergeyi oylarınıza sunuyorum: Kabul edenler...
Kabul etmeyenler... Kabul edilmemiştir.

11 inci maddeyi oylarınıza sunuyorum: Kabul edenler...
Kabul etmeyenler... Kabul edilmiştir.

12 nci maddeyi okutuyorum:

Vakıflar Genel Müdürlüğü Bütçesi
ile İlgili İşlemler

MADDE 12. - Vakıflar Genel Müdürlüğü
bütçesinin (B) işaretli cetvelinde yıl
içinde meydana gelebilecek gelir fazlalarını
bu Genel Müdürlüğün cari hizmetlerinde,
ve “1997 Yılı Programının Uygulanması,
Koordinasyonu ve İzlenmesine Dair Karar” hükümlerine
göre yatırım hizmetlerinde, personel ve yolluk
giderlerinde, hizmet, tüketim malları ve malzeme alımlarında,
demirbaş giderleri ile ödemelerinde kullanılmak
üzere, bir yandan özel gelir, diğer yandan açılacak
özel tertibe ödenek kaydetmeye Maliye Bakanı
yetkilidir.  

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

13 üncü maddeyi okutuyorum:

ÜÇÜNCÜ KISIM

Diğer Hükümler

Genel Bütçe Kanununun Uygulanması

MADDE 13. - Bu Kanunda yer alan hükümler saklı
kalmak üzere, Genel Bütçe Kanunu hükümleri
katma bütçeli idareler hakkında da uygulanır.
  

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

14 üncü maddeyi okutuyorum: 

Yürürlük

MADDE 14. - Bu Kanun 1.1.1997 tarihinde yürürlüğe
girer. 

BAŞKAN - Kabul edenler... Kabul etmeyenler... Kabul edilmiştir.

15 inci maddeyi okutuyorum:

Yürütme

MADDE 15. - Bu Kanunun;

a)  Vakıflar Genel Müdürlüğü, Gençlik
ve Spor Genel Müdürlüğü, Sosyal Hizmetler
ve Çocuk Esirgeme Kurumu Genel Müdürlüğü
ve Köy Hizmetleri Genel Müdürlüğü
ile ilgili hükümlerini Başbakan ve Maliye Bakanı,

b)  Yükseköğretim Kurulu ve Üniversiteler ile
ilgili hükümlerini Maliye ve Millî Eğitim
Bakanları,

c)  Karayolları Genel Müdürlüğü
ile ilgili hükümlerini Maliye ve Bayındırlık
ve İskân Bakanları,

d)  Hudut ve Sahiller Sağlık Genel Müdürlüğü
ile ilgili hükümlerini Maliye ve Sağlık Bakanları,

e)  Tarım Reformu Genel Müdürlüğü
ile ilgili hükümlerini Maliye ve Tarım ve Köyişleri
Bakanları,

f)  Orman Genel Müdürlüğü ile ilgili hükümlerini
Maliye ve Orman Bakanları,

g)  Petrol İşleri Genel Müdürlüğü
ve Devlet Su İşleri Genel Müdürlüğü
ile ilgili hükümlerini Maliye ve Enerji ve Tabiî
Kaynaklar Bakanları,

h) Telsiz Genel Müdürlüğü ile ilgili hükümlerini
Maliye  ve Ulaştırma Bakanları,

Yürütür. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Sayın milletvekilleri, böylece, Katma Bütçeli
İdareler 1997 Malî Yılı Bütçe
Kanunu Tasarısının bütün maddeleri
kabul edilmiştir.

Tasarının tümü açık oylamaya
tabidir.

Açık oylama, yarınki birleşimde, son
konuşmalardan sonra yapılacaktır.

6. - 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S. Sayısı
: 192) 

BAŞKAN - Şimdi, 1994 Malî Yılı
Katma Bütçeli İdareler Kesinhesap Kanunu Tasarısının
1 inci maddesini tekrar okutup, oylarınıza sunacağım
:

1994 Malî Yılı Katma Bütçeli İdareler
Kesinhesap Kanunu Tasarısı

Gider Bütçesi

MADDE 1.- Katma bütçeli idarelerin 1994 Malî
Yılı giderleri, bağlı (A) işaretli
cetvelde gösterildiği üzere (106 746 433 886 000)
lira olarak gerçekleşmiştir.

BAŞKAN - 1 inci maddeyi, daha önce kabul edilen cetvelleriyle
birlikte oylarınıza sunuyorum : Kabul edenler...
Kabul etmeyenler... Kabul edilmiştir.

2 nci maddeyi ve maddeye bağlı (B) cetvelinin genel
toplamını okutuyorum :

Gelir Bütçesi

MADDE 2. - Katma bütçeli idarelerin gelirleri bağlı
(B) işaretli cetvelde gösterildiği üzere,
(100 619 489 344 000) lira olarak gerçekleşmiştir.

BAŞKAN - (B) cetvelini okutuyorum :

B - CETVELİ

  Gelir   Tahmin Tahsilat

 Türü Gelirin  Çeşidi Lira  Lira

 1 Vergi Gelirleri 55 383 000 000 297 498 650 000

  BAŞKAN - Kabul edenler...

  Etmeyenler... Kabul edilmiştir.

 2 Vergi Dışı Normal Gelirler 2 476 757 000
000 2 173 850 841 000

  Gelir   Tahmin Tahsilat

 Türü Gelirin  Çeşidi Lira  Lira

  BAŞKAN - Kabul edenler...

  Etmeyenler... Kabul edilmiştir.

 3 Özel Gelirler ve Hazine Yardımı 105 384
741 000 000 91 642 516 173 000

  BAŞKAN - Kabul edenler...

  Etmeyenler... Kabul edilmiştir.

  Özel Kanun Gelirleri  6 505 623 680 000

  BAŞKAN - Kabul edenler...

  Etmeyenler... Kabul edilmiştir.                      
                                                    

  GENEL TOPLAM 107 916 881 000 000 100 619 489 344 000

  BAŞKAN - Kabul edenler...

  Etmeyenler... Kabul edilmiştir. 

  Mazbut ve Mülhak  19 158 038 000

  BAŞKAN - Kabul edenler...

  Etmeyenler... Kabul edilmiştir. 

2 nci maddeyi, (B) işaretli cetvelle birlikte oylarınıza
sunuyorum : Kabul edenler... Kabul etmeyenler... 2 nci madde,
(B) işaretli cetvelle birlikte kabul edilmiştir.

 3 üncü maddeyi okutuyorum: 

Denge

MADDE 3. - Birinci maddede yazılı giderler ile ikinci
maddede yazılı gelirler arasında (6 126 944
542 000) liralık gider fazlası meydana gelmiştir.

BAŞKAN - 3 üncü maddeyi oylarınıza
sunuyorum : Kabul edenler... Kabul etmeyenler... Kabul edilmiştir.

4 üncü maddeyi okutuyorum :

Tamamlayıcı ödenek

MADDE 4. - Bağlı (A) işaretli cetvelin ilgili
sütununda kayıtlı (223 695 856 000) liralık
ödenek üstü gideri karşılamak üzere
aynı tutarda tamamlayıcı ödenek kabul
edilmiştir.    

5 inci maddeyi okutuyorum: 

Devredilen Ödenek

MADDE 5. - 1994 malî yılı içinde harcanmayan
ve özel kanunlarla devrine izin verilen (491 193 975 000)
liralık özel ödenek, ertesi yıla ödenek
kaydedilmek üzere devredilmiştir. 

BAŞKAN - Maddeyi oylarınıza sunuyorum: Kabul
edenler...Kabul etmeyenler...Kabul edilmiştir.

6 nci maddeyi okutuyorum:

İptal Edilen Ödenek

MADDE 6. - Bağlı (A) işaretli cetvelin ilgili
sütununda kayıtlı bulunan ve yılı
içinde kullanılan ve devredilenler dışında
kalan (8 156 503 250 000) liralık ödenek iptal edilmiştir.


BAŞKAN - Kabul edenler...Kabul etmeyenler...Kabul edilmiştir.

7 nci maddeyi okutuyorum:

Yürürlük

MADDE 7.- Bu Kunun yayımı tarihinde yürürlüğe
girer.

BAŞKAN - Kabul edenler...Kabul etmeyenler...Kabul edilmiştir.

8 inci maddeyi okutuyorum:

Yürütme

MADDE 8.- Bu kanun hükümlerini Bakanlar Kurulu yürütür.

BAŞKAN - Kabul edenler...Kabul etmeyenler...Kabul edilmiştir.

1994 Malî Yılı Katma Bütçeli İdareler
Kesinhesap Kanunu Tasarısının bütün
maddeleri böylece kabul edilmiştir.

Tasarının tümü açık oylamaya
tabidir.

Açık oylama yarınki birleşimde, son
konuşmalardan sonra yapılacaktır.

7. - 1995 Malî Yılı Katma Bütçeli
İdarelerin Kesinhesaplarına Ait Genel Uygun Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/493, 3/517) (S. Sayısı
: 150)

BAŞKAN - Sayın milletvekilleri, şimdi 1995
Malî Yılı Katma Bütçeli İdareler
Kesinhesap Kanun Tasarısının 1 inci maddesini
tekrar okutup oylarınıza sunacağım.

1995 Malî Yılı Katma Bütçeli İdareler
Kesinhesap Kanunu Tasarısı 

Gider Bütçesi

MADDE 1. - Katma bütçeli idarelerin 1995 malî
yılı giderleri, bağlı (A) işaretli
cetvelde gösterildiği üzere, (199 074 199 280 000)
lira olarak gerçekleşmiştir. 

BAŞKAN - 1 inci maddeyi, daha önce kabul edilen cetvelleriyle
birlikte oylarınıza sunuyorum: Kabul edenler...Kabul
etmeyenler...Kabul edilmiştir.

2 nci maddeyi ve maddeye bağlı (B) cetvelinin genel
toplamını okutuyorum:

Gelir Bütçesi

MADDE 2. - Katma bütçeli idarelerin gelirleri, bağlı
(B) işaretli cetvelde gösterildiği üzere,
(192 379 979 224 000) lira olarak gerçekleşmiştir.


BAŞKAN - (B) cetvelini okutuyorum:

B - CETVELİ

  Gelir   Tahmin Tahsilat

 Türü Gelirin  Çeşidi Lira  Lira

 1 Vergi Gelirleri 121 621 000 000 591 401 322 000

  BAŞKAN - Kabul edenler...

  Etmeyenler... Kabul edilmiştir.

 2 Vergi Dışı Normal Gelirler 4 858 893 000
000 4 953 650 475 000

  BAŞKAN - Kabul edenler...

  Etmeyenler... Kabul edilmiştir.

 3 Özel Gelirler ve Hazine Yardımı 140 626
253 000 000 171 173 249 346 000

  BAŞKAN - Kabul edenler...

  Etmeyenler... Kabul edilmiştir.

  Özel Kanun Gelirleri  15 661 678 081 000

  Gelir   Tahmin Tahsilat

 Türü Gelirin  Çeşidi Lira  Lira

  BAŞKAN - Kabul edenler...

  Etmeyenler... Kabul edilmiştir.                      
                                                  

  GENEL TOPLAM 145 606 767 000 000 192 379 979 224 000

  BAŞKAN - Kabul edenler...

  Etmeyenler... Kabul edilmiştir. 

  Mazbut ve Mülhak

  Vakıflar Gelirleri  76 343 126 000

  BAŞKAN - Kabul edenler...

  Etmeyenler... Kabul edilmiştir. 

2 nci maddeyi, (B) işaretli cetvelle birlikte oylarınıza
sunuyorum : Kabul edenler... Kabul etmeyenler... 2 nci madde,
(B) işaretli cetvelle birlikte kabul edilmiştir.

 3 üncü maddeyi okutuyorum: 

Denge

MADDE 3. - Birinci  maddede  yazılı  giderler ile
 ikinci maddede  yazılı gelirler  arasında
(6 694 220 056 000) liralık gider fazlası meydana
gelmiştir. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

4 üncü maddeyi okutuyorum:

Tamamlayıcı Ödenek

MADDE 4. - Bağlı (A) işaretli cetvelin ilgili
sütununda kayıtlı (245 612 466 000) liralık
ödenek üstü gideri karşılamak üzere,
aynı tutarda tamamlayıcı ödenek kabul
edilmiştir. 

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

5 inci maddeyi okutuyorum: 

Devredilen Ödenek

MADDE 5. - 1995  malî yılı içinde 
harcanmayan ve özel  kanunlarla devrine  izin  verilen (1
071 656 569 000) liralık özel ödenek, ertesi
yıla ödenek kaydedilmek üzere devredilmiştir.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

6 ncı maddeyi okutuyorum:

İptal Edilen Ödenek

MADDE 6. - Bağlı (A) işaretli cetvelin ilgili
sütununda kayıtlı bulunan ve yılı
içinde kullanılan ve devredilenler dışında
kalan (10 374 016 400 000) liralık ödenek iptal edilmiştir.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

7 nci maddeyi okutuyorum:

Yürürlük

MADDE 7. - Bu Kanun yayımı tarihinde yürürlüğe
girer.

BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

8 inci maddeyi okutuyorum:

Yürütme

MADDE 8. - Bu Kanun hükümlerini Bakanlar Kurulu yürütür.


BAŞKAN - Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Sayın milletvekilleri, 1995 Malî Yılı
Katma Bütçeli İdareler Kesinhesap Kanunu Tasarısının
bütün maddeleri kabul edilmiştir.

Tasarının tümü açık oylamaya
tabidir.

Açık oylama yarınki birleşimde, son
konuşmalardan sonra yapılacaktır.

Bu suretle, bugünkü program tamamlanmıştır.

Bütçenin tümü üzerindeki son konuşmaları
ve 1997 Malî Yılı Bütçe Kanunu
Tasarıları ile 1994 ve 1995 Malî Yılları
Kesinhesap Kanunu Tasarılarının açık
oylamalarını yapmak için, 18 Aralık
1996 Çarşamba günü saat 10.00'da toplanmak
üzere, birleşimi kapatıyorum. 

Kapanma Saati : 21.25


SORULAR VE CEVAPLAR

A) YAZILI SORULAR VE CEVAPLARI

1. - Gaziantep Milletvekili Mustafa R. Taşar'ın,
ahlak dışı hizmetler nedeniyle turistik beş
yıldızlı otellerle, tatil köylerinin
kapatılacağı iddiasına ilişkin
Başbakandan sorusu ve Turizm Bakanı Bahattin Yücel'in
yazılı cevabı (7/1599)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

  Mustafa Taşar

  Gaziantep

 T. C.

 Turizm Bakanlığı

 Araştırma Planlama ve Koordinasyon 

 Kurulu Başkanlığı 17.12.1996

 Sayı : B.170.APKO.1811-38326

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 14.11.1996 tarih A.01.0.GNS.0.10.00.02/7/1599-4059/11229
sayılı yazınız.

Gaziantep Milletvekili Sayın Mustafa R. Taşar'ın
Bakanlığımla ilgili olarak Sayın Başbakanımıza
tevcih ettiği yazılı soru önergesi ile
ilgili cevap ilişikte sunulmuştur.

Bilgilerinize arz ederim.

  Bahattin Yücel

  Turizm Bakanı

Sayın Mustafa R. Taşar Gaziantep Milletvekili

Soru : Turistik 5 yıldızlı otellerle, tatil
köylerinin ahlaksızlık yuvası oldukları
doğru mudur?

Cevap : Ülkemizin 5 yıldızlı otel ve
tatil köyleri, hizmet, nitelik ve yönetim açısından,
dünyanın her yanındaki benzer kuruluşlar
ölçüsünde hizmet vermektedirler. Türkiye,
içinde bulunduğumuz 1996 yılında turistik
hizmet karşılığı elde ettiği
döviz gelirini bu türden tesisleri aracılığıyla
arttırmıştır.

Ancak, bu tesisler hakkında yasa dışı
ve/veya yönetmeliklere aykırı davranışlar
söz konusu olduğunda yasal işlem yapılacağı
tabiîdir.

2.- Manisa Milletvekili Abdullah Akarsu'nun, belediyelere
yapılan yardımlara ilişkin Başbakandan
sorusu ve İçişleri Bakanı Meral Akşener'in
yazılı cevabı (7/1625)

  7.11.1996

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafınadan yazılı
olarak cevaplandırılması hususunu delaletlerinize
saygılarımla arz ederim.

Refah Partisi ve Doğruyol Partisi tarafından Hükümet
kurulduğundan bu yana, belediyeler arasında parti değiştirme
işlemlerinin yaygınlaştığı
malumlarınızdır. Bu çerçevede;

1. Son dört ayda bütün belediyelere, bağımlı
olduğu parti önemli olmaksızın ne kadar
yardım yapılmıştır?

2. Özellikle başka partilerden Refah Partisi ve Doğruyol
Partisi'ne iltihakeden belediyelere Maliye Bakanlığı,
Bayındırlık Bakanlığı ve
Çevre Bakanlığı gibi bakanlıklar
veya yatırımları hızlandırma
fonlarından ne miktarda yardım yapılmıştır?

 T. C.

 İçişleri Bakanlığı

 Mahallî İdareler Genel Müdürlüğü
17.12.1996

 Sayı : B050MAH0650002(80-84)96-80960

Konu : Manisa Milletvekili Sayın Abdullah Akarsu'nun Yazılı
Soru Önergesi.

Türkiye Büyük Millet Meclisi Başkanlığına

İlgi : a) TBMM Başkanlığının
14.11.1996 tarih ve A.01.0.GNS.0.10.00.02-7/1625-4133/11371 sayılı
yazısı.

b) Devlet Bakanlığının 28.11.1996 tarih
ve B.02.0.0010/01190 sayılı yazısı.

Manisa Milletvekili Abdullah Akarsu'nun Sayın Başbakana
tevcih ettiği, Sayın Başbakanın da kendileri
adına Devlet Bakanlığı (Lütfü
Esengün) koordinatörlüğünde cevaplandırılmasını
tensip buyurdukları “Son dört ayda tüm belediyelere
ne kadar yardım yapıldığına ilişkin”
yazılı soru önergesi ilgi (b) sayılı
yazı ile Bakanlığıma intikal etmiş
olup, önergede yer alan ve Bakanlığımı
ilgilendiren konulara cevap teşkil edecek bilgiler aşağıya
çıkarılmıştır.

Bakanlığım bünyesinde bulunan Fonlardan
:

Mahallî İdareler Fonu'ndan proje karşılığında
yapılan yardımların il içindeki belediyelere
dağıtım yetkisi 6.6.1994 tarihli ve 21952 sayılı
Resmî Gazete'de yayımlanan Yönetmelik değişikliği
ile valilere devredildiğinden, son dört ayda belediyelere
dağıtılmak üzere valilikler emrine toplam
176 000 000 000 TL. gönderilmiştir.

Muhtaç Asker Ailelerine Yardım Fonu'ndan aynı
dönemde belediyelere toplam 750 000 000 TL. yardım
yapılmıştır.

Trafik Hizmetleri Geliştirme Fonu'nda yeterli gelir olmadığından
yardım yapılmamıştır.

Ayrıca Başkanlığım aracılığı
ile kullanılan Acil Destek Programı çerçevesinde
belediyelere son dört ayda toplam 5 000 000 000 TL. yardım
yapılmıştır.

Bilgilerinize arz ederim.

  Dr. Meral Akşener

  İçişleri Bakanı

3. -  Balıkesir Milletvekili İ. Önder Kırlı'nın,
SSK'ya alınacak personel için uygulanan başvuru
şekline ve yapılacak sınava ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1654)

Türkiye Büyük Millet Meclisi Başkanlığına

Aşağıdaki soruların Çalışma
ve Sosyal Güvenlik Bakanı tarafından yazılı
olarak yanıtlanmasını saygıyla dilerim.

  19.11.1996

  İ. Önder Kırlı

  Balıkesir

1. SSK'na alınacak memurlar için, sınav yerinin
Ankara olması yanında, sınav başvurularının
da mutlaka Ankara'ya yapılması şartı
nedeniyle onbinlerce insanımızı güç
mevsim koşulları içinde Ankara'ya koşturtmanın
amacı nedir? Bu uygulama, amacınızın
yetkiyi merkezde toplayarak memuriyet görevlerini yandaşlarınıza
peşkeş çekmek olduğu yolundaki söylentilere
haklılık kazandırmıyor mu?

2. Sınavı Ankara'da yapmakla beraber, sınav
başvurularının herkesin oturduğu ilden
alınmasında ne mahzur bulunmuştur?

3. Sınavların, Ankara yerine, memur alınacak
illerde yapılması suretiyle, zaten işsiz ve
güç ekonomik koşullar içinde bulunan
vatandaşlarımızı bunca zahmete sokmadan
çözüm yoluna niçin gidilmemiştir?
Taşra teşkilatınıza güveniniz yok
mudur?

4. Sınava başvurmak için Anadolu'dan Ankara'ya
gelen ve biran önce memleketlerine dönmek zorunda bulunan
insanlarımıza, saat 12.00'de SSK'nun kapılarını
kapatıp sokaklarda süründürmenin sebebi
nedir? Sendikacılığınız döneminde
insanlarımıza saygısızlıktan,
eziyet ve işkenceden yakınan bir kişi olarak,
bu yaptığınız eziyet, işkence ve
saygısızlık değil midir? Bu uygulama
emrinizle yapılmıyorsa, yapanlar hakkında
herhangibir işlem yapılmış mıdır?

5. Sınavlarda bilenin hakkını teslim etmek,
çok savunduğunuz adil düzenin bir parçası
olarak, kayırmayı ortadan kaldırmak, Türkiye'ye
sınav güveni verebilmek için, sınavları
ÖSYM düzenlemesi altında, mülakatsız
bir merkezi sınavla yapmayı düşünüyor
musunuz?

 T. C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü
16.12.1996

 Sayı : B.13.0.SGK-0-13-00-01/7735-32994

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 25 Kasım 1996 tarih ve A.01.0.GNS.0.10.00.02-7/1654-4266/11811
sayılı yazınız.

Balıkesir Milletvekili İ. Önder Kırlı
tarafından hazırlanan “SSK'na alınacak
personel için uygulanan başvuru şekline ve
yapılacak sınava ilişkin” yazılı
soru önergesi Bakanlığımca incelenmiştir.

Sosyal Sigortalar Kurumu memuriyet sınavının
merkezi mi, yoksa bölgesel mi yapılmasının
doğru olacağı üzerinde, Kurum yetkilileri
tarafından sınav düzenlenmeden önce titizlikle
durulmuştur. Ancak, sınavın bölgelerde
yapılmasının pek çok sakıncası
bulunduğu göz önüne alınarak, merkezi
sınav düzenlenmesine karar verilmiştir.

Bu çerçevede, bölgesel sınavlarda başvuru
sayısının çok daha fazla olacağı,
bu sayının 300 binleri bulabileceği tahmin edilmiştir.
Çünkü, ülkemizde son 3-4 yıldır
kamu kuruluşlarınca bu boyutlarda sınav açılmamıştır.
Sosyal Sigortalar Kurumu tarafından 1993 yılında
bölgesel olarak yapılan sınava 130 bin kişinin
başvurmuş bulunması, bu tahminleri güçlendirmektedir.

Kurum teşkilatının bütün illerde
yeterli olmaması  nedeniyle sınavın tüm
illerde düzenlenmesi mümkün değildir. Sınav
bölgesel yapılsaydı dahi, en fazla 10 veya
12 merkezde yapılacaktı ve başvurmak isteyen
kişilerin büyük bölümü yine bulundukları
illerden sınavın yapılacağı illere
gitmek zorunda kalacaklardı. Ayrıca, sınavın
merkezi olarak düzenlenmesinin, taşra teşkilatına
güven duymamakla hiç bir ilgisi yoktur.

Sınava çok kişinin başvurması
ülkemizdeki işsizliğin boyutlarını
ortaya koymaktadır. Ancak, Sosyal Sigortalar Kurumunun
eleman ihtiyacı had safhaya ulaşmıştır
ve hizmetin gereğince yerine getirilebilmesi için bu
ihtiyacın biran önce karşılanması
gerekmektedir. Dolayısıyla, bu kalabalıkların
oluşmasının sorumlusu bu yönetim değildir.
Sorumlu, ülkeyi bu duruma düşürenler ve ekonomiyi
üretim değil, rant ekonomisi haline getirenlerdir.

Devlette her işlem belli kurallara bağlanmıştır.
Bu çerçevede, Sosyal Sigortalar Kurumunda da personel
işlemlerini düzenlemek üzere, 1987 yılında
yürürlüğe konulmuş bulunan Personel Yönetmeliği
uygulanmaktadır. Açılan memuriyet sınavı
da, bu Yönetmeliğin ilgili hükümlerine göre
gerçekleştirilmiştir.

Sözkonusu Yönetmelik, sınavların Kurumca
oluşturulacak “Sınav Kurulu”nca yapılacağını,
sınavların düzenli bir şekilde yürütülmesinden
sınav kurulu başkan ve üyelerinin sorumlu olduğunu,
değerlendirmelerin sınav kurulu tarafından gerçekleştirileceğini
ve yine itirazların sınav kurulu tarafından
inceleneceğini öngörmüştür. Buna
göre, Sosyal Sigortalar Kurumu Personel Yönetmeliği
sınavların ÖSYM tarafından yapılmasına
izin vermemektedir.

Yönetmeliğin değiştirilerek, sınavın
ÖSYM tarafından yapılmasına imkân
sağlanabileceği düşünülebilir. Ancak,
alınan atama izninin 1996 yılında kullanılması
gerekmektedir. Aksi takdirde, uzun zaman gerektiren Başbakanlık,
Devlet Personel Başkanlığı ve Maliye Bakanlığından
izin alınma işlemlerinin yenilenmesi gerekmektedir.
İzin alma süresi, ÖSYM'nin hazırlık
süresi, sınavların yapılıp değerlendirilmesi
ve atamaların yapılması suretiyle geçecek
zamanla Kurum en az 6 ay daha kaybedecektir.

Bu itibarla; bugüne kadar Sosyal Sigortalar Kurumunun açtığı
memur ve hizmetli sınavları, 1995 yılındaki
icra memurları sınavı dışında
hiç bir zaman ÖSYM'ye yaptırılmamıştır.
Ayrıca, mülakat yapılmadan sınav yapılması
hukuken mümkün değildir.

Örneğin, 1989 yılında Kurum tarafından
açılan memuriyet sınavına 30 binin
üzerinde başvuru olmuş, 834 kişi alınmıştır.
Değerlendirme sınav kurulunca yapılmıştır.
1993 yılında açılan memuriyet sınavına
ise, 34 bini Ankara'da olmak üzere 130 bin başvuru
yapılmış, 1788 kişi alınmıştır.
Değerlendirme yine sınav kurulunca yapılmıştır.

Bugüne kadar Sosyal sigortalar Kurumunda  sınavlar
hangi Yönetmeliğe göre ve hangi yöntemle yapılmışsa,
bu defa da aynı yönetmeliğe uygun olarak ve aynı
yöntemle yapılmaktadır. Daha önceki sınavlar
hakkınada hiçbir itirazı olmayanların,
şimdi güven bunalımı yaratmaya çalışmalarının
iyi niyet ölçüleri ile bağdaşmadığı
düşünülmektedir.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı

4.- Sıvas Milletvekili Mahmut Işık'ın,
SSK'nın memuriyet sınavına ilişkin
Başbakandan sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1675)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak cevaplandırılmasına
aracılığınızı saygıyla
arz ederim.

  Mahmut Işık

  Sıvas

Son günlerde kamuoyumuz, SSK'daki sınav skandalı
ile çalkalanmaktadır.

2 500 kişinin alınacağı sınavda,
60-70 bin kişinin müracaatı ve binlerce lira
masraf ederek bu insanlar Ankara'ya gelmişler ve gelmeye
de devam etmektedirler. Bu nedenlerle;

1. 60-70 bin kişinin müracaat ettiği bu sınavın,
ÖSYM kanalı ile mi, yoksa SSK'nın olanakları
ile mi yapılacaktır?

2. Bu kadar insanı mağdur edecek olan bu sınavda,
RP teşkilatlarının liste verdiği doğru
mudur?

 T. C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü
16.12.1996

 Sayı : B.13.0.SGK-0-13-00-01/7734-32993

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 2.12.1996 tarih ve A.01.0.GNS.0.10.00.02-7/1675-4347/12018
sayılı yazınız.

Sıvas Milletvekili Mahmut Işık tarafından
Sayın Başbakanımıza tevcih edilen ve
Sayın Başbakan tarafından Devlet Bakanı
Sayın Lütfü Esengün'ün koordinatörlüğünde
cevap verilmesi tensip olunan, Sosyal Sigortalar Kurumu personel
ihtiyacının karşılanması için
açılan sınava ilişkin yazılı
soru önergesi Bakanlığımca incelenmiştir.

Sosyal Sigortalar Kurumu merkez ve taşra teşkilatının
personel ihtiyacının karşılanmasını
teminen açılan sınava ilişkin işlemler,
13.8.1987 tarihli Resmî Gazete'de yayımlanan “Sosyal
Sigortalar Kurumu Personel Yönetmeliği” hükümlerine
göre yürütülmektedir.

Sözkonusu Yönetmelik, sınavların Kurumca
oluşturulacak sınav komisyonu tarafından yapılacağını,
sınavların düzenli bir şekilde yürütülmesinden
bu komisyonun sorumlu olduğunu, değerlendirmelerin bu
komisyonca yapılacağını ve itirazların
da aynı komisyon tarafından incelenerek karara bağlanacağını
hükme bağlamıştır. Dolayısıyla
Kurum Personel Yönetmeliği sınavların ÖSYM
tarafınadan yapılmasına imkân vermemektedir.

Yönetmeliğin değiştirilerek, sınavın
ÖSYM tarafından yapılmasına imkân
sağlanabileceği düşünülebilir. Ancak,
alınan atama izninin 1996 yılında kullanılması
gerekmektedir. Aksi takdirde, uzun zaman gerektiren Başbakanlık,
Devlet Personel Başkanlığı ve Maliye Bakanlığı'ndan
izin alınması işlemlerinin yenilenmesi gerekmektedir.
İzin alma süresi, ÖSYM'nin hazırlık
süresi, sınavların yapılıp değerlendirilmesi
ve atamaların yapılması suretiyle geçecek
zamanla kurum en az 6 ay daha kaybedecektir. Ancak, Sosyal Sigortalar
Kurumunun personel ihtiyacı had safhaya ulaşmıştır
ve hizmetin gereğince yerine getirilebilmesi için bu
ihtiyacın bir an önce karşılanması
zorunluluk arz etmektedir.

Diğer taraftan; Sosyal Sigortalar Kurumu memuriyet sınavının
merkezi ya da bölgesel yapılması konusu Kurum
yetkilileri tarafından titizlikle incelenmiştir.
Ancak sınavın bölgelerde yapılmasının
pek çok sakıncası bulunduğu göz
önüne alınarak merkezi bir sınav düzenlenmesine
karar verilmiştir.

Bu çerçevede, bölgesel sınavlarda müracaat
sayısının çok daha fazla olacağı
ve başvuruların 300 bin dolaylarına ulaşacağı
tahmin edilmektedir. Çünkü ülkemizde son
3-4 yıldır kamu kuruluşlarınca bu boyutta
bir sınav açılmamıştır
ve bu konuda büyük bir beklenti bulunmaktadır.

Kurum teşkilatının bütün illerde
yeterli olmaması nedeniyle sınavın tüm
illerde düzenlenmesi imkânı bulunmamaktadır.
Bu takdirde de sınav en fazla 10-12 merkezde yapılabilecekti
ve başvuruda bulunacakların büyük bölümü
yine bulundukları illerden sınavın yapılacağı
illere gitmek zorunda kalacaklardı.

Sonuç olarak, bugüne kadar Sosyal Sigortalar Kurumunda
sınavlar hangi yönetmeliğe göre ve hangi
yöntemle yapılmış ise, bu defa da aynı
yönetmeliğe uygun olarak ve aynı yöntemle
gerçekleştirilmektedir.

Ayrıca, sınavda Refah Partisi teşkilatlarının
liste vermesi gibi bir durum sözkonusu olmayıp, değerlendirmeler
objektif ölçülerle, sınav komisyonunca
yapılmaktadır.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı

5. - Diyarbakır Milletvekili Yakup Hatipoğlu'nun, Diyarbakır'daki
elektrik kesintilerine ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1687)

Türkiye Büyük Millet Meclisi Başkanlığına

Aşağıdaki sorularımın Enerji ve
Tabiî Kaynaklar Bakanı tarafından sözlü
olarak cevaplandırılmasını arz ve
rica ederim. 9.4.1996

  Yakup Hatipoğlu

  Diyarbakır

Soru 1. İlimizde birkaç seneden beri bilhassa kış
aylarında yoğun bir şekilde elektrik kesintileri
gündelik yaşamı felç etmekte, telafisi
mümkün olmayan zararlara yol açmakta tüm
insanlar özellikle sanayiciler ve iş adamları
büyük ölçüde bundan mağdur olmaktadır.
Diyarbakır'da bu sıkıntının
giderilmesi için şimdiye kadar ne gibi bir çalışma
yapılmış? Bu mağduriyetin önlenmesi
için bundan sonra hangi tedbirler alınacaktır?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 17.12.1996

 Sayı : B.15.0.APK.0.23.300-1750-19961

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : a) TBMM Başkanlığının
16 Nisan 1996 gün ve A.01.0.GNS.0.10.00.02-6/47-1212/3186
sayılı yazısı.

b) TBMM Başkanlığının 2 Aralık
1996 gün ve A.01.0.GNS.0.10.00.02-7/1687-1212/3186 sayılı
yazısı.

Diyarbakır Milletvekili Sayın Yakup Hatipoğlu'nun
Bakanlığıma tevcih ettiği ve ilgi a'da kayıtlı
yazı ile de Bakanlığıma intikal eden
6/47-1212 esas sayılı sözlü soru önergesi;
6 Mayıs 1996 tarih ve B.15.0.APK.0.23.300-481-6883 sayılı,
1 Kasım 1996 tarih ve B.15.0.APK.0.23.300-1565-17889 sayılı
yazılarımız ile Parlamento ile İlişkilerden
Sorumlu Devlet Bakanlıklarına iletilmiştir.

İlgi b'de kayıtlı yazı ile ise, TBMM
İçtüzüğünün 98 inci maddesi
uyarınca üç birleşim içinde cevaplandırılmadığı
gerekçesiyle sözkonusu sözlü soru önergesinin,
7/1687-1212 esas no.lu yazılı soru önergesine
çevrildiği Bakanlığıma bildirilmiştir.

Bahse konu soru önergesi ile ilgili bilgiler hazırlanarak
ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Diyarbakır Milletvekili Sayın Yakup Hatipoğlu'nun
Sözlü Soru Önergesi Cevabı (7/1687/1212)

Soru :

İlimizde birkaç seneden beri bilhassa kış
aylarında yoğun bir şekilde elektrik kesintileri
gündelik yaşamı felç etmekte, telafisi
mümkün olmayan zararlara yol açmakta tüm
insanlar özellikle sanayiciler ve iş adamları
büyük ölçüde bundan mağdur olmaktadır.
Diyarbakır'da bu sıkıntının
giderilmesi için şimdiye kadar ne gibi bir çalışma
yapılmış? Bu mağduriyetin önlenmesi
için bundan sonra hangi tedbirler alınacaktır?

Cevap :

Diyarbakır il merkezine kırsal kesimden yoğun
göç olmaktadır. Bunun sonucu olarak, artan
elektrik ihtiyacını, şehrin mevcut elektrik
şebekesiyle karşılamakta sıkıntıya
düşülmektedir. Bu nedenle, mevcut şebekenin
yenilenmesi ve yeni oluşan yerleşim yerlerine elektrik
şebekesi yapılması için gerekli projeler
hazırlanmış, 27.2.1996 tarihli sözleşme
ile de bu projelerde öngörülen tesislerin yapımı
işi ihale edilmiştir. İhale kapsamında
yapılacak olan tesisler tamamlandıkça elektrik
arızaları ve kesintileri peyderpey azalacaktır.

Ancak, ihale edilen elektrik şebekesi projelerinin, uzun
zaman alabileceği göz önünde buludurularak,
elektrik ihtiyacını karşılayacak acil
tesislerin biran önce yapılması için
Diyarbakır Elektrik Dağıtım Müessesesine
yetki verilmiştir.


Türkiye Büyük Millet Meclisi

GÜNDEMİ

36 NCI BİRLEŞİM

17 . 12 . 1996  SALI

Saat : 10.00

1

BAŞKANLIĞIN GENEL KURULA SUNUŞLARI

2

ÖZEL GÜNDEMDE YER ALACAK İŞLER

X 1. - 1997 Malî Yılı Bütçe Kanunu
Tasarısı ve Plan ve Bütçe Komisyonu
Raporu (1/518) (S. Sayısı : 134) (Dağıtma
tarihi : 6.12.1996)

X 2. - 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103) (Dağıtma tarihi : 6.12.1996)

X 3. - 1995 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151) (Dağıtma tarihi : 6.12.1996)

X 4. - Katma Bütçeli İdareler 1997 Malî
Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135) (Dağıtma tarihi : 6.12.1996) 

X 5. - 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S. Sayısı
: 102) (Dağıtma tarihi : 6.12.1996)

X 6. - 1995 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/493, 3/517) (S. Sayısı
: 150) (Dağıtma tarihi : 6.12.1996)  

3

SEÇİM

4

OYLAMASI YAPILACAK İŞLER

5

MECLİS SORUŞTURMASI RAPORLARI

6

GENEL GÖRÜŞME VE MECLİS ARAŞTIRMASI

YAPILMASINA DAİR ÖNGÖRÜŞMELER

7

SÖZLÜ SORULAR

8

KANUN TASARI VE TEKLİFLERİYLE

KOMİSYONLARDAN GELEN DİĞER İŞLER








TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












