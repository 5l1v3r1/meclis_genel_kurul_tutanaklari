






DÖNEM: 22





DÖNEM: 22  YASAMA YILI: 4
TÜRKİYE BÜYÜK MİLLET MECLİSİ
TUTANAK DERGİSİ
CİLT : 97
14 üncü Birleşim
28 Ekim 2005 Cuma
İ Ç İ N D E K İ L E R
 I.- GEÇEN TUTANAK ÖZETİ
II.- GELEN KÂĞITLAR
III.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- İzmir Milletvekili Erdal Karademir'in,
İzmir ve çevresinde meydana gelen depremin etkilerine ve alınması gereken
tedbirlere ilişkin gündemdışı konuşması
2.- Şanlıurfa Milletvekili Mehmet Vedat
Melik'in, Güneydoğu Anadolu Projesi kapsamında tarımsal sulamanın eğitimle
ilişkisi hakkında gündemdışı konuşması
3.- İstanbul Milletvekili Recep Koral'ın,
Bayrampaşa Belediyesinin Balkan ülkelerine yönelik olarak "Kardeşlik Sınır
Tanımaz" sloganıyla hazırlattığı kültür ve tanıtım etkinliklerine ilişkin
gündemdışı konuşması
B) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Anavatan Partisi Grubu adına Grup
Başkanvekilleri Malatya Milletvekili Süleyman Sarıbaş ve Gaziantep Milletvekili
Ömer Abuşoğlu'nun, sosyal hizmetler kurumlarındaki olumsuzlukların
araştırılarak alınması gereken tedbirlerin belirlenmesi amacıyla Meclis
araştırması açılmasına ilişkin önergesi (10/314) 
IV.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER 
1.- Diyarbakır Milletvekili Mesut Değer ve
25 milletvekilinin; İzmir Milletvekili Hakkı Ülkü ve 26 milletvekilinin, İzmir
Milletvekili Ahmet Ersin ve 23 milletvekilinin; Samsun Milletvekili Musa
Uzunkaya ve 27 milletvekilinin; Trabzon Milletvekili Faruk Nafız Özak ve 23
milletvekilinin, Türk sporunda şike, rüşvet ve haksız rekabet iddialarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergeleri ve Meclis Araştırması Komisyonu
Raporu (10/63, 113, 138, 179, 228) (S. Sayısı: 956) 
2.- Çanakkale
Milletvekilleri Mehmet Daniş ve İbrahim Köşdere'nin, Gelibolu Yarımadası Tarihî
Millî Parkı Kanununa Geçici Bir Madde Eklenmesine Dair Kanun Teklifi (Kamu
İhale Kanununa Geçici Madde Eklenmesine Dair Kanun Teklifi) ile Plan ve Bütçe
Komisyonu Raporu (2/212) (S. Sayısı: 305)
3.- Kalkınma Ajanslarının Kuruluşu,
Koordinasyonu ve Görevleri Hakkında Kanun Tasarısı ve Avrupa Birliği Uyum ile
Plan ve Bütçe Komisyonları Raporları (1/950) (S. Sayısı: 920)
4.- Bazı Kamu Alacaklarının Tahsil ve
Terkinine İlişkin Kanun Tasarısı ile Plan ve Bütçe Komisyonu Raporu (1/1030)
(S. Sayısı: 904)
5.- 3.7.2005 Tarihli ve 5394 Sayılı
Türkiye İstatistik Kanunu ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ile Plan ve
Bütçe Komisyonu Raporu (1/1070) (S.Sayısı: 999)
6.- Bilgi Edinme Hakkı Kanununda
Değişiklik Yapılmasına Dair Kanun Tasarısı ve Adalet Komisyonu Raporu (1/955)
(S. Sayısı: 914)
7.- Darülaceze Müessesesi Genel Müdürlüğü
Kuruluş ve Görevleri Hakkında Kanun Tasarısı ile Sağlık Aile, Çalışma ve Sosyal
İşler ile İçişleri Komisyonları Raporları (1/988) (S. Sayısı: 922)
8.- Gıda ve Tarım İçin Bitki Genetik
Kaynakları Uluslararası Anlaşmasının Onaylanmasının Uygun Bulunduğuna Dair Kanun
Tasarısı ile Tarım, Orman ve Köyişleri ile Dışişleri Komisyonları Raporları
(1/863) (S. Sayısı: 797)
9.- Ölüm Cezasının Kaldırılmasını
Amaçlayan, Medeni ve Siyasi Haklara İlişkin Uluslararası Sözleşmeye Ek İkinci
İhtiyari Protokolün Onaylanmasının Uygun Bulunduğu Hakkında Kanun Tasarısı ile
Dışişleri Komisyonu Raporu (1/919) (S. Sayısı: 798)
10.- Türkiye Cumhuriyeti Hükümeti ile
Ukrayna Bakanlar Kurulu Arasında Çevre Koruma Alanında İkili İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları Raporları (1/859) (S. Sayısı: 806)
11.- Türkiye Cumhuriyeti Hükümeti ve Oman
Sultanlığı Hükümeti Arasında Çevre Koruma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları Raporları (1/867) (S. Sayısı: 807)
12.- Türkiye Cumhuriyeti Hükümeti ile Fas
Krallığı Hükümeti Arasında Çevre Koruma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları Raporları (1/868) (S. Sayısı: 808)
13.- Türkiye Cumhuriyeti Hükümeti ile
Bulgaristan Cumhuriyeti Hükümeti Arasında Çevre Koruma Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları Raporları (1/869) (S. Sayısı: 809)
14.- Türkiye Cumhuriyeti Hükümeti ile
Kuzey Kıbrıs Türk Cumhuriyeti Hükümeti Arasında Çevre Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları Raporları (1/870) (S. Sayısı: 810)
15.- A400M Uçağının Geliştirilmesi,
Üretimi ve Başlangıç Desteğine İlişkin Tek Aşamalı Bir Programda İşbirliği
Konusunda Mutabakat Muhtırası ile A400M Uçağının İşbirliği İçerisinde
Geliştirilmesi, Üretimi Evresi ve Başlangıç Desteğine İlişkin A400M Program Üst
Kurulu Kararının Onaylanmasının Uygun Bulunduğuna Dair Kanun Tasarısı ile
Dışişleri Komisyonu Raporu (1/889) (S. Sayısı: 811)
16.- Viyana ve Paris Sözleşmelerinin
Uygulanmasına İlişkin Ortak Protokolün Onaylanmasının Uygun Bulunduğuna Dair
Kanun Tasarısı ile Çevre ve Dışişleri Komisyonları Raporları (1/904) (S.
Sayısı: 812)
17.- Türkiye Cumhuriyeti Hükümeti ile
Azerbaycan Cumhuriyeti Hükümeti Arasında Çevre Koruma Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları Raporları (1/908) (S. Sayısı: 813)
18.- Türkiye Cumhuriyeti Hükümeti Çevre ve
Orman Bakanlığı ile Kosova Geçici Özyönetim Kurumları (Çevre ve Mekansal
Planlama Bakanlığı) Adına Görev Yapan Birleşmiş Milletler Kosova Geçici
Yönetimi Arasında Çevre Alanında İşbirliği Mutabakat Zaptının Onaylanmasının
Uygun Bulunduğuna Dair Kanun Tasarısı ile Çevre ve Dışişleri Komisyonları
Raporları (1/938) (S. Sayısı: 814)
19.- Müşterek Taarruz Uçağı Sistem
Geliştirme ve Gösterimi İçin İşbirliği Çerçevesi ile İlgili Mutabakat Muhtırası
ve Buna İlişkin Tamamlayıcı Anlaşma, Mali Yönetim Usulleri Dokümanı ve Ek
Mektupların Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/953) (S. Sayısı: 815)
20.- Gümrük Rejimlerinin Basitleştirilmesi
ve Uyumlaştırılmasına İlişkin Uluslararası Sözleşme Hakkında Değişiklik
Protokolüne Katılmamızın Uygun Bulunduğuna Dair Kanun Tasarısı ve Dışişleri
Komisyonu Raporu (1/894) (S. Sayısı: 820)
21.- Türkiye Cumhuriyeti ile Avrupa
Serbest Ticaret Birliği (EFTA) Devletleri Arasında Anlaşma Çerçevesinde
Oluşturulan Türkiye-EFTA Ortak Komitesinin 1/2004 ve 2/2004 Sayılı Kararlarının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/928) (S. Sayısı: 823)
22.- Türkiye Cumhuriyeti Ulaştırma
Bakanlığı ile Suriye Arap Cumhuriyeti Ulaştırma Bakanlığı Arasında Yapılan
Lokomotif, Vagon ve Diğer Ray Hizmetlerini de Kapsayan Demiryolu Araç ve
Gereçlerinin Yapımı, Geliştirilmesi, Yenilenmesi, Bakımı ve Onarımı ile İlgili
Karşılıklı Anlaşma Protokolünün Onaylanmasının Uygun Bulunduğuna Dair Kanun
Tasarısı ile Bayındırlık, İmar, Ulaştırma ve Turizm ve Dışişleri Komisyonları
Raporları (1/936) (S. Sayısı: 824)
23.- Türkiye Cumhuriyeti Hükümeti ve
Pakistan İslam Cumhuriyeti Hükümeti Arasında Uluslararası Karayolu Taşımacılığı
Anlaşmasının Onaylanmasının Uygun Bulunduğuna Dair Kanun Tasarısı ile
Bayındırlık, İmar, Ulaştırma ve Turizm ile Dışişleri Komisyonları Raporları
(1/945) (S. Sayısı: 825)
24.- Adalete Uluslararası Erişim Hakkında Sözleşmenin Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/922) (S.
Sayısı: 843)
25.- Türkiye
Cumhuriyeti ile Slovakya Cumhuriyeti Arasında Hukukî ve Ticarî Konularda Adlî
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/939) (S. Sayısı: 845)
26.- Türkiye Cumhuriyeti ile Avrupa
Birliği Arasında Türkiye Cumhuriyetinin Makedonya Eski Yugoslav Cumhuriyetindeki
Avrupa Birliği Polis Misyonuna (EUPOL-PROXIMA) Katılımına Dair Anlaşmanın
Onaylanmasının Uygun Bulunduğu Hakkında Kanun Tasarısı ile İçişleri ve
Dışişleri Komisyonları Raporları (1/944) (S. Sayısı: 846)
27.- Türkiye Cumhuriyeti Adalet Bakanlığı
ile Bosna-Hersek Adalet Bakanlığı Arasında İşbirliği Konusunda Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/964) (S. Sayısı: 847) 
28.- Türkiye Cumhuriyeti Başbakanlık Türk
İşbirliği ve Kalkınma İdaresi Başkanlığı ile Özbekistan Cumhuriyeti Dış
Ekonomik İlişkiler Ajansı Arasında İşbirliği Protokolünün Onaylanmasının Uygun
Bulunduğu Hakkında Kanun Tasarısı ve Dışişleri Komisyonu Raporu (1/970) (S.
Sayısı: 853)
29.- Türkiye Cumhuriyeti Hükümeti ile Kore
Cumhuriyeti Hükümeti Arasında İktisadi Kalkınma İşbirliği Fonu Kredilerine
İlişkin Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/986) (S. Sayısı: 857) 
30.- Türkiye Cumhuriyeti Hükümeti ile Şili
Cumhuriyeti Hükümeti Arasında Askeri Alanda Eğitim, Savunma Sanayii, Teknik ve
Bilimsel İşbirliği Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/885) (S. Sayısı: 860)
31.- Adalet ve Kalkınma Partisi Grup
Başkanvekilleri Ankara Milletvekili Salih Kapusuz, Bursa Milletvekili Faruk
Çelik, Hatay Milletvekili Sadullah Ergin, İstanbul Milletvekili İrfan Gündüz,
Ordu Milletvekili Eyüp Fatsa ile 219 milletvekilinin; Türkiye Cumhuriyeti
Anayasasının Bazı Maddelerinin Değiştirilmesi Hakkında Kanun Teklifi ve Anayasa
Komisyonu Raporu (2/585) (S. Sayısı: 1004 ve 1004'e 1 inci ek)
V.-
ÖNERİLER
A) DANIŞMA
KURULU ÖNERİLERİ
1.- Gündemdeki sıralama ile çalışma
saatlerinin yeniden düzenlenmesine ilişkin Danışma Kurulu önerisi
VI.- AÇIKLAMALAR
VE SATAŞMALARA İLİŞKİN KONUŞMALAR
1.- Gaziantep Milletvekili Ömer
Abuşoğlu'nun, Yalova Milletvekili Muharrem İnce'nin, konuşmasında, partisine
sataşması nedeniyle konuşması
I.- GEÇEN
TUTANAK ÖZETİ
TBMM Genel Kurulu saat 13.00'te açılarak
beş oturum yaptı.
Aydın Milletvekili Mehmet Semerci'nin, Ege
Bölgesinde üretilen pamuk ile pamuk tarımıyla uğraşan insanların sorunlarına ve
alınması gereken önlemlere,
Erzurum Milletvekili Mustafa Nuri
Akbulut'un, tarım ürünlerinden akaryakıt elde edilmesi projelerine,
İlişkin gündemdışı konuşmasına, Tarım ve
Köyişleri Bakanı Mehmet Mehdi Eker cevap verdi.
Siirt Milletvekili Öner Gülyeşil,
Birleşmiş Milletler Teşkilatının kuruluşunun 60 ıncı yıldönümüne ilişkin
gündemdışı bir konuşma yaptı.
Kütahya Milletvekili Hüsnü Ordu'nun
(3/788) (S. Sayısı: 994),
Mardin Milletvekili Selahattin Dağ'ın
(3/718, 3/789) (S. Sayısı: 995),
Yasama dokunulmazlıklarının kaldırılmasına
gerek bulunmadığı hakkında Anayasa ve Adalet Komisyonları üyelerinden kurulu
Karma Komisyon raporları Genel Kurulun bilgisine sunuldu.
Çanakkale Milletvekili İsmail Özay ve 32
milletvekilinin, Gelibolu Yarımadası Tarihî Millî Parkındaki sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergeleri Genel Kurulun bilgisine sunuldu;
önergenin gündemdeki yerini alacağı ve öngörüşmesinin, sırası geldiğinde
yapılacağı açıklandı.
Bazı girişimcilerce holding adı altında
gerçekleştirilen izinsiz halka arz yoluyla tasarruf sahiplerinin mağduriyetine
yol açılmasının neden ve sonuçlarıyla bu süreçte SPK'nın sorumluluğunun
araştırılarak alınması gereken önlemlerin belirlenmesi amacıyla kurulan (10/16,
262) esas numaralı Meclis Araştırması Komisyonu Başkanlığının süre uzatımına
ilişkin tezkeresi okundu; daha önce verilen 3 aylık çalışma süresini doldurması
nedeniyle, İçtüzüğün 105 inci maddesine göre, komisyona 1 aylık kesin süre
verildiği bildirildi.
Türkiye Büyük Millet Meclisinin 1.11.2005
Salı günü çalışmamasına ilişkin Danışma Kurulu önerisi,
28.10.2005 Cuma günkü birleşimde kanun
tasarı ve tekliflerinin görüşülmesine ve gündemin "Kanun Tasarı ve
Teklifleri ile Komisyonlardan Gelen Diğer İşler" kısmının 4 üncü sırasında
yer alan 904 sıra sayılı Bazı Kamu Alacaklarının Tahsil ve Terkinine İlişkin
Kanun Tasarısının bu kısmın 3 üncü sırasına alınmasına, gündemin 5 inci
sırasına kadar olan işlerin görüşmelerinin tamamlanmasına kadar çalışma
süresinin uzatılmasına, yine bu birleşimde saat 23.00'ten sonra Anayasa
değişiklik teklifinin ikinci tur oylamasının yapılmasına ilişkin AK Parti Grup
önerisi, yapılan görüşmelerden sonra,
Kabul edildi.
Diyarbakır Milletvekili Mesut Değer ve 25
milletvekilinin; İzmir Milletvekili Hakkı Ülkü ve 26 milletvekilinin; İzmir
Milletvekili Ahmet Ersin ve 23 milletvekilinin; Samsun Milletvekili Musa
Uzunkaya ve 27 milletvekilinin; Trabzon Milletvekili Faruk Nafız Özak ve 23
milletvekilinin; Türk sporunda şiddet, şike, rüşvet ve haksız rekabet
iddialarının araştırılarak alınması gereken önlemlerin belirlenmesi amacıyla Anayasanın
98 inci, İçtüzüğün 104 ve 105 inci maddeleri uyarınca bir Meclis araştırması
açılmasına ilişkin önergeleri ve Meclis Araştırması Komisyonu Raporunun
görüşmeleri (10/63, 113, 138, 179, 228) (S. Sayısı: 956), ilgili komisyon
yetkilileri Genel Kurulda hazır bulunmadığından, ertelendi.
Türkiye Büyük Millet Meclisi Başkanlık
Divanında boş bulunan ve Anavatan Partisi Grubuna düşen İdare Amirliğine Iğdır
Milletvekili Dursun Akdemir,
İnsan Haklarını İnceleme Komisyonunda boş
bulunan ve Cumhuriyet Halk Partisi Grubuna düşen 2 üyelik için Afyonkarahisar
Milletvekili Halil Ünlütepe ile Antalya Milletvekili Atila Emek,
Anayasa Komisyonunda boş bulunan ve
Anavatan Partisi Grubuna düşen 1 üyelik için Bitlis Milletvekili Edip Safder
Gaydalı,
Adalet Komisyonunda boş bulunan ve
Anavatan Partisi Grubuna düşen 1 üyelik için Malatya Milletvekili Süleyman
Sarıbaş, 
Millî Savunma Komisyonunda boş bulunan ve
Anavatan Partisi Grubuna düşen 1 üyelik için Mersin Milletvekili Hüseyin Özcan
,
Dışişleri Komisyonunda boş bulunan ve
Anavatan Partisi Grubuna düşen 1 üyelik için Hatay Milletvekili Züheyir Amber,
Millî Eğitim, Kültür, Gençlik ve Spor
Komisyonunda boş bulunan ve Anavatan Partisi Grubuna düşen 1 üyelik için
Afyonkarahisar Milletvekili Reyhan Balandı,
Bayındırlık, İmar, Ulaştırma ve Turizm
Komisyonunda boş bulunan ve Anavatan Partisi Grubuna düşen 1 üyelik için Mardin
Milletvekili Muharrem Doğan,
Sağlık, Aile, Çalışma ve Sosyal İşler
Komisyonunda boş bulunan ve Anavatan Partisi Grubuna düşen 1 üyelik için Ankara
Milletvekili Muzaffer Kurtulmuşoğlu,
Tarım, Orman ve Köyişleri Komisyonunda boş
bulunan ve Anavatan Partisi Grubuna düşen 1 üyelik için Erzurum Milletvekili
İbrahim Özdoğan,
Sanayi, Ticaret, Enerji, Tabiî Kaynaklar,
Bilgi ve Teknoloji Komisyonunda boş bulunan ve Anavatan Partisi Grubuna düşen 1
üyelik için Kars Milletvekili Selami Yiğit,
Türkiye Büyük Millet Meclisi Hesaplarını
İnceleme Komisyonunda boş bulunan ve Anavatan Partisi Grubuna düşen 1 üyelik
için Isparta Milletvekili Mehmet Sait Armağan,
Dilekçe Komisyonunda boş bulunan ve
Anavatan Partisi Grubuna düşen 1 üyelik için Muğla Milletvekili Hasan Özyer,
Plan ve Bütçe Komisyonunda boş bulunan ve
Anavatan Partisi Grubuna düşen 2 üyelik için, İstanbul Milletvekili Emin Şirin
ve Diyarbakır Milletvekili Muhsin Koçyiğit,
Kamu İktisadî Teşebbüsleri Komisyonunda
boş bulunan ve Anavatan Partisi Grubuna düşen 1 üyelik için Yozgat Milletvekili
Mehmet Erdemir, 
İnsan Haklarını İnceleme Komisyonunda boş
bulunan ve Anavatan Partisi Grubuna düşen 1 üyelik için Mersin Milletvekili
Hüseyin Güler,
Avrupa Birliği Uyum Komisyonunda boş
bulunan ve Anavatan Partisi Grubuna düşen 1 üyelik için İzmir Milletvekili
Serpil Yıldız,
Seçildi.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının:
1 inci sırasında bulunan, Kamu İhale
Kanununa Geçici Madde Eklenmesine Dair Kanun Teklifinin (2/212) (S. Sayısı:
305) görüşmeleri, daha önce geri alınan maddelere ilişkin komisyon raporu henüz
gelmediğinden,
2 nci sırasında bulunan, Kalkınma Ajanslarının
Kuruluşu, Koordinasyonu ve Görevleri Hakkında Kanun Tasarısının (1/950) (S.
Sayısı: 920) görüşmeleri, ilgili komisyon yetkilileri Genel Kurulda hazır
bulunmadığından,
Ertelendi.
3 üncü sırasına alınan, Bazı Kamu
Alacaklarının Tahsil ve Terkinine İlişkin Kanun Tasarısının (1/1030) (S.
Sayısı: 904) görüşmelerine devam olunarak, 7 nci maddesine kadar kabul edildi.
Gaziantep Milletvekili Ömer Abuşoğlu:
Ankara Milletvekili Salih Kapusuz'un, 
Ordu Milletvekili Cemal Uysal'ın, 
Konuşmalarında, Partisine sataşması;
Ordu Milletvekili Eyüp Fatsa, Gaziantep
Milletvekili Ömer Abuşoğlu'nun, konuşmasında, parti sözcülerini ve Gruplarını
hedef alan konuşmaları,
Nedenleriyle birer açıklamada bulundular.
Oturum Başkanının, Genel Kurulu idare
ederken, İçtüzük hükümleri hilafına; Bazı Kamu Alacaklarının Tahsil ve
Terkinine İlişkin Kanun Tasarısının görüşmeleri sırasında 6 ncı maddesine
geçici 36 ncı maddenin eklenmesiyle ilgili verilen bir önergenin af niteliği
taşıması nedeniyle beşte 3 çoğunluk aranması gerektiğinden, istem üzerine
elektronik cihazla yapılan oylanması sırasında 5 dakikayla sınırladığı süreyi
2-3 misli aşar durumda değerlendirdiği; oylama sonucunun belli olmasına rağmen,
bu sonucu değiştirmek amacıyla ikinci bir oylamanın yapılamayacağı ve TBMM Genel
Kurulunun etkin ve verimli çalışma yapmasını engellediği nedenleriyle, tutumuna
ilişkin usul tartışması açıldı.
Alınan karar gereğince, 28 Ekim 2005 Cuma
günü saat 14.00'te toplanmak üzere, birleşime 01.12'de son verildi.
  Nevzat Pakdil
  Başkanvekili
 Ahmet Gökhan Sarıçam   Yaşar Tüzün
 Kırklareli   Bilecik
 Kâtip Üye   Kâtip Üye
 No.:
 20
II.- GELEN KÂĞITLAR
28 Ekim 2005 Cuma
Tasarı
 1.- Sosyal Güvenlik Prim Alacaklarının Yeniden Yapılandırılması ve
Bazı Kanunlarda Değişiklik Yapılması Hakkında Kanun Tasarısı (1/1122) (Sağlık,
Aile, Çalışma ve Sosyal İşler ile Plan ve Bütçe Komisyonlarına) (Başkanlığa
geliş tarihi: 25.10.2005) 
Tezkere
 1.- Türkiye Büyük Millet Meclisinin Denetimine Tâbi Kuruluşların
2004 Yılı Faaliyetleri, Bilanço, Kâr ve Zarar Hesaplarına Ait Raporların
Sunulduğuna Dair Başbakanlık Tezkeresi (3/917) (Kamu İktisadi Teşebbüsleri
Komisyonuna) (Başkanlığa geliş tarihi: 25.10.2005) 
Meclis Araştırması Önergesi
 1.- Anavatan Partisi Grubu Adına Grup başkanvekilleri Malatya Milletvekili
Süleyman SARIBAŞ ve Gaziantep Milletvekili Ömer ABUŞOĞLU'nun, sosyal hizmetler
kurumlarındaki olumsuzlukların araştırılarak alınması gereken önlemlerin
belirlenmesi amacıyla Anayasanın 98 inci, İçtüzüğün 104 ve 105 inci maddeleri
uyarınca bir Meclis araştırması açılmasına ilişkin önergesi (10/314)
(Başkanlığa geliş tarihi: 27.10.2005)
BİRİNCİ OTURUM
Açılma Saati: 14.00
28 Ekim 2005 Cuma
BAŞKAN: Başkanvekili Nevzat PAKDİL
KÂTİP ÜYELER: Ahmet Gökhan SARIÇAM (Kırklareli), Yaşar TÜZÜN
(Bilecik) 
BAŞKAN - Saygıdeğer
milletvekili arkadaşlarım, Türkiye Büyük Millet Meclisinin 14 üncü Birleşimini
açıyorum.
Toplantı yetersayısı
vardır; görüşmelere başlıyoruz.
Gündeme geçmeden önce, üç
sayın milletvekiline gündemdışı söz vereceğim.
Konuşma süreleri 5'er
dakikadır. Hükümet bu konuşmalara cevap verebilir. Hükümetin cevap süresi 20
dakikadır.
Gündemdışı ilk söz, İzmir
depremi ve sonuçları üzerine söz isteyen, İzmir Milletvekili Erdal Karademir'e
aittir. 
Sayın Karademir buyurun.
(CHP sıralarından alkışlar)
III.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- İzmir
Milletvekili Erdal Karademir'in, İzmir ve çevresinde meydana gelen depremin
etkilerine ve alınması gereken tedbirlere ilişkin gündemdışı konuşmasıÊ
ERDAL KARADEMİR (İzmir) -
Teşekkür ediyorum Sayın Başkan.
Sayın Başkan, değerli
milletvekilleri; İzmir İli ve çevresinde meydana gelen depremlerle ilgili
gündemdışı söz aldım. Bu vesileyle, öncelikle, İzmir'de depremi yaşayan,
depremden olumsuz etkilenen tüm hemşerilerimize tekrar geçmiş olsun diyorum ve
hepinizi saygıyla selamlıyorum. 
Yine, kardeş Pakistan
Halkına yaşadıkları deprem felaketinden dolayı geçmiş olsun dileklerimi
iletiyorum. 
İzmir'de yaşanan
depremlerin tümünü yaşamış ve 17 Ekimden 24 Ekime kadar depremin etkilediği tüm
bölgeleri görmüş bir milletvekili olarak gündemdışı konuşmamı geçen hafta
istemiştim. Buna rağmen, gündemdışı konuşmam ancak bugüne denk geldi. Bu
yaklaşımı, iktidarın ne kadar taraflı olduğunun bir göstergesi olarak
algılıyorum. 
Bilindiği gibi Türkiye
bir deprem ülkesidir. Birçok bölgesi birinci derecede deprem kuşağındadır. Ege
Bölgesi ve İzmir İli de birinci derecede deprem kuşağındadır. Dolayısıyla,
depremle yaşamayı öğrenmemiz gerekiyor ve İzmir halkı da depremle yaşamayı
bilen bir halktır; fakat, son yaşadığımız depremler İzmir halkında ciddî panik
yaratmıştır. Hâlâ depremin etkisinden kendilerini kurtaramamış ve normal
yaşamlarına dönememişlerdir. Yine, bu depremden en çok etkilenen kesimler başta
çocuklarımız olmak üzere, hastalar ve yaşlılardır. Özellikle çocuklar, bir an
önce depremin olumsuz etkisinden kurtarılmaları için rehabilite edilmelidir. 
Yine, bu depremler
sonucunda, İzmir halkı, AKP İktidarının kendilerini yalnız bıraktığı hissini
yaşamışlardır. Bunun nedeni ise, yaşanan somut gerçeklerdir. Nedir bu
gerçekler?
Değerli arkadaşlarım, bu
depremlerin, İzmir'in yaşadığı en ciddî ve diğerlerinden farklılık gösteren bir
deprem zinciri olmasından kaynaklanmaktadır. Bu depremlerde meydana gelen
hasarlar, iktidar ve resmî kurumlar tarafından küçümsenmektedir. Oysa, başta
Seferihisar ve Urla İlçeleri ve köylerindeki binalarda ciddî hasarlar meydana
gelmiştir. Özellikle Demircili ve Uzunkuyu Köylerinde, neredeyse, hasarsız ev
yoktur. Yine, Gülbahçe, Zeytinler, Yağcılar, Özbek, Barbaros, Birgi, Kadıovacık
ve Bademler Köylerinde büyük hasarlar mevcuttur. Gülbahçe'de yeni kurulan İzmir
Teknoloji Üniversitesi binalarında çok ciddî hasarlar meydana gelmiş, eğitim
aksama durumuna gelmiştir. Yelki Beldemizde 40 konut hasar görmüştür.
Yine, İzmir İlimizde ardı
ardına yaşanan dört ayrı deprem, sağlam binaların da deprem yorgunu olmasına
neden olmuştur. Binalardaki bu yorgunluk gözardı edilmemelidir. 
Bu depremler, bir kez
daha, başta okulların, hastanelerin, diğer kamu binalarının ne kadar depreme
dayanaksız olduğunu bizlere hatırlatmıştır.
İzmir'in birinci derecede
deprem bölgesinde olduğu bilinmesine rağmen, iktidarın, üzerine düşen
görevleri, tüm ülkede olduğu gibi, İzmir'de de yine yerine getirmediğini bir
kez daha görmekteyiz. 
20 Ekim saat 01.20'de
meydana gelen 5,9 olarak açıklanan depremin, komşumuz Yunanistan tarafından 6,2
olarak açıklanmış olması, halk arasında tedirginliklere neden olmuştur.
İlgililerin, bu farklı açıklamaların nedenini ortaya koyamamaları, güvensizliği
meydana getirmiştir. 
21 Ekim günü, nedeni tam
açıklanamayan, sonra söylenti olarak ifade edilen bir nedenle, başta okullar
olmak üzere, resmî binaların, hastanelerin boşaltılması vatandaşlar arasında
panik yaratmıştır. 
Başbakanın, depremin
başından bugüne kadar İzmir halkından geçmiş olsun mesajını bile esirgemiş
olması, İzmir halkı tarafından anlaşılamamıştır. İktidarın, sadece, Diyanetten
sorumlu Devlet Bakanı, İzmir Milletvekili Mehmet Aydın'ı İzmir'e göndermiş
olması, İzmir'de yaşanan olumsuzlukların çözümünü Tanrı'ya havale etmenin bir
göstergesi olarak algılanmıştır. 
Hasar tespitleri, âdet
yerini bulsun anlayışıyla, ciddî bir değerlendirmeden yoksun olarak
sonuçlandırılmıştır. Bu anlamda, vatandaşlar, yapılan hasar tespitlerinden
şikâyetçidirler. 
(Mikrofon otomatik cihaz
tarafından kapatıldı)
BAŞKAN - Buyurun Sayın
Karademir, konuşmanızı tamamlayınız. 
ERDAL KARADEMİR (Devamla)
- Oldukça çok hasarlı evlere dahi oturulabilir raporu verilmesi, vatandaşların
tepkilerine neden olmuştur ve bu vatandaşlar, bu konutlarda, önce Sayın
Başbakanın kendisinin oturmasını talep etmektedirler. Bu şikâyetlerin
giderilmesi için, hasar tespitlerinin, sorumluluğu olan ve konunun uzmanları
tarafından ciddî olarak yerine getirilmesi gerekmektedir. 
Doğal Afet Sigorta
Kurumunun (DASK) yaptığı hasar tespitlerinin eksik olduğu yönünde ciddî
şikâyetler vardır. 
Diğer yandan, Seferihisar
ve Urla İlçelerinde yapılan afet konutları, daha geçen yıl, sanki bu bölgede
bir daha deprem ve afet olmayacakmışçasına, bu öngörülere dayanılarak,
afetzedeler dışındaki insanlara satılmıştır. Hatta, bu konutlardan, iktidarın
kaymakamı iki tane satın almıştır ve bu iktidar, bu olaya göz yummuştur. Oysa,
şu anda, bu konutlara ihtiyacı olan depremzedelerin; yeni konutlara ihtiyacı
vardır; bunlar satılmamış olsaydı, bu sıkıntı ortadan kalkabilirdi. 
Değerli arkadaşlarım, bu
depremlerin bize öğrettiği ve AKP İktidarının yerine getirmediği asıl olumsuz
gerçek şudur: İzmir İlinde 1997 yılında başlayan ve 1999 yılında
sonuçlandırılan deprem master planı Radius Projesinin öngördüğü sonuçlara ve
yapılması gerekenlere baktığımızda, iktidarın hiçbir şey yapmadığını
görmekteyiz. Söz konusu Radius Projesinde, valilik, belediye, üniversiteler,
ilgili meslek odaları ve sivil toplum kuruluşları her türlü katkıyı vermiş ve
6,4 büyüklüğünde bir deprem senaryosu ve İzmir'deki deprem master planı
hazırlanmıştır; ancak, aradan geçen altı yıla rağmen, başta okullar olmak
üzere, hastanelerin, kamu binalarının, köprü ve viyadüklerin, alternatif
yolların ve konutların depreme hazırlandığını söylemek olanaklı değildir.
İzmir'de yaşanan depremler sürecinde…
BAŞKAN - Sayın Karademir,
konuşmanızı tamamlar mısınız lütfen. 
ERDAL KARADEMİR (Devamla)
- Başkanım, biraz daha süre verirseniz, bir de çözüm önerileri sunmak
istiyorum. 
BAŞKAN - Hayır, şimdi,
çözüm önerileri değil... Bakınız, ben, gündemdışı konuşmayla ilgili olarak size
söz verdim, şu anda 7 dakikayı aştınız; lütfen, toparlayınız.
ERDAL KARADEMİR (Devamla)
- Hemen tamamlıyorum Sayın Başkanım.
BAŞKAN - Buyurun.
ERDAL KARADEMİR (Devamla)
- İzmir'de yaşanan depremler süresince 5,9 büyüklüğündeki bir depremde dahi
hastanelerin boşaltılması ve insanların çadırlara taşınması, okulların tatil
edilmesi kamu binalarının yeterince depreme dayanıklı olmadığının bir kanıtıdır.

Kaldı ki, ülkemizin
bugüne kadar yaşadığı depremlerde önce kamuya ait yapıların yıkılmasını ve
depremin ortaya çıkardığı gerçekleri, basınımız, birinci sayfadan "devlet
enkazın altında kaldı" olarak vermiştir. Yaşanan bu gerçekler İzmir
depreminde yaşananlarla örtüşmektedir. Bu da göstermektedir ki sevgili
arkadaşlarım, yanlış kentleşme politikalarından rant sağlayan, ormanların
yerleşime açılmasından yarar gören, tarım alanlarından, su havzalarından rant
amaçlayanların, meralarda, yaylalarda, akarsu yataklarında ve kıyılarda işgal
ve yağma politikalarını izleyenlerin insanların barınma ve yaşam hakkıyla
ilgilenmeleri, elbette, mümkün değildir. 
Değerli arkadaşlarım,
işte size kanıtı; kamuya ait yapı ve tesisler yürürlükteki yapı denetim yasası
kapsamı dışında tutulmaktadır. 
Bu düşüncelerle, hepinizi
saygıyla selamlıyorum. (CHP sıralarından alkışlar)
BAŞKAN - Teşekkür ederim
Sayın Karademir. 
Sayın Tekelioğlu, buraya
bir not göndermişsiniz; ama, gönderdiğiniz nota göre... Milletvekili
arkadaşlarımızın cevap verme gibi bir görevi yoktur; sadece katkıda
bulunacaksanız mikrofonu çok kısa olarak açabilirim; yani, Sayın Erdal
Karademir'in ifade ettiği şeylere sayın bakanların cevap vermesi lazım. Eğer
küçük bir katkıda bulunacaksanız açayım, onları ifade ediniz lütfen.
TÜRKÂN MİÇOOĞULLARI
(İzmir) - Tekelioğlu zaten konuştu depremle ilgili.
ERDAL KARADEMİR (İzmir) -
Sayın Tekelioğlu'nun yanlışını söyleyecektim, vakit vermediniz Sayın Başkanım.
Konuşmasında "İzmir'de 6'dan büyük deprem olmayacak" diye bir şeyde
bulundu. 
BAŞKAN - Sayın Karademir,
geçen gün de, yine, Sayın Baratalı'ya, yerinden kısa konuşma hakkı vermiştim.
Sayın Tekelioğlu, lütfen
katkılarınızı çok kısa olarak efendim...
MEHMET S. TEKELİOĞLU
(İzmir) - Sayın Başkan, teşekkür ederim. 
Efendim, ben şu
açıklamaları yapmak istiyorum: İzmir'de bu deprem sonrasında yapılan
çalışmalarla, özellikle evi tahrip olmuş olanlara bir kredi imkânı var, onu
özellikle duyurmak istiyorum. Diğer sayıları vermeyeyim; ama, şunu mutlaka arz
etmem gerekiyor: Afetzedelere, evini yapana yardım yahut da ihale yöntemine
göre, iki yılı ödemesiz, onsekiz yılı eşit ödemeli olarak, toplam yirmi yılda
geri ödemeli bir borçlandırma imkânı getiriliyor. Ayrıca, geçen gün de ifade
ettiğim gibi, ev sahibi olanlara, bir yıl süreyle 250 Yeni Türk Lirası kira
yardımı, kirada olanlara, yine 250 Yeni Türk Lirası, altı ay süreli, yardım söz
konusu. 
ERDAL KARADEMİR (İzmir) -
Geçen konuşmanızda anlattınız, bunları biliyoruz.
MEHMET S. TEKELİOĞLU
(İzmir) - Değerli arkadaşlarım, burada bir noktayı çok açık bir şekilde ortaya
koymamız lazım. Sayın Başbakanımız depremi anı anına izlemiştir, Sayın Gülay
Barbarosoğlu'yla, Kandilli Rasathanesi Müdürüyle her an temasta olmuştur. 
Burada bir nokta daha
var; eğer, biz Kandilli Rasathanesine güvenmiyor ve 6,2'lik depremi 5,9 diye
ilan ettiler diyorsak, bu, gerçekten bühtan olur. Böyle bir şey söz konusu
değildir. Hem Amerikan Sismoloji Enstitüsü hem Avrupa Sismoloji Enstitüsü,
depremi 5,9 olarak açıklamıştır. Bu çok nettir ve çağdaş bilim anlayışında,
zaten, bu verileri alarak, elektronik ortamdaki verileri alarak herkes istediği
algoritmayı kullanarak bu depremin büyüklüğünü hesaplayabilir. Dolayısıyla,
böyle bir şey söz konusu değildir. Deprem 6,2 idi de 5,9 denildi demek, halkın
psikolojisini bozmak demektir. Bunlar katiyen doğru değildir. Depremi istismar
etmek, deprem üzerinden siyaset yapmak yanlıştır. 
ERDAL KARADEMİR (İzmir) -
Sayın Başkan, sataşma var…
MEHMET S. TEKELİOĞLU
(İzmir) - Ben, Cumhuriyet Halk Partili arkadaşlarıma, Sayın Yakup Kepenek'in
2004 mahallî seçimlerinden sonra…
BAŞKAN - Sayın
Tekelioğlu…
MEHMET S. TEKELİOĞLU
(İzmir) - … Cumhuriyet Gazetesinde yazdığı yazıyı tekrar okumalarını
öneriyorum.
Teşekkür ederim Sayın
Başkan.
BAŞKAN - Teşekkür ederim.

Sayın Karademir, en son
söylediği ifade şu: Sayın Yakup Kepenek'in bir yazısı çıkmış Cumhuriyet
Gazetesinde, bu yazıyı okuyun dedi; başka bir şey olmadı. Burada bir sataşma
filan yok yani. O da normal. 
Teşekkür ederim. 
Katkılarından dolayı
bütün arkadaşlarımıza teşekkür ediyorum. 
Arkadaşlar, lütfen,Genel
Kurulda karşılıklı konuşmayalım, istirham ediyorum. 
Gündemdışı ikinci söz,
Güneydoğu Anadolu Projesi kapsamında, GAP Projesi kapsamında tarımsal sulamanın
eğitimle ilişkisi hakkında söz isteyen Şanlıurfa Milletvekili Mehmet Vedat
Melik'e aittir.
Sayın Melik, buyurun
efendim. (CHP sıralarından alkışlar) 
2.-
Şanlıurfa Milletvekili Mehmet Vedat Melik'in, Güneydoğu Anadolu Projesi
kapsamında tarımsal sulamanın eğitimle ilişkisi hakkında gündemdışı konuşması
MEHMET VEDAT MELİK
(Şanlıurfa) - Sayın Başkan, değerli milletvekilleri; kısaca GAP dediğimiz
Güneydoğu Anadolu Projesi kapsamındaki tarımsal sulamaların eğitimle ilişkisi
konusundaki düşüncelerimi ifade etmek üzere gündemdışı söz almış bulunuyorum.
Bu vesileyle, öncelikle Yüce Heyetinizi saygılarımla selamlıyorum. 
Değerli milletvekilleri,
22 nci Dönem Parlamentosunun üç yıllık süresi içerisinde, Türkiye Büyük Millet
Meclisi İçtüzüğünün elverdiği ölçüde, bu kürsüden, birçok milletvekili
arkadaşımızla birlikte, GAP Projesinin ülke ve bölge ekonomisi açısından ne
kadar önemli olduğunu anlatmaya çalıştık. Bu arada, projenin Türkiye için
önemini aktarmaya çalışırken, Türkiye Büyük Millet Meclisinin ve hükümetin
dikkatini de projenin canlandırılmasına ve yöre insanının yaşam koşullarına
çekmeye çalıştık. Bunu yaparken, bölgenin kaderi gibi algılanan geri kalmışlık
sorununun aslında kader olmadığını, sorumluluk sahibi olan, ister atanmış ister
seçilmiş olsun, yöneticiler tarafından çözülebilecek konular olduğunu ifade
etmeye çalışmış, bu düşünce ve duygular da, başta hükümet olmak üzere, bütün
kesimlerce de kabul görmüştü. 
Ancak, üç yıllık AK Parti
İktidarı süresince, GAP Projesinin temel hedefi olan tarımsal sulama
yatırımları konusunda bugüne kadar herhangi yeni bir yatırıma başlanmamış
olması, zaten yıllardır el atılmamış, yığılmış ve patlama noktasındaki
sorunların çözülemez bir hale gelmesine neden olmuştur. 
Değerli arkadaşlar,
Şanlıurfa başta olmak üzere, Güneydoğu Anadolu Projesi kapsamında yer alan
illerin önemli problemlerinden biri de mevsimlik işçilerin çocuklarının
eğitimidir. GAP kapsamındaki sulama projelerinde herhangi bir ilerleme olmadığı
için, kendi bölgelerinde geçimini temin edemeyen insanlarımız ülkenin değişik
illerinde çalışmaya gitmekte, doğal olarak da, özellikle ilköğretime devam eden
çocuklarını da yanlarına almaktadırlar. Özellikle Şanlıurfa'da havaların
ısınmasıyla birlikte başlayan mevsimlik işçi hareketleriyle birlikte okul
çağındaki çocuklar eğitimlerini yarıda bırakmakta, yeni öğretim yılına da geç
başlamaktadırlar. Sadece Şanlıurfa İlinde, 2004-2005 öğretim yılında, 11 189
kız, 17 593 erkek olmak üzere toplam 28 782 öğrencinin, okullarına kayıt
yaptırdığı halde, eğitimlerini bırakarak, aileleriyle birlikte çalışmaya
gittiklerini ve bu sayının Türkiye'deki 670 ilçe merkezinin nüfusundan daha
büyük olduğunu söylersek, sanıyorum, olayın vahametini daha iyi ortaya koymuş
oluruz. 
Değerli arkadaşlar,
sulamayla ilgili herhangi bir yatırımı, zamanında başlayamadığınız ve
dolayısıyla bitiremediğinizde, elbette ki, büyük parasal kayıplara uğramanız
kaçınılmazdır. Yalnız, bu olaya, o hükümetin yatırımlarda öncelik veya bir
kaynak meselesi olarak yorum getirmemiz de mümkündür. Ayrıca, gerekli kaynak
bulunduğu takdirde, bu işlerin, belki de parasal kayıplarını giderme şansınız
da olabilir; ama, insanoğlunun hayatında geri getirilemeyecek şeyler vardır.
Siz, şimdi, Urfa, Diyarbakır, Mardin veya Adıyaman'da aileleri kendi
oturdukları beldelerde veya köylerde iş bulamadıkları için Türkiye'nin çeşitli
bölgelerinde geçici tarım işçisi olarak çalışan ilköğretim çağındaki çocukların
her eğitim yılında yaklaşık üç dört ay okula gidememelerini ve dolayısıyla,
birçok çocuğun eğitimlerini yarım bırakmalarını nasıl telafi edeceksiniz? Bu
mümkün değildir arkadaşlar; çünkü, zamanı geri getiremeyiz. 
Değerli milletvekilleri,
Güneydoğu Anadolu Bölgesinin, ülkemizin diğer bölgelerine göre daha sorunlu
olmasının temel nedeni, eğitimdeki eşitsizlikti.
(Mikrofon otomatik cihaz
tarafından kapatıldı)
BAŞKAN - Buyurun Sayın
Melik, konuşmanızı tamamlayınız.
MEHMET VEDAT MELİK
(Devamla) - Öyleyse, Türkiye Cumhuriyeti Hükümetlerinin ve tabiî ki, elbette
ki, mevcut hükümetin birinci görevi, hiç kuşkusuz ki, anayasal bir zorunluluk
olan, bölgede bireylerin öncelikle temel eğitimlerini almalarını sağlamaktır.
Çünkü, sosyal yaşama katılan onbinlerce gencimizin büyük bir çoğunluğu temel
eğitimlerini bile alamadıklarından, gelecekten umutsuz, beklentisiz bireyler
olarak yaşamlarını sürdürecekler, adeta kayıp bir nesil olacaklardır. 
Değerli milletvekilleri,
eğer, önemsenirse ve uğraşılırsa, çözülmeyecek sorun yoktur. Kalıcı çözümler
bulmak henüz mümkün değilse, geçici çözümler bulabiliriz. Bu çocukların,
mevsimlik işçilik yapan, tarım işçiliği yapan ailelerin çocuklarının hiç
olmazsa çalışmaya gittikleri bölgelerde, okullarına devam etmelerini
sağlayabiliriz. Mademki, Türkiye'de, her bölgede ilköğretim okulu vardır; o
halde, bu çocukların bulundukları illerde okula devam etmeleri mutlaka
sağlanmalıdır. Bunu da mevcut sistemimiz içinde; yani, o ilin valisi,
kaymakamı, muhtarı ve jandarması marifetiyle sağlamamız mümkündür.
Değerli arkadaşlar,
Urfa'da, ilköğretimdeki öğrenci mevcudu 312 000'dir. Buna, mevsimlik işçilerin
henüz okula başlamamış çocukları da dahil değildir. 2004-2005 yılında derslik
başına düşen öğrenci sayısı ilköğretimde 65 iken, bugün, merkezde, bu sayı
70'e, yer yer bazı okullarda 80-90 kişiye yükselmiştir. Örneğin, Akabe
Mahallesindeki Kanuni Sultan Süleyman İlköğretim Okulunun mevcudu 4 875 kişidir
ki, bu da, yine, Türkiye'de 172 ilçe merkezinin nüfusundan daha fazladır.
Şanlıurfa'da eğitimin 30'ar kişilik sınıflarda yapılabilmesi için yaklaşık 5
000 dersliğe ihtiyaç duyulmaktadır. 
Değerli arkadaşlar,
Güneydoğu Anadolu Projesinin özellikle sulamayla ilgili yatırımlarının bir an
önce hızlandırılması ve bitirilmesiyle birlikte hem Türkiye'nin hem de bölgede
yaşayan insanların başta eğitim olmak üzere birçok sorununun çözüme kavuşacağı
herkes tarafından bilinmektedir. Millî Güvenlik Kurulunun da son toplantısında
Fırat ve Dicle Havzalarında yapılması planlanan işlerin bir an önce
tamamlanması yönünde aldığı tavsiye kararı da konunun ne kadar önemli olduğunu
ayrıca ortaya koymuştur. 
Değerli milletvekilleri,
hükümetin, GAP Projesinin önemini çok iyi anlayarak sulama yatırımlarına
öncelik vermesini, 2006 bütçesinden bu proje için önemli miktarda kaynak
aktaracağını ve bu yıl Suruç ile Viranşehir ve Ceylanpınar Ovalarının sulama
projelerinin ihalesinin yapılacağı umuduyla Yüce Meclisi saygılarımla
selamlarken, yarın kutlanacak olan Türkiye Cumhuriyetinin 82 nci Kuruluş
Yıldönümünü ve ardından da kutlayacağımız ramazan bayramını kutluyor, Yüce
Meclisi ve milletimi saygılarımla selamlıyorum. (Alkışlar)
BAŞKAN- Teşekkür ederim
Sayın Melik. 
Gündemdışı üçüncü söz,
Balkanlarda "Kardeşlik Sınır Tanımaz" etkinlikleriyle ilgili söz
isteyen İstanbul Milletvekili Recep Koral'a aittir. 
Sayın Koral, buyurun. (AK
Parti sıralarından alkışlar)
3.-
İstanbul Milletvekili Recep Koral'ın, Bayrampaşa Belediyesinin Balkan
ülkelerine yönelik olarak "Kardeşlik Sınır Tanımaz" sloganıyla
hazırlattığı kültür ve tanıtım etkinliklerine ilişkin gündemdışı konuşması
RECEP KORAL (İstanbul)-
Sayın Başkan, değerli milletvekilleri; ülkemizin tanıtımında Bayrampaşa
Belediyesinin Balkanlarda yirmi gündür aralıksız devam eden bir organizasyonunu
gündeme taşımak maksadıyla huzurlarınızdayım; Yüce Heyetinizi saygıyla
selamlıyorum. 
Değerli arkadaşlar,
hükümetimizin yoğun ve başarılı çalışmaları sonucunda, ülkemizin yıllardır
özlemle beklediği Avrupa Birliğiyle müzakereler 3 Ekimde başlamış ve bu sayede
ülkemizin statüsü değişmiştir. 
Hepimizce malumdur ki,
Avrupa Birliği üyesi kimi ülkelerin müzakereyi başlatmadan önce çıkardıkları
zorlukların arkasında Türkiye'yi tanımamaları veya yanlış tanımaları
yatmaktadır. Dolayısıyla, içerisinde bulunduğumuz müzakere sürecinde Türkiye'yi
ve Türk insanını Avrupa Birliği üyesi ülkelere tanıtmada, kamu kurum ve
kuruluşlarının yanı sıra sivil toplum örgütlerine ve gönüllü kuruluşların
etkinlikleriyle de büyük görev düşmektedir.
Değerli arkadaşlar, işte,
bu anlamda, İstanbul Bayrampaşa Belediyesinin "Kardeşlik Sınır
Tanımaz" sloganıyla başlattığı ve yirmi gündür aralıksız devam ettirdiği,
Balkan ülkelerine yönelik, örnek alınacak kültür ve tanıtım faaliyetleri bütün
takdirlerin üzerindedir. 
Bayrampaşa Belediyesinin,
Balkan halklarıyla kaynaşmak ve kültürel faaliyetlerde bulunmak üzere
hazırladığı 3 TIR, 1 otobüs ve 3 minibüsten oluşan Bereket Konvoyu, Kardeşlik
Sınır Tanımaz sloganıyla 7 Ekim Cuma günü yola çıkmıştır. 
Bayrampaşa Belediyesi
konvoyu kültürel etkinliklerle tanıtım faaliyetlerine, sırasıyla,
Bulgaristan'ın Razgrat, Rusçuk, Şumnu ve Kırcaali şehirlerinde, Yunanistan'ın
Gümülcine ve İskeçe şehirlerinde, Makedonya'nın Üsküp, Kalkandelen, Gostivar,
Kırçova ve Struga şehirlerinde, Arnavutluk'un Pogradec ve Elbasan şehirlerinde,
Sırbistan Karadağ'ın Sancak şehrinde kültürel etkinlikleri icra etmiştir.
Bugün, Bosna-Hersek'in
Mostar şehrinde, yarın da Zenica'da, pazar günü ise Saraybosna'da bu
etkinliklerini sürdürecektir.
2'si Avrupa Birliği üyesi
olan 7 ayrı Balkan ülkesinde icra edilen bu etkinliklerde, halkla kucaklaşmanın
sağlanması amaçlanmıştır. 
Bu muazzam tanıtım
organizasyonuna, ülkemizin güzide sanatçıları da eşlik etmişlerdir. Bu sayede,
ülkemizin her yanında yapılan ve yaygınlaşan kültür faaliyetlerini canlandırma
hareketinin kapsama alanı ülkemiz sınırları dışına taşarak tüm Balkanlara
yayılmıştır. 
Gittiği her yerde yoğun
bir ilgiyle karşılaşan konvoy, bu heyecanla duygulu anlar yaşanarak izlenen
kültürel etkinlikler Türkiye'yi ve Türk insanını tanıtırken, bu bölgedeki
soydaşlarımız da Türkiye özlemini giderme fırsatı yakalamışlardır. Bayrampaşa
Belediye Başkanı kardeşimiz Hüseyin Bürge "konvoyumuzun gittiği her yerde,
o bölgede yaşayanların Türkiye'ye ne kadar susamış olduklarını gördük"
derken bu gerçeği de ortaya koymuş olduğunu görüyoruz.
Balkanlarda Türkiye'ye
susamış olanlar sadece bölge insanları değil, aynı zamanda o bölgede yer alan
yüzlerce, binlerce kültür varlığının olduğu da bir gerçektir, bu da
görülmüştür. Şumnu'da Saat Kulesinden Yeni Pazar Çarşı Camiine kadar sayısız
kültür varlığı ülkemizin ilgisini beklemektedir. Ayrıca, bu çalışma, Bereket
Konvoyu, Balkan ülkelerinde yaşayan insanlarımızın dostluğa ve kardeşliğe ne
kadar hasret olduklarını da açıkça ortaya çıkarmıştır. 
Bölgede yaşayan farklı
ırklara mensup insanlar Bayrampaşa Belediyesinin Kardeşlik Sınır Tanımaz
ilkesiyle oluşturduğu barış ve kardeşlik çemberi etrafında kolayca
toplanmışlardır.
Değerli milletvekilleri,
altı asır birlikte yaşadığımız Balkan halklarıyla kucaklaşmamızı sağlayan bu
devasa organizasyona katkıda bulunan fert ve kurumlara huzurlarınızda teşekkür
etmek istiyorum. Başta, bu projeyi hayata geçiren Bayrampaşa Belediye Başkanı
aziz dostum Hüseyin Bürge olmak üzere bu uluslararası dev organizasyona kol
kanat geren Başbakan Yardımcımız ve Dışişleri Bakanımız Sayın Abdullah Gül ve
Dışişleri mensuplarına, Devlet Bakanımız ve Başbakan Yardımcımız Sayın Mehmet
Ali Şahin'e, Kültür ve Turizm Bakanımız Atilla Koç'a, TİKA ve Diyanet İşleri
Başkanlığının değerli personeline huzurlarınızda teşekkür ediyorum. Ayrıca, bu
etkinliklere izin verme hoşgörüsünü gösteren Bulgaristan, Yunanistan, Sırbistan
Karadağ, Makedonya, Arnavutluk ve Bosna-Hersek yönetimlerine de huzurunuzda
teşekkür ediyorum. 
Tüm Balkanları
kucaklayan, halkların, kültürlerin kaynaşımını ve değerlerin yaşatılması
hareketini yirmi gündür televizyondan da izliyoruz. Bu dostluk, kardeşlik ve
kültür kaynaşımı projesini düşünen ve gerçekleştiren Bayrampaşa Belediyesindeki
kadroyu da kutluyorum.
Kardeşlik Sınır Tanımaz
diyerek, temel hak ve hürriyetlerin, kültürlerin ülke halkları arasında
kardeşçe ve ortak kullanımını sağlayan Bayrampaşa Belediyesi ve Değerli Başkanı
Hüseyin Bürge, Türkiye'nin tanıtımında hedefi tam onikiden vurmuştur;
katkılarına teşekkür ediyorum, kutluyorum.
Bayrampaşa Belediyesi
olarak çıkılan Balkanlarda kültür yolculuğunda Kardeşlik Sınır Tanımaz diyerek
gönüllerde bir ateş yakılmış oldu. İşte, hiçbir suyun bu ateşi söndürmemesini
istiyoruz. İnancımız şudur ki, kardeşlik ateşini hiçbir su söndüremeyecektir.
Bereket Konvoyunun son durağı Saraybosna; ancak, dileğimiz şu ki Kardeşlik
Sınır Tanımaz sloganının tüm dünyada devam etmesidir. 
Bayrampaşa Belediyesinin
bu başarılı organizasyonunun diğer kurum ve kuruluşlara örnek olması
temennisiyle, Yüce Heyetinizi saygıyla selamlıyor, yarın idrak edeceğimiz
cumhuriyet bayramımızı ve önümüzdeki hafta idrak edeceğimiz ramazan bayramımızı
kutluyor; hepinize saygılar sunuyorum. (Alkışlar) 
BAŞKAN - Teşekkür ederim
Sayın Koral.
Biz de güzel ülkemizin ve
Türk insanının tanıtılmasında emeği geçen bütün kurum ve kuruluşlara ve
şahıslara teşekkür ediyoruz. 
Saygıdeğer milletvekili
arkadaşlarım, gündemdışı konuşmalar tamamlanmıştır.
Başkanlığın Genel Kurula
diğer sunuşları vardır.
Meclis araştırması
açılmasına ilişkin bir önerge vardır; okutuyorum:
B) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.-
Anavatan Partisi Grubu adına Grup Başkanvekilleri Malatya Milletvekili Süleyman
Sarıbaş ve Gaziantep Milletvekili Ömer Abuşoğlu'nun, sosyal hizmetler
kurumlarındaki olumsuzlukların araştırılarak alınması gereken tedbirlerin
belirlenmesi amacıyla Meclis araştırması açılmasına ilişkin önergesi (10/314) 
Türkiye Büyük Millet
Meclisi Başkanlığına
Malatya İlimizde 0-6 yaş
çocuk yuvasında meydana gelen olaylar, Türkiye'de sosyal hizmetler kurumlarında
yaşanan acı tabloyu gözler önüne sermiştir. Yaşanan olaylar Türkiye'de sadece
çocuk esirgeme kurumlarında değil sosyal hizmetlerin verildiği bütün
birimlerinde de söz konusudur. Bu nedenle, ulusal bir sorun haline gelmiş
olması münasebetiyle, TBMM'nin bu konuyla bir an önce el atması kaçınılmaz
olmuştur.
Bu amaçla, Anayasanın 98
inci, TBMM İçtüzüğünün 104 üncü ve 105 inci maddeleri gereğince Meclis
araştırması açılmasını arz ve teklif ederiz. 






Anavatan
  Partisi Grubu Adına













Süleyman
  Sarıbaş


Ömer
  Abuşoğlu










Malatya


Gaziantep










Anavatan
  Partisi Grup


Anavatan
  Partisi Grup










Başkanvekili


Başkanvekili







Gerekçe:
Türkiye'de Sosyal Hizmetler Kurumunda meydana gelen
şiddet olayları sık sık gündeme gelmesine rağmen, bugüne kadar bu kurumlarda
herhangi bir önlem alınmamış veya alınan önlemler yetersiz kalmıştır. Sosyal
hizmetler kurumlarında hizmetlerin özelleştirilmesiyle bu kuruma temizlik şirketi
adı altında vasıfsız elemanlar alınarak bu hizmetler yaptırılmaktadır.
Bu yerlerde
çalıştırılacak kişilerin konusunda uzman olması gerekirken, 25.10.2005
tarihinde Malatya'da meydana gelen ve basına yansıyan olaylarda 0-6 yaş çocuk
yuvasında kalan çocuklara uygulanan şiddet görüntülerinden de anlaşılacağı
gibi, çocuklara bakım işinin temizlik şirketinin elemanı olan vasıfsız bakıcı
annelere yaptırıldığı anlaşılmaktadır.
Sosyal hizmetlerde
yaşanan olayların artık tekerrür etmemesi için gerekli önlemlerin alınması
hususunda, TBMM bu konuya el atmalıdır. Kurulacak bir araştırma komisyonunca
sorunlar incelenerek çözüm önerilerinin geliştirilmesi, ulusal bir görev olarak
milletvekillerimize düşmektedir.
BAŞKAN - Bilgilerinize
sunulmuştur. 
Önerge gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır.
Sayın milletvekilleri,
gündemin "Özel Gündemde Yer Alacak İşler" kısmına devam ediyoruz.
Bu kısmın 1 inci
sırasında yer alan, Türk sporunda şiddet, şike, rüşvet ve haksız rekabet
iddialarının araştırılarak alınması gereken önlemlerin belirlenmesi amacıyla
Anayasanın 98 inci ve İçtüzüğün 104 ve 105 inci maddeleri uyarınca kurulmuş
bulunan (10/63, 113, 138, 179, 228) esas numaralı Meclis Araştırması
Komisyonunun 956 sıra sayılı raporu üzerindeki genel görüşmeye kaldığımız
yerden devam edeceğiz.
IV.- KANUN TASARI VE
TEKLİFLERİ İLE KOMİSYONLARDAN 
GELEN DİĞER
İŞLER 
1.-
Diyarbakır Milletvekili Mesut Değer ve 25 milletvekilinin; İzmir Milletvekili Hakkı
Ülkü ve 26 milletvekilinin, İzmir Milletvekili Ahmet Ersin ve 23
milletvekilinin; Samsun Milletvekili Musa Uzunkaya ve 27 milletvekilinin;
Trabzon Milletvekili Faruk Nafız Özak ve 23 milletvekilinin, Türk sporunda
şike, rüşvet ve haksız rekabet iddialarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergeleri ve Meclis Araştırması Komisyonu Raporu (10/63, 113, 138, 179, 228)
(S. Sayısı: 956) 
BAŞKAN - Komisyon?.. Yok.
Görüşme ertelenmiştir.
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmına devam
ediyoruz.
2.-
Çanakkale Milletvekilleri Mehmet Daniş ve İbrahim Köşdere'nin, Gelibolu
Yarımadası Tarihî Millî Parkı Kanununa Geçici Bir Madde Eklenmesine Dair Kanun
Teklifi (Kamu İhale Kanununa Geçici Madde Eklenmesine Dair Kanun Teklifi) ile
Plan ve Bütçe Komisyonu Raporu (2/212) (S. Sayısı: 305)
BAŞKAN - Bu kısmın 1 inci
sırasında yer alan kanun teklifinin geri alınan maddeleriyle ilgili komisyon
raporu gelmediğinden, teklifin görüşmelerini erteliyoruz.
Bu kısmın 2 nci sırasında
yer alan, Kalkınma Ajanslarının Kuruluşu, Koordinasyonu ve Görevleri Hakkında
Kanun Tasarısı ve Avrupa Birliği Uyum ile Plan ve Bütçe Komisyonları
raporlarının görüşmelerine başlayacağız.
3.-
Kalkınma Ajanslarının Kuruluşu, Koordinasyonu ve Görevleri Hakkında Kanun
Tasarısı ve Avrupa Birliği Uyum ile Plan ve Bütçe Komisyonları Raporları
(1/950) (S. Sayısı: 920)
BAŞKAN - Komisyon?.. Yok.
Tasarının görüşülmesi
ertelenmiştir.
Bu kısmın 3 üncü sırasına
alınan, Bazı Kamu Alacaklarının Tahsil ve Terkinine İlişkin Kanun Tasarısı ile
Plan ve Bütçe Komisyonu raporunun görüşmelerine kaldığımız yerden devam
ediyoruz.
4.- Bazı
Kamu Alacaklarının Tahsil ve Terkinine İlişkin Kanun Tasarısı ile Plan ve Bütçe
Komisyonu Raporu (1/1030) (S. Sayısı: 904) (x)
BAŞKAN - Komisyon?...
Yerinde.
Hükümet?.. Yerinde.
Sayın milletvekilleri,
dünkü birleşimde tasarının 6 ncı maddesi kabul edilmişti.
7, 8 ve 9 uncu maddeler
komisyona geri çekilmiş olduğundan, şimdi, 10 uncu maddeyi okutuyorum:
MADDE 10. - 1.7.1964
tarihli ve 488 sayılı Damga Vergisi Kanununa ekli (2) sayılı tablonun "IV-
Ticari ve medeni işlerle ilgili kağıtlar" başlıklı bölümünün (34) numaralı
fıkrasının sonuna "ile Gelir Vergisi Kanununun 23 üncü maddesinde
belirtilen ücretlere ilişkin kağıtlar." ibaresi ile aynı bölümün sonuna
aşağıdaki (36) numaralı fıkra eklenmiştir. 
"36- Sporcularla
veya teknik heyetle yapılan transfer ve geçici transfer sözleşmeleri ile spor
kulüpleri, sportif faaliyette bulunan anonim şirketler ve spor kulüplerinin
ortak olduğu her türlü sportif faaliyette bulunan şirketlerin kendi aralarında
düzenledikleri transfer ve geçici transfer sözleşmeleri."
BAŞKAN - Madde üzerinde,
Cumhuriyet Halk Partisi Grubu adına, Mersin Milletvekili Mustafa Özyürek?..
Sayın Koç, Özyürek yok;
başka bir arkadaşımız konuşacak mı, geçeyim mi?
HALUK KOÇ (Samsun) -
Evet, geçin.
BAŞKAN - Evet, gruplar
adına başka konuşma talebi yok.
Şahsı adına, Bursa
Milletvekili Mehmet Altan Karapaşaoğlu?.. Yok.
Balıkesir Milletvekili
Sayın Ali Osman Sali; buyurun efendim. (AK Parti sıralarından alkışlar)
Süreniz 5 dakika.
ALİ OSMAN SALİ
(Balıkesir) - Sayın Başkanım, değerli arkadaşlarım; 904 sıra sayılı yasa
tasarısının 10 uncu maddesiyle ilgili olarak söz almış bulunmaktayım; hepinizi
saygıyla selamlıyorum. 
Tabiî, metin, iki
bölümden oluşuyor. Birisi "Damga Vergisi Kanununa" ibaresi ile
"ile Gelir Vergisi Kanununun 23 üncü maddesinde belirtilen ücretlere
ilişkin kâğıtlar" kısmı. Şimdi, buradaki olay şu: Gelir Vergisi Kanununda,
Gelir Vergisi istisnaları var; 23 üncü maddede, müteferrik istisnalar. Burada,
örneğin, hizmetçilerin ücretleri Gelir Vergisinden müstesna. Yine, köylerde
veya son nüfus sayımına göre, belediye için, nüfusu 5 000'i aşmayan yerlerde faaliyet
gösteren ve münhasıran elle dokunan halı ve kilim imal eden işletmelerde
çalışan işçilerin ücretleri istisna; fakat, bunlar Damga Vergisine tabi.
Sözleşme, kıymetli evrak babından Damga Vergisine tabi tutuluyor. Bu aradaki
uyumsuzluğun giderilmesi amaçlanıyor. Nasıl ki Gelir Vergisinden bu ücretler
istisna ise, bunların sözleşmeleri, kâğıtları da Damga Vergisinden istisna
olsun, bu amaçlanıyor; ancak, 36 numaralı fıkrada bir sorun oluştu, 9 uncu
madde geri çekilmekle. Çünkü, 9 uncu maddede sporculara ödenen ücretlerin,
transfer ücretlerinin kademeli tevkifatı öngörülmüştü ve buna bağlı olarak da
tevkifatta kesilecek paralar düşmesin düşüncesiyle, Damga Vergisi ortadan
kalksın ki, niza oluşmasın, sözleşmeler gerçek ücretlerle aynı olsun veya yakın
olsun gibi bir düşünceyle, Damga Vergisinden istisna düşünülmüştü; ancak, bu
kademeli tevkifat maddesi geri çekildiğine göre, bu Damga Vergisine eklenen 36
numaralı bendin de buradan çıkarılması gerektiği düşüncesindeyim.
Hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkür ederim
Sayın Sali.
Sayın Mehmet Küçükaşık,
Bursa Milletvekili?.. Yok.
Sayın Mehmet Eraslan,
Hatay?.. Yok. 
Sayın milletvekilleri,
şahısları adına görüşme talepleri sona ermiştir. 
ÜMMET KANDOĞAN (Denizli)
- Sayın Başkan…
BAŞKAN - Bir sonraki
maddede Sayın Kandoğan… 
ÜMMET KANDOĞAN (Denizli)
- Daha geçmediniz…
BAŞKAN - Geçtim, yok;
söyledim. Bir sonraki maddede söz verelim. 
Madde üzerinde 2 adet
önerge vardır. Önergeleri önce geliş sıralarına göre okutup, sonra aykırılık
derecelerine göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
Görüşülmekte olan kanun
tasarısının 10 uncu maddesinin aşağıdaki şekilde değiştirilmesini arz ve teklif
ederiz. 






Sadullah Ergin


Alaettin Güven


Özkan Öksüz







Hatay


Kütahya


Konya







Aydın Dumanoğlu





Hamza Albayrak







Trabzon





Amasya




"Madde 10.- 1/7/1964
tarihli ve 488 sayılı Damga Vergisi Kanununa ekli (2) sayılı tablonun "IV-
Ticarî ve medenî işlerle ilgili kâğıtlar" başlıklı bölümünün (34) numaralı
fıkrasının sonuna "ile Gelir Vergisi Kanununun 23 üncü maddesinde
belirtilen ücretlere ilişkin kâğıtlar" ibaresi eklenmiştir."
BAŞKAN - Diğer önergeyi
okutup işleme alacağım.
Türkiye Büyük Millet
Meclisi Başkanlığına
Görüşülmekte olan 904
sıra sayılı Bazı Kamu Alacaklarının Tahsil ve Terkinine İlişkin Kanun
Tasarısının 10 uncu maddesinin aşağıdaki şekilde değiştirilmesini arz ve teklif
ederiz.






Mehmet Akif Hamzaçebi


Kemal Kılıçdaroğlu


Tuncay Ercenk







Trabzon


İstanbul


Antalya










Özlem Çerçioğlu













Aydın







Madde
10.- 1.7.1964 tarihli ve 488 sayılı Damga Vergisi Kanununa ekli (2) sayılı
tablonun "IV- Ticarî ve medenî işlerle ilgili kâğıtlar" başlıklı
bölümünün (34) numaralı fıkrasının sonuna "ile Gelir Vergisi Kanununun 23
üncü maddesinde belirtilen ücretlere ilişkin kâğıtlar" ibaresi ile aynı
bölümün sonuna aşağıdaki (36) numaralı fıkra eklenmiştir.
"36- Sporcularla
veya teknik heyetle yapılan her türlü transfer sözleşmeleri ile spor kulüpleri,
sportif faaliyette bulunan anonim şirketler ve spor kulüplerinin ortak olduğu
her türlü sportif faaliyette bulunan şirketlerin kendi aralarında
düzenledikleri her türlü transfer sözleşmeleri."
BAŞKAN - Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan. 
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılmıyoruz.
BAŞKAN - Teşekkür ederim.
Gerekçeyi okutuyorum:
Gerekçe:
Kanun tasarısındaki
"transfer ve geçici transfer sözleşmeleri" ibareleri yerine "her
türlü transfer sözleşmesi" ibaresi kullanılarak, ifade daha düzgün ve
diğer ihtimalleri de kapsayıcı hale getirilmektedir.
BAŞKAN - Sayın
milletvekilleri, Komisyonun ve Hükümetin katılmadığı önergeyi…
HALUK KOÇ (Samsun) -
Karar yetersayısının aranılmasını istiyoruz.
BAŞKAN - Tamam Başkan.
Önergeyi oylarınıza
sunuyorum: Kabul edenler… Kabul etmeyenler… 
Sayın milletvekilleri,
karar yetersayısı yoktur, birleşime 5 dakika ara veriyorum.

Kapanma Saati: 14.47




İKİNCİ OTURUM
Açılma Saati: 14.52
BAŞKAN: Başkanvekili Nevzat PAKDİL
KÂTİP ÜYELER: Ahmet Gökhan SARIÇAM (Kırklareli), Yaşar TÜZÜN
(Bilecik) 
BAŞKAN - Sayın
milletvekilleri, Türkiye Büyük Millet Meclisinin 14 üncü Birleşiminin İkinci
Oturumunu açıyorum. 
904 sıra sayılı kanun
tasarısının görüşmelerine kaldığımız yerden devam ediyoruz. 
IV.- KANUN TASARI VE
TEKLİFLERİ İLE KOMİSYONLARDAN 
GELEN DİĞER
İŞLER (Devam)
4.- Bazı
Kamu Alacaklarının Tahsil ve Terkinine İlişkin Kanun Tasarısı ile Plan ve Bütçe
Komisyonu Raporu (1/1030) (S. Sayısı: 904) (Devam)
BAŞKAN - Komisyon ve
Hükümet yerinde. 
Tasarının 10 uncu maddesi
üzerinde verilmiş olan, Trabzon Milletvekili Akif Hamzaçebi ve arkadaşlarına
ait önergenin oylamasında karar yetersayısı bulunamamıştı. Şimdi, önergeyi
tekrar oylarınıza sunacağım ve karar yetersayısını arayacağım. 
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir, karar
yetersayısı vardır. 
Diğer önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan kanun
tasarısının 10 uncu maddesinin aşağıdaki şekilde değiştirilmesini arz ve teklif
ederiz. 
  Sadullah
Ergin (Hatay) ve arkadaşları 
"Madde 10.- 1/7/1964
tarihli ve 488 sayılı Damga Vergisi Kanununa ekli (2) sayılı tablonun "IV-
Ticarî ve medenî işlerle ilgili kâğıtlar" başlıklı bölümünün (34) numaralı
fıkrasının sonuna "ile Gelir Vergisi Kanununun 23 üncü maddesinde
belirtilen ücretlere ilişkin kâğıtlar" ibaresi eklenmiştir."
BAŞKAN - Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Takdire bırakıyoruz Sayın Başkan. 
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılıyoruz Sayın Başkan.
Gerekçeyi okutuyorum:
Gerekçe:
Tasarının 9 uncu
maddesinin tasarı metninden çıkarılmasına paralel olarak madde yeniden
düzenlenmiştir.
BAŞKAN - Sayın
milletvekilleri, Komisyonun takdire bıraktığı, Hükümetin katıldığı önergeyi
oylarınıza sunuyorum: Kabul edenler… Kabul etmeyenler… Kabul edilmiştir.
10 uncu maddeyi kabul
edilen önerge istikametinde oylarınıza arz ediyorum: Kabul edenler… Kabul
etmeyenler… Kabul edilmiştir.
11 inci maddeyi
okutuyorum:
MADDE 11.- 25.10.1984
tarihli ve 3065 sayılı Katma Değer Vergisi Kanununun 11 inci maddesinin (1)
numaralı fıkrasının (a) bendine "yurt dışındaki müşteriler için yapılan
hizmetler" ibaresinden sonra gelmek üzere "(serbest bölgedeki
müşterilere yapılan fason işler dahil)" ibaresi eklenmiştir.
BAŞKAN - Madde üzerinde,
Cumhuriyet Halk Partisi Grubu adına, Mersin Milletvekili Mustafa Özyürek?.. 
Sayın Koç?..
HALUK KOÇ (Samsun) - Yok
Sayın Başkan.
BAŞKAN - Şahsı adına,
Denizli Milletvekili Osman Nuri Filiz?.. 
Kayseri Milletvekili
Taner Yıldız?..
Bursa Milletvekili Mehmet
Küçükaşık?.. Yok.
Grup adına ve şahısları
adına görüşmeler tamamlanmıştır.
Madde üzerinde 1 adet önerge
vardır; önergeyi okutup, işleme alacağım.
Önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 904
sıra sayılı Bazı Kamu Alacaklarının Tahsil ve Terkinine İlişkin Kanun
Tasarısının 11 inci maddesinin aşağıdaki şekilde değiştirilmesini arz ve teklif
ederiz.






M. Akif Hamzaçebi


Kemal Kılıçdaroğlu


Tuncay Ercenk







Trabzon


İstanbul


Antalya










Özlem Çerçioğlu













Aydın







Madde 11.- 25.10.1984
tarihli ve 3065 sayılı Katma Değer Vergisi Kanununun 11 inci maddesinin (1)
numaralı fıkrasının (a) bendine "yurt dışındaki müşteriler için yapılan
hizmetler" ibaresinden sonra gelmek üzere "(serbest bölgelerdeki
müşterilere yapılan fason işler de dahil olmak üzere yurt dışındaki müşteriler
için yapılan hizmetler)" ibaresi eklenmiştir. 
BAŞKAN - Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılmıyoruz Sayın Başkan.
Gerekçeyi okutuyorum:
Gerekçe:
Tasarıdaki "(serbest
bölgedeki müşterilere yapılan fason işler dahil)" ibaresi yerine
"(serbest bölgelerdeki müşterilere yapılan fason işler de dahil olmak
üzere yurt dışındaki müşteriler için yapılan hizmetler)" ibaresi
kullanılarak, ifadenin daha düzgün olması önerilmektedir.
BAŞKAN - Komisyonun
katılmadığı, Hükümetin katılmadığı önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
11 inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
14 üncü maddeyi
okutuyorum: 
MADDE 14. - 6.6.2002
tarihli ve 4760 sayılı Özel Tüketim Vergisi Kanununa ekli (II) sayılı listedeki
87.03 ve 87.04 G.T.İ.P numaralarında yer alan mallar ve vergi oranları ekli (1)
sayılı cetvelde gösterilen şekilde değiştirilmiştir.
BAŞKAN - Madde üzerinde,
Cumhuriyet Halk Partisi Grubu adına, Aydın Milletvekili Mesut Özakcan.
Sayın Özakcan, buyurun
efendim.
CHP GRUBU ADINA MEHMET
MESUT ÖZAKCAN (Aydın) - Sayın Başkan, değerli milletvekilleri; 904 sıra sayılı
Bazı Kamu Alacaklarının Tahsil ve Terkinine İlişkin Kanun Tasarısının 14 üncü
maddesi üzerinde Cumhuriyet Halk Partisi Grubu adına söz almış bulunuyorum;
hepinizi saygıyla selamlıyorum.
Bilindiği üzere,
tasarının bu hükmü, 5398 sayılı Kanunun 28 inci maddesiyle yasalaşmış
bulunmaktadır.
Değerli milletvekilleri,
son beş yıllık dönemde uygulanan istikrar programlarının temel performans
kriteri olan faiz dışı fazlanın artırılması çerçevesinde, Türkiye'de vergi yükü
sürekli artmıştır. Uygulanan istikrar programları öncesine göre, Türkiye'de,
vergi yükü yüzde 21 oranında artarak gayri safî millî hâsılaya oran olarak
yüzde 33'lere çıkmıştır. Vergi yükündeki artışa dolaylı vergi-dolaysız vergi
açısından bakıldığında gelişmenin her iki vergi türü açısından da aynı yönde
olmadığı görülmektedir. Dolaylı vergilerdeki artış yüzde 50'ye yakın oranda
gerçekleşmiştir. 
Değerli milletvekilleri,
vergi yükündeki artış ve iç dağılımındaki değişme, en iyi, konsolide bütçe
vergilerinde görülmektedir. 1999 yılına göre dolaysız vergilerin gayri safî
millî hâsılaya oranı geldiğimiz noktada yüzde 15 oranında azalırken, dolaylı
vergilerin gayri safî millî hâsılaya oranı ise yüzde 58 oranında artmış ve
gayri safî millî hâsılaya oran olarak yüzde 18'e çıkmıştır. Bunun sonucunda,
1999 yılında yaklaşık yüzde 50-yüzde 50 dağılımı olan dolaylı-dolaysız vergi
dağılımı, 2005 yılında yüzde 75 dolaylı, yüzde 25 dolaysız vergi şeklinde
değişmiştir; yani, üç yıllık AKP İktidarı döneminde, Türkiye Cumhuriyeti,
tarihinin en adaletsiz vergi sisteminin yaşandığı bir ortama sürüklenmiştir.
Malî kaynak yaratma baskısıyla vergi yapısındaki bu değişim, vergilerin
adaletli olma ilkesinden uzaklaşılmasına yol açmıştır. Anayasamızın 73 üncü
maddesine bakıldığında, herkesin malî gücüne göre vergi ödemekle yükümlü olduğu,
vergi yükünün adaletli ve dengeli dağılımının maliye politikasının sosyal amacı
olduğunun yazılı olduğu görülecektir. 
Değerli milletvekilleri,
hükümetin son üç yıllık uygulamaları, anayasal bir ilke olan vergi yükünün
adaletli ve dengeli dağılımından oldukça uzaktır. Bunun en iyi göstergelerinden
bir tanesi, dolaylı vergilerin, dünyada hiçbir ülkede olmadığı gibi, yüzde
75'lere çıkmış olmasıdır. Nitekim, sahip olduğumuz dolaylı-dolaysız vergi
dağılımını OECD ülkeleriyle karşılaştırdığımızda ne kadar kötü durumda
olduğumuz çok daha iyi anlaşılacaktır.
Sayın Başkan, değerli
milletvekilleri; OECD ülkelerinin çoğunluğunda dolaysız vergilerin payı dolaylı
vergilerin üzerindedir. OECD ülke ortalamasına baktığımızda, dolaysız
vergilerin payı yüzde 55 oranında çıkarken, dolaylı vergilerin payı ise yüzde
45 oranında çıkmıştır. İngiltere, Amerika Birleşik Devletleri gibi daha
gelişmiş ülkelerde dolaysız vergilerin toplam vergi gelirleri içindeki payı
yüzde 60 oranının da üstündedir. 2005 yılı eylül ayı konsolide bütçe
sonuçlarına baktığımızda, toplam vergi tahsilatının yüzde 30'unun Özel Tüketim
Vergisinden elde edildiği görülmektedir; yıl sonunda bu oranın yüzde 35'e
yaklaşması beklenmektedir. Sadece Özel Tüketim Vergisinin toplam vergi
gelirleri içindeki payı birçok ülkenin toplam dolaylı vergilerinin payına
yakındır. Hükümetin malî kaynak baskısı nedeniyle, bu tasarı maddesinde olduğu
gibi, ÖTV ve diğer dolaylı vergileri kolaycı bir şekilde artırması, ülkede
vergi adaletini bozduğu gibi, vergi uygulamasının piyasadaki fiyat yapısını
bozmaya başlaması nedeniyle ekonomi üzerindeki olumsuz etkilerini de
artırmıştır. 
Değerli milletvekilleri,
Türkiye, kişi başına düşen vergi açısından 30 OECD ülkesi arasında son
sıradadır. Bunun da gerçek sebebi, esas vergi vermesi gerekenlerin ödemesi
gereken vergiyi ödememesi ve vergi gelirlerinin tüm yurttaşlarımızın sırtına
dolaylı vergi olarak yüklenmesidir. Bu adaletsiz vergi sistemiyle ödenen
vergiler tüm yurttaşlarımıza hayat pahalılığı ve yaşam zorluğu olarak geri
dönmektedir. OECD'nin açıkladığı 1965-2003 yıllarını kapsayan çalışmasına göre,
Türkiye, 1 111 dolarla kişi başına düşen vergi geliri açısından 30 ülke
arasında sonuncu sırada olmaya devam ediyor. OECD ülkeleri içinde en yüksek
kişi başına vergi toplayan ülke 24 785 dolarla Lüksemburg, ikinci sırada 20 979
dolarla Norveç, üçüncü sırada 18 929 dolarla Danimarka yer alıyor. Bu rakamlar,
Almanya'da 10 509 dolar, Amerika Birleşik Devletlerinde 9 624 dolardır.
Türkiye'ye baktığımızda ise, kişi başına düşen vergi gelirinin 1 111 dolarla
sonuncu sırada olduğunu görüyoruz. 
Açıklanan 2006 bütçesi
içinde, AKP Hükümetinin, vergi adaletsizliğini gidermek gibi bir niyetinin
olmadığı görülüyor. Açıklanan 2006 bütçesinde 146,5 milyar YTL'lik vergi geliri
içinde en büyük tahsilat, yine, Katma Değer Vergisi, Özel Tüketim Vergisi ve
Özel İşlem Vergisi gibi dolaylı vergilerle tüm yurttaşlarımızın sırtından
karşılanacak. 
Sayın Başkan, değerli
milletvekilleri; görüşmekte olduğumuz Bazı Kamu Alacaklarının Tahsil ve
Terkinine İlişkin Kanun Tasarısının genel gerekçesinin ilk paragrafında
"ülkemizde 2001 ve önceki yıllarda yaşanan krizler ekonomik ve sosyal
hayatı derinden etkilemiştir. Geçmişin bu olumsuz etkilerinin silinmesi için
vergi alacaklarına yönelik olarak 25.2.2003 tarihli ve 4811 sayılı Vergi Barışı
Kanunu uygulamaya konulmuş ve başarılı sonuçlar elde edilmiştir"
denilmektedir. 
Vergi Barışı Kanunu
gündeme geldiği zaman, o yıl bütçe rakamları içinde 750 trilyon TL gelir elde
edileceği gösterilmiş idi. Sayın Maliye Bakanı, bu rakamın kendileri tarafından
2,250 katrilyon TL olarak öngörüldüğünü, ancak, IMF "bu kadar olmaz, 750
trilyon TL olur" dediği için, bütçe rakamları içinde 750 trilyon TL olarak
gösterdiklerini, yani, bütçe rakamlarını yazarken bile, hükümet olarak, kendi
kararları ve öngörüleri doğrultusunda değil, IMF'nin talimatına uygun hareket
ettiklerini açıkça beyan etmişlerdi. 
Yine, Sayın Maliye
Bakanımız, geçtiğimiz yıl, bütçe görüşmelerinde de, memnuniyetle ifade edeyim
ki, Vergi Barışı Kanunu uygulamasından 4,7 katrilyon TL gelir elde edildi
açıklamalarında bulunmuştu; yani, başarı olarak gösterilen rakam bu. 
Sayın Başkan, değerli
milletvekilleri; Maliye Bakanı Sayın Kemal Unakıtan'ın naylonfatura kullanımı,
düzenlemesi ve hayalî ihracatla anılan 1995-1998 yılları döneminde yönetim
kurulu üyesi olarak görev yaptığı Albaraka Türk, vergi affının getirdiği
olanaklardan diğer şirketler gibi yararlandı. Vergi affı çıkmasaydı, Albaraka
Türk'ün ödemesi gereken tutar 3,7 trilyon TL ve ödemesi gereken kaçakçılık
cezası 11,1 trilyon TL idi. Buna, ayrıca, aylık yüzde 7 gecikme faizi karşılığı
15 trilyon TL de ilave eklendiğinde tutar 30 trilyon TL'ye çıkıyordu. Peki,
Albaraka Türk, Vergi Barışı Yasasından yararlanarak ne ödedi; 1995-1998 yılları
için toplam 1 trilyon 224 milyar TL vergi ödedi; yani, 29 trilyon kâr sağladı.
Diğer bir ifadeyle, Vergi Barışı Yasasıyla Albaraka Türk, ödemesi gereken vergi
ve cezanın otuzda 1'ini ödeyerek kurtulmuş oldu.
Değerli milletvekilleri,
başarı olarak sunulan Vergi Barışı Yasasıyla tahsil olunan 4,7 katrilyonun 30
katı değil, 10 katı dahi tahsil edilmiş olsa, devletin uğradığı kaybı
takdirlerinize sunuyorum.
(Mikrofon otomatik cihaz
tarafından kapatıldı)
BAŞKAN - Sayın Özakcan,
konuşmanızı tamamlar mısınız.
Buyurun.
MEHMET MESUT ÖZAKCAN (Devamla)
- Teşekkür ediyorum Sayın Başkan.
İşte, Sayın Maliye
Bakanımızın başarı diye nitelendirdiği ve başarı anlayışı bu; devleti sadece
kendi şirketinden 29 trilyon TL zarara uğratmak. Tabiî, 182 000 000 dolarlık
hayalî ihracat hariç. 
Değerli milletvekilleri,
Yüce Meclise, hepinize, saygılar sunuyor, teşekkür ediyorum. 
Sağ olun. (CHP
sıralarından alkışlar)
BAŞKAN - Teşekkür ederim
Sayın Özakcan.
Anavatan Partisi Grubu
adına, Mersin Milletvekili Hüseyin Özcan.
Sayın Özcan, buyurun.
(Anavatan Partisi sıralarından alkışlar)
ANAVATAN PARTİSİ GRUBU
ADINA HÜSEYİN ÖZCAN (Mersin) - Sayın Başkan, değerli milletvekilleri;
görüşmekte olduğumuz Bazı Kamu Alacaklarının Tahsil ve Terkinine İlişkin Kanun
Tasarısının 14 üncü maddesi üzerine Anavatan Partisi adına söz almış
bulunuyorum; Yüce Heyeti saygıyla selamlıyorum.
Değerli milletvekilleri,
hepimiz seçim bölgelerinden yeni geldik. Eğer illerimizdeki küçük ve büyük
sanayi bölgelerine, serbest bölgelere, çarşıya, pazara ve köylere uğradıysanız
durumu yakından görmüşsünüzdür. Esnafla konuştuğunuzda bir söylediğiniz zaman
bin ah işitiyorsunuz. Küçük esnaf açılan büyük marketler karşısında rekabet
edemez hale gelmiştir; bu nedenle dükkânların bir kısmı kapanmış, bir kısmının
da kapanmak üzere olduğunu görmüşsünüzdür. Çoğu dükkân sahibinin kirasını
veremediğini ve işçinin maaşını ödeyemez hale geldiğini görüyoruz. SSK ve
Bağ-Kur primlerini yatıramadıkları için hem kendisi hem de aile fertleri sağlık
hizmetlerinden yararlanamamışlardır. Primler yüksek olduğundan faiz ve vadeye
boğulmuşlardır. Birkısım esnaf icrayla karşı karşıya kalmış ve dükkân
sahipleriyle mahkemelik olmuştur. Hele köylere gittiğinizde köylülerin artık,
ağzını bıçak açmıyor; ne ürünleri para ediyor ne de ürettikleri mallara yeteri
kadar fiyat veriliyor. Hatta, çarşıya, şehre inecek dolmuş parasını bulmakta
bile zorluk çektiğini söyleyen bir sürü köylü vatandaşla konuştuk ve
dertleştik. 
Değerli milletvekilleri,
bu tablo gerçekten üzücü ve ürkütücüdür. Ramazan ayında çoğu yerde iftar
çadırları açıldı. Pek çok kişi buraya gitmek istediği halde onur meselesi
yaparak gitmiyor; bir kısmı da sakınarak, sıkılarak gidiyor. Hatta devlet
memurlarının dahi iftar çadırlarında kuyrukta beklediklerini basında da
görüyoruz, gözlerimizle de görüyoruz. Devlet memurlarının bu duruma
getirilmesinde elbette ki yöneticilerimizin ve hükümetlerin büyük bir suçu
vardır. Bütün bu insanlar 21 inci Yüzyılda çadırlarda iftar açıyor, hiç
şüphesiz ki, kendi evlerinde aileleriyle birlikte iftarlarını açabilecek maddî
duruma sahip olsalardı, daha mutlu olmazlar mıydı?!
Peki, ramazan ayı
bittiğinde bu insanlar aç kalmaya devam mı edecekler?! Ramazan çadırlarında ve
çöplerden ekmek kırıntıları toplayan insanların sayısı her geçen gün...
Geceleri sokağa indiğinizde çöp kutularından ekmek arayan insanları
görüyorsunuz.
HÜSNÜ ORDU (Kütahya) -
2001'deydi o, geçti.
HÜSEYİN ÖZCAN (Devamla) -
Sayın milletvekilleri, AK Parti, 3 Kasım seçimlerinde halkımıza vaat ettiği
tablonun tamamen tersi bir durumu yaşatıyor insanlarımıza. AK Parti, halkımıza
vaat ettiği hiçbir şeyi yapmadı, yapmıyor. Dokunulmazlık konusu halen
ortadadır. 3 Kasım seçimi öncesinde halka vermiş olduğunuz sözleri neden yerine
getirmiyorsunuz bu dokunulmazlık konusunda?
AHMET YENİ (Samsun) - Siz
bu konuştuklarınıza inanıyor musunuz!
HÜSEYİN ÖZCAN (Devamla) -
İnanıyoruz, inanmazsak söylemeyiz, konuşmayız. Halka karşı vermiş olduğunuz
sözü lütfen yerine getirin, halkı kandırmayın.
AHMET YENİ (Samsun) - Siz
o sözü CHP'de vermiştiniz, CHP'de!
HÜSEYİN ÖZCAN (Devamla) -
Evet, CHP… Ona da geleceğim. Elbette ki, söz verenler, herkes sözünde durmalı.
Cumhuriyet Halk Partisi de durmalı, AK Parti de durmalıdır diyoruz.
ÖMER ABUŞOĞLU (Gaziantep)
- AKP… AKP…
HÜSEYİN ÖZCAN (Devamla) -
Evet, artık, AK Parti değil, akşamki tablodan sonra, öncelikle o oy kullanma
sırasından sonra, AKP diyeceğiz. Onları şey yapmayın. (Anavatan Partisi
sıralarından alkışlar)
Değerli arkadaşlar, AK
Parti ve Cumhuriyet Halk Parti gösteriyor ki, dokunulmazlık konusunda o kadar
samimî değiller. Eğer, samimî olsalardı…
AHMET YENİ (Samsun) - CHP
de değil!
HÜSEYİN ÖZCAN (Devamla) -
Evet, o kadar samimî olsalardı, RTÜK konusunda ve siyasî partilerin Hazineden
almış olduğu yardım konusunda ittifak yapmazlardı. Dünkü torba yasanın bazı
maddelerinin geçilmesinde de gördük dokunulmazlık konusunda samimî
olmadıklarını. Yerine göre ittifak yaparak, kendi aralarında anahtar liste
yaparak, RTÜK'te bir paylaşım yapmışlardır. 
HÜSNÜ ORDU (Kütahya) -
CHP mi yaptı?!
HÜSEYİN ÖZCAN (Devamla) -
AKP ve… O gün de karşı çıktım. 
AHMET YENİ (Samsun) - O
gün de CHP'deydiniz.
HÜSEYİN ÖZCAN (Devamla) -
CHP'deydim ve o günkü o tavırlarına karşı çıktım.
Sayın milletvekilleri,
hortum keseceğiz denildi. Bırakın hortum kesmeyi, büyük kanalları
yandaşlarınıza aktarmaya başladınız; büyük kanallarla, bırakın hortumları! Tüyü
bitmemiş yetimlerin hakkı, halkımızın dişiyle tırnağıyla yaratmış olduğu tesis
ve kuruluşlar, ne karşılığı olduğu belli bile olmayan bir şekilde pazarlanıyor.
Bu pazarlamada usta olduğunuzu söylüyorsunuz ve övünüyorsunuz. Bu birikim
alınterlerini, halkın alınterini böyle keyfî pazarlamakla olmaz.
DURDU MEHMET KASTAL
(Osmaniye) - Hiç yakışmıyor!
HÜSEYİN ÖZCAN (Devamla) -
Devleti yönetmek, büyük insanların işidir. 
AHMET YENİ (Samsun) -
Büyük işler yaptık.
HÜSEYİN ÖZCAN (Devamla) -
Belli, görüyoruz işte.
Değerli arkadaşlar,
ekonomik değerlerimizi ve ulusal zenginliklerimizi yok pahasına pazarlayan bu
anlayış, halkımızın AKP İktidarına karşı güvensizliğini ve umutsuzluğunu bir
daha ortaya koymuştur. 
Sayın milletvekilleri, bu
hükümet, halkın yararına olan vaatlerin hiçbirini yerine getirmemiş; ama,
zararına olan iki şeyi yerine getirmiştir. Bunlardan birincisi, ülkenin
kaynaklarını Oferlere, Dubai şeyhlerine yok pahasına pazarlamak ve bu
yaptıklarını da usta pazarlayıcılık adı altında övünerek sunarak… 
Bu konuları biraz
araştıracak olursak, işin iki yönü vardır; birincisi…
AHMET YENİ (Samsun) - Siz
de yabancı sermayeye karşı mısınız?!
HÜSEYİN ÖZCAN (Devamla) -
Özelleştirmeye karşı değiliz; ama, halkın alınterini, doğa birikimlerimizi yok
pahasına satmaya sonuna kadar karşıyız.
AHMET YENİ (Samsun) -
CHP'deyken karşıydınız; şimdi de mi karşısınız?!
HÜSEYİN ÖZCAN (Devamla) -
Galataport ihalesi, Kuşadası Limanı ihalesi ve TÜPRAŞ'ın yüzde 14,76'lık
hissesinin, kamuoyundan gizleyerek İsrailli bir işadamı Sami Ofer'e satılarak
bir yıldan daha kısa bir sürede vatandaşın alınteri olan 750 000 000 doları bir
işadamına ne amaçla verdiniz, bilemiyoruz.
Bu yatırımcılar, neden
Ürdün'e, Mısır'a, Avrupa Birliği ülkelerine, Amerika'ya değil de, Libya'ya
değil de Türkiye'ye geliyor; hiç düşündünüz mü?!
DURDU MEHMET KASTAL
(Osmaniye) - Avrupa Birliğinden dolayı geliyor. 
HÜSEYİN ÖZCAN (Devamla) -
Bu yatırımları Avrupa Birliğine yaparlardı, Amerika'ya yaparlardı; çünkü, orada
her şey daha garanti altındaydı. 
AHMET YENİ (Samsun) - Biz
de Avrupa Birliği üyesi oluyoruz. 
HÜSEYİN ÖZCAN (Devamla) -
Bizi çok sevdiklerinden mi değerli arkadaşlar; yoksa, Türkiye'de büyük bir rant
elde ettiklerinden mi? Elbette ki sevdiklerinden değil; amaçları, kısa dönemde
büyük paralar kazanmaktır. AKP hükümetiyle bu trafik hızlanmış ve bu durum,
kamuoyunun gözünden kaçmamaktadır. 
Halka vermiş olduğunuz
ikinci zarar, başta Cumhurbaşkanlığı makamıyla, anayasal kurumlarla, üniversite
çevreleriyle, demokratik kitle örgütleriyle çatışma içine girerek toplumsal
gerilim yarattınız. Bunun yanında, devlet kadrolarında büyük bir kadrolaşmaya
giderek, niteliği, kariyeri, liyakati uygun olmayan kişileri devlet kadrosuna
taşıyarak Türkiye Cumhuriyetinin ve kurumlarının dokusunu zedelediniz. 
Sayın milletvekilleri,
devleti, kadrolaşmanın, liyakatsiz kişileri yönetici konumuna getirerek onlara
görev vermenizi dün yaşadık, evvelki gün Malatya'da yaşadık. Emanet edeceğimiz
bu çocuklarımız… Çocuk Esirgeme yurdunda yaşanan bu trajik olay, gerçekten
üzücü, bir Nazi kampından dahi farksız bir durum içerisindeydi. Bu vahşet,
gözlerini yuman, tüm vatandaşlarımızı ve bizleri çok derinden sarsmıştır. İşte
görüyorsunuz, Sayın Başbakanın, şu tabloyu, çocuk sevgisi tablosunu takdirle karşılıyoruz,
buna itirazımız yok; ama, keşke, bunu, yurt dışındaki çocuklara… Onlar da bizim
çocuklarımız, dünyanın çocukları… Ama, Malatya'daki şu vahşeti görüyor musunuz?
AHMET YENİ (Samsun) -
Polemik!.. Polemik yapma!..
HÜSEYİN ÖZCAN (Devamla) -
Polemik değil!.. Bu çocuklar, bizim çocuklarımız, bu çocuklarımıza sahip
çıkamazsanız Türkiye'nin geleceğine sahip çıkamazsınız. 
AGÂH KAFKAS (Çorum) -
Ayıp ya!..
İNCİ ÖZDEMİR (İstanbul) -
Bu kadar ucuz olmayın.
HÜSEYİN ÖZCAN (Devamla) -
Ucuz olanlar, gerçekten, o çocukları sahipsiz bırakanlardır, bizler değil. 
İNCİ ÖZDEMİR (İstanbul) -
Hiç kimsenin sahipsiz bıraktığı yok.
HÜSEYİN ÖZCAN (Devamla) -
Bu çocuklar bizim çocuklarımız, bizim çocuklarımız… 
(Mikrofon otomatik cihaz
tarafından kapatıldı)
BAŞKAN - Sayın Özcan,
konuşmanızı tamamlayınız lütfen. 
AHMET YENİ (Samsun) -
Çocuklar üzerinden siyaset yapmayın.
BAŞKAN - Konuşmanızı
tamamlayınız Sayın Özcan.
Buyurun.
HÜSEYİN ÖZCAN (Devamla) -
Teşekkür ediyorum Sayın Başkan.
Çok değerli
milletvekilleri, işte bu tablo görüyor ki, hükümetin beceriksizliğini görüyor. 
İNCİ ÖZDEMİR (İstanbul) -
Ucuz politika yapmayın bu kadar. 
HÜSEYİN ÖZCAN (Devamla) -
Arkadaşlar Malatya'ya gidip birkaç tane yöneticiyi görevden almayı marifet
sayıyorlar. Önemli olan o çocuklara aylarca, yıllarca mı acaba işkence yapıldı,
bunun tedbirini neden önceden almadınız? Elbette ki alınması gerekirdi. Belki
Türkiye'nin çok yerlerinde Çocuk Esirgeme Kurumlarında bu facialar
yaşanıyordur. Teşekkür ediyoruz ki o medya temsilcilerine, kamuoyuyla bizimle
paylaştı ve gerçekten, sizin çocuklara bakış açınızı bir daha göstermiş oldu.
Değerli arkadaşlar,
görüyoruz ki, işçi çocuklarımız var… Bir basın mensubunun, bugün, gidip de
çalışan çocukların gösterilmesine engel olunuyor. Daha çocuk yaşta işçi
yaptığımız bu çocuklar, tarımda olsun, sanayide olsun, bu çocukların elinden
tutmak zorundayız. (AK Parti sıralarından "madde üzerinde konuş"
sesleri) Madde zaten içerisinde… Eğer, gerçekten, Türkiye ekonomisi düzelse, bu
çocuklar da hepimiz de bundan mutlu oluruz. Bundan kaçacak bir şeyimiz yok…
Emeklilere diyorsunuz,
emekliler bize mektup göndermişler Sayın milletvekilleri işte bu da
emeklilerin…
BAŞKAN - Sayın Özcan,
maddeyle ilgili konuşup da konuşmanızı tamamlar mısınız, istirham ediyorum, süreniz
doldu efendim.
HÜSEYİN ÖZCAN (Devamla) -
Bunlar, zaten, ekonomi ve insanlık şeyi… 
Maddenin içerisinde Sayın
Başkanım, işte, emekli, birsürü imzayla gönderiyor, perişan olduklarını
söylüyorlar. Avrupa Birliğine giderken, emeklilere, işçilere, köylülere,
memurlara sahip çıkalım, esnafa sahip çıkalım, sanayiciye sahip çıkalım. Biz bu
amaçla diyoruz ki, hükümetin yanlışlarını yüzlerine söylemek zorundayız halktan
almış olduğumuz bu yetkileri sizlerle paylaşmak istiyoruz. Bizi halk… (AK Parti
sıralarından gürültüler)
AHMET YENİ (Samsun) -
CHP… CHP… 
HÜSEYİN ÖZCAN (Devamla) -
Ben o halktan oy aldım, ben Türkiye'nin milletvekiliyim.
Bizim CHP'ye saygımız
var. CHP'den neden ayrıldığımızın, gün gelir onun da hesabını şey yaparız,
veririz. 
AHMET YENİ (Samsun) -
Oraya söyle!...
BAŞKAN - Arkadaşlar,
karşılıklı konuşmayalım lütfen.
HÜSEYİN ÖZCAN (Devamla) -
Sarmısak yemedik ki ağzımız koksun. Biz hürüz. Gerçekten vicdanımızla ve
beynimizle hareket ediyoruz. Türk halkına olan borcumuzu ödemek için…
AHMET YENİ (Samsun) - Hiç
ANAP'lı gibi konuşamadın!
HÜSEYİN ÖZCAN (Devamla) -
Zaten, partileri böle böle, sağcı solcu diye böle böle ülkeyi bu duruma, artık
içinden çıkılamaz duruma getirdiniz, onlarla övünmeyin.
Hepinize teşekkür
ediyorum, saygılar sunuyorum. (Anavatan Partisi sıralarından alkışlar)
BAŞKAN - Teşekkür ederim
Sayın Özcan.
Şahsı adına Bursa
Milletvekili Mehmet Altan Karapaşaoğlu... 
Balıkesir Milletvekili
Ali Osman Sali?.. 
Buyurun Sayın Sali.
ALİ OSMAN SALİ
(Balıkesir) - Sayın Başkanım, değerli arkadaşlar; 904 sıra sayılı yasa
tasarısının 14 üncü maddesiyle ilgili olarak söz almış bulunuyorum; hepinizi
saygıyla selamlıyorum.
Madde, 5398 sayılı
Yasayla yasalaşıp yürürlüğe girdiğinden değiştirilmesi veya çekilmesi
gerekmektedir. Onun için de içeriğini tartışmaya gerek olmadığı kanaatindeyim.
Hepinize saygılar
sunuyorum.
BAŞKAN - Teşekkür ederim
Sayın Sali.
Sayın Özakcan?.. Yok.
Şahsı adına konuşmalar
tamamlanmıştır.
Madde üzerinde 2 adet
önerge vardır; önergeleri önce geliş sıralarına göre okutup, sonra
aykırılıklarına göre işleme alacağım.
Buyurun.
Türkiye Büyük Millet
Meclisi Başkanlığına
Görüşülmekte olan kanun
tasarısının 14 üncü maddesinin aşağıdaki şekilde değiştirilmesini arz ve teklif
ederiz.






Sadullah Ergin


Abdulkadir Kart


Alaettin Güven







Hatay


Rize


Kütahya







Özkan Öksüz


Aydın Dumanoğlu


Hamza Albayrak







Konya


Trabzon


Amasya




Madde 14. - 6.6.2002
tarihli ve 4760 sayılı Özel Tüketim Vergisi Kanununun;
a) (I) sayılı listesinin
(A) cetveline, 3824.90.99.90.58 G.T.İ.P. numaralı mal, vergi tutarı ile
birlikte ekli (1) sayılı cetvelde gösterilen şekilde eklenmiştir.
(1) Sayılı Cetvel
G.T.İ.P. No. Mal İsmi Vergi Tutarı (YTL) Birimi
3824.90.99.90.58 Diğerleri 0,6498 Litre
  (Yalnız
Biodizel)
b) 3 üncü maddesinin
sonuna aşağıda yer alan fıkra eklenmiştir.
"(I) sayılı listede
yer alan malların 4926 sayılı Kaçakçılıkla Mücadele Kanunu uyarınca el konulan
veya 4458 sayılı Gümrük Kanununa göre tasfiyelik hale gelenlerinden Enerji
Piyasası Düzenleme Kurumu tarafından belirlenen zorunlu standartlara
uymayanlarının rafinerilere teslim edilmesi halinde vergiyi doğuran olay, bu
malların rafineriler tarafından tesliminde gerçekleşir ve verginin mükellefi bu
teslimi gerçekleştirenlerdir."
BAŞKAN - Diğer önergeyi
okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 904
sıra sayılı tasarının 14 üncü maddesinin aşağıdaki şekilde değiştirilmesini arz
ve teklif ederiz.






M.
  Akif Hamzaçebi


Kemal
  Kılıçdaroğlu


M.
  Mesut Özakcan







Trabzon


İstanbul


Aydın







Bülent
  Baratalı


A.
  Kemal Deveciler


Osman
  Kaptan







İzmir


Balıkesir


Antalya










Mustafa
  Özyürek













Mersin







"Madde
14- 06.06.2002 tarihli ve 4760 sayılı Özel Tüketim Vergisi Kanununa ekli (II)
sayılı listedeki 87.03 ve 87.04 G.T.İ.P. numaralarında yer alan mallar ve vergi
oranları ekli tabloda gösterilen şekilde değiştirilmiştir.
BAŞKAN - Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Katılmıyoruz Sayın Başkan.
BAŞKAN - Hükümet?..
MALİYE BAKANI KEMAL
UNAKITAN (İstanbul) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe:
Tasarıda yer alan
"ekli (I) sayılı cetvel" ifadesi yanlış anlamalara neden
olabileceğinden önerge ile bunun düzeltilmesi amaçlanmaktadır. 
BAŞKAN - Sayın
milletvekilleri, Komisyonun ve Hükümetin katılmadığı önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan kanun
tasarısının 14 üncü maddesinin aşağıdaki şekilde değiştirilmesini arz ve teklif
ederiz.
  Sadullah
Ergin (Hatay) ve arkadaşları
Madde 14.- 6.6.2002
tarihli ve 4760 sayılı Özel Tüketim Vergisi Kanununun;
a) (I) sayılı listesinin
(A) cetveline, 3824.90.99.90.58 G.T.İ.P. numaralı mal, vergi tutarı ile birlikte
ekli (1) sayılı cetvelde gösterilen şekilde eklenmiştir.
(1) Sayılı Cetvel
G.T.İ.P. No. Mal İsmi Vergi Tutarı (YTL) Birimi
3824.90.99.90.58 Diğerleri 0,6498 Litre
  (Yalnız
Biodizel) 
b) 3 üncü maddesinin
sonuna aşağıda yer alan fıkra eklenmiştir.
"(I) sayılı listede
yer alan malların 4926 sayılı Kaçakçılıkla Mücadele Kanunu uyarınca el konulan
veya 4458 sayılı Gümrük Kanununa göre tasfiyelik hale gelenlerinden Enerji
Piyasası Düzenleme Kurumu tarafından belirlenen zorunlu standartlara uymayanlarının
rafinerilere teslim edilmesi halinde vergiyi doğuran olay, bu malların
rafineriler tarafından tesliminde gerçekleşir ve verginin mükellefi bu teslimi
gerçekleştirenlerdir."
BAŞKAN - Komisyon
önergeye katılıyor mu? 
PLAN VE BÜTÇE KOMİSYONU
SÖZCÜSÜ SABAHATTİN YILDIZ (Muş) - Takdire bırakıyoruz Sayın Başkan. 
BAŞKAN - Hükümet?.. 
MALİYE BAKANI KEMAL
UNAKITAN (İstanbul) - Katılıyoruz Sayın Başkan. 
BAŞKAN - Gerekçeyi
okutuyorum: 
Gerekçe : 
(a) bendinde yapılan
düzenleme ile doğrudan veya başka bir akaryakıta karıştırılarak yakıt olarak
kullanılabilen 3824.90.99.90.58 G.T.İ.P. numarasında yer alan ve 5015 sayılı
Petrol Piyasası Kanununda belirtilen "biodizel" (biyodizel) isimli
malın Özel Tüketim Vergisi Kanununa ekli (I) sayılı listenin (A) cetveline
dahil edilerek vergilendirilmesi ve bu vergilendirme ile akaryakıt sektöründe
oluşabilecek haksız rekabetin veya talep kayması nedeniyle bütçe gelirlerinde
ortaya çıkabilecek azalmanın engellenmesi amaçlanmaktadır.
(b) bendinde yapılan
düzenlemede ise standart dışı malların Tasfiye İşleri Döner Sermaye İşletmeleri
Genel Müdürlüğü tarafından vergisiz satışı yoluyla ekonomiye yeniden
kazandırılması teşvik edilmektedir. 4926 sayılı Kaçakçılıkla Mücadele Kanunu
uyarınca el konulan veya 4458 sayılı Gümrük Kanunu uyarınca tasfiyelik hale
gelen ÖTV Kanununa ekli (I) sayılı listedeki malların, Enerji Piyasası
Düzenleme Kurumu tarafından belirlenen zorunlu standartlara uymayanlarının
TASİŞ tarafından satışı malların standart dışı, bozuk veya kalitesiz olması nedeniyle
istenilen süre ve fiyatlarda gerçekleştirilememektedir. Ayrıca depolama
sorunlarının mevcudiyeti nedeniyle satışların kısa sürede gerçekleştirilmesi de
gerekmektedir. Tüm bu sorunların aşılabilmesi amacıyla, standart dışı malların
TASİŞ tarafından yalnızca rafinerilere satışında vergiyi doğuran olay bir
sonraki safhaya kaydırılmakta ve böylelikle TASİŞ tarafından satılan bu
malların alımı özendirilerek anılan malların ekonomiye yeniden kazandırılması
amaçlanmaktadır. 
BAŞKAN - Saygıdeğer
milletvekili arkadaşlarım, Komisyonun takdire bıraktığı, Hükümetin katıldığı
önergeyi oylarınıza sunuyorum:Kabul edenler… Kabul etmeyenler… Önerge kabul
edilmiştir.
Sayın milletvekilleri,
tasarının 14 üncü maddesinin oylamasının açıkoylama şeklinde yapılmasına dair
bir önerge vardır; önergeyi okutup, imza sahiplerini arayacağım.
Türkiye Büyük Millet
Meclisi Başkanlığına
Görüşülmekte olan 904
sıra sayılı kanun tasarısının 14 üncü maddesinin oylamasının açıkoylama
şeklinde yapılmasını arz ederiz.
BAŞKAN - İbrahim Hakkı
Birlik?.. Burada.
Nükhet Hotar Göksel?..
Burada.
Mehmet Tekelioğlu?..
Burada.
Fahri Çakır?.. Burada.
Alaettin Güven?.. Burada.
Müfit Yetkin?.. Burada.
Mustafa Nuri Akbulut?..
Burada.
Ali Osman Sali?.. Burada.
İsmail Özgün?.. Burada.
Tevhit Karakaya?..
Burada.
İlyas Arslan?.. Burada.
Şükrü Ünal?.. Burada.
Hamit Taşcı?.. Burada.
Yahya Baş?.. Burada.
Sadullah Ergin?.. Burada.
İrfan Gündüz?..
SABRİ VARAN (Gümüşhane) -
Tekabbül ediyorum.
BAŞKAN - Sabri Varan
tekabbül ediyor.
Zülfü Demirbağ?.. Burada.
Ekrem Erdem?.. Burada.
Recep Koral?.. Burada.
Yüksel Çavuşoğlu?..
Burada.
Fahri Keskin?.. Burada.
Sayın milletvekilleri,
açıkoylamanın şekli hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Alınan karar gereğince,
açıkoylama elektronik cihazla yapılacaktır.
Saygıdeğer milletvekili
arkadaşlarım, 14 üncü maddeyi kabul edilen önerge istikametinde oylayacağım.
Oylama için 5 dakika süre
vereceğim. Bu süre içerisinde sisteme giremeyen üyelerin teknik personelden
yardım istemelerini; bu yardıma rağmen de sisteme giremeyen üyelerin, oy
pusulalarını, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı) 
BAŞKAN - Sayın
milletvekilleri, 904 sıra sayılı kanun tasarısının 14 üncü maddesinin, kabul
edilen önerge doğrultusunda yapılan açıkoylama sonucunu arz ediyorum:
Kullanılan oy sayısı  : 308 
Kabul : 297
Ret: : 11 (x)
Böylece, 14 üncü madde
kabul edilmiştir. 
Saygıdeğer milletvekili
arkadaşlarım, birleşime 20 dakika ara veriyorum. 
Kapanma Saati: 15.41
ÜÇÜNCÜ OTURUM
Açılma Saati: 16.27
BAŞKAN: Başkanvekili Nevzat PAKDİL
KÂTİP ÜYELER: Ahmet Gökhan SARIÇAM (Kırklareli), Yaşar TÜZÜN
(Bilecik) 
BAŞKAN - Saygıdeğer
milletvekili arkadaşlarım, Türkiye Büyük Millet Meclisinin 14 üncü Birleşiminin
Üçüncü Oturumunu açıyorum.
Danışma Kurulunun bir
önerisi vardır; okutuyorum:
V.-
ÖNERİLER
A) DANIŞMA
KURULU ÖNERİLERİ
1.-
Gündemdeki sıralama ile çalışma saatlerinin yeniden düzenlenmesine ilişkin
Danışma Kurulu önerisi
Danışma Kurulu Önerisi
No.: 168  Tarihi:
28.10.2005
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmının 4 üncü
sırasında yer alan 1004 sıra sayılı anayasa değişiklik teklifinin bu kısmın 30
uncu sırasına alınması, bugünkü birleşimde 31 inci sıraya kadar olan tasarı ve
tekliflerin görüşmelerinin tamamlanmasına kadar çalışma süresinin uzatılmasının
Genel Kurulun onayına sunulması Danışma Kurulunca uygun görülmüştür. 












Bülent Arınç













Türkiye Büyük Millet Meclisi













Başkanı







Salih Kapusuz


Haluk Koç


Süleyman Sarıbaş







AK Parti Grubu Başkanvekili


CHP Grubu Başkanvekili


Anavatan Partisi Grubu













Başkanvekili




ÜMMET KANDOĞAN (Denizli)
- Sayın Başkan, Danışma Kurulu önerisinin aleyhinde söz istiyorum. 
BAŞKAN
- Buyurun Sayın Kandoğan.
ÜMMET KANDOĞAN (Denizli)
- Sayın Başkan, değerli milletvekilleri; Yüce Heyetinizi saygıyla selamlıyorum.
Türkiye Büyük Millet
Meclisinin bu haftaki çalışma programı içerisinde, çalışma şekliyle ilgili
huzurlarımıza gelen üçüncü Danışma Kurulu önerisi. Bir hafta içerisinde,
çalışılan dört gün için, Türkiye Büyük Millet Meclisinde nelerin
konuşulacağıyla ilgili üçüncü kez bir Danışma Kurulu önerisi önümüze geliyor. 
Değerli milletvekilleri,
ben, dün, Danışma Kurulu önerisi aleyhinde yine konuşmuş ve büyük bir ihtimalle
dünkü Danışma Kurulu önerisi tam hayata geçirilmeden yeni bir Danışma Kurulu
önerisinin Türkiye Büyük Millet Meclisinin gündemine geleceğini ifade etmiştim.
Bu konuşmamın üzerinden daha 24 saat geçti, yeni bir Danışma Kurulu önerisi…
Değerli milletvekilleri,
ben, şimdi, buradan bütün milletvekillerimize sormak istiyorum. İki günden
beri, Bazı Kamu Alacaklarının Tahsil ve Terkini ve Bazı Kanunlarda Değişiklik
Yapılmasıyla İlgisi Kanun Tasarısı üzerinde iki gündür görüşüyoruz. Dün akşam
milletvekilleri olarak saat 01.30'da Meclisten ayrıldık. Ama, şimdi öğreniyoruz
ki, iki günden beri görüşmüş olduğumuz bu kanun tasarısı, şimdi, Türkiye Büyük
Millet Meclisi gündeminden geri çekiliyor değerli milletvekilleri.
Ben, şimdi, sizlere
soruyorum; hanginizin haberi var bu geri çekilmeden? Hiç kimsenin haberi yok
değerli milletvekilleri. Biraz önce, bazı grup başkanvekilleri bir araya
geldiler ve bu kanun tasarısını geri çektiler. Bu kanun tasarısının daha tümü
üzerinde görüşmeler yapılırken, aynı öneriyi ben getirmiştim. Geliniz, bu kanun
tasarısını geriye çekin, bunun üzerinde bir uzlaşma sağlansın, üzerinde
tartışma konusu olan bazı maddelerde ortak uzlaşma sağlansın ve bu kanun
tasarısı ondan sonra Türkiye Büyük Millet Meclisinin gündemine gelsin diye
teklifte bulundum. Ancak, o gün, o teklifime, bazı milletvekilleri oradan gülerek
itiraz etmişlerdi; ama, bugün gelinen noktada, benim bu konuda ne kadar haklı
olduğum bir kez daha ortaya çıktı değerli milletvekilleri. 
Değerli milletvekilleri,
ben, o kanun tasarısıyla ilgili olarak şunları da söylemiştim; o kanun
tasarısı, 23 adet kanunda değişiklik yapan bir kanun tasarısıydı ve bunun
üzerinde milletvekillerinin yeterli bir çalışma zamanı bulamadığını
söylemiştim. Siz, 23 adet kanunu masanın üzerine koyacaksınız, onun
karşılığında kanun tasarısında değişen maddeleri bulacaksınız, tek tek
karşılaştıracaksınız ve üzerinde bir çalışma yaparak, Mecliste katkı
yapacaksınız. Bunun teorik olarak kolay olmadığını, mümkün olmadığını çok açık
ve net ifadelerle dile getirmiştim. Ancak, o gün itiraz edenler, o gün karşı
çıkanlar, bugün tasarının tümünü geri çekerek, Türkiye Büyük Millet Meclisinin
iki günden beri yapmış olduğu bütün çalışmaların boşa gitmesine sebebiyet veren
bir uygulama içerisine girmişlerdir. Öyleyse dün akşam saat 24.00'te o önergeyi
vererek Meclisi meşgul etmeye ve burada da bir hayli tartışmaya sebebiyet
vermenin ne anlamı vardı?! Gece saat 24.00'te o önerge hangi maksatlarla buraya
getirilmişti?! Biliyorsunuz, o önerge daha önce Belediye Kanununda da bir
şekilde yer almış; ancak, Sayın Cumhurbaşkanı tarafından o madde bir kez daha
görüşülmek üzere Türkiye Büyük Millet Meclisine geri gönderilmişti. Buraya
gelin çıkın ve "bizim dün akşam vermiş olduğumuz önerge şu şu şu isimleri
ihtiva eden ve onları bir şekilde kurtarmaya yönelik olan bir önergedir"
deyin, açıklayın, biz de bilelim bu önergeyi kimin için, kimler için
veriyorsunuz, kimleri kurtarmak için veriyorsunuz. Ve bu önerge burada
oylanırken, süre dolmuş olmasına rağmen, o önergeyi buradan geçirip
kanunlaştırıp birilerini kurtarmak için, 10 dakika sonra 1 oyu getirip Türkiye
Büyük Millet Meclisi Başkanvekilinin önüne koyuyorsunuz. Demek ki, bunlar
değmiyormuş, bunların yapılmaması lazımmış. Bunların yapılmaması lazım geldiği,
işte şu anda Türkiye Büyük Millet Meclisinin gündemine gelen yeni bir Danışma
Kurulu önerisiyle ortaya çıktı. 
Ben yine iki gün önce
burada, Türkiye Büyük Millet Meclisi çalışmalarının çok ciddî yapılması lazım
geldiğini söyledim, kanun yapmak ciddî iştir dedim. Onun üzerine bir grup
başkanvekili gelip burada, benim şahsımla da ilgili bazı ifadeleri kullanarak,
benim o sözlerimi nakz etme ihtiyacını hissetmişti. Ancak, bugün tekrar
ediyorum: Türkiye Büyük Millet Meclisinde kanun yapma işi ciddî bir iştir.
Bizim bu şekilde çalışmalarımızı ciddîyetle yapmamız lazım geldiği, kanunların
ciddî bir şekilde ele alınması lazım geldiği, komisyonlarda çok iyi
tartışılması lazım geldiği ve buradan alelacele kanunların geçirilmemesi lazım
geldiği şeklinde 70 000 000 insanın kanaati var; ancak, bizlerin, burada,
Türkiye Büyük Millet Meclisinde, milletvekillerinin iradesinin üzerine de
ipotek koyarak ve hele hele "temel yasa" kavramı esprisi içerisinde
milletvekillerinin sesini kısarak, buradan kanun geçirmenin ne kadar yanlış
olduğu, ne kadar hatalı olduğu, yine, çok açık ve net bir şekilde ortaya çıkmıştır.

Ben hep söylüyorum;
bugüne kadar 41 adet kanun Sayın Cumhurbaşkanından geri döndü. Niye geri döndü;
onların geri döneceğiyle ilgili gelip burada ben de konuştum, muhalefet partisi
milletvekilleri de konuştular; ancak, her konuşmamızdan sonra salondan "Sayın
Cumhurbaşkanının bu kanunu bir kez daha görüşülmek üzere Türkiye Büyük Millet
Meclisine geri göndereceğini nereden biliyorsun, Sayın Cumhurbaşkanından bir
bilgi mi aldın" şeklinde itirazlar oluyordu. Elbette, böyle hızlı bir
tempoyla çalışacağız diye, alelacele kanunları buradan geçirirseniz, çok büyük
yanlışlık yaparsınız. 
Ben şimdi soruyorum;
bugün geri çekilen kanun tasarısının içerisinde -İktidar Partisi
milletvekilleri, grup başkanvekilleri de ifade ettiler- memleketimizin,
milletimizin menfaatına olan çok maddeler vardı; onu, gelip burada ben de
söyledim. Ne oldu şimdi; o, milletimizin, memleketimizin menfaatına olduğunu
iddia ettiğimiz o maddeler ne olacak değerli milletvekilleri?!
AHMET YENİ (Samsun) -
Çıkarılacak, çıkarılacak…
ÜMMET KANDOĞAN (Devamla)
- Ne zaman çıkarılacak Sayın Milletvekili? Yani, "çıkarılacak"
şeklinde bir ifadeyle, bugün bu yapılan bu vahim hatayı geçiştiremezsiniz Sayın
Milletvekilim.
Hurda araçlarla ilgili
binlerce insan bekliyordu, yurtdışına çıkış yasağıyla ilgili binlerce insan
mağdurdu ve yurt dışında eğitim ve öğretimle ilgili borçlarını ödeyemeyen
binlerce öğrenci bu kanunun çıkmasını dört gözle bekliyordu ve aldığımız bir
habere göre de, çok uzun süre gündeme gelmemek üzere bu kanun tasarısı geri
çekiliyor. Neyin karşılığı sayın milletvekilleri? Neyin karşılığı; 23.00'te
oylanacak olan anayasa değişiklikleri karşılığı. 
O zaman, bu anayasa
değişikliğiyle ilgili teklifi zamanında verseydiniz sayın milletvekilleri. Eğer
o değişiklik teklifi zamanında verilmiş olsaydı, hiçbir problem olmadan o
anayasa değişikliği buradan geçecekti. Dün Anavatan Partisi Grup Başkanvekili
de geldi burada ifade buyurdular "eksiğiniz varsa Anayasada, geliniz,
Anavatan Partisi olarak biz destekleyelim, eksiğinizi tamamlayalım" dedi
"çekmeyin bunu, anayasa değişikliği teklifini bizim oylarımızla Türkiye
Büyük Millet Meclisinden geçirelim" dedi; Anavatan Partisi Grup
Başkanvekili burada kendisi. Bunu da reddettiniz; ama, bugün yeni bir
anlaşmayla sadece Anayasayla ilgili değişiklik tekliflerini buradan
geçirebilmek maksadıyla, milletvekillerinin kırksekiz saatten beri yapmış
oldukları o gayretli çalışmaları da boşa çıkararak, emeklerinizi zayi ederek,
hakkınızı alarak elinizden, bugün bu grup önerisi huzurlarımıza getirilmiş
bulunuyor.
Ben tekrar ediyorum;
Türkiye Büyük Millet Meclisinde kanun yapmak işi ciddî bir iştir. Grup
önerilerinin doğru bir şekilde, hayata geçirilecek şekilde verilmesi ciddî bir
iştir. Eğer bu işleri ciddî bir şekilde yapamıyorsak, işte bugün karşımıza
çıkan manzarayla karşılaşmış bulunuyoruz.
Ben, bu duygu ve
düşüncelerle, grup önerisinin aleyhinde olduğumu ifade ediyor ve Yüce
Heyetinizi saygıyla selamlıyorum.
BAŞKAN - Sayın Kandoğan,
bir sürçü lisan oldu galiba. Danışma Kurulu önerisinin aleyhinde oluyorsunuz.
ÜMMET KANDOĞAN (Denizli)
- Evet.
BAŞKAN - Danışma Kurulu
önerisinin lehinde, Malatya Milletvekili ve Anavatan Partisi Grup Başkanvekili
Sayın Süleyman Sarıbaş; buyurun.
SÜLEYMAN SARIBAŞ
(Malatya) - Sayın Başkanım, değerli arkadaşlar; hepinizi saygıyla selamlıyorum.
Burada iki günden beri
trajikomik bir olay yaşanıyor. Yani, mevcut iktidarın, milletin mazlumlarına
söz verdiği, haksız uygulamaları kaldıracağına dair seçim öncesi sözlerini
içeren, düzenleyen bir tasarısı iki gündür geceyarılarına kadar hiç anlamsız
bir şekilde konuşuldu durdu.
Bir anayasa değişikliği
önerisi vardı; biz bu kürsüde de söyledik; bunun getiriliş şekli Anayasanın 95
inci maddesine aykırıydı; ama, milletin lehine olduğunu söyledik. Niye milletin
lehine olduğunu söyledik; çünkü, çağdaş anayasa düzenlemelerinin, artık, üç
yıllık perspektifle değerlendirilmesinin ileri bir bütçe anlamında olduğunu,
buna katkı sağlanması gerektiğini, ancak, usul olarak Yüce Meclisin huzuruna 95
inci maddeye aykırı olarak geldiğini düşünerek, bunu çekin, 95 inci maddeye
uygun hale getirin, biz bunu açıktan destekleyelim; çünkü, bu, milletin hayrına
dedik.
Ancak, biz, yok sayıldık,
muhatap alınmadık; çünkü, geçmişten beri çok daha iyi ortaklık kurduğunuz bir
Anamuhalefet Partisi vardı; ne kadar ana, ne kadar muhalefet, milletin
huzurundan kaçmıyor.
YÜCEL ARTANTAŞ (Iğdır) -
Sen de düne kadar oradaydın…
SÜLEYMAN SARIBAŞ
(Devamla) - Sonuçta, biraz önce görüştüğümüz 904 sıra sayılı, hükümet
tarafından tekrar komisyona çekilen ve mazlum akademisyenlerimizin dün Sayın
Bakanın ifadesiyle milyonlarca insanın mağduriyetini ortadan kaldıran, yani,
seçim meydanlarında "iktidara geldiğimiz zaman, bu mazlum ve mağdur
insanların haklarını iade edeceğiz" anlamındaki sözün tam karşılığı olan,
bizim de gönülden desteklediğimiz bir tasarı, bir anlaşma masasında, Anayasaya
"evet" oyu karşılığında, bir anlaşma masasında, bu mazlum ve masum
milletin hakları teslim edildi. Bu böyle olmamalıydı. Yani, bir başkasının
hakkı üzerinden yapılan pazarlık, çirkin bir pazarlıktır. Bir başkasının
hakkından vazgeçerek, onun hakkını masada bırakarak, o kulun hakkını
vermeyerek, âdeta, kul hakkı yenilmiştir. Bu kul hakkını yiyenlerin, bu mazlum
insanların hakkını vermeyenlerin hesabını geçmiş hükümetler verdi... 
FERİT MEVLÜT ASLANOĞLU
(Malatya) - Allah çarpar…
SÜLEYMAN SARIBAŞ
(Devamla) - ... bu hükümet de verecek arkadaşlar.
Şimdi, bu Danışma Kurulu
önerisini niye imzaladım; imzalamayabilirdim. Ben imzalamasaydım, bu görüşmeler
devam edemezdi; çünkü, gündem başladıktan sonra grup önerisi gelmezdi, yarın da
tatil olurdu; bir grup önerisi de olamayacağı için, bu Anayasa oylaması da
yapılmazdı. 
Haa, niye imzaladım; bu
çirkin anlaşmayı millet görsün, bu televizyonlarda izlensin, bu mazlum
insanların haklarının masa başında nasıl muhalefete teslim edildiğini görsün
diye imzaladım; en azından, uluslararası sözleşmeler konuşulurken bu millete
bunları ifade edelim, anlatalım diye imzaladım. Niye imzaladım; bir haftalık,
on günlük grupla, Anamuhalefet ve İktidarın ahlâkdışı anlaşmalarına set çekmeyeyim…
(CHP sıralarından gürültüler) 
K. KEMAL ANADOL (İzmir) -
Ne münasebet?!
SÜLEYMAN SARIBAŞ
(Devamla) - …o anlaşmaları göreyim diye imzaladım. 
K. KEMAL ANADOL (İzmir) -
Ne demek?!
SÜLEYMAN SARIBAŞ
(Devamla) - Bunun için imzaladım. 
YÜCEL ARTANTAŞ (Iğdır) -
Senin orada konuşman bile hata! Oradan seçilip, buradan konuşuyorsun!
SÜLEYMAN SARIBAŞ
(Devamla) - Şimdi, siz de çıkar burada konuşursunuz. 
MEHMET YILDIRIM
(Kastamonu) - Başka partiden seçildin; şimdi kimin adına konuşuyorsun?!
SÜLEYMAN SARIBAŞ
(Devamla) - Ne vardı; 28 Şubat mağduru olan 1 000 üniversite akademisyeninin
haklarının iadesi vardı. Ne vardı; milyonlarca insanın şu veya bu suçtan
mağduriyetleri vardı; yani, mahzun insanların, mazlum insanların hakları vardı.
Cumhuriyet Halk Partisinin direnmesi karşısında bu hakları iade ettiniz, masada
bıraktınız. 
K. KEMAL ANADOL (İzmir) -
İmzalamasaydın!
YÜCEL ARTANTAŞ (Iğdır) -
Kim dedi sana imzala diye?!
SÜLEYMAN SARIBAŞ
(Devamla) - Şimdi, diyorum ki, acaba 3 Kasımdan evvel, millete şunu taahhüt
etseydiniz: "Ey millet, bizi iktidara getirin; ama, Cumhuriyet Halk
Partisinin 'evet' demediği hiçbir şeyi de yapmayacağız" deseydiniz,
millet, iktidarın asıl sahiplerine oy verirdi. 
FARUK ANBARCIOĞLU (Bursa)
- İçeride de "imzalamayacağım" deseydin o zaman, niye takıyye
yaptın?! 
SÜLEYMAN SARIBAŞ
(Devamla) - Bugün, iktidarın asıl sahibi burada Cumhuriyet Halk Partisi
olmuştur. Şimdi, bu pazarlıklar bunu gösteriyor; her şeyde anlaştınız,
iktidarcılık oynuyorsunuz; gün oluyor bu kürsülerde Cumhuriyet Halk Partisi
iktidar, gün oluyor bu kürsülerde AK Parti iktidar oluyor. Bari, müşterek
iktidar olun! Dün, bu iktidarın adını söyledim; bu iktidar, 28 Şubatın haksız
uygulamalarına karşı hiçbir düzenlemeyi yapamamış, hiçbir hakkı iade
edememiştir.
MUHARREM İNCE (Yalova) -
ANAP 28 Şubatı desteklemedi mi?!
SÜLEYMAN SARIBAŞ
(Devamla) - Niye edememiştir; çünkü; Cumhuriyet Halk Partisiyle koalisyon
iktidarıdır bu iktidar da ondan edememiştir. 
YÜCEL ARTANTAŞ (Iğdır) -
28 Şubatı ANAP desteklemedi mi?!..
SÜLEYMAN SARIBAŞ
(Devamla) - Bakın, bu millete ne sözler verdik; dedik ki: Gelirsek, bu YÖK'ü
kaldıracağız dedik. Bir tasarı hazırlandı, tam Meclise gelecekti, İstanbul'da,
balık lokantalarında, bu tasarı, milletin desteğini alan, kamuoyunun desteğini
alan bu tasarı, mazlum öğrencilerin hakkını iade eden bu tasarı, masada terk
edildi, bırakıldı. 
HASAN ANĞI (Konya) -
Danışma Kurulu önerisi konuşuluyor. Ne anlatıyor?..
SÜLEYMAN SARIBAŞ
(Devamla) - Ne adına; Anayasanın 76 ncı maddesinin düzenlenmesi adına. Bugün, üniversite
akademisyenlerinin hakkı iade edilecekti; bu hak da, masada bırakıldı. Ne
adına; mevcut anayasa değişikliği teklifi adına. Daha ne kadar bu milletin
hakkını vermeyeceksiniz?!. Bu son olsun diyorum, bu son olsun... Lütfen, şu
milletin hayrına olan anayasa değişikliklerini, lütfen, şu millete 3 Kasım
öncesi kürsülerde bangır bangır bağırdığınız, milletin hayrına olan anayasa
değişikliklerini, bir an önce, bu milletin huzuruna getirin. 
Bakın, açık olarak,
Anavatan Partisi olarak, açıktan destek vereceğimizi söylüyoruz. Getirin şu
YÖK'ü, çağdaş bir anlayışa katılalım. Arkadaşım "hayır istemiyoruz"
falan diyor; istemezsiniz, doğru; çünkü, çok güzel bir ortağınız var, hayırlı
uğurlu olsun, millete hayırlı olsun.
Şimdi, diyor ki Mevlana;
"kurdun kuzuyu yiyeceğine kimse şaşırmamalı; ama, bu kuzu kurda niye bu
kadar âşık" diyor Mevlana bir sözünde. Bu CHP'ye niye bu kadar âşıksınız,
niye bu kadar sevdalısınız?! Bu millet sevdalı değil, bu milletin hiçbir
sevdası yok ona.
FARUK ANBARCIOĞLU (Bursa)
- Düşman mı olalım?!
SÜLEYMAN SARIBAŞ
(Devamla) - Peki, siz niye sevdalandınız da, onun sözünün dışında tek sözünüz
yok. O yapın derse yapıyorsunuz, yapmayın derse yapmıyorsunuz. Şimdi, tabiî,
itiraz edersiniz, laf atarsınız; ama, vicdanlarınız bu değil. Bakın, size oy
veren insanların vicdanı da bu değil. (AK Parti sıralarından gürültüler) Size
oy veren insanlar ne için verdiler; 3 Kasım öncesinin çökük düzenini, 3 Kasım
öncesinin kahrolası düzenini, 3 Kasım öncesinin fakiri zengine boğduran,
haklıyı haksıza boğduran düzeni değiştirin, bu düzen değişsin, bu düzeni Allah
adına değiştirin diye size oy verdi. Ne değişti?!.
YÜCEL ARTANTAŞ (Iğdır) -
3 Kasım öncesi ANAP iktidardaydı…
SÜLEYMAN SARIBAŞ
(Devamla) - Ne değişti, değişen ne oldu?!.
ÜNAL KACIR (İstanbul) - 3
Kasım öncesi Anavatan iktidardaydı…
SÜLEYMAN SARIBAŞ
(Devamla) - Bugün üniversitelerin kapısından başörtülü kızlarımız girebiliyor
mu?! Bugün üniversitelerinden, hiçbir mahkeme kararı olmadan, hiçbir bilgi ve
belge olmadan atılan masum akademisyenlerimiz üniversitelerde ders vermeye
devam edebiliyor mu?! Bugün ne oluyor?! Yani, Türkiye'de Cumhurbaşkanını halk
seçebiliyor mu; getirebildiniz mi böyle bir öneriyi, böyle bir tasarıyı, bu
kadar büyük bir çoğunlukla?! Bunları yapamadınız. 
Neyi yaptınız; köylünün
mü durumunu düzelttiniz, esnafın mı durumunu düzelttiniz?! Dün Sayın Bakan açık
açık söyledi, geçenlerde; efendim, esnafa 1 katrilyon lira kredi desteği
olmuşlar. Peki, faizciye ne kadar kredi desteği oldunuz, bırakın krediyi, rant
desteği oldunuz; 60 katrilyon lira rant desteği oldunuz! 60 katrilyon lira!..
Yani, rantçıya, faizciye 60 katrilyon rant desteği verirken, esnafa verdiğiniz
1 katrilyon liralık faizli parayı, bu milletin huzuruna, bu milletin kürsüsüne
çıkıp ifade etmeyi, bir hükümet etme anlayışı, bir ülke yönetme anlayışı olarak
mı izah ediyorsunuz?! Böyle bir şey yok arkadaşlar. 
ASIM AYKAN (Trabzon) - Bu
borçlar sizin borçlarınız!.. Sizin faiz borçlarınız!..
SÜLEYMAN SARIBAŞ
(Devamla) - Bakın, iki seneniz var, normal zamanında olursa iki seneniz var.
Oturun, şu millete ne söz verdinizse tek tek yazın; Anayasa değişikliği
gerektiriyorsa Anayasa değişikliği, kanun değişikliği gerektiriyorsa kanun
değişikliği, milletin hayrına yapacağınız her şeyde size destek olalım. Yapıcı
muhalefet bu. İşte, yapıcı muhalefetin özelliğidir bu imza. İsteseydim tıkardım
bu Meclisi, bu Anayasa, bu kanunlar oylanamazdı.
(Mikrofon otomatik cihaz
tarafından kapatıldı)
BAŞKAN - Sayın Sarıbaş,
konuşmanızı tamamlayınız. 
SÜLEYMAN SARIBAŞ
(Devamla) - Evet Sayın Başkan, bitiriyorum.
Yani, bu millet bu
fotoğrafı her zaman gördü. Bu millete bu fotoğrafı bir daha göstermeyiniz diye
sizi iktidar etti. Eğer siz, sizden öncekilerin iktidarı gibi iktidarlık
yaparsanız, sizin akıbetiniz de onlardan farklı olmayacak!
ASIM AYKAN (Trabzon) -
Siz kendi akıbetinize bakın.
SÜLEYMAN SARIBAŞ
(Devamla) - Bu bizi üzer; sizin adınıza üzmez; ama, millete verilen sözlerin
yerine gelmediği anlamında bizi üzer. Fakir fukara milletin, artık bu kadar
hakkını yemeye, hukukunu yemeye, haksızlığa uğramış, hukuksuzluğa uğramış,
adaleti elinden alınmış, kimsesiz insanların hakkını, hukukunu yemeye veya
onların hak ve hukukunu iade etmeye, iadei itibar etmeye söz verdiniz; lütfen,
yapın; lütfen, yapın.
Değerli arkadaşlar, bu
böyle gitmeyecek, anlaşıldı. Sizin bunları yapmaya niyetiniz yok, seslerden onu
anlıyorum. Millet bunları görsün diye söylüyorum. Millet zaten bunları üç
yıldır gördü, yapmayacağınızı zaten anladı da, ben son bir kez daha milletin
vekili olarak uyarıyorum. Lütfen, bunları yazın ve bu kürsüye getirin. Getirin
bu Anayasa değişikliklerini, YÖK'ü kaldıralım, Cumhurbaşkanını cumhur seçsin,
halk seçsin. 
58 inci hükümetin de, 59
uncu hükümetin de programında var: Yeni bir anayasa yapacağız, sivil bir
anayasa… Bravo; ayakta alkışlıyorum. Yaptınız mı?! Var mı böyle bir şey?! 
MEHMET SOYDAN (Hatay) -
Alkışlayacak çok iş yaptık.
SÜLEYMAN SARIBAŞ
(Devamla) - Başbakan talimat veriyor: "CHP ile anlaşmadığınız hiçbir şeyi
Meclise getirmeyin."
FARUK ANBARCIOĞLU (Bursa)
- Kavga mı edelim?!
SÜLEYMAN SARIBAŞ
(Devamla) - O zaman millete söyleseydiniz "biz CHP ile anlaşmadan hiçbir
şeyi getirmeyeceğiz" deseydiniz. Onun için mi verdi bu çoğunluğu size bu
millet?! Ne diyeyim yani!.. Ben şimdi bu milletin huzurunda şu halinize bakıp
ne söyleyeyim!
Saygılar sunuyorum.
(Anavatan Partisi sıralarından alkışlar)
BAŞKAN - Teşekkür ederim.
AYHAN ZEYNEP TEKİN (BÖRÜ)
(Adana) - Millet sana gönül koyuyor AK Partiden gittin diye.
BAŞKAN - Danışma Kurulu
önerisinin lehinde, Cumhuriyet Halk Partisi Grup Başkanvekili Samsun
Milletvekili Sayın Haluk Koç, buyurun. (CHP sıralarından alkışlar)
AYHAN ZEYNEP TEKİN (BÖRÜ)
(Adana) - AK Partiden seçildin, başka yere geçtin diye sana gönül koyan çok,
Sayın Sarıbaş.
SÜLEYMAN SARIBAŞ
(Malatya) - Abla, saygılar sunarım, ne söylesen başım üzerine.
HALUK KOÇ (Samsun) -
Sayın Başkan… 
İBRAHİM ÖZDOĞAN (Erzurum)
- Sen kendi sosyal çevrene bak.
HALUK KOÇ (Devamla) -
Sayın Başkan, başlayayım mı?..
BAŞKAN - Buyurun Sayın
Koç.
Sayın milletvekilleri,
hatibi dinleyelim.
HALUK KOÇ (Devamla) -
Sayın Başkan, değerli milletvekilleri; hepinizi saygıyla selamlıyorum.
Değerli arkadaşlarım,
zaman zaman bu kürsüye, grup önerilerinin, lehinde ya da aleyhinde konuşmak
için çıkıyorum; zaman zaman da, Cumhuriyet Halk Partisi Grubu adına ya da
şahsım adına ya da önergeler üzerinde gerekçe açıklamak için söz alıyorum ve
burada, belli bir üslubu koruyarak, lehte, aleyhte, o gün, o noktada savunduğum
düşünceleri, belli bir üslubu aşmadan sizlerle paylaşmaya çalışıyorum; fakat,
zaman zaman, bu üslubun, bazı konuşmacı arkadaşlar tarafından, kişileri değil,
ama, kurumsal kimlikleri aşındıracak derecede dikkatsiz bir üslupla
konuşulduğuna, dile getirildiğine de tanık oluyorum. 
Değerli arkadaşlarım,
siyasetin tanımını yapmıştım, ben, bir kere daha ifade etmek istiyorum.
Siyaseti, belki üç temel başlıkta tanımlayabiliriz demiştim. 
Bunlardan bir tanesi,
siyaset, belli bir düşünce etrafında, belli bir düşünce ekseninde, odağında dik
durma, ilkeli durma sanatıdır; bu bir. Buna uyup uymayanlar kendi durumlarını
değerlendirebilirler. 
İkincisi, siyaset,
gündeme gelen konular etrafında asgarîden bir uzlaşma arama, bir mutabakat
arama ve ülke yararına bir sonuç çıkarma sanatıdır da.
Üçüncüsü, gerçekleri
çarpıtmama sanatıdır. Dün, bir başka arkadaşımın konuşması üzerine de bu ek
açıklamayı yapmıştım. 
Başka ana başlıklar da
bulunabilir siyasetin tanımlanması için; ama, ilk madde çok önemli. İlk madde
gerçekten çok önemli; bir düşünce, ilke etrafında dik durma; yani, bir gecede
hidayete ererek farklı düşüncelerin etrafında buluşmama sanatıdır diyebiliriz.
(AK Parti sıralarından alkışlar)
Buradan, çok kişi bir
nasip çıkarır diye düşünüyorum. 
İBRAHİM ÖZDOĞAN (Erzurum)
- Milletvekilleri dama taşı mı?
HALUK KOÇ (Devamla) -
Değerli arkadaşlarım, ikide bir, buraya çıkan arkadaşlarımız, şimdi konuşma
yapan Sayın Sarıbaş -benim çok sevdiğim bir arkadaşım, çok değerli bir
arkadaşım, sizler gibi, hiç kimseyi ayırt etmiyorum bu sözlerim içerisinde,
ama- ikide bir, bir koalisyon, bir çirkin pazarlık, bir ahlakdışı ilişki
tarzında suçlamalarda bulundu. 
Değerli arkadaşlarım,
demin de söyledik; siyaset, ülke çıkarlarının gerektirdiği noktada da, herkesin
kendi düşüncesinden belli bir pay geriye giderek ortak bir noktada buluşmaktır
dedik. Şimdi geldiğimiz nokta böyle bir süreci karşımıza çıkarıyor. Nedir
durum, nedir bu pazarlık dediğiniz süreç, nedir bu uzlaşma dediğiniz süreç;
böyle bir kavramı bir defa açalım. Nedir; bir anayasa değişikliği yapılacak. Bu
anayasa değişikliği, teknik anlamda bir anayasa değişikliği. Teknik anlamda bir
anayasa değişikliği yapılırken, Kamu Malî Kontrol Yasasıyla ilgili bazı
değişikliklerin de gündeme getirilmesi talebimiz, Sayıştay denetimine, bazı
açıklıkların giderilmesine dönük taleplerimiz, bütçe oylamalarında farklı
birtakım yöntemlerin kaldırılmasına dönük taleplerimiz; bunlar komisyonda
değerlendirildi. Henüz Plan ve Bütçe Komisyonuna belki katılamadığınız için, o
süreçleri bilmiyorsunuz. Orada, teknokrat kökenli arkadaşlarımız, olayın bu
boyutunu değerlendirdiler. 
Her olayın bir teknik
yönü vardır, bir de siyaset penceresi yönü vardır. Teknik penceresinde, teknik
ağırlığı ağırlıklı olan arkadaşlarımız, o konuyla ilgili görüşlerini ifade
ederler ve siyaset noktasında sorumluluğu olan kişiler de, genellikle Türkiye
Büyük Millet Meclisinde de, o siyasî kurumların grup başkanvekilleri bunun
temsilini yapar, onlar da siyaset penceresinden bu teknik açıklamaları
siyasetle bütünleştirirler. 
Bir noktaya gelinmiştir.
Bu gelinen noktada, torba yasa dediğimiz o ucube yasanın -eleştirilerimiz
sürüyor, bir uzlaşma yok- bu ucube yasanın birçok milletvekilini -siyasî parti
ayırt etmeden söylüyorum- rahatsız eden, vicdanen rahatsız eden bazı
uygulamalarının geri çekilmesi yönünde bir talebimiz oldu. Çok doğaldır bu
talep ve bu talep karşılandı. 
Ondan sonrasında, 7 nci
maddeyle ilgili, bakın 7 nci maddeyle ilgili sürekli bir mağduriyet siyaseti
yapılıyor. Değerli arkadaşlarım, ben sizinle paylaşmak istiyorum; niye 12
Eylülü unutuyorsunuz?! Mağduriyet sadece bundan altı yıl önce yaşanan bir süreçle
mi ilgilidir? 12 Eylül faşizminin, bu ülkede binlerce ocak söndürdüğünü,
binlerce insanı işinden ettiğini, binlerce insanın seçme seçilme hakkını
ortadan kaldırdığını ve 10'dan fazla gencin, yetersiz hukuk süreci sonunda
darağacına gittiğini ne çabuk unuttunuz?! (CHP ve AK Parti sıralarından
alkışlar) Mağduriyet sadece 28 Şubatla mı sınırlıdır; 12 Eylül mağduriyetleri
nerede?! Niye bunları dile getirmiyoruz?! Her konuda çifte standarttan
vazgeçmek zorundayız. Belli bir konuda siyaset yapmak istiyorsanız,
yanılıyorsunuz.
Türkiye, bütün bunları
aşacaktır; Türkiye, bütün bunları aşmak zorundadır; Türkiye, çağdaş ülkeler
düzeyine, bütün bunları aşarak gelecektir. Bu noktada, mutlaka, uzlaşmalar da
olacaktır, farklılıklar da olacaktır; ama, ülke çıkarını birleştiren
noktalarda, bu uzlaşma gerçekleştirilecektir.
Değerli arkadaşlarım,
sizler söylüyorsunuz, bizler söylüyoruz; değerli arkadaşlarım bu sıralarda
otururken, dün akşam da söyledim; biz, ülke yararına görmediğimiz noktalarda,
kendi siyasî düşüncemizle uyuşmayan noktalarda, bazen sert, bazen yumuşak,
günün ortamına göre, Türkiye Büyük Millet Meclisinde muhalefet görevimizi
eksiksiz sürdürürken, belki sizlerle de mücadele ediyorduk orada. Bu sıralarda
oturuyordunuz, değerli arkadaşlarım. Yani, şimdi, bugün bir noktaya geldik
diye, tamamen, üç yıldır Cumhuriyet Halk Partisinin verdiği siyasî muhalefet
mücadelesini gözardı etmenin hakkaniyete sığan bir yanı var mı?!
Değerli arkadaşlarım,
Sayın Abuşoğlu dün söylediler; düşünürken söyledikleriniz sizi bağlar,
düşündüklerinizi dilinize aktarırken çıkacak cümleler sizi bağlar. Onun için,
ille de burada, belli bir süre içerisinde bir muhalefet görevinin belli bir
noktasını yaparken, söylediklerimize de çok özen göstermek zorundayız, çok
dikkat göstermek zorundayız.
Cumhuriyet Halk Partisi
ilkeli bir siyasî partidir, ilkeli bir siyasî kurumdur; Türkiye'nin dününde de
vardı, bugününde de var, yarınında da olacaktır; ama, bir gün olan, bir gün
olmayan siyasî partilerle Cumhuriyet Halk Partisinin muhalefet ya da iktidar
uygulamalarını karşılaştırmak kimsenin haddine değildir. (CHP sıralarından
alkışlar)
Değerli arkadaşlarım,
pazarlık konusundan bahsedildi. "Pazarlık" çirkin bir kelime.
SÜLEYMAN SARIBAŞ
(Malatya) - Yapmadınız mı?! Başbakan yardımcısı gitti taa Köşke kadar.
HALUK KOÇ (Devamla) -
"Pazarlık" çirkin bir kelime. Siyasette, uzlaşma dediğimiz bir olay
var, ülke yararına.
Bakın, kendi
ifadeleridir. Sevdiğimi çok söyledim Sayın Sarıbaş'ı, hâlâ aynı duygular
içindeyim, bundan sonra da öyle olacağım; ama, şu "eğer bize gelseydiniz,
bizle çok kolay anlaşırdınız..." Yani, bir uzlaşma bizle yapabilirdiniz
demeye getiriyor, pazarlığı niye bizle yapmadınıza getiriyor. Ortada pazarlık
yoktur. Ülkenin bir bütçeye ihtiyacı vardır; bu bütçe de, üç yıllık şeffaf bir malî
yönetimi gerektiren bir bütçedir. Teknik aksamıyla bu anayasa değişiklikleri
yerine getirilecektir. Bu arada, 150-154 kişilik bir anamuhalefet grubunun 355
kişilik bir iktidar grubuna karşı olan siyasal azınlığını, sayısal azınlığını
düşünürseniz, görüşülmekte olan torba yasada bizim siyasî ilkelerimize uymayan
bazı noktalarda geri adım atmanız için de biz sizi zorladık. Bunda da sizin
grup başkanvekili arkadaşlarınızın hiçbir suçu yok, hiçbir gereği yok ve
uzlaşma bu şekilde olur, ortak bir noktaya varma bu şekilde olur.
Gelinen nokta, olumlu bir
noktadır. Ben, buraya çıkan arkadaşlarımızın, belli düşüncelerini ifade ederken
söyledikleri sözlerin önünün arkasının nereye gittiğini çok iyi hesap
etmelerini diliyorum.
Hepinize saygılar
sunuyorum. (CHP ve AK Parti sıralarından alkışlar)
BAŞKAN - Teşekkür ederim.
EYÜP FATSA (Ordu) - Sayın
Başkan…
BAŞKAN - Sayın Fatsa,
lehte, aleyhte?..
EYÜP FATSA (Ordu) -
Lehte, Sayın Başkan.
BAŞKAN - Lehte konuşmalar
tamamlandı. 
Evet, sayın
milletvekilleri, görüşmeler tamamlanmıştır.
Danışma Kurulu önerisini
oylarınıza sunuyorum: Kabul edenler… Kabul etmeyenler… Öneri kabul edilmiştir.
Saygıdeğer milletvekili
arkadaşlarım, saat 21.00'de toplanmak üzere, birleşime ara veriyorum.
Kapanma Saati: 17.01
DÖRDÜNCÜ OTURUM
Açılma Saati : 21.05
BAŞKAN : Başkanvekili Nevzat PAKDİL
KÂTİP ÜYELER:Yaşar TÜZÜN (Bilecik), Ahmet Gökhan SARIÇAM
(Kırklareli)
BAŞKAN - Saygıdeğer
milletvekili arkadaşlarım, Türkiye Büyük Millet Meclisinin 14 üncü Birleşiminin
Dördüncü Oturumunu açıyorum.
904 sıra sayılı kanun
tasarısının görüşmelerine kaldığımız yerden devam edeceğiz.
IV.- KANUN TASARI VE
TEKLİFLERİ İLE KOMİSYONLARDAN 
GELEN DİĞER
İŞLER (Devam)
4.- Bazı
Kamu Alacaklarının Tahsil ve Terkinine İlişkin Kanun Tasarısı ile Plan ve Bütçe
Komisyonu Raporu (1/1030) (S. Sayısı: 904) (Devam)
BAŞKAN - Komisyon?.. Yok.
Tasarının görüşülmesi
ertelenmiştir.
Saygıdeğer milletvekili
arkadaşlarım, 4 üncü sıraya alınan, 3.7.2005 tarihli ve 5394 sayılı Türkiye
İstatistik Kanunu ve Anayasanın 89 uncu ve 104 üncü maddeleri gereğince
Cumhurbaşkanınca bir daha görüşülmek üzere geri gönderme tezkeresi ile Plan ve
Bütçe Komisyonu raporunun müzakeresine başlayacağız.
5.-
3.7.2005 Tarihli ve 5394 Sayılı Türkiye İstatistik Kanunu ve Anayasanın 89 uncu
ve 104 üncü Maddeleri Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ile Plan ve Bütçe Komisyonu Raporu (1/1070) (S. Sayısı: 999)
BAŞKAN - Komisyon?.. Yok.
Tasarının görüşülmesi
ertelenmiştir. 
5 inci sıraya alınan
Bilgi Edinme Hakkı Kanununda Değişiklik Yapılmasına Dair Kanun Tasarısı ve
Adalet Komisyonu raporunun görüşmelerine başlayacağız. 
6.- Bilgi Edinme Hakkı Kanununda Değişiklik Yapılmasına Dair
Kanun Tasarısı ve Adalet Komisyonu Raporu (1/955) (S. Sayısı: 914)
BAŞKAN - Komisyon?.. Yok.

Tasarının görüşülmesi
ertelenmiştir.
6 ncı sıraya alınan
Darülaceze Müessesesi Genel Müdürlüğü Kuruluş ve Görevleri Hakkında Kanun
Tasarısı ile Sağlık, Aile, Çalışma ve Sosyal İşler ile İçişleri Komisyonları
raporlarının görüşmelerine başlayacağız. 
7.- Darülaceze Müessesesi Genel Müdürlüğü Kuruluş ve
Görevleri Hakkında Kanun Tasarısı ile Sağlık, Aile, Çalışma ve Sosyal İşler ile
İçişleri Komisyonları Raporları (1/988) (S. Sayısı: 922)
BAŞKAN - Komisyon?.. Yok.

Tasarının görüşülmesi
ertelenmiştir. 
7 nci sıraya alınan Gıda
ve Tarım İçin Bitki Genetik Kaynakları Uluslararası Anlaşmasının Onaylanmasının
Uygun Bulunduğuna Dair Kanun Tasarısı ile Tarım, Orman ve Köyişleri ile
Dışişleri Komisyonları raporlarının görüşmelerine başlıyoruz.
8.- Gıda ve Tarım İçin Bitki Genetik Kaynakları Uluslararası
Anlaşmasının Onaylanmasının Uygun Bulunduğuna Dair Kanun Tasarısı ile Tarım,
Orman ve Köyişleri ile Dışişleri Komisyonları Raporları (1/863) (S. Sayısı:
797) (x)
BAŞKAN - Komisyon?..
Burada.
Hükümet?.. Burada. 
Komisyon raporu 797 sıra
sayısıyla bastırılıp dağıtılmıştır. 
Tasarının tümü üzerinde
söz talebi?.. Yok.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir. 
1 inci maddeyi
okutuyorum:
GIDA VE TARIM İÇİN BİTKİ GENETİK KAYNAKLARI ULUSLARARASI
ANTLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1. - Türkiye
Cumhuriyeti adına 4 Kasım 2002 tarihinde imzalanan "Gıda ve Tarım İçin
Bitki Genetik Kaynakları Uluslararası Antlaşması" nın onaylanması uygun
bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3.- Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Etmeyenler… Kabul edilmiştir.
Saygıdeğer
milletvekilleri, tasarının tümü açıkoylamaya tabidir.
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Saygıdeğer milletvekili
arkadaşlarım, oylama için 3 dakikalık süre veriyorum ve oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Gıda ve Tarım İçin Bitki Genetik Kaynakları Uluslararası
Anlaşmasının Onaylanmasının Uygun Bulunduğuna Dair Kanun Tasarısının açıkoylama
sonucunu açıklıyorum: 
Kullanılan oy sayısı : 265 
Kabul  :
265 (xx)
Böylece, tasarı kabul
edilmiş ve kanunlaşmıştır; hayırlı olmasını temenni ediyorum. 
Sayın milletvekilleri, 8
inci sıraya alınan Ölüm Cezasının Kaldırılmasını Amaçlayan Medenî ve Siyasî
Haklara İlişkin Uluslararası Sözleşmeye Ek İkinci İhtiyarî Protokolün
Onaylanmasının Uygun Bulunduğu Hakkında Kanun Tasarısı ile Dışişleri
Komisyonları raporunun görüşmelerine başlıyoruz. 
9.- Ölüm Cezasının Kaldırılmasını Amaçlayan, Medenî ve
Siyasî Haklara İlişkin Uluslararası Sözleşmeye Ek İkinci İhtiyarî Protokolün
Onaylanmasının Uygun Bulunduğu Hakkında Kanun Tasarısı ile Dışişleri Komisyonu
Raporu (1/919) (S. Sayısı: 798) (x)
BAŞKAN - Komisyon?..
Yerinde.
Hükümet?.. Yerinde. 
Komisyon raporu 798 sıra
sayısıyla bastırılıp dağıtılmıştır. 
Tasarının tümü üzerinde
söz talebi?.. Yoktur. 
Tasarının tümü üzerindeki
görüşmeler tamamlanmıştır. 
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir. 
1 inci maddeyi
okutuyorum: 
ÖLÜM CEZASININ KALDIRILMASINI AMAÇLAYAN, MEDENİ VE SİYASİ 
HAKLARA İLİŞKİN ULUSLARARASI SÖZLEŞMEYE EK İKİNCİ İHTİYARİ
PROTOKOLÜN ONAYLANMASININ UYGUN BULUNDUĞU HAKKINDA 
KANUN TASARISI
MADDE 1. - Türkiye
Cumhuriyeti adına 6 Nisan 2004 tarihinde New York'ta imzalanan "Ölüm
Cezasının Kaldırılmasını Amaçlayan, Medeni ve Siyasi Haklara İlişkin
Uluslararası Sözleşmeye Ek İkinci İhtiyari Protokol"ün onaylanması uygun
bulunmuştur.
BAŞKAN - Maddeyi oylarınıza
sunuyorum: Kabul edenler… Kabul etmeyenler… Kabul edilmiştir 
2 nci maddeyi okutuyorum.
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi okutuyorum:
MADDE 3. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler…Kabul edilmiştir.
Saygıdeğer milletvekili
arkadaşlarım, tasarının tümü açıkoylamaya tabidir. 
Açıkoylamanın şekli hakkında
Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir. 
Saygıdeğer milletvekili
arkadaşlarım, elektronik cihazla oylama yapacağız. Oylama için 3 dakikalık süre
veriyorum. 
Oylama işlemini
başlatıyorum. 
(Elektronik cihazla
oylama yapıldı) 
BAŞKAN - Sayın
milletvekilleri, Ölüm Cezasının Kaldırılmasını Amaçlayan, Medenî ve Siyasî
Haklara İlişkin Uluslararası Sözleşmeye Ek İkinci İhtiyarî Protokolün
Onaylanmasının Uygun Bulunduğu Hakkında Kanun Tasarısının açıkoylama sonucunu
açıklıyorum:
Kullanılan oy sayısı : 303
Kabul : 302
Çekimser :1 (x)
Böylece, kanun tasarısı
kabul edilmiş ve kanunlaşmıştır; hayırlı ve uğurlu olmasını temenni ediyorum.
Saygıdeğer milletvekili
arkadaşlarım, gündemin 9 uncu sırasına alınan Türkiye Cumhuriyeti Hükümeti ile
Ukrayna Bakanlar Kurulu Arasında Çevre Koruma Alanında İkili İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları raporlarının görüşmelerine başlıyoruz.
10.- Türkiye Cumhuriyeti Hükümeti ile Ukrayna Bakanlar
Kurulu Arasında Çevre Koruma Alanında İkili İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları Raporları (1/859) (S. Sayısı: 806) (xx)
BAŞKAN - Komisyon?..
Yerinde.
Hükümet?.. Yerinde.
Komisyon raporu 806 sıra
sayısıyla bastırılıp dağıtılmıştır. 
Tasarının tümü üzerinde
söz talebi?.. Yoktur.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir. 
1 inci maddeyi
okutuyorum: 
TÜRKİYE CUMHURİYETİ HÜKÜMETİ İLE UKRAYNA BAKANLAR KURULU
ARASINDA ÇEVRE KORUMA ALANINDA İKİLİ İŞBİRLİĞİ ANLAŞMASININ 
ONAYLANMASININ UYGUN BULUNDUĞUNA DAİR KANUN TASARISI
MADDE 1.- 1 Aralık 2003
tarihinde Ankara'da imzalanan "Türkiye Cumhuriyeti Hükümeti ile Ukrayna
Bakanlar Kurulu Arasında Çevre Koruma Alanında İkili İşbirliği
Anlaşması"nın onaylanması uygun bulunmuştur.
BAŞKAN - 1 inci maddeyi
oylarınıza sunuyorum: Kabul edenler…Kabul etmeyenler… Kabul edilmiştir. 
2 nci maddeyi okutuyorum:

MADDE 2.- Bu Kanun yayımı
tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
3 üncü maddeyi okutuyorum:

MADDE 3.- Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Saygıdeğer milletvekili
arkadaşlarım, tasarının tümü açıkoylamaya tabidir. 
Açıkoylamanın şekli hakkında
Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir. 
Oylama için 3 dakikalık
süre vereceğim. 
Oylama işlemini
başlatıyorum.
(Elektronik cihazla
oylama yapıldı)
BAŞKAN - Saygıdeğer
milletvekili arkadaşlarım, Türkiye Cumhuriyeti Hükümeti ile Ukrayna Bakanlar
Kurulu Arasında Çevre Koruma Alanında İkili İşbirliği Anlaşmasının
Onaylanmasının Uygun Bulunduğuna Dair Kanun Tasarısının açıkoylama sonucunu
açıklıyorum:
Kullanılan oy sayısı : 305
Kabul  :
305 (x)
Böylece, tasarı kabul
edilmiş ve kanunlaşmıştır; hayırlı uğurlu olsun.
Saygıdeğer milletvekili
arkadaşlarım, gündemin 10 uncu sırasına alınan Türkiye Cumhuriyeti Hükümeti ve
Oman Sultanlığı Hükümeti Arasında Çevre Koruma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları raporlarının görüşmelerine başlıyoruz. 
11.- Türkiye Cumhuriyeti Hükümeti ve Oman Sultanlığı Hükümeti
Arasında Çevre Koruma Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Çevre ve Dışişleri Komisyonları Raporları
(1/867) (S. Sayısı: 807) (xx)
BAŞKAN - Komisyon?..
Yerinde.
Hükümet? Yerinde.
Komisyon raporu 807 sıra
sayısıyla bastırılıp dağıtılmıştır. 
Tasarının tümü üzerinde
söz talebi?.. Yok.
Tasarının maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1 inci maddeyi
okutuyorum:
TÜRKİYE CUMHURİYETİ HÜKÜMETİ VE OMAN SULTANLIĞI HÜKÜMETİ
ARASINDA ÇEVRE KORUMA ALANINDA İŞBİRLİĞİ ANLAŞMASININ 
ONAYLANMASININ UYGUN BULUNDUĞUNA DAİR KANUN TASARISI
MADDE 1. - 13 Ocak 2004
tarihinde Muskat'ta imzalanan "Türkiye Cumhuriyeti Hükümeti ve Oman
Sultanlığı Hükümeti Arasında Çevre Koruma Alanında İşbirliği Anlaşması"nın
onaylanması uygun bulunmuştur.
BAŞKAN - 1 inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Saygıdeğer milletvekili
arkadaşlarım, tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza arz ediyorum: Kabul edenler... Kabul
etmeyenler... Kabul edilmiştir.
Oylama için 3 dakika süre
veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Saygıdeğer
milletvekilleri, 807 sıra sayılı, Türkiye Cumhuriyeti Hükümeti ve Oman
Sultanlığı Hükümeti Arasında Çevre Koruma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısının açıkoylama sonucunu
açıklıyorum:
Kullanılan oy sayısı : 315
Kabul  :
312
Ret  : 3 (x)
Böylece, tasarı
kanunlaşmıştır; hayırlı ve uğurlu olmasını temenni ediyorum. 
Sayın milletvekilleri,
gündemin 11 inci sırasına alınan, Türkiye Cumhuriyeti Hükümeti ile Fas Krallığı
Hükümeti Arasında Çevre Koruma Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı ile Çevre ve Dışişleri Komisyonları
raporlarının görüşmelerine başlıyoruz.
12.- Türkiye Cumhuriyeti Hükümeti ile Fas Krallığı Hükümeti
Arasında Çevre Koruma Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Çevre ve Dışişleri Komisyonları Raporları
(1/868) (S. Sayısı: 808) (xx)
BAŞKAN - Komisyon?..
Yerinde.
Hükümet?.. Yerinde.
Komisyon raporu 808 sıra
sayısıyla bastırılıp dağıtılmıştır.
Tasarının tümü üzerinde
söz talebi yoktur.
Maddelerine geçilmesini
oylarınıza arz ediyorum: Kabul edenler… Kabul etmeyenler…Kabul edilmiştir.
1 inci maddeyi
okutuyorum:
TÜRKİYE CUMHURİYETİ HÜKÜMETİ İLE FAS KRALLIĞI HÜKÜMETİ
ARASINDA ÇEVRE KORUMA ALANINDA İŞBİRLİĞİ ANLAŞMASININ ONAYLANMASININ 
UYGUN BULUNDUĞUNA DAİR KANUN TASARISI
Madde 1.- 16 Nisan 2004
tarihinde Ankara'da imzalanan "Türkiye Cumhuriyeti Hükümeti ile Fas
Krallığı Hükümeti Arasında Çevre Koruma Alanında İşbirliği Anlaşması"nın
onaylanması uygun bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2.-Bu Kanun yayımı
tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3.-Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler.. Kabul etmeyenler… Kabul edilmiştir.
Saygıdeğer milletvekili
arkadaşlarım, tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza arz ediyorum: Kabul edenler… Kabul
etmeyenler… Kabul edilmiştir.
Oylama için 3 dakikalık
süre veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın milletvekilleri,
808 sıra sayılı, Türkiye Cumhuriyeti Hükümeti ile Fas Krallığı Hükümeti
Arasında Çevre Koruma Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı  : 318
Kabul  :
318 (x)
Böylece, tasarı kabul
edilmiş ve kanunlaşmıştır; hayırlı ve uğurlu olmasını diliyorum. 
Gündemin 12 nci sırasına
alınan, Türkiye Cumhuriyeti Hükümeti ile Bulgaristan Cumhuriyeti Hükümeti
Arasında Çevre Koruma Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Çevre ve Dışişleri Komisyonları
raporlarının görüşmelerine başlıyoruz.
13.- Türkiye Cumhuriyeti Hükümeti ile Bulgaristan
Cumhuriyeti Hükümeti Arasında Çevre Koruma Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları Raporları (1/869) (S. Sayısı: 809) (xx)
BAŞKAN - Komisyon?..
Yerinde. 
Hükümet?.. Yerinde.
Komisyon raporu 809 sıra
sayısıyla bastırılıp dağıtılmıştır.
Tasarının tümü üzerinde
söz talebi yoktur.
Maddelerine geçilmesini
oylarınıza arz ediyorum: Kabul edenler… Kabul etmeyenler… Kabul edilmiştir.
1 inci maddeyi
okutuyorum: 
TÜRKİYE CUMHURİYETİ HÜKÜMETİ İLE BULGARİSTAN CUMHURİYETİ
HÜKÜMETİ ARASINDA ÇEVRE KORUMA ALANINDA İŞBİRLİĞİ ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1. - 19 Nisan 2004
tarihinde Ankara'da imzalanan "Türkiye Cumhuriyeti Hükümeti ile
Bulgaristan Cumhuriyeti Hükümeti Arasında Çevre Koruma Alanında İşbirliği
Anlaşması"nın onaylanması uygun bulunmuştur.
BAŞKAN - Madde üzerinde
söz talebi yoktur. Maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
2 nci maddeyi okutuyorum:
MADDE 2. - Bu Kanun
yayımı tarihinde yürürlüğe girer.
BAŞKAN - Madde üzerinde
söz talebi yoktur. Maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
3 üncü maddeyi
okutuyorum:
MADDE 3. - Bu Kanun
hükümlerini Bakanlar Kurulu yürütür.
BAŞKAN - Madde üzerinde
söz talebi yoktur.
Maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
Sayın milletvekilleri,
tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza arz ediyorum: Kabul edenler… Kabul
etmeyenler… Kabul edilmiştir.
Oylama için 3 dakikalık
süre veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Türkiye Cumhuriyeti Hükümeti ile Bulgaristan Cumhuriyeti
Hükümeti Arasında Çevre Koruma Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı: 304
Kabul  :
303
Ret  : 1 (x)
Böylece, tasarı kabul
edilmiş ve kanunlaşmıştır; hayırlı ve uğurlu olmasını diliyorum.
Saygıdeğer milletvekili
arkadaşlarım, gündemin 13 üncü sırasına alınan, Türkiye Cumhuriyeti Hükümeti
ile Kuzey Kıbrıs Türk Cumhuriyeti Hükümeti Arasında Çevre Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları raporlarının görüşmelerine başlıyoruz. 
14.- Türkiye Cumhuriyeti Hükümeti ile Kuzey Kıbrıs Türk
Cumhuriyeti Hükümeti Arasında Çevre Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları Raporları (1/870) (S. Sayısı: 810) (xx)
BAŞKAN - Komisyon?..
Yerinde.
Hükümet?.. Yerinde.
Komisyon raporu 810 sıra
sayısıyla bastırılıp dağıtılmıştır. 
Tasarının tümü üzerinde
söz talebi yoktur.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir.
1 inci maddeyi
okutuyorum:
TÜRKİYE CUMHURİYETİ HÜKÜMETİ VE KUZEY KIBRIS TÜRK
CUMHURİYETİ HÜKÜMETİ ARASINDA ÇEVRE ALANINDA İŞBİRLİĞİ ANLAŞMASININ 
ONAYLANMASININ UYGUN BULUNDUĞUNA DAİR KANUN TASARISI
MADDE 1. - 29 Mayıs 2004
tarihinde Lefkoşa'da imzalanan "Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında Çevre Alanında İşbirliği
Anlaşması"nın onaylanması uygun bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın milletvekilleri,
tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 3 dakikalık
süre veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Çevre Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı : 301
Kabul  :
301 (x)
Böylece, tasarı kabul
edilmiş ve kanunlaşmıştır; hayırlı olmasını diliyorum. 
Sayın milletvekilleri,
gündemin 14 üncü sırasına alınan, A400M Uçağının Geliştirilmesi, Üretimi ve
Başlangıç Desteğine İlişkin Tek Aşamalı Bir Programda İşbirliği Konusunda
Mutabakat Muhtırası ile A400M Uçağının İşbirliği İçerisinde Geliştirilmesi,
Üretimi Evresi ve Başlangıç Desteğine İlişkin A400M Program Üst Kurulu
Kararının Onaylanmasının Uygun Bulunduğuna Dair Kanun Tasarısı ile Dışişleri
Komisyonu raporunun görüşmelerine başlıyoruz. 
15.- A400M Uçağının Geliştirilmesi, Üretimi ve Başlangıç
Desteğine İlişkin Tek Aşamalı Bir Programda İşbirliği Konusunda Mutabakat
Muhtırası ile A400M Uçağının İşbirliği İçerisinde Geliştirilmesi, Üretimi
Evresi ve Başlangıç Desteğine İlişkin A400M Program Üst Kurulu Kararının
Onaylanmasının Uygun Bulunduğuna Dair Kanun Tasarısı ile Dışişleri Komisyonu
Raporu (1/889) (S. Sayısı: 811) (x)
BAŞKAN - Komisyon?.. Yerinde.
Hükümet? Yerinde.
Komisyon raporu 811 sıra
sayısıyla bastırılıp dağıtılmıştır. 
Tasarının tümü üzerinde
söz talebi yoktur.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir.
1 inci maddeyi okutuyorum:
A400M UÇAĞININ GELİŞTİRİLMESİ, ÜRETİMİ VE BAŞLANGIÇ
DESTEĞİNE 
İLİŞKİN TEK AŞAMALI BİR PROGRAMDA İŞBİRLİĞİ KONUSUNDA
MUTABAKAT MUHTIRASI İLE A400M UÇAĞININ İŞBİRLİĞİ İÇERİSİNDE GELİŞTİRİLMESİ,
ÜRETİMİ EVRESİ VE BAŞLANGIÇ DESTEĞİNE İLİŞKİN A400M PROGRAM ÜST KURULU
KARARININ ONAYLANMASININ UYGUN BULUNDUĞUNA DAİR 
KANUN TASARISI
MADDE 1.- Türkiye,
Almanya, Belçika, Fransa, İngiltere ve İspanya'nın katılımı ile sürdürülmekte
olan A400M (Geleceğin Büyük Uçağı-FLA) programı çerçevesinde Türkiye
Cumhuriyeti adına 18 Nisan 2003 tarihinde imzalanan "A400M Uçağının
Geliştirilmesi, Üretimi ve Başlangıç Desteğine İlişkin Tek Aşamalı Bir
Programda İşbirliği Konusunda Mutabakat Muhtırası" ile "A400M
Uçağının İşbirliği İçerisinde Geliştirilmesi, Üretimi Evresi ve Başlangıç
Desteğine İlişkin A400M Program Üst Kurulu Kararı"nın onaylanması uygun
bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2.- Bu Kanun
22.5.2003 tarihinden geçerli olmak üzere yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3.- Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın milletvekilleri,
tasarının tümü açıkoylamaya tabidir.
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Oylama için 3 dakikalık
süre veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, A400M Uçağının Geliştirilmesi, Üretimi ve Başlangıç Desteğine
İlişkin Tek Aşamalı Bir Programda İşbirliği Konusunda Mutabakat Muhtırası ile
A400M Uçağının İşbirliği İçerisinde Geliştirilmesi, Üretimi Evresi ve Başlangıç
Desteğine İlişkin A400M Program Üst Kurulu Kararının Onaylanmasının Uygun
Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı : 294
Kabul  :
294 (x)
Tasarı kabul edilmiş ve
kanunlaşmıştır; hayırlı olmasını diliyorum.
Sayın milletvekilleri, 15
inci sıraya alınan, Viyana ve Paris Sözleşmelerinin Uygulanmasına İlişkin Ortak
Protokolün Onaylanmasının Uygun Bulunduğuna Dair Kanun Tasarısı ile Çevre ve
Dışişleri Komisyonları raporlarının görüşmelerine başlıyoruz.
16.- Viyana ve Paris Sözleşmelerinin Uygulanmasına İlişkin
Ortak Protokolün Onaylanmasının Uygun Bulunduğuna Dair Kanun Tasarısı ile Çevre
ve Dışişleri Komisyonları Raporları (1/904) (S. Sayısı: 812) (xx)
BAŞKAN - Komisyon ve
Hükümet yerinde.
Komisyon raporu 812 sıra
sayısıyla bastırılıp dağıtılmıştır. 
Tasarının tümü üzerinde
söz talebi yoktur. 
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir.
1 inci maddeyi
okutuyorum:
VİYANA VE PARİS SÖZLEŞMELERİNİN UYGULANMASINA İLİŞKİN ORTAK
PROTOKOLUN ONAYLANMASININ UYGUN BULUNDUĞUNA DAİR KANUN TASARISI
MADDE 1.- Ülkemiz
tarafından 21 Eylül 1988 tarihinde imzalanan nükleer enerji alanında üçüncü
taraf sorumluluğuna dair "Viyana ve Paris Sözleşmelerinin Uygulanmasına
İlişkin Ortak Protokol"un onaylanması uygun bulunmuştur. 
BAŞKAN - 1 inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2.- Bu Kanun yayımı
tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi okutuyorum:
MADDE 3.- Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın milletvekilleri,
tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Oylama için 3 dakika süre
veriyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Viyana ve Paris Sözleşmelerinin Uygulanmasına İlişkin Ortak
Protokolün Onaylanmasının Uygun Bulunduğuna Dair Kanun Tasarısının açıkoylama
sonucu açıklıyorum:
Kullanılan oy sayısı : 310
Kabul  :
310 (x)
Tasarı kabul edilmiş ve
kanunlaşmıştır; hayırlı olmasını diliyorum. 
Birleşime 5 dakika ara
veriyorum. 

Kapanma Saati: 22.03

 









BEŞİNCİ OTURUM
Açılma Saati : 22.17
BAŞKAN : Başkanvekili Nevzat PAKDİL
KÂTİP ÜYELER:Ahmet Gökhan SARIÇAM (Kırklareli),Yaşar TÜZÜN
(Bilecik) 
BAŞKAN - Sayın
milletvekilleri, Türkiye Büyük Millet Meclisinin 14 üncü Birleşiminin Beşinci
Oturumunu açıyorum.
Gündemin 16 ncı sırasına
alınan, Türkiye Cumhuriyeti Hükümeti ile Azerbaycan Cumhuriyeti Hükümeti
Arasında Çevre Koruma Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Çevre ve Dışişleri Komisyonları
raporlarının görüşmelerine başlıyoruz. 
IV.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
17.- Türkiye Cumhuriyeti Hükümeti ile Azerbaycan Cumhuriyeti
Hükümeti Arasında Çevre Koruma Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı ile Çevre ve Dışişleri Komisyonları
Raporları (1/908) (S. Sayısı: 813) (x)
BAŞKAN - Komisyon ve
Hükümet yerinde.
Komisyon raporu 813 sıra
sayısıyla bastırılıp dağıtılmıştır.
Tasarının tümü üzerinde
söz talebi?.. Yoktur.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir.
1 inci maddeyi
okutuyorum:
TÜRKİYE CUMHURİYETİ HÜKÜMETİ İLE AZERBAYCAN CUMHURİYETİ
HÜKÜMETİ ARASINDA ÇEVRE KORUMA ALANINDA İŞBİRLİĞİ ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1. - 9 Temmuz 2004
tarihinde Bakü'de imzalanan "Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Çevre Koruma Alanında İşbirliği
Anlaşması"nın onaylanması uygun bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler…Kabul edilmiştir. 
2 nci maddeyi okutuyorum:
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler…Kabul edilmiştir. 
3 üncü maddeyi
okutuyorum:
MADDE 3. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler…Kabul edilmiştir. 
Sayın milletvekilleri,
tasarının tümü açıkoylamaya tabidir.
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 3 dakikalık
süre veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Türkiye Cumhuriyeti Hükümeti ile Azerbaycan Cumhuriyeti Hükümeti
Arasında Çevre Koruma Alanında İşbirliği 
Anlaşmasının
Onaylanmasının Uygun Bulunduğuna Dair Kanun Tasarısının açıkoylama sonucunu
açıklıyorum: 
Kullanılan oy sayısı  : 302 
Kabul   :
302 (x)
Böylece, tasarı kabul
edilmiş ve kanunlaşmıştır; hayırlı olmasını diliyorum.
Saygıdeğer milletvekili
arkadaşlarım, gündemin 17 nci sırasına alınan, Türkiye Cumhuriyeti Hükümeti
Çevre ve Orman Bakanlığı ile Kosova Geçici Özyönetim Kurumları (Çevre ve
Mekânsal Planlama Bakanlığı) Adına Görev Yapan Birleşmiş Milletler Kosova
Geçici Yönetimi Arasında Çevre Alanında İşbirliği Mutabakat Zaptının
Onaylanmasının Uygun Bulunduğuna Dair Kanun Tasarısı ile Çevre ve Dışişleri
Komisyonları raporlarının görüşmelerine başlıyoruz. 
18.- Türkiye Cumhuriyeti Hükümeti Çevre ve Orman Bakanlığı
ile Kosova Geçici Özyönetim Kurumları (Çevre ve Mekansal Planlama Bakanlığı)
Adına Görev Yapan Birleşmiş Milletler Kosova Geçici Yönetimi Arasında Çevre
Alanında İşbirliği Mutabakat Zaptının Onaylanmasının Uygun Bulunduğuna Dair
Kanun Tasarısı ile Çevre ve Dışişleri Komisyonları Raporları (1/938) (S.
Sayısı: 814) (xx)
BAŞKAN - Komisyon ve
Hükümet yerinde.
Komisyon raporu 814 sıra
sayısıyla bastırılıp dağıtılmıştır. 
Tasarının tümü üzerinde
söz talebi?.. Yoktur. 
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir. 
1 inci maddeyi
okutuyorum: 
TÜRKİYE CUMHURİYETİ HÜKÜMETİ ÇEVRE VE ORMAN BAKANLIĞI İLE
KOSOVA GEÇİCİ ÖZYÖNETİM KURUMLARI (ÇEVRE VE MEKANSAL PLANLAMA BAKANLIĞI) ADINA
GÖREV YAPAN BİRLEŞMİŞ MİLLETLER KOSOVA GEÇİCİ YÖNETİMİ ARASINDA ÇEVRE ALANINDA
İŞBİRLİĞİ MUTABAKAT ZAPTININ ONAYLANMASININ UYGUN BULUNDUĞUNA DAİR KANUN
TASARISI
MADDE 1. - 15 Eylül 2004
tarihinde Priştine'de imzalanan "Türkiye Cumhuriyeti Hükümeti Çevre ve
Orman Bakanlığı ile Kosova Geçici Özyönetim Kurumları (Çevre ve Mekansal
Planlama Bakanlığı) Adına Görev Yapan Birleşmiş Milletler Kosova Geçici
Yönetimi Arasında Çevre Alanında İşbirliği Mutabakat Zaptı"nın onaylanması
uygun bulunmuştur. 
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir 
2 nci maddeyi okutuyorum.
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi okutuyorum:
MADDE 3. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler…Kabul edilmiştir.
Sayın milletvekilleri,
tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir. 
Oylama için 3 dakikalık
süre veriyorum. 
Oylama işlemini
başlatıyorum. 
(Oyların toplanılmasına başlandı)

BAŞKAN - Saygıdeğer
milletvekili arkadaşlarım, sisteme giremeyip de oy pusulası gönderen
milletvekili arkadaşlarımız Genel Kuruldan ayrılmasınlar. Oy pusulası gönderen
arkadaşların isimlerini okuyup Genel Kurulda bulunup bulunmadıklarını kontrol
edeceğim.
(Oyların toplanılmasına
devam edildi)
BAŞKAN - Sayın
milletvekili arkadaşlarım, pusula gönderen milletvekili arkadaşların isimlerini
okuyorum; lütfen işaret buyursunlar: 
Sayın Sadık Yakut?..
Burada. 
Sayın Dengir Mir Mehmet
Fırat?.. Burada. 
Sayın Abdullaziz Yazar?..
Burada. 
Sayın Selahattin
Beyribey?.. Burada.
Sayın Ahmet Uzer?..
Burada. 
Sayın Maliki Ejder
Arvas?.. Burada.
Sayın Ali Rıza
Alaboyun?.. 
Sayın Yaşar Yakış?..
Burada.
Sayın Abdulkadir Kart?..
Burada.
Sayın Sinan Özkan?..
Burada.
Sayın Kemalettin
Göktaş?..
Sayın Mahmut Uğur
Çetin?.. Burada.
Sayın Gürsoy Erol?..
Burada.
Sayın Ömer Çelik?..
Burada.
Sayın Abdulbaki
Türkoğlu?.. Burada.
Sayın Feyzi Berdibek?..
Burada.
Sayın Öner Gülyeşil?..
Burada.
Sayın Ali İbiş?.. Burada.
Sayın Adem Tatlı?..
Burada.
Sayın Orhan Yıldız?..
Burada.
Sayın Mehmet Soydan?..
Burada.
Sayın İbrahim Hakkı
Aşkar?.. 
Sayın Fehmi Hüsrev
Kutlu?.. Burada. 
Sayın Ertuğrul
Yalçınbayır?.. Burada.
Sayın Ahmet Çağlayan?..
Burada.
Sayın Mesut Değer?..
Burada.
Sayın Seracettin
Karayağız?.. Burada.
Sayın Mahmut Göksu?..
Burada.
Sayın milletvekilleri,
814 sıra sayılı Türkiye Cumhuriyeti Hükümeti Çevre ve Orman Bakanlığı ile
Kosova Geçici Özyönetim Kurumları (Çevre ve Mekânsal Planlama Bakanlığı) Adına
Görev Yapan Birleşmiş Milletler Kosova Geçici Yönetimi Arasında Çevre Alanında
İşbirliği Mutabakat Zaptının Onaylanmasının Uygun Bulunduğuna Dair Kanun
Tasarısı ile Çevre ve Dışişleri Komisyonları raporlarının açıkoylama sonucunu
açıklıyorum: 
Kullanılan oy sayısı : 306
Kabul  :
305
Çekimser :  1
(x)
Böylece, tasarı kabul
edilmiş ve kanunlaşmıştır; hayırlı uğurlu olsun.
Sayın milletvekilleri,
gündemin 18 inci sırasına alınan Müşterek Taarruz Uçağı Sistem Geliştirme ve
Gösterimi İçin İşbirliği Çerçevesi ile İlgili Mutabakat Muhtırası ve Buna
İlişkin Tamamlayıcı Anlaşma, Malî Yönetim Usulleri Dokümanı ve Ek Mektupların
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun görüşmelerine başlıyoruz.
19.- Müşterek Taarruz Uçağı Sistem Geliştirme ve Gösterimi
İçin İşbirliği Çerçevesi ile İlgili Mutabakat Muhtırası ve Buna İlişkin
Tamamlayıcı Anlaşma, Mali Yönetim Usulleri Dokümanı ve Ek Mektupların
Onaylanmasının Uygun Bulunduğuna Dair Kanun Tasarısı ve Dışişleri Komisyonu Raporu
(1/953) (S. Sayısı: 815) (xx)
BAŞKAN - Komisyon ve
Hükümet yerinde.
Komisyon raporu 815 sıra
sayısıyla bastırılıp dağıtılmıştır.
Tasarının tümü üzerinde
söz talebi?.. Yok.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir.
1 inci maddeyi
okutuyorum:
MÜŞTEREK TAARRUZ UÇAĞI SİSTEM GELİŞTİRME VE GÖSTERİMİ İÇİN 
İŞBİRLİĞİ ÇERÇEVESİ İLE İLGİLİ MUTABAKAT MUHTIRASI VE BUNA
İLİŞKİN TAMAMLAYICI ANLAŞMA, MALÎ YÖNETİM USULLERİ DOKÜMANI VE EK 
MEKTUPLARIN ONAYLANMASININ UYGUN BULUNDUĞUNA DAİR 
KANUN TASARISI
MADDE 1.- Türkiye,
Amerika Birleşik Devletleri, İtalya, Hollanda, Kanada, İngiltere, Norveç ve
Danimarka'nın katılımıyla sürdürülmekte olan "Müşterek Taarruz
Uçağı-JSF" Programı çerçevesinde Türkiye Cumhuriyeti adına 11 Temmuz 2002
tarihinde imzalanan Müşterek Taarruz Uçağı Sistem Geliştirme ve Gösterimi İçin
İşbirliği Çerçevesi ile İlgili Mutabakat Muhtırası ve buna ilişkin Tamamlayıcı
Anlaşma, Malî Yönetim Usulleri Dokümanı ve Ek Mektupların onaylanması uygun
bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2.- Bu Kanun 11
Temmuz 2002 tarihinden geçerli olmak üzere yayımı tarihinde yürürlüğe girer.
BAŞKAN - Maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3.- Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın milletvekilleri,
tasarının tümü açıkoylamaya tabidir. 
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza arz ediyorum: Kabul edenler... Kabul
etmeyenler... Kabul edilmiştir.
Oylama için 3 dakika süre
veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Saygıdeğer
milletvekili arkadaşlarım, pusula gönderen milletvekili arkadaşlarımızın
isimlerini okuyorum:
Sayın Yaşar Yakış?..
Burada.
Sayın Cevdet Selvi?..
Burada.
Sayın Muzaffer
Baştopçu?.. Burada.
Sayın Nur Doğan
Topaloğlu?.. Burada.
Sayın İrfan Rıza
Yazıcıoğlu?.. 
Sayın Cemal Uysal?..
Burada.
Sayın Maliki Ejder
Arvas?.. Burada.
Sayın Gürsoy Erol?..
Burada.
Sayın Abdulkadir Kart?..
Burada.
Sayın Mehmet Elkatmış?..
Burada.
Sayın Kemalettin
Göktaş?..
Sayın Ömer Çelik?.. 
Sayın Mehmet Fehmi
Uyanık?.. Burada.
Sayın Öner Gülyeşil?.. 
Sayın Nevzat Yalçıntaş?..
Burada.
Sayın Sefa Sirmen?.. 
Sayın Sami Güçlü?..
Burada.
Sayın milletvekilleri,
815 sıra sayılı, Müşterek Taarruz Uçağı Sistem Geliştirme ve Gösterimi İçin
İşbirliği Çerçevesi ile İlgili Mutabakat Muhtırası ve Buna İlişkin Tamamlayıcı
Anlaşma, Malî Yönetim Usulleri Dokümanı ve Ek Mektupların Onaylanmasının Uygun
Bulunduğuna Dair Kanun Tasarısının açıkoylama sonucunu açıklıyorum:
Kullanılan oy sayısı  : 338
Kabul  :
338 (x)
Tasarı kabul edilmiş ve
kanunlaşmıştır; hayırlı ve uğurlu olmasını diliyorum. 
Sayın milletvekilleri,
gündemin 19 uncu sırasına alınan, Gümrük Rejimlerinin Basitleştirilmesi ve
Uyumlaştırılmasına İlişkin Uluslararası Sözleşme Hakkında Değişiklik
Protokolüne Katılmamızın Uygun bulunduğuna Dair Kanun Tasarısı ve Dışişleri
Komisyonu raporunun görüşmelerine başlıyoruz.
20.- Gümrük Rejimlerinin Basitleştirilmesi ve
Uyumlaştırılmasına İlişkin Uluslararası Sözleşme Hakkında Değişiklik
Protokolüne Katılmamızın Uygun Bulunduğuna Dair Kanun Tasarısı ve Dışişleri
Komisyonu Raporu (1/894) (S. Sayısı: 820) (xx)
BAŞKAN - Komisyon ve
Hükümet yerinde. 
Komisyon raporu 820 sıra
sayısıyla bastırılıp dağıtılmıştır. 
Tasarının tümü üzerinde
söz talebi yoktur. 
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir. 
1 inci maddeyi
okutuyorum: 
GÜMRÜK REJİMLERİNİN BASİTLEŞTİRİLMESİ VE UYUMLAŞTIRILMASINA
İLİŞKİN ULUSLARARASI
SÖZLEŞME HAKKINDA DEĞİŞİKLİK PROTOKOLÜNE KATILMAMIZIN UYGUN BULUNDUĞUNA DAİR
KANUN TASARISI
MADDE 1.- 26 Haziran 1999
tarihinde imzaya açılan "Gümrük Rejimlerinin Basitleştirilmesi ve
Uyumlaştırılmasına İlişkin Uluslararası Sözleşme Hakkında Değişiklik
Protokolü"ne katılmamız uygun bulunmuştur.
BAŞKAN - Madde üzerinde,
Anavatan Partisi Grubu adına, Gaziantep Milletvekili Ömer Abuşoğlu. 
Buyurun Sayın Abuşoğlu. 
ANAVATAN PARTİSİ GRUBU
ADINA ÖMER ABUŞOĞLU (Gaziantep) - Teşekkür ederim Sayın Başkan. 
Gördüğüm kadarıyla,
gecenin ilerleyen saatinde, milletvekillerimizin dikkatini görüştüğümüz konu
üzerinde yoğunlaştırmak amacıyla bu sözü aldım. Aşağı yukarı saat 21.00'den
beri, iki saate yakın bir zaman içerisinde, herhalde 10 tane kanun onaylandı
burada. Bunların hepsi de uluslararası sözleşme niteliğinde; fakat, hiçbirimiz,
bizim kendi Grubumuz da dahil, tüm milletvekilleri, bu sözleşmelerin içeriği
hakkında herhangi bir bilgiye sahip değiliz ve içeriğini de merak etmiyoruz;
fakat, yaptığımız iş oldukça önemli. Biraz sonra oylayacağımız Anayasa
oylamaları ve Anayasanın değiştirdiğimiz maddelerinin içeriği hakkında ne kadar
hassasiyetle gruplar adına konuşmalar, görüşmeler yapıldı. Yaptığımız bu işlem,
uluslararası sözleşmenin onaylanması da, en az bu iş kadar önemli ve ciddî.
Sebebine gelince: Biliyorsunuz Anayasamızda bir değişiklik yaptık
-yanılmıyorsam 90 ıncı madde- uluslararası sözleşmeleri kendi kanunlarımızın
önüne koyduk. Bir yerde uluslararası sözleşmeleri kendi mevzuatımızın önüne
koyuyoruz, hele bu Avrupa Birliği sürecinde daha da önem kazanıyor uluslararası
sözleşmelerin niteliği ve kapsamı; fakat, biz, bunların içeriği hakkında, gerek
Meclis olarak gerekse de toplum olarak fazla bir merak içerisinde değiliz; ama,
yeri geldiğinde, birtakım adlî ve hukukî problemler ortaya çıktığı zaman,
avukatlarımız da dahil olmak üzere, kendi kanunlarımızdan önce bunlara uymak ve
bunları delil olarak mahkemelere sürmek durumunda kalıyoruz. 
Ne yazık ki, uluslararası
sözleşmeler, kendi hukukumuzun önüne geçmiş olsa da, içeriği hakkında bir
bilgiye sahip değiliz; çünkü, Mecliste bunların görüşülme tarzı, alışılagelen
tarz hep bu şekilde olmuş. İçeriği hakkında bilgi verilmeden, sadece, işte, 1
inci madde, 2 nci madde, yürürlük maddesi denilip, oylanılıp geçiliyor. Ben
buna itiraz ediyorum, buna itirazım var. Yani, bir noktada, eğer kendi
hukukumuzun daha önüne koyduğumuz bir belgenin kabulü gerçekleştiriliyorsa
burada, en azından, hükümet adına, bunun içeriği hakkında, özet de olsa bir
bilgi verilmesi taraftarıyım. Milletvekillerinin, yaptığı işin ciddîyetini
kavraması ve en azından da toplumun konu üzerine dikkatinin çekilmesi açısından
böyle bir tarzın geliştirilmesi gerekiyor. 
Bundan sonraki
dönemlerde, genellikle Avrupa Birliğiyle yapılan, gerek müzakere sürecinde ve
gerekse Avrupa Birliğiyle ilgili olan uluslararası sözleşmelerin kabulünde, bu
bilgileri toplum olarak daha kabul edici ve daha anlayıcı, içeriği hakkında
malumat sahibi olmamızın faydaları hiç şüphesiz kaçınılmazdır. O bakımdan, usul
üzerinde herhangi bir değişiklik yapma imkânımız varsa, mutlak surette,
hükümetin bu uluslararası sözleşmeler hakkında veya İktidar Partisi adına söz
alıp, bu sözleşmelerin içeriği hakkında Yüce Meclisimizin bilgilendirilmesi
zaruretinin ortada olduğunu zannediyorum ve siz sayın milletvekillerinin de bu
zaruret içerisinde olduğu kanaatindeyim.
Bunu bir kere daha
düşünmemizi ve konu üzerinde gerekli hassasiyeti göstermemiz bakımından,
gecenin bu saatinde, fazla da ilgi çekici olmayan bir konu olmasına rağmen,
bunu da bilmeme rağmen, sırf bu konuya dikkat çekmek üzere söz aldım;
dinlediğiniz için hepinize teşekkür eder, saygılar sunarım. (Anavatan Partisi
sıralarından alkışlar)
BAŞKAN - Teşekkür ederim
Sayın Abuşoğlu.
1 inci maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2.- Bu kanun yayımı
tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE 3.- Bu kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Tasarının tümü
açıkoylamaya tabidir.
Açıkoylamanın şekli
hakkında Genel Kurulun onayını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Açıkoylama işlemini
başlatıyorum ve 2 dakikalık süre veriyorum.
(Elektronik cihazla
oylama yapıldı)
BAŞKAN - Sayın
milletvekilleri, Gümrük Rejimlerinin Basitleştirilmesi ve Uyumlaştırılmasına
İlişkin Uluslararası Sözleşme Hakkında Değişiklik Protokolüne Katılmamızın
Uygun Bulunduğuna Dair Kanun Tasarısı ve Dışişleri Komisyonu raporunun
açıkoylama sonucunu açıklıyorum:
Kullanılan oy sayısı : 374
Kabul  :
374 (x)
Böylece, tasarı kabul
edilmiş ve kanunlaşmıştır; hayırlı ve uğurlu olmasını diliyorum.
Sayın milletvekilleri,
gündemin 20 nci sırasına alınan Türkiye Cumhuriyeti ile Avrupa Serbest Ticaret
Birliği (EFTA) Devletleri Arasında Anlaşma Çerçevesinde Oluşturulan
Türkiye-EFTA Ortak Komitesinin 1/2004 ve 2/2004 Sayılı Kararlarının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun görüşmelerine başlıyoruz. 
21.- Türkiye Cumhuriyeti ile Avrupa Serbest Ticaret Birliği
(EFTA) Devletleri Arasında Anlaşma Çerçevesinde Oluşturulan Türkiye-EFTA Ortak
Komitesinin 1/2004 ve 2/2004 Sayılı Kararlarının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/928) (S.
Sayısı: 823) (xx)
BAŞKAN - Komisyon ve
Hükümet yerinde.
Komisyon raporu 823 sıra
sayısıyla bastırılıp dağıtılmıştır. 
Tasarının tümü üzerinde,
Anavatan Partisi Grubu adına, Malatya Milletvekili ve Grup Başkanvekili Sayın
Süleyman Sarıbaş; buyurun. (Anavatan Partisi sıralarından alkışlar)
ANAVATAN PARTİSİ GRUBU
ADINA SÜLEYMAN SARIBAŞ (Malatya) - Sayın Başkan, değerli arkadaşlarım; 10-12
tane kanun kabul ettik. Bizler de iktidara yapıcı muhalefeti göstererek destek
oyumuzu verdik. Artık saatler yaklaşıyor; Anayasa oylamamız yaklaşıyor.
İnşallah, milletimize hayırlı olur; inşallah, devletimize hayırlı olur diyorum.

Yarın, Cumhuriyetimizin
82 nci Yıldönümü. Şimdiden hepinizin ve milletimizin Cumhuriyet Bayramını
gönülden kutluyorum.
Tabiî, biraz önce, bu
anlaşmaların nasıl onaylandığını Sayın Abuşoğlu anlattı. Sayın bakanlarımız,
hakikaten bu anlaşmaların içeriği konusunda milleti aydınlatıcı, bizleri
aydınlatıcı bir bilgiyi bundan sonra verirlerse çok faydalı olacağını
düşünüyorum.
Dün, burada, Adalet
Bakanımız Sayın Cemil Çiçek çok güzel bir konuşma yaptı. Hakikaten, üç şeyi
söyledi; yargıya müdahalenin doğru olmadığını, yargıya müdahalenin yargıyı
yıpratacağını ve bunun bu milletin değerleriyle uyuşmadığını, Anayasanın 138
inci maddesine aykırı olduğunu söyledi; cezaevine girişlerin bu usulle
yapıldığını, maalesef, cezaevi girişlerinde bir VIP girişinin olmadığını, VIP
salonunun olmadığını söyledi; ki, bu da çok doğrudur. Bir şey daha söyledi
Sayın Bakanım -biliyorsunuz, haziran ayında İstanbul'da bir Ermeni konferansı
düzenlenmeye kalkmıştı- dedi ki: "Bu Ermeni konferansını düzenlemek,
vatana ihanettir." 
Sayın Bakanımın bu üç
dediği de doğru. Sayın Bakanım hep bu doğruları söyleyerek geldi. Biz de onu
hep alkışladık; ancak, Sayın Bakanım, bu doğruları söylerken, doğru
yapmayanlara dikleşmeyi, dik durmayı bir türlü yapmadı. Mesela, bu Ermeni
konferansı daha sonra birilerinin himayesiyle düzenlenirken, bunun da vatana
ihanet olup olmadığını sorgulamadı ve neticede, o konferanstan çıkan bildirilerin
sonucunun bu vatana ihanet olduğu açık ve net olarak anlaşıldı. Bu bakımdan,
Sayın Bakanımın, bu doğruları söylerken, başka doğrularda da buluşmasını
diliyorum. 
İkinci bir şey daha var.
Şimdi, bir şey çıktı siyasette; efendim, siyasette siyah-beyaz olmaz; bir gri
alan, biraz da siyasetçi gri alanda yürümeli diye. İşte o alan kıvırtma alanı.
Bir şey ya siyahtır ya beyazdır. Eğer her şeye gri alan, gri alan diyorsan,
millete verdiğin sözleri kıvırtma alanı olarak kabul etmek lazım arkadaşlar. 
Bakın, köylünün hakları
verilmiyor. Niye; IMF karşı. Pancar ekme, tütün ekme, bilmem ne ekme diyor,
köylüyü azalt diyor, nüfusunu azalt diyor. Kim diyor; IMF diyor. IMF karşı.
İnananların mağduriyetleri önlenmiyor. Niye; CHP karşı. Kıbrıs Türkünün hakları
verilmiyor. Niye; ABD karşı. Kerkük Türkünün hakları verilmiyor. Niye; ABD
karşı. Peki, Alevî vatandaşlarımızın hakları verilmiyor; bazı çevreler karşı.
Kürt vatandaşlarımızın sorunları çözülmüyor, konjonktür karşı. Peki, bu iktidar
neyi çözecek?! Bunların hep sahipleri var; bunlar da buna karşı. Bunlar buna
karşı olduğuna göre, bu sorunları çözmek lazım. Bu da iktidarın görevi
arkadaşlar.
Şimdi, siz, bu CHP'nin
dediğine falan bakmayın. Bunların yüzde 7 oyu var; yani, toplam halk bunları
yüzde 7 dinliyor, yüzde 93 halkın bunlarla bir ilgisi yok. (CHP sıralarından
gürültüler)
ATİLA EMEK (Antalya) - Ne
diyorsun sen?! Ayıp denen bir şey var! Haddini bil ya, haddini!
SÜLEYMAN SARIBAŞ
(Devamla) - Yani, onların dümen suyuyla, onların gösterdiği yolla giderseniz,
yanlış bir yola gidersiniz…
ATİLA EMEK (Antalya) -
Sen haddini bil ya!
YÜCEL ARTANTAŞ (Iğdır) -
Yirmi yıl bu ANAP Türkiye'yi yönetti.
SÜLEYMAN SARIBAŞ
(Devamla) - …ve o yolun sonu uçurum olur; çünkü, halkın yüzde 93'ü zaten
bunları dinlemiyor ki. (CHP sıralarından gürültüler)
ATİLA EMEK (Antalya) -
Etin ne budun ne senin ya?!
SÜLEYMAN SARIBAŞ
(Devamla) - Değerli arkadaşlar, şimdi onlar tutturmuşlar laiklik elden gidecek,
efendim cumhuriyet gidecek… Nereye gidecek?.. Laiklik ve cumhuriyet, bu
milletin yaşam biçimi; hayat felsefemiz, bağımsızlık onurumuz. Nereye gider
cumhuriyet?! Yarın coşkuyla bütün millet olarak kutlayacağız. Buna siz sahip
olduğunuz için gitmiyor değil, bu milletin yüzde 100'ü gönülden sahip olduğu
için, gönülden yaşadığı için, bunu bir hayat felsefesi yaptığı için laiklik de,
cumhuriyet de ilelebet duracak. (Anavatan Partisi sıralarından alkışlar)
Değerli arkadaşlar, şu
çekilen tasarıyla hakkı yenilmiş, hukuku çiğnenmiş, mağdur edilmiş insanların
hakkını vermekten vazgeçmeyin. Hani seçim meydanlarında hep dedik,
"beraber yürüdük biz bu yollarda, haşmetimizden yer gök inledi"
diye...
NECATİ UZDİL (Osmaniye) -
Beraber yürüdük, beraber.
AHMET YENİ (Samsun) - Biz
yoldayız, siz neredesiniz?!
SÜLEYMAN SARIBAŞ
(Devamla) - Kimle yürüdük; işte bu mazlumlarla yürüdük. Kimle yürüdük; hakkı
yenilmiş köylüyle yürüdük. Kimle yürüdük; mağdur esnafla yürüdük. Bunlarla
yürüdük o gün; ama, bugün IMF'yle yürüyoruz, Ofer'le yürüyoruz, ABD'yle
yürüyoruz. Yürüdüğümüz yol arkadaşlarımız değişti, biz değiştik.
AHMET YENİ (Samsun) - Siz
değiştiniz.
SÜLEYMAN SARIBAŞ
(Devamla) - Beraber yürüdüklerimizi yarı yolda bıraktık. Beraber yürüdüklerini
yarı yolda bırakanlar, bir gün onlar tarafından yarı yolda bırakılacaklardır.
Hepinize saygılar
sunuyorum. (Anavatan Partisi sıralarından alkışlar)
BAŞKAN - Teşekkür ederim
Sayın Sarıbaş.
Tasarının tümü üzerinde,
Cumhuriyet Halk Partisi Grubu adına, Grup Başkanvekili ve Samsun Milletvekili
Sayın Haluk Koç.
Buyurun Sayın Koç. (CHP
sıralarından alkışlar)
CHP GRUBU ADINA HALUK KOÇ
(Samsun) - Değerli arkadaşlarım, Cumhuriyet Halk Partisi Grubu adına tekrar söz
alma zorunluluğu hissettim; sizleri meşgul ettiğim için özür diliyorum. 
Aslında yanıt verme
düşüncesinde değildim; ama, yeni bir heyecan içinde olan arkadaşlarımızın sürekli
olarak, kürsüyü kullanarak haksız birtakım, yersiz birtakım ifadelerine muhatap
olduğumuz için o konularda bazı açıklamalarda… Bundan önceki oturum kapanırken
de çok nazik bir dille dile getirdiğimi düşünüyorum; tekrar böyle bir üslup
kullanma ihtiyacı yeniden doğmuş oluyor. 
Değerli arkadaşlarım,
şimdi…
AHMET YENİ (Samsun) -
Eski… Eski…
HALUK KOÇ (Devamla) -
Eskiye rağbet olsa bit pazarına nur yağardı. (CHP sıralarından alkışlar)
SÜLEYMAN SARIBAŞ
(Malatya) - Siz de düştünüz aşağıya!
HALUK KOÇ (Devamla) - Şimdi, eskiye rağbet
olsa bit pazarına nur yağardı. Bu sözü özellikle söylüyorum, bu sözü özellikle
söylüyorum. 
SÜLEYMAN SARIBAŞ
(Malatya) - 99'da neredeydin; aşağı düşmüştün! 99'da yoktun bu Mecliste!
HALUK KOÇ (Devamla) -
Yani, ben, sizlere başarılar diliyorum yeni siyasî hayatınızda; onu sizden
esirgemiyorum…
SÜLEYMAN SARIBAŞ
(Malatya) - Teşekkür ederim.
HALUK KOÇ (Devamla) -
…onu sizden esirgemiyorum; ama, bazı şeylerin altını çizmek lazım. 
SÜLEYMAN SARIBAŞ
(Malatya) - Eskidiniz siz de, antikasınız zaten, siz de antika oldunuz!
HALUK KOÇ (Devamla) -
Bakın, şimdi, bazı şeyler söylüyorsunuz, bir alanın boşaldığını görüyorsunuz,
bir 28 Şubat mağduriyeti üzerinden siyaset yapmaya kalkıyorsunuz… Bir kere daha
söyledim, bu ülke 12 Martları yaşadı dedim, bu ülke 21 Şubatları yaşadı…
SÜLEYMAN SARIBAŞ
(Malatya) - İnsanların hakları verilmeli, yaşamamalı.
HALUK KOÇ (Devamla) - ...
bu ülke 12 Eylül faşizmini yaşadı. Bir sürü mağduriyet oldu. Bu mağduriyetlerin
tümünün demokratik bir ülkede giderilmesi gereğinin altını çizen bir
arkadaşınızım; arkadaşlarım da o şekilde düşünüyor. 
SÜLEYMAN SARIBAŞ
(Malatya) - Aynen katılıyorum.
HALUK KOÇ (Devamla) - Tek
alanda, mağduriyet üzerinde siyaset yapmak… Sonra... Sonra, aslı varken
taklidine hiç gerek yok. Yani, burada Genel Başkanınız çıkıyor ve kutsal ortak
değerlerimizi Yüce Meclisin kürsüsünden… 
SÜLEYMAN SARIBAŞ
(Malatya) - Ne kadar güzel, millete hatırlatıyor. 
HALUK KOÇ (Devamla) -
…siyaset kürsüsünden Maun Suresiyle, birtakım yüce, kutsal değerlerle siyasete
malzeme yaparak kullanıyor. Bunlar şık değil, ilk günden şık değil manzaralar.
Bunları sizlerle paylaşmak istiyorum.
Değerli arkadaşlarım
"Cumhuriyet Halk Partisi inançlara karşı, onun için adım
atamıyorsunuz…" Şunu çok iyi bilin, şunu çok iyi bilin: Bu ülkede, eğer,
dünyadaki tek Müslüman laik demokratik ülke olarak Türkiye Cumhuriyeti varsa,
bunun tapusu da… 
SÜLEYMAN SARIBAŞ
(Malatya) - Millete aittir.
HALUK KOÇ (Devamla) -
…bunun olumluluğu da Cumhuriyet Halk Partisine aittir. Bunu çok iyi bilin. (CHP
sıralarından alkışlar)
SÜLEYMAN SARIBAŞ
(Malatya) - Kalmadı, yediniz o mirası!
HALUK KOÇ (Devamla) -
Değerli arkadaşlarım, "Cumhuriyet Halk Partisi inançlara karşı" diye
bir ifade kullandı. Cumhuriyet Halk Partisi, Müslümanlığın ve İslamın gerçekten
özüne uygun olarak yaşamak isteyen insanların, cumhuriyet değerleriyle,
demokrasi değerleriyle kucaklaşarak, barışık bir şekilde yaşadığı bir toplum
oluşturduğu Türkiye'de, bunun en büyük teminatıdır Sayın Sarıbaş, bunu çok iyi
bileceksiniz.
SÜLEYMAN SARIBAŞ
(Malatya) - O zaman niye çektirdiniz tasarıyı, ne güzel devam ediyordu!
HALUK KOÇ (Devamla) -
Evet, biz Müslüman bir ülkeyiz; değerlerimize saygılıyız, inanca saygılıyız;
laik ve demokratik bir toplumuz.
SÜLEYMAN SARIBAŞ
(Malatya) - İşte bunu alkışlarım.
HALUK KOÇ (Devamla) -
Dünyadaki 1,5 milyar Müslüman arasında, belki de 71 000 000 ayrıcalıklı tek
ülkedir Türkiye Cumhuriyeti.
SÜLEYMAN SARIBAŞ
(Malatya) - Altına imzamı atıyorum, aynen katılıyorum.
HALUK KOÇ (Devamla) -
Evet, altına imzanı atıyorsunuz. Ne söylediğini kürsüde de bir kulakların
duyarsa, çok daha iyi olacak.
Değerli arkadaşlarım,
yüzde şudur yüzde budur; bütün bunları geçin. Siz, siyaset yapmak istiyorsunuz.
Bakın, böyle çok sık kürsü kullanırsanız, aklınıza her geleni söylerseniz, çok
çabuk yıpranırsınız, çok yakın zamanda da gruptan düşersiniz. Benden size
uyarı! Benden size uyarı! (CHP ve AK Parti sıralarından alkışlar) Yani, yeni
siyaset yapmanın heyecanıyla kürsüyü kullanmak gibi bir hevesi tabiî ki
sergileyeceksiniz, en doğal hakkınız. Belki AKP sıralarındayken sizi fazla
konuşturmadılar, o dönemin sıkıntılarını, o dönemin içinizde bırakan
burukluğunu aşacaksınız burada.
TURAN TÜYSÜZ (Şanlıurfa)
- Sen kimi konuşturuyorsun Hocam?!
HALUK KOÇ (Devamla) -
Onları kullanacaksınız; ama, kullanırken, Cumhuriyet Halk Partisini her
ağzınıza alışınızda, Cumhuriyet Halk Partisini her hedefinize koyuşunuzda,
misliyle mukabele göreceksiniz. (CHP sıralarından alkışlar)
SÜLEYMAN SARIBAŞ
(Malatya) - Başım üstüne!..
HALUK KOÇ (Devamla) -
Cumhuriyet Halk Partisi -gündüz de söyledim- Türkiye'nin dününde vardı,
çimentosunda, harcında vardı; bugün Türkiye'nin düzgün, rayında gitmesi için
gereken, şu anda milletin verdiği muhalefet görevini yapıyor; Cumhuriyet Halk
Partisi, yarınlarında da olacak; ama, sizler var mısınız yok musunuz, onu
bilemem!
SÜLEYMAN SARIBAŞ
(Malatya) - Geçen dönem yoktunuz, maalesef yoktunuz; yine olmayacaksınız.
HALUK KOÇ (Devamla) -
Çünkü -aynı sözleri söylüyorum- eğitimde tekrarlama önemlidir, eğitimde yineleme
önemlidir. Bakın, önemlidir... Bir gecede hidayete ererek, bunu üçüncü kez
söyleyişim, bir gecede hidayete ererek, nereden, nasıl, ne geldiyse, yeni bir
siyasî kimlikle, bütün millete verdiğiniz sözleri, milletin size verdiği tapuyu
reddederek, siz de millete verdiğiniz sözleri reddederek, siz ve
arkadaşlarınız, sizin içinizdekiler de -siyasî parti değiştirenleri
kastediyorum- bu millete ve siyaset kurumuna en büyük kötülüğü yapıyorsunuz.
HÜSEYİN GÜLER (Mersin) -
O laf size ait Sayın Başkan!
HALUK KOÇ (Devamla) - Bu
milletin siyaset kurumuna ve siyasetçiye güvenini azaltıyorsunuz,
eksiltiyorsunuz.
HÜSEYİN GÜLER (Mersin) -
O sözü size iade ediyorum!
HALUK KOÇ (Devamla) -
Değerli arkadaşlarım, arkadaşlarımız konuşmak isterse, biz konuşuruz; cevap
verecek gücümüz de var, cevap verecek kudretimiz de var; bunları çok iyi bilin.
HÜSEYİN GÜLER (Mersin) -
Önce samimî, yürekli olmak lazım, doğru konuşmak lazım!
SÜLEYMAN SARIBAŞ
(Malatya) - Halk desteği!.. Halk desteği!..
HALUK KOÇ (Devamla) -
Değerli arkadaşlarım, bir kere daha ifade ediyorum: Siyaset, ortak çıkarlarda
da, milletin ortak çıkarlarında da, değişik siyasî görüş farklılıklarına rağmen
ortak bir zemin bulabilme arayışıdır. Bunu söylüyorum. Bugün geldiğimiz
noktada, Türkiye bütçesini çıkaracak. Bu çerçeve içerisinde, 355 kişilik bir
gruba karşı, iktidar grubuna karşı, 154 kişilik bir muhalefet grubu,
anamuhalefet grubu olarak, bizi rahatsız eden, siyaset olarak bizi üzen, sizin
de içinizde bazı maddelerinde ortak olduğunuzu düşündüğümüz, milletin vicdanını
da rahatsız eden bazı uygulamaların geri bırakılmasını talep ettik. En doğal
hakkımız. Bu, bir pazarlık değil; bu, bir uzlaşma. İşte, naylonfatura olayı...
Bir mağduriyet dediniz; ben, o mağduriyetin bir kısmına katılmıyorum, çok net
bir şekilde katılmıyorum. Kaldı ki, 1 inci ve 6 ncı maddede bu eğitim
yükümlülüğü dolayısıyla, yarıda kalan, mastır ve doktora eğitimlerinin yarıda
kalması dolayısıyla devlete ödenmesi gereken tazminat tutarlarının da af
kapsamına girdiğini görüyoruz, gelecek kısımlarda o tamamlanacak ve bugün,
Sayın Dışişleri Bakanının... Bakın, Sayın Dışişleri Bakanının... Kimse kimseyi
aldatmıyor değerli arkadaşlarım; bunu milletin huzurunda ifade ediyorum. Belki,
Cumhuriyet Halk Partisi Genel Merkezinde olan görüşmeden birçok arkadaşımın
haberi olmayabilir. Bugün, Sayın Abdullah Gül'ün, Başbakan Vekili olarak, yani,
hükümeti temsil eden en üst siyasî irade kimliği olarak, burada, on gün önce
"koalisyon değiliz ki, sizin görüşlerinizi paylaşalım" diyen Sayın
Bakanın, Cumhuriyet Halk Partisi Genel Merkezinde, Cumhuriyet Halk Partisi
Genel Başkanını ziyaret ederek, bu torba yasanın bizim çıkarılmasını talep
ettiğimiz kısımları konusunda güvence verdiğini ve orta dönemde de, orta vadede
de, bunun tekrar gündeme getirilmeyeceği sözünü kamuoyu önünde verdiği için,
Cumhuriyet Halk Partisi olarak, Anayasanın bugünkü oylamasına, biz
"evet" diyeceğiz. (CHP sıralarından alkışlar) Ve Sayın Abdullah
Gül'ün, hükümetin, siyasî iradenin en üst kimliği olarak, Başbakan Vekili
olarak kamuoyu önünde verdiği söze güvenerek bu evetimizi netleştirdik. Bu,
sizi rahatsız etmesin. Bu, sizi rahatsız etmesin. Sizler de, uygun zamanda,
biraz daha güçlenirseniz, sizler de eğer bir görüş oluşturursanız partiniz
adına, savunacağız ilkeleri benimseyebilirseniz, netleştirebilirseniz, o
ilkeler çerçevesinde, sizler de onların yaşama geçirilmesi için siyasî
mücadelenizi verirsiniz. 
Yüce Meclisi saygıyla
selamlıyorum. (CHP sıralarından alkışlar)
BAŞKAN - Teşekkür ederim
Sayın Koç.
Tasarının tümü üzerinde,
şahsı adına, Yalova Milletvekili Sayın Muharrem İnce; buyurun. 
MUHARREM İNCE (Yalova) -
Sayın Başkan, sayın milletvekilleri; hepinizi saygıyla selamlıyorum. Sizlerin
ve ulusumuzun en büyük bayramı olan Cumhuriyet Bayramını en içten duygularımla
kutluyorum. 
Anavatan Partisinin
sözcüsü üzerine konuşmamı tasarladım, ona bazı konularda yanıt vermek
istiyorum. 
Şimdi, bir parti düşünün
ki, geçmişindeki utançlarından dolayı, sarı rengini yeşil yapacak! (CHP ve AK
Parti sıralarından gülüşmeler) İnsanda biraz, şöyle, vicdan olsa, utanır,
kızarır; yeşil olmaz, kırmızı yapar rengini! (Anavatan Partisi sıralarından
gürültüler)
HÜSEYİN GÜLER (Mersin) -
Bu bir özeleştiri mi?! Sen kendine bakar mısın?! 
TURAN TÜYSÜZ (Şanlıurfa)
- Konuya gel!..
MUHARREM İNCE (Devamla) -
Yani, Anavatan Partisiyle birlikte bu ülkenin siyasî literatürüne yerleşen
sözcükler var: "Anayasayı bir kere delsek ne olur", "Siz benimle
değil küçük Turgut'la uğraşın", "Benim memurum işini bilir."
Bunlar, Türk siyasî yaşamına ANAP'la birlikte gelmiş, ANAP'la birlikte
beyinlere kazınmıştır. 
Değerli arkadaşlarım,
1984'ten 2002'ye kadar 18 yıl içinde 16 yıl Enerji Bakanlığını yöneteceksiniz,
yolsuzluklarla, vurgunlarla, talanlarla iç içe olacaksınız, Enerji Bakanlığı
dendi mi bu ülkede insanların aklına yolsuzluk gelecek, Türkbankla siz
anılacaksınız, Partinizin Başkanı Yüce Divanda yargılanacak, bakanlarınız
yargılanacak; sonra gelip, burada, bize ahlak dersi vereceksiniz. Dünkü bir
konuşmada diyor ki: "AKP'den CHP'ye ahlaksız teklif. 
Değerli arkadaşlarım,
ahlaksız teklif nedir bilmem; ama, ben şunu bilirim: Bir partiden aldığınız
oyla seçileceksiniz, sonra genel merkezde parti yöneticileriyle kavga ettiniz
diye, sıralama derdine düştünüz diye başka bir partiye geçeceksiniz... (CHP
sıralarından alkışlar) 
HÜSEYİN GÜLER (Mersin) -
Kimsenin bireysel kaygısı yok, sen kendine bak. 
ÖMER ABUŞOĞLU (Gaziantep)
- Niye rahatsız oldun?
TURAN TÜYSÜZ (Şanlıurfa)
- Konuya gel, konuya.
MUHARREM İNCE (Devamla) -
Bu mu ahlaklılık? Ben de üç yıldır bu partide, zaman zaman, bu partinin
yöneticileriyle ters düştüm. 
HÜSEYİN GÜLER (Mersin) -
O günleri de hatırla, kendine bak.
MUHARREM İNCE (Devamla) -
Size şerefimin üstüne yemin ederek söylüyorum ki, bu milletvekilliğini burada
bırakırım, ömrümde siyaseti de noktalarım; ama, Cumhuriyet Halk Partisinin
oylarıyla geldiysem, Cumhuriyet Halk Partisinin oylarıyla giderim. (CHP
sıralarından alkışlar)
HÜSEYİN GÜLER (Mersin) -
Geç onu geç; bizim yüreğimiz de açık, alnımız da ak!
MUHARREM İNCE (Devamla) -
Biz anamızdan milletvekili doğmadık, siz de ananızdan milletvekili doğmadınız.
Her işin bir şanı, şerefi var." Dinime küfreden bari Müslüman olsa"
diye bir laf vardır. Bize ahlak dersi verecek olanlar, partilerini
değiştirerek, başka partilerde grup başkanvekilliği için, Mecliste yöneticilik
için, kırmızı plaka için, küçücük kırmızı plakalar için parti değiştirecekler,
sonra gelip bize ahlak dersi verecekler... Hadi oradan derler adama, hadi
oradan! (CHP sıralarından alkışlar)
Değerli arkadaşlarım…
Değerli arkadaşlarım… (CHP ve Anavatan Partisi sıralarından karşılıklı laf
atmalar, gürültüler) Köşeyi dönme mantığı…Köşeyi dönme mantığı… Değerli
arkadaşlarım, köşeyi dönme mantığı bu ülkede ANAP'la birlikte yerleşmiştir.
Ben, bu ülkede 18 yıl çocuklara öğretmenlik yaptım. Anavatan Partisinin
sayesinde bu ülkenin çocukları ideallerinden vazgeçmiştir. Anavatan Partisinin
sayesinde… (CHP ve Anavatan Partisi sıralarından ayağa kalkmalar, gürültüler)
BAŞKAN - Sayın İnce,
lütfen…
Saygıdeğer arkadaşlarım,
lütfen oturunuz, lütfen…
İSMET ATALAY (İstanbul) -
Satılmış adam!
MUHARREM DOĞAN (Mardin) -
Çık dışarı!.. (CHP ve Anavatan Partisi sıralarından sıra arasında toplanmalar,
gürültüler)
MUHARREM İNCE (Devamla) -
Süremi herhalde…
BAŞKAN - Sayın
milletvekilleri, lütfen… 
İdare Amirleri, lütfen, olaya
müdahil olun.
Saygıdeğer milletvekili
arkadaşlarım, birleşime 5 dakika ara veriyorum.

Kapanma Saati: 23.15









ALTINCI OTURUM
Açılma Saati : 23.23
BAŞKAN : Başkanvekili Nevzat PAKDİL
KÂTİP ÜYELER: Ahmet Gökhan SARIÇAM (Kırklareli), Yaşar TÜZÜN
(Bilecik)
BAŞKAN - Sayın
milletvekilleri, Türkiye Büyük Millet Meclisinin 14 üncü Birleşiminin Altıncı
Oturumunu açıyorum.
823 sıra sayılı kanun
tasarısının görüşmelerine kaldığımız yerden devam edeceğiz.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
21.- Türkiye Cumhuriyeti ile Avrupa Serbest Ticaret Birliği
(EFTA) Devletleri Arasında Anlaşma Çerçevesinde Oluşturulan Türkiye-EFTA Ortak
Komitesinin 1/2004 ve 2/2004 Sayılı Kararlarının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/928) (S. Sayısı: 823)
(Devam)
BAŞKAN - Komisyon ve
Hükümet yerinde.
Tasarının geneli
üzerinde, şahsı adına, Yalova Milletvekili Sayın Muharrem İnce'nin söz talebi
vardı ve konuşması yarım kalmıştı. Şimdi, kendisinden konuşmasını tamamlamasını
istirham edeceğim.
MUHARREM İNCE (Yalova) -
Teşekkür ederim Sayın Başkan.
Sayın Başkan, sayın
milletvekilleri; ben, öncelikle şunun belirtilmesini istiyorum, bunun
bilinmesini istiyorum: Burada siyaset yapıyoruz. Tabiî ki birbirimizi
eleştireceğiz. Bu eleştirilerden aslan payını iktidar alacak. Tabiî ki
Anamuhalefet Partisi de eleştirilecek. Bunlara hiç itirazımız yok; fakat, şunu
bilmemiz gerekiyor; bu 70 000 000 insanın hepsinin şunu bilmesi gerekiyor: 1924
bütçesi iyi incelenirse şu görülür: Devletin geliri 10 lira ise, Düyunu
Umumiyeden kalan borçlar 70 liradır. Yani, 1924 yılında, bu ülkenin gelirinin 7
katı borç devralmıştır hükümet, Cumhuriyet Halk Partisi, 1946'da devrederken bu
borçların hepsi ödenmiştir, 140 ton da altın teslim edilmiştir. Bu partinin
arkasında, Anadolu'yu, Rumeli'yi örgütlemiş, devrimleri gerçekleştirmiş, ulusal
kurtuluş mücadelesi vermiş, Kurtuluş Savaşı olan bir parti… Arkasında hani
1950'lerin, 60'ların ünlü bir sözü vardı, "İsmet Paşanın arkasında
savaşlar var, senin arkanda terzi İzzet'in ceketi var" diye. Arkasında bir
terzinin ceketi olanlar, Cumhuriyet Halk Partisinin ne köklerine, ne dününe, ne
bugününe, ne yarınına laf edebilirler. (CHP sıralarından alkışlar) Eğer, burada,
bir partiye, öyle, hele hele cumhuriyetle özdeşleşmiş bir partiye laf ederken,
önce o asalette, önce o soylulukta olmanız gerekir. Parlamentonun itibarı,
milletvekillerinin tek tek itibarlarıyla da doğru orantılıdır. Bunu bilmemiz
gerekiyor değerli arkadaşlarım ve hepimizin, bu Parlamentodaki bütün
milletvekillerinin, bütün sayın milletvekillerinin önce şunu düşünmesi gerekir:
Ben kendimi siyaseten de, burada, halkımızın önünde siyaseten de bağlamak
istiyorum.
CAVİT TORUN (Diyarbakır)
- Baştan bağladın ama!..
MUHARREM İNCE (Devamla) -
Evet, bağlamak istiyorum, kendimi bağlamak istiyorum burada, örnek olsun diye
bağlamak istiyorum. (AK Parti sıralarından "bağla, bağla" sesleri)
Bir partinin oylarıyla
gelip, başka bir partiye geçen…
SÜLEYMAN SARIBAŞ (Malatya)
- Yeter be, yeter artık!
MUHARREM İNCE (Devamla) -
Niye gocunuyorsun?
SÜLEYMAN SARIBAŞ
(Malatya) - Yeter, anladık, tamam. (CHP sıralarından "niye
gocunuyorsun" sesleri, gürültüler)
AHMET YENİ (Samsun) -
Anlamışlar...
MUHARREM İNCE (Devamla) -
Niye gocunuyorsun? (AK Parti sıralarından "anladılar" sesleri)
… Oy ayıbı taşıyarak
burada ahlak dersi verilemez. Ben, bunların olmaması gerektiğini düşünüyorum ve
gençlerle ilgili bir örnek veriyordum, onu tamamlayayım, hepinize iyi akşamlar
dileyeceğim.
Bu ülkenin gençlerine
bizim çocukluğumuzda sorulduğunda, ne olmak istiyorsun dendiğinde, meslek
sayısı da çok azdı çocukların bildiği, çocukların bir idealleri vardı, öğretmen
olacaktı, doktor olacaktı, pilot olacaktı, mühendis olacaktı; idealleri vardı,
ülkesine hizmet edecekti. Bugün, bu ülkenin gençlerinin eğer ideallerini değil,
Anadolu'da insanlara hizmet etmeyi değil de hangi meslekten çok para kazanırım
diye düşünüyorlarsa, bu ülkenin gençlerinin artık hizmet değil de para kazanmak
birinci hedefleri olmuşsa, bundan, son yirmibeş yılda bu ülkeyi hangi parti
yönettiyse o partinin mantığı geçerlidir diyorum. onlar suçludur diyorum. 
Tekrar, hepinizin
Cumhuriyet Bayramını kutluyorum, Yüce Meclise saygılar sunuyorum. (CHP
sıralarından alkışlar)
BAŞKAN - Teşekkür ederim.
ÖMER ABUŞOĞLU (Gaziantep)
- Sayın Başkan, cevap hakkımızı kullanmak istiyorum.
BAŞKAN - Sayın Abuşoğlu,
çok kısa olmak kaydıyla buyurun.
VI.- AÇIKLAMALAR VE SATAŞMALARA İLİŞKİN KONUŞMALAR
1.- Gaziantep Milletvekili Ömer Abuşoğlu’nun, Yalova
Milletvekili Muharrem İnce’nin, konuşmasında, partisine sataşması nedeniyle
konuşması
ÖMER ABUŞOĞLU (Gaziantep)
- Sayın Başkan, değerli milletvekilleri; Anavatan Partisi grup kurduktan ve
şahsımı da Gurup Başkanvekili seçtikten sonra bu kürsüden yaptığım ilk
konuşmada, Allah'ın insanlara iki meleke bahşettiğinden bahsettim; birisi
düşünmek, birisi de konuşmak.
ÜNAL KACIR (İstanbul) -
Başkaları da var…
ÖMER ABUŞOĞLU (Devamla) -
Laf atma da dinle be!.. Dinle be!.. Söyleyecek bir sözün varsa, gel, burada
söyle! 
HASAN KARA (Kilis) -
Konuşma be!
BAŞKAN - Sayın Abuşoğlu…
Sayın Abuşoğlu… Sayın Abuşoğlu, lütfen... 
ÖMER ABUŞOĞLU (Devamla) -
Ve bunların içerisinde… 
BAŞKAN - Saygıdeğer
milletvekili arkadaşlarım, lütfen… 
ÖMER ABUŞOĞLU (Devamla) -
Bu iki melekenin içerisinde en erdemli olan, diline sahip olmaktır. Atalarımız,
bunu, şu güzel sözle ifade etmişlerdir: "Eline, diline ve beline sahip
olmak." Burası…
FERAMUS ŞAHİN (Tokat) -
Hacı Bektaş Veli'nin... Hacı Bektaş Veli'nin…
ÖMER ABUŞOĞLU (Devamla) -
Atalarımız… 
FERAMUS ŞAHİN (Tokat) -
Ata değil, Hacı Bektaş Veli…
ÖMER ABUŞOĞLU (Devamla) -
Atalarımız…
FERAMUS ŞAHİN (Tokat) -
Atalarımızın değil, Hacı Bektaş Veli'nin... 
ÖMER ABUŞOĞLU (Devamla) -
Bizim atamız; Hacı Bektaş Veli de atamız, Fatih Sultan Mehmet de atamız. 
FERAMUS ŞAHİN (Tokat) -
Hacı Bektaş Veli'nin sözüdür o. 
BAŞKAN - Saygıdeğer
arkadaşlarım…
ÖMER ABUŞOĞLU (Devamla) -
Burası milletin kürsüsüdür ve dünkü yaptığım bir konuşmada, yine, buranın,
milletin gözü üzerinde olan, milletvekillerinin, oturuşuyla, kalkışıyla,
duruşuyla, millete örnek olması gereken bir yer olduğunu ifade etmiştim. Bu
ifademi, bu hissiyatımı, bu düşüncemi, gerekli olan her zaman ve her yerde
tekrar edeceğim; fakat, inşallah, bundan sonra, bunları tekrar tekrar gündeme
getirme zarureti ortaya çıkmaz. 
Partilerinden
milletvekilleri istifa eder; Türk siyasî hayatında, bunun örnekleri bugüne
kadar hep yaşanagelmiştir. Ama, yaşanan bir başka şey daha vardır; çokpartili
sisteme geçtiğimiz, partili hayatı, demokratik hayatı tanıdığımız günlerden bu
yana, Türkiye'de 13 tane siyasî parti kapatılmıştır. Neden kapatılmıştır;
siyasî partilere söz hakkı tanınmadığı için kapatılmıştır; ama, aldığımız
tedbirlerle, değiştirdiğimiz mevzuatımızla, bundan sonra siyasî partilerin
kapanacağı bir süreç muhtemelen yaşanmayacaktır. Siyasî partilerin kapanmasına
yol açan süreç neyse, rejimin, siyasî partilerin konuşmasını yasaklayan süreç
neyse, bugün, bunun benzeri, siyasî partilerin kendi yapısı içerisinde devam
etmektedir. Siyasî partilerde milletvekilline söz hakkı, söz hürriyeti
esirgenmektedir. Milletvekilleri bundan istifa etmektedir çoğunlukla. Ben,
parti ismi vermiyorum, milletvekili ismi vermiyorum, şu parti veya bu parti
demiyorum; ama, genellikle yaşanan bir vakıadır. Bunu kafamıza çok iyi
nakşedip, Allah'ın bize verdiği meleke olan düşünme melekesiyle çok iyi
değerlendirmemiz lazım.
ZEYİD ASLAN (Tokat) -
Bakan olamadığın için istifa ettin. 
ÖMER ABUŞOĞLU (Devamla) -
O senin lafın.
İstifa eden her
milletvekilinin, birbirine benzemez, birbirinden değişik çok geniş bir hikâye
yelpazesi vardır.
FAHRİ KESKİN (Eskişehir)
- Belediye başkanı olma da var mı…
ÖMER ABUŞOĞLU (Devamla) -
Bırak şimdi, belediye başkanlığını nereden karıştırıyorsun.
BAŞKAN - Sayın
milletvekilleri, karşılıklı konuşmayalım.
Sayın Abuşoğlu…
ÖMER ABUŞOĞLU (Devamla) -
Belediye seçimleri ne zaman, benim istifa ettiğim zaman ne zaman?! Nasıl alaka
kuruyorsun, bu nasıl mantık! Kör mantık derler buna, senin yaptığına. Sen hiç
merak edip gelip sordun mu bana, niçin istifa ettin arkadaş? 
FAHRİ KESKİN (Eskişehir)
- Kabineye girseydin istifa eder miydin?!
BAŞKAN - Sayın Keskin,
lütfen…
Sayın Abuşoğlu,
konuşmanızı tamamlayınız. 
Buyurun efendim; Genel
Kurula hitap ediniz.
ÖMER ABUŞOĞLU (Devamla) -
Efendim, eğer, siyasî partiler, istifa eden milletvekillerinden rahatsızlık
duyuyorlarsa, öncelikle, kendi kendileriyle yüzleşsinler. Bu, bugünkü partiler
için de dahil, bundan sonra kurulacak veya bundan sonra var olacak partiler
için de dahildir, bu benim ait olduğum Anavatan Partisi için de söz konusudur.
Partiler kendi kendileriyle, her istifa eden milletvekilinin arkasından
yüzleşmek zorundadır. Bu yüzleşmeyi yapmadığımız sürece, istifaların ardı
arkası kesilmez; ama bir, ama iki, ama bugün, ama yarın, ama üç sene, ama beş
sene sonra, ama (A) partisinden, ama (B) partisinden. 
BAŞKAN - Sayın Abuşoğlu,
konuşmanızı tamamlar mısınız.
ÖMER ABUŞOĞLU (Devamla) -
Nasıl, Türkiye Cumhuriyeti zaman zaman, gerek AB'nin baskısıyla gerek bir başka
yerin baskısıyla, kendi kendisiyle yüzleşmek zarureti ihtiyacı içerisindeyse ve
bu yüzleşmenin sonucunda birtakım olumlu adımlar atıyorsa, siyasî partiler de,
bu yüzleşmeyi, en kritik dönemde, milletvekillerinin istifası döneminde,
istifasının arkasından yüzleşmek zaruretini yaşamalıdırlar. Eğer, bu zarureti
yaşamayacak, bu zarureti hissetmeyecek olursanız, istifa eden milletvekilini
suçlayarak bir yere varamazsınız; istifa eden milletvekiline, yok bakan olamadı
istifa etti, yok kardeşi belediye başkanı olamadı istifa etti derseniz, bu,
sizin bakış açınızı, kör bakışınızı ifade eder. 
BAŞKAN - Sayın Abuşoğlu,
sataşma gerekçesiyle söz istediniz; lütfen konuşmanızı tamamlar mısınız;
istirham ediyorum. 
ÖMER ABUŞOĞLU (Devamla) -
Burada, tekrar ediyorum; burası örnek bir müessesedir; milletvekilleri de, tüm
topluma, sadece kendi seçmenine değil, tüm topluma örnek olması gereken
insanlardır. Elbette birbirimizi tenkit edeceğiz, elbette yaptığımız icraatlar
hakkında, gerek iktidarın icraatları gerekse de muhalefetin muhalefet
tutumlarını tenkit edeceğiz; ama, hiçbir zaman bu tenkitlerimizde istiskal
edici bir lisan kullanmayacağız. Buna özen göstererek, özellikle dikkat etmemiz
gerekiyor; eğer, buna dikkat etmezsek, istiskal edici laflar kullanırsak, buna
benzer olaylar bundan sonra da yaşanacaktır. Hatıralarınızı bir tazeleyin
bakalım; bundan birkaç sene önce… (AK Parti sıralarından gürültüler) 
ÖZKAN ÖKSÜZ (Konya) -
Sayın Başkan, kaç dakika oldu?!
BAŞKAN - Sayın Abuşoğlu,
istirham ediyorum, konuşmanızı tamamlar mısınız efendim.
ÖMER ABUŞOĞLU (Devamla) -
Son cümlem…
BAŞKAN - Buyurun.
ÖMER ABUŞOĞLU (Devamla) -
Bundan birkaç sene önce, bu Mecliste çok üzücü bir olay yaşanmıştır, bir ölüm
olayı yaşanmıştır. Başlangıcı nedir; başlangıcı, insanların diline sahip
olmamasıdır. O bakımdan, ister yavru muhalefet deyin, ister ne tür muhalefet
derseniz deyin, bu Meclis içerisindeki en küçük grup olarak, biz, şunu tavsiye
ediyoruz gerek iktidar ve gerekse muhalefet partisi milletvekillerine:
Tenkitlerimizi yapacağız, fakat birbirimizi zedeleyici, yaralayıcı, aşağılayıcı
ifadeler kullanmayacağız. 
Hepinize saygılar
sunuyorum.
Teşekkür ederim Sayın
Başkanım. (Anavatan Partisi sıralarından alkışlar) 
BAŞKAN - Teşekkür ederim.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
21.- Türkiye Cumhuriyeti ile Avrupa Serbest Ticaret Birliği
(EFTA) Devletleri Arasında Anlaşma Çerçevesinde Oluşturulan Türkiye-EFTA Ortak
Komitesinin 1/2004 ve 2/2004 Sayılı Kararlarının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/928) (S.
Sayısı: 823) (Devam)
BAŞKAN - Tasarının tümü
üzerindeki görüşmeler tamamlanmıştır.
Maddelerine geçilmesini
oylarınıza sunuyorum: Kabul edenler… Kabul etmeyenler… Kabul etmeyenler… Kabul
edilmiştir.
1 inci maddeyi okutuyorum:
TÜRKİYE CUMHURİYETİ İLE AVRUPA SERBEST TİCARET BİRLİĞİ
(EFTA) 
DEVLETLERİ ARASINDA ANLAŞMA ÇERÇEVESİNDE OLUŞTURULAN
TÜRKİYE-EFTA ORTAK KOMİTESİNİN 1/2004 VE 2/2004 SAYILI KARARLARININ 
ONAYLANMASININ UYGUN BULUNDUĞUNA DAİR KANUN TASARISI
MADDE 1. - 10 Aralık 1991
tarihinde imzalanan "Türkiye Cumhuriyeti ile Avrupa Serbest Ticaret
Birliği (EFTA) Devletleri Arasında Anlaşma" çerçevesinde oluşturulan
Türkiye-EFTA Ortak Komitesinin 1.7.2004 tarihli ve 1/2004, 2/2004 sayılı
kararlarının onaylanması uygun bulunmuştur.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2 nci maddeyi okutuyorum:
MADDE 2. - Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3 üncü maddeyi
okutuyorum:
MADDE3. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın milletvekilleri,
tasarının tümü açıkoylamaya tabidir.
Açıkoylamanın şekli
hakkında Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
3 dakika süre veriyorum
ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, 823 sıra sayılı Türkiye Cumhuriyeti ile Avrupa Serbest Ticaret
Birliği (EFTA) Devletleri Arasında Anlaşma Çerçevesinde Oluşturulan
Türkiye-EFTA Ortak Komitesinin 1/2004 ve 2/2004 Sayılı Kararlarının
Onaylanmasının Uygun Bulunduğuna Dair Kanun Tasarısının açıkoylama sonucunu arz
ediyorum:
Kullanılan oy sayısı: 432
Kabul: 432 (x)
Böylece tasarı kabul
edilmiş ve kanunlaşmıştır. 
Saygıdeğer milletvekili
arkadaşlarım, birleşime 5 dakika ara veriyorum ve 5 dakikanın bitiminde burada
olacağız ve görüşmelerimize, Anayasa dahil, başlayacağız.
Kapanma Saati: 23.43
YEDİNCİ OTURUM
Açılma Saati: 23.48
BAŞKAN: Başkanvekili Nevzat PAKDİL
KÂTİP ÜYELER: Ahmet Gökhan SARIÇAM (Kırklareli), Yaşar TÜZÜN
(Bilecik) 
BAŞKAN - Sayın
milletvekilleri, Türkiye Büyük Millet Meclisinin 14 üncü Birleşiminin Yedinci
Oturumunu açıyorum. 
Görüşmelerimize
kaldığımız yerden devam edeceğiz. 
Türkiye Cumhuriyeti
Ulaştırma Bakanlığı ile Suriye Arap Cumhuriyeti Ulaştırma Bakanlığı Arasında
Yapılan Lokomotif, Vagon ve Diğer Ray Hizmetlerini de Kapsayan Demiryolu Araç
ve Gereçlerinin Yapımı, Geliştirilmesi, Yenilenmesi, Bakımı ve Onarımı ile
İlgili Karşılıklı Anlaşma Protokolünün Onaylanmasının Uygun Bulunduğuna Dair
Kanun Tasarısı ile Bayındırlık, İmar, Ulaştırma ve Turizm ve Dışişleri
Komisyonları raporlarının görüşmelerine başlayacağız. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
22.- Türkiye Cumhuriyeti Ulaştırma Bakanlığı ile Suriye Arap
Cumhuriyeti Ulaştırma Bakanlığı Arasında Yapılan Lokomotif, Vagon ve Diğer Ray
Hizmetlerini de Kapsayan Demiryolu Araç ve Gereçlerinin Yapımı, Geliştirilmesi,
Yenilenmesi, Bakımı ve Onarımı ile İlgili Karşılıklı Anlaşma Protokolünün
Onaylanmasının Uygun Bulunduğuna Dair Kanun Tasarısı ile Bayındırlık, İmar,
Ulaştırma ve Turizm ve Dışişleri Komisyonları Raporları (1/936) (S. Sayısı:
824)
BAŞKAN - Komisyon?.. Yok.

Tasarının görüşülmesi
ertelenmiştir. 
Türkiye Cumhuriyeti
Hükümeti ve Pakistan İslam Cumhuriyeti Hükümeti Arasında Uluslararası Karayolu
Taşımacılığı Anlaşmasının Onaylanmasının Uygun Bulunduğuna Dair Kanun Tasarısı
ile Bayındırlık, İmar, Ulaştırma ve Turizm ile Dışişleri Komisyonları
raporlarının görüşmelerine başlayacağız. 
23.- Türkiye Cumhuriyeti Hükümeti ve Pakistan İslam
Cumhuriyeti Hükümeti Arasında Uluslararası Karayolu Taşımacılığı Anlaşmasının
Onaylanmasının Uygun Bulunduğuna Dair Kanun Tasarısı ile Bayındırlık, İmar,
Ulaştırma ve Turizm ile Dışişleri Komisyonları Raporları (1/945) (S. Sayısı:
825)
BAŞKAN - Komisyon?.. Yok.

Tasarının görüşülmesi
ertelenmiştir. 
Adalete Uluslararası
Erişim Hakkında Sözleşmenin Onaylanmasının Uygun Bulunduğuna Dair Kanun
Tasarısı ve Dışişleri Komisyonu raporunun görüşmelerine başlayacağız.
24.- Adalete Uluslararası Erişim Hakkında Sözleşmenin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/922) (S. Sayısı: 843)
BAŞKAN - Komisyon?.. Yok.

Tasarının görüşülmesi
ertelenmiştir. 
Türkiye Cumhuriyeti ile
Slovakya Cumhuriyeti Arasında Hukukî ve Ticarî Konularda Adlî İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu raporunun görüşmelerine başlayacağız. 
25.- Türkiye Cumhuriyeti ile Slovakya Cumhuriyeti Arasında
Hukukî ve Ticarî Konularda Adlî İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/939) (S.
Sayısı: 845)
BAŞKAN - Komisyon?.. Yok.

Tasarının görüşülmesi
ertelenmiştir. 
Türkiye Cumhuriyeti ile
Avrupa Birliği Arasında Türkiye Cumhuriyetinin Makedonya Eski Yugoslav
Cumhuriyetindeki Avrupa Birliği Polis Misyonuna (EUPOL-PROXIMA) Katılımına Dair
Anlaşmanın Onaylanmasının Uygun Bulunduğu Hakkında Kanun Tasarısı ile İçişleri
ve Dışişleri Komisyonları raporlarının görüşmelerine başlayacağız.
26.- Türkiye Cumhuriyeti ile Avrupa Birliği Arasında Türkiye
Cumhuriyetinin Makedonya Eski Yugoslav Cumhuriyetindeki Avrupa Birliği Polis
Misyonuna (EUPOL-PROXIMA) Katılımına Dair Anlaşmanın Onaylanmasının Uygun
Bulunduğu Hakkında Kanun Tasarısı ile İçişleri ve Dışişleri Komisyonları
Raporları (1/944) (S. Sayısı: 846)
BAŞKAN - Komisyon?.. Yok.

Tasarının görüşülmesi
ertelenmiştir.
Türkiye Cumhuriyeti
Adalet Bakanlığı ile Bosna-Hersek Adalet Bakanlığı Arasında İşbirliği Konusunda
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporunun görüşmelerine başlayacağız.
27- Türkiye Cumhuriyeti Adalet Bakanlığı ile Bosna-Hersek
Adalet Bakanlığı Arasında İşbirliği Konusunda Protokolün Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/964) (S.
Sayısı: 847) 
BAŞKAN - Komisyon?.. Yok.
Tasarının görüşülmesi
ertelenmiştir.
Türkiye Cumhuriyeti
Başbakanlık Türk İşbirliği ve Kalkınma İdaresi Başkanlığı ile Özbekistan
Cumhuriyeti Dış Ekonomik İlişkiler Ajansı Arasında İşbirliği Protokolünün
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporunun görüşmelerine başlayacağız.
28.- Türkiye Cumhuriyeti Başbakanlık Türk İşbirliği ve Kalkınma
İdaresi Başkanlığı ile Özbekistan Cumhuriyeti Dış Ekonomik İlişkiler Ajansı
Arasında İşbirliği Protokolünün Onaylanmasının Uygun Bulunduğu Hakkında Kanun
Tasarısı ve Dışişleri Komisyonu Raporu (1/970) (S. Sayısı: 853) 
BAŞKAN - Komisyon?.. Yok.
Tasarının görüşülmesi
ertelenmiştir.
Türkiye Cumhuriyeti
Hükümeti ile Kore Cumhuriyeti Hükümeti Arasında İktisadî Kalkınma İşbirliği
Fonu Kredilerine İlişkin Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporunun görüşmelerine başlayacağız.
29.- Türkiye Cumhuriyeti Hükümeti ile Kore Cumhuriyeti
Hükümeti Arasında İktisadî Kalkınma İşbirliği Fonu Kredilerine İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/986) (S. Sayısı: 857) 
BAŞKAN - Komisyon?.. Yok.
Tasarının görüşülmesi
ertelenmiştir.
Türkiye Cumhuriyeti
Hükümeti ile Şili Cumhuriyeti Hükümeti Arasında Askerî Alanda Eğitim, Savunma
Sanayii, Teknik ve Bilimsel İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporunun görüşmelerine
başlayacağız.
30.- Türkiye Cumhuriyeti Hükümeti ile Şili Cumhuriyeti
Hükümeti Arasında Askerî Alanda Eğitim, Savunma Sanayii, Teknik ve Bilimsel
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/885) (S. Sayısı: 860)
BAŞKAN - Komisyon?.. Yok.
Tasarının görüşülmesi
ertelenmiştir.
Saygıdeğer milletvekili
arkadaşlarım, 30 uncu sıraya alınan, Adalet ve Kalkınma Partisi Grup
Başkanvekilleri Ankara Milletvekili Salih Kapusuz, Bursa Milletvekili Faruk
Çelik, Hatay Milletvekili Sadullah Ergin, İstanbul Milletvekili İrfan Gündüz ve
Ordu Milletvekili Eyüp Fatsa ile 219 milletvekilinin; Türkiye Cumhuriyeti
Anayasasının Bazı Maddelerinin Değiştirilmesi Hakkında Kanun Teklifi ve Anayasa
Komisyonu Raporunun ikinci görüşmelerine başlıyoruz.
31.- Adalet ve Kalkınma Partisi Grup Başkanvekilleri Ankara
Milletvekili Salih Kapusuz, Bursa Milletvekili Faruk Çelik, Hatay Milletvekili
Sadullah Ergin, İstanbul Milletvekili İrfan Gündüz, Ordu Milletvekili Eyüp
Fatsa ile 219 Milletvekilinin; Türkiye Cumhuriyeti Anayasasının Bazı
Maddelerinin Değiştirilmesi Hakkında Kanun Teklifi ve Anayasa Komisyonu Raporu
(2/585) (S. Sayısı: 1004 ve 1004'e 1 inci ek) (x) (xx)
BAŞKAN - Komisyon?..
Yerinde.
Hükümet?.. Yerinde.
Saygıdeğer milletvekili
arkadaşlarım, teklifin birinci görüşmeleri 25.10.2005 Salı günü, saat 23.02'de
tamamlanmıştı. 
Bilindiği gibi, anayasa
değişiklik tekliflerinin ikinci müzakerelerinde, gerek teklifin tümü üzerinde
gerekse maddeleri üzerinde görüşme açılmamakta, yalnızca maddeler üzerinde
verilmiş değişiklik önergeleri görüşülmekte, birinci görüşmede üzerinde
değişiklik teklifi bulunmayan bir madde hakkında ikinci görüşmede önerge verilememektedir.
Teklifin birinci
görüşmelerinde, sadece 2 ve 4 üncü maddeler üzerinde önerge verilmişti.
Şimdi, teklifin 1 inci
maddesini okutup, gizli oya sunacağım.
Saygıdeğer milletvekili
arkadaşlarım, oylamaya başlamadan önce oylamanın yöntemiyle ilgili olarak bazı
açıklamalarda bulunacağım. Anayasanın 175 inci ve İçtüzüğün 94 üncü maddeleri
gereğince, anayasa değişiklik tekliflerinin maddelerinin ve tümünün kabulü, üye
tamsayısının en az beşte 3 çoğunluğunun gizli oyuyla mümkündür; yani, teklifin maddelerinin
ve tümünün kabulü için en az 330 kabul oyu gerekmektedir. Genel Kurulun
5.7.1995 tarihli 134 üncü Birleşiminde oylanarak kabul edilen Başkanlık
tezkeresi uyarınca, anayasa değişiklik teklifinin ikinci görüşmesinde;
1- Yapılan oylamada
330'un altında oy alan madde, birinci oylamada aldığı oy ne olursa olsun, kesin
olarak reddedilmiş olacak ve düşecektir.
2- Yapılan oylamada
330'un üzerinde oy alan maddeler, birinci oylamada aldığı oy 330'un altında da
olsa kabul edilmiş olacaktır.
3- Yapılan oylamada
maddeler, 330'un ve 367'nin üzerinde oy almış olsalar da, tümünün oylamasında
330'un altında oy alırsa, teklifin tümü kesin olarak reddedilmiş olacak ve
düşecektir. 
4- Yapılan oylamada
maddelerin bir kısmı 330'un üzerinde, fakat, 367'nin altında oy almış olsa, bir
kısmı da 367'nin üzerinde oy almış olsa, tümünün oylamasında teklif, 367'nin
üzerinde oyla kabul edilirse, teklifin hiçbir maddesi kendiliğinden
halkoylamasına sunulmayacaktır. Aynı durumda, tümünün oylamasında teklif,
367'nin altında oyla kabul edilirse, teklifin tümü kendiliğinden halkoylamasına
sunulacaktır. 
Gizli oylamanın ne
şekilde yapılacağını da arz ediyorum: 
Komisyon ve hükümet
sıralarında yer alan Kâtip Üyelerden komisyon sırasındaki Kâtip Üyeler,
Adana'dan başlayarak Denizli'ye kadar (Denizli dahil) ve Diyarbakır'dan
başlayarak İstanbul'a kadar (İstanbul dahil), hükümet sırasındaki Kâtip Üyeler
ise, İzmir'den başlayarak Mardin'e kadar (Mardin dahil) ve Mersin'den
başlayarak Zonguldak'a kadar (Zonguldak dahil), adı okunan milletvekiline biri
beyaz, biri yeşil, biri de kırmızı olmak üzere 3 yuvarlak pul ile mühürlü zarf
verecek ve pul ve zarf verilen milletvekilini ad defterinde işaretleyecektir.
Milletvekilleri, Başkanlık kürsüsünün sağında ve solunda yer alan kabinlerden
başka yerde oylarını kullanmayacaklardır.
Vekâleten oy kullanacak
bakanlar da, yerine oy kullanacakları bakanın ilinin bulunduğu bölümde oylarını
kullanacaklardır. 
Bildiğiniz üzere, bu
pullardan beyaz olanı kabul, kırmızı olanı ret, yeşil olanı ise çekimser oyu
ifade etmektedir.
Oyunu kullanacak sayın
üye, Kâtip Üyeden 3 yuvarlak pul ile mühürlü zarfı aldıktan ve adını ad
defterine işaretlettikten sonra kapalı oy verme yerine girecek, oy olarak
kullanacağı pulu burada zarfın içerisine koyacak, diğer 2 pulu ise ıskarta
kutusuna atacaktır.
Bilahara oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan oy kutusuna atacaktır. Oylamada adı okunmayan
milletvekiline pul ve zarf verilmeyecektir. 
Şimdi, önce 1 inci
maddeyi okutuyorum.
TÜRKİYE CUMHURİYETİ ANAYASASININ BAZI MADDELERİNİN
DEĞİŞTİRİLMESİ HAKKINDA KANUN TEKLİFİ
MADDE 1.- 7.11.1982
tarihli ve 2709 sayılı Türkiye Cumhuriyeti Anayasasının 130 uncu maddesinin
sekizinci fıkrasında yer alan "genel ve katma bütçelerin" ibaresi
"merkezi yönetim bütçesinin" şeklinde değiştirilmiştir.
BAŞKAN - Şimdi, gizli
oylamaya Adana İlinden başlıyoruz.
(Oylar toplanıldı)
BAŞKAN - Oyunu
kullanmayan sayın üye var mı? Yok.
Oylama işlemi
tamamlanmıştır.
Oy kutuları kaldırılsın.
(Oyların ayırımına
başlanıldı)
BAŞKAN - Saygıdeğer
milletvekili arkadaşlarım, 1 inci maddenin tasnifi devam ederken, 2 nci
maddenin oylamasını başlatacağız. 
2 nci maddeyi okutuyorum:
MADDE 2.- Türkiye
Cumhuriyeti Anayasasının 160 ıncı maddesinin birinci fıkrasında yer alan
"genel ve katma bütçeli dairelerin" ibaresi "merkezi yönetim
bütçesi kapsamındaki kamu idareleri ile sosyal güvenlik kurumlarının"
şeklinde değiştirilmiş ve aynı maddeye üçüncü fıkra olarak aşağıdaki fıkra eklenmiştir.

"Mahalli idarelerin
hesap ve işlemlerinin denetimi ve kesin hükme bağlanması Sayıştay tarafından
yapılır." 
BAŞKAN - Sayın
milletvekilleri, 2 nci maddenin gizli oylamasına Adana İlinden başlıyoruz. 
(Oyların toplanılmasına
başlandı)
BAŞKAN - Sayın
milletvekilleri, Genel Kurul salonunda olup da oyunu kullanmayan milletvekili
arkadaşımız var mı? Yok.
İkinci tur, anayasa
değişikliğiyle ilgili 2 nci maddenin oylama işlemi tamamlanmıştır.
Oy kutuları kaldırılsın.
(Oyların ayırımına
başlanıldı)
BAŞKAN - Sayın milletvekilleri,
anayasa değişikliğiyle ilgili olarak 3 üncü maddeyi okutuyorum: 
MADDE 3.- Türkiye
Cumhuriyeti Anayasasının 161 inci maddesinin ikinci fıkrası aşağıdaki şekilde
değiştirilmiştir.
"Mali yıl başlangıcı
ile merkezi yönetim bütçesinin hazırlanması, uygulanması ve kontrolü kanunla
düzenlenir."
BAŞKAN - Sayın
milletvekilleri, 3 üncü maddenin gizli oylamasına Adana İlinden başlıyoruz. 
(Oyların toplanılmasına
başlandı)
BAŞKAN - Sayın
milletvekilleri, Genel Kurul salonunda bulunup da oyunu kullanmayan
milletvekili ve bakan arkadaşlarımız lütfen oylarını kullansınlar.
(Oyların toplanılmasına
devam edildi.)
BAŞKAN - Saygıdeğer
milletvekili arkadaşlarım, 1004'e 1 inci ek sıra sayılı Türkiye Cumhuriyeti
Anayasasının Bazı Maddelerinin Değiştirilmesi Hakkında Kanun Teklifinin 2 nci
maddesinin gizli oylamasının sonucunu arz ediyorum:
Kullanılan oy sayısı : 438
Kabul  :
432
Ret  : 3
Çekimser  :
1
Boş  : 1
Geçersiz  :
1
Böylece, 2 nci madde
kabul edilmiştir; hayırlı olsun.
(Oyların toplanılmasına devam
edildi)
BAŞKAN - Sayın
milletvekilleri, 3 üncü maddede oyunu kullanmayan milletvekili arkadaşımız var
mı? Yok.
Maddenin oylaması sona
ermiştir.
Kupalar kaldırılsın.
(Oyların ayırımına
başlanıldı)
BAŞKAN - 4 üncü maddeyi
okutuyorum:
MADDE 4.- Türkiye
Cumhuriyeti Anayasasının 162 nci maddesinin birinci fıkrasında yer alan
"genel ve katma bütçe tasarıları" ibaresi "merkezi yönetim bütçe
tasarısı" şeklinde, dördüncü fıkrası ise aşağıdaki şekilde
değiştirilmiştir.
"Türkiye Büyük
Millet Meclisi üyeleri, Genel Kurulda, kamu idare bütçeleri hakkında
düşüncelerini, her bütçenin tümü üzerindeki görüşmeler sırasında açıklarlar;
bölümler ve değişiklik önergeleri, üzerinde ayrıca görüşme yapılmaksızın okunur
ve oylanır." 
BAŞKAN - 4 üncü maddenin
gizli oylamasına Adana İlinden başlıyoruz. 
(Oyların toplanılmasına
başlandı)
BAŞKAN - Saygıdeğer
milletvekili arkadaşlarım, 1004'e 1 inci ek sıra sayılı Türkiye Cumhuriyeti
Anayasasının Bazı Maddelerinin Değiştirilmesi Hakkında Kanun Teklifinin 3 üncü
maddesinin gizli oylamasının sonucunu arz ediyorum:
Kullanılan oy sayısı : 434
Kabul  :
431
Ret  : 2
Çekimser  :
1
Böylece, 3 üncü madde
kabul edilmiştir; hayırlı olsun.
(Oyların toplanılmasına
devam edildi)
BAŞKAN - Oyunu
kullanmayan sayın üye var mı? Yok.
4 üncü maddenin oylaması
sona ermiştir.
Kupalar kaldırılsın.
(Oyların ayırımına
başlanıldı) 
BAŞKAN - Sayın
milletvekilleri, 5 inci maddeyi okutuyorum:
MADDE 5.- Türkiye
Cumhuriyeti Anayasasının 163 üncü maddesinde yer alan "genel ve katma
bütçelerle" ibaresi "merkezi yönetim bütçesiyle" şeklinde
değiştirilmiştir.
BAŞKAN - 5 inci maddenin
gizli oylamasına Adana İlinden başlıyoruz. 
(Oyların toplanılmasına
başlandı)
BAŞKAN - Saygıdeğer
milletvekili arkadaşlarım, Türkiye Cumhuriyeti Anayasasının Bazı Maddelerinin
Değiştirilmesi Hakkında Kanun Teklifinin 4 üncü maddesinin gizli oylama
sonucunu arz ediyorum: 
Kullanılan oy sayısı : 438
Kabul  :
433
Ret  : 1
Çekimser  :
1
Boş  : 2
Geçersiz  :
1
Böylece, 4 üncü madde
kabul edilmiştir. 
(Oyların toplanılmasına
devam edildi.)
BAŞKAN - 5 inci madde
üzerinde oyunu kullanmayan sayın milletvekili var mı? Yok.
5 inci maddenin oylaması
sona ermiştir.
Oy kutuları kaldırılsın. 
(Oyların ayırımına
başlanıldı)
6 ncı maddeyi okutuyorum:
MADDE 6.- Bu Kanun, yayımı
tarihinde yürürlüğe girer ve halkoylamasına sunulması halinde tümüyle oylanır.
BAŞKAN - Oylamaya Adana
İlinden başlıyoruz. 
(Oyların toplanılmasına
başlandı)
BAŞKAN - Sayın
milletvekilleri, Türkiye Cumhuriyeti Anayasasının Bazı Maddelerinin Değiştirilmesi
Hakkında Kanun Teklifinin(S. Sayısı: 1004/1 inci ek) 1 inci maddesinin ikinci
tur gizli oylamasının sonucunu açıklıyorum: 
Kullanılan oy sayısı : 436
Kabul  :
428
Ret  : 4
Çekimser  :
2
Geçersiz  :
2
(Oyların toplanılmasına
devam edildi)
BAŞKAN - Saygıdeğer
milletvekili arkadaşlarım, 1004'e 1 inci ek sıra sayılı Türkiye Cumhuriyeti
Anayasasının Bazı Maddelerinin Değiştirilmesi Hakkında Kanun Teklifinin 5 inci
maddesinin ikinci tur gizli oylamasının sonucunu arz ediyorum:
Kullanılan oy sayısı: 432
Kabul:  425
Ret:  4
Çekimser:  2
Geçersiz:  1
Böylece 5 inci madde
kabul edilmiştir; hayırlı olsun.
(Oyların toplanılmasına
devam edildi) 
BAŞKAN - 6 ncı madde için
oyunu kullanmayan sayın milletvekili var mı? Yok.
Oylama işlemi sona
ermiştir.
Görevli arkadaşlarımız
kupaları kaldırsınlar.
(Oyların ayırımına
başlanıldı)
BAŞKAN - Saygıdeğer
milletvekili arkadaşlarım, şimdi, teklifin tümünün gizli oylamasına Adana
İlinden başlıyoruz.
(Oyların toplanılmasına
başlandı)
BAŞKAN - Oyunu kullanmayan
saygıdeğer milletvekili arkadaşlarımız ve saygıdeğer bakanlarımız lütfen
oylarını kullansınlar efendim.
Saygıdeğer milletvekili
arkadaşlarım, anayasa değişikliğinin tümü üzerindeki oylama işlemi devam
etmektedir. Oyunu kullanmayan bütün milletvekili arkadaşlarımız, bakanlarımız
lütfen oylarını kullansınlar.
Saygıdeğer milletvekili
arkadaşlarım, Anayasa oylamasında gösterdiğiniz ilgi ve alakadan dolayı
hepinize teşekkür ediyoruz.
Oyunu kullanmayan
arkadaşlarımız lütfen oylarını kullansınlar.
Saygıdeğer milletvekili
arkadaşlarım, 1004'e 1 inci ek sıra sayılı Türkiye Cumhuriyeti Anayasasının
Bazı Maddelerinin Değiştirilmesi Hakkında Kanun Teklifinin 6 ncı maddesinin
ikinci tur gizli oylamasının sonucunu arz ediyorum:
Kullanılan oy sayısı : 433
Kabul  :
427
Ret  : 2
Çekimser  :
2
Boş  : 1
Geçersiz  :
1
Böylece, 6 ncı madde
kabul edilmiştir; hayırlı olmasını diliyorum.
Oylama işlemi sona
ermiştir.
Görevli arkadaşlarımız
kupaları kaldırılsınlar. 
(Oyların ayırımına
başlanıldı)
BAŞKAN - Saygıdeğer milletvekili
arkadaşlarım, bütün gün göstermiş olduğunuz olağanüstü gayretten, ilgiden
dolayı hepinize teşekkür ediyorum. 
Yarın kutlayacağımız
Cumhuriyet Bayramınızı, önümüzdeki mübarek Kandilinizi ve Ramazan Bayramınızı,
sizin ve bütün milletimizin, canı gönülden tebrik ediyoruz. Allah'ın,
milletimize birlik, dirlik ve huzur vermesini kendisinden niyaz ediyoruz.
(Alkışlar)
(Oyların ayırımına devam
edildi)
BAŞKAN - Saygıdeğer
milletvekili arkadaşlarım, bütün gün çalışmamızın sonuna gelmiş bulunuyoruz.
Burada bizimle beraber
çok büyük gayret sarf eden Grup Başkanvekili arkadaşlarımıza, Başkanlık
Divanında görevli Kâtip Üyelerimize, Komisyon Başkanımıza, Sayın Bakanlarımıza
ve bütün milletvekili arkadaşlarımıza, Cumhuriyet Halk Partisi Grubu ve AK
Parti Grubuna canı gönülden teşekkür ediyoruz.
1004'e 1 inci ek sıra
sayılı Türkiye Cumhuriyeti Anayasasının Bazı Maddelerinin Değiştirilmesi
Hakkında Kanun Teklifinin tümünün ikinci tur gizli oylama sonucunu arz
ediyorum:
Kullanılan oy sayısı : 436
Kabul   :
433
Ret  : 1
Çekimser  :
1
Geçersiz oy  :
1
Böylece, anayasa
değişikliği teklifinin tümü kabul edilmiş ve kanunlaşmıştır; hayırlı, uğurlu
olsun; milletimize, memleketimize hayırlar getirsin. (Alkışlar)
SALİH KAPUSUZ (Ankara) -
Sayın Başkan biz de teşekkür ediyoruz. 
Cumhuriyet Bayramını,
Ramazan Bayramını ve Kadir Gecelerini bütün arkadaşlarımızın tebrik ediyoruz;
teşekkür ediyoruz.
BAŞKAN - Çok teşekkür
ederim Başkanım. Biz de aynı şekilde kutluyoruz. 
Tekraren, bütün
milletvekili arkadaşlarımızın ve Türk Milletinin Cumhuriyet Bayramını, Kadir
Gecesini ve Ramazan Bayramını canı gönülden tebrik ediyorum. 
Saygıdeğer milletvekili
arkadaşlarım, Türk sporunda şiddet, şike, rüşvet ve haksız rekabet iddialarının
araştırılarak alınması gereken önlemlerin belirlenmesi amacıyla kurulan Meclis
araştırması komisyonu raporu üzerindeki genel görüşmeyi yapmak ve sözlü soru
önergeleri ile diğer denetim konularını sırasıyla görüşmek için, alınan karar
gereğince 8 Kasım 2005 Salı günü saat 15.00'te toplanmak üzere, birleşimi
kapatıyorum.

Kapanma Saati: 01.44



